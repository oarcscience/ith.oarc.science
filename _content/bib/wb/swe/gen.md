[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Next](exo) 

------------------------------------------------------------------------

### Swedish Bible: Genesis

<span id="an_1:1">1:1</span> I begynnelsen skapade Gud himmel och jord.

<span id="an_1:2">1:2</span> Och jorden var öde och tom, och mörker var
över djupet, och Guds Ande svävade över vattnet.

<span id="an_1:3">1:3</span> Och Gud sade: »Varde ljus»; och det vart
ljus.

<span id="an_1:4">1:4</span> Och Gud såg att ljuset var gott; och Gud
skilde ljuset från mörkret.

<span id="an_1:5">1:5</span> Och Gud kallade ljuset dag, och mörkret
kallade han natt. Och det vart afton, och det vart morgon, den första
dagen.

<span id="an_1:6">1:6</span> Och Gud sade: »Varde mitt i vattnet ett
fäste som skiljer vatten från vatten.»

<span id="an_1:7">1:7</span> Och Gud gjorde fästet, och skilde vattnet
under fästet från vattnet ovan fästet; och det skedde så.

<span id="an_1:8">1:8</span> Och Gud kallade fästet himmel. Och det vart
afton, och det vart morgon, den andra dagen.

<span id="an_1:9">1:9</span> Och Gud sade: »Samle sig det vatten som är
under himmelen till en särskild plats, så att det torra bliver synligt.»
Och det skedde så.

<span id="an_1:10">1:10</span> Och Gud kallade det torra jord, och
vattensamlingen kallade han hav. Och Gud såg att det var gott.

<span id="an_1:11">1:11</span> Och Gud sade: »Frambringe jorden grönska,
fröbärande örter och fruktträd, som efter sina arter bära frukt, vari de
hava sitt frö, på jorden.» Och det skedde så;

<span id="an_1:12">1:12</span> jorden frambragte grönska, fröbärande
örter, efter deras arter, och träd som efter sina arter buro frukt, vari
de hade sitt frö. Och Gud såg att det var gott.

<span id="an_1:13">1:13</span> Och det vart afton, och det vart morgon,
den tredje dagen.

<span id="an_1:14">1:14</span> Och Gud sade: »Varde på himmelens fäste
ljus som skilja dagen från natten, och vare de till tecken och till att
utmärka särskilda tider, dagar och år,

<span id="an_1:15">1:15</span> och vare de på himmelens fäste till ljus
som lysa över jorden.» Och det skedde så;

<span id="an_1:16">1:16</span> Gud gjorde de två stora ljusen, det
större ljuset till att råda över dagen, och det mindre ljuset till att
råda över natten, så ock stjärnorna.

<span id="an_1:17">1:17</span> Och Gud satte dem på himmelens fäste till
att lysa över jorden,

<span id="an_1:18">1:18</span> och till att råda över dagen och över
natten, och till att skilja ljuset från mörkret. Och Gud såg att det var
gott.

<span id="an_1:19">1:19</span> Och det vart afton, och det vart morgon,
den fjärde dagen.

<span id="an_1:20">1:20</span> Och Gud sade: »Frambringe vattnet ett
vimmel av levande varelser; flyge ock fåglar över jorden under himmelens
fäste.»

<span id="an_1:21">1:21</span> Och Gud skapade de stora havsdjuren och
hela det stim av levande varelser, som vattnet vimlar av, efter deras
arter, så ock alla bevingade fåglar, efter deras arter. Och Gud såg att
det var gott.

<span id="an_1:22">1:22</span> Och Gud välsignade dem och sade: »Varen
fruktsamma och föröken eder, och uppfyllen vattnet i haven; föröke sig
ock fåglarna på jorden.»

<span id="an_1:23">1:23</span> Och det vart afton, och det vart morgon,
den femte dagen.

<span id="an_1:24">1:24</span> Och Gud sade: »Frambringe jorden levande
varelser, efter deras arter, boskapsdjur och kräldjur och vilda djur,
efter deras arter.» Och det skedde så;

<span id="an_1:25">1:25</span> Gud gjorde de vilda djuren, efter deras
arter, och boskapsdjuren, efter deras arter, och alla kräldjur på
marken, efter deras arter. Och Gud såg att det var gott.

<span id="an_1:26">1:26</span> Och Gud sade: »Låt oss göra människor
till vår avbild, till att vara oss lika; och må de råda över fiskarna i
havet och över fåglarna under himmelen och över boskapsdjuren och över
hela jorden och över alla kräldjur som röra sig på jorden.»

<span id="an_1:27">1:27</span> Och Gud skapade människan till sin
avbild, till Guds avbild skapade han henne, till man och kvinna skapade
han dem.

<span id="an_1:28">1:28</span> Och Gud välsignade dem; Gud sade till
dem: »Varen fruktsamma och föröken eder, och uppfyllen jorden och läggen
den under eder; och råden över fiskarna i havet och över fåglarna under
himmelen och över alla djur som röra sig på jorden.»

<span id="an_1:29">1:29</span> Och Gud sade: »Se, jag giver eder alla
fröbärande örter på hela jorden och alla träd med fröbärande trädfrukt;
detta skolen I hava till föda.

<span id="an_1:30">1:30</span> Men åt alla djur på jorden och åt alla
fåglar under himmelen och åt allt som krälar på jorden, vad som i sig
har en levande själ, åt dessa giver jag alla gröna örter till föda.» Och
det skedde så.

<span id="an_1:31">1:31</span> Och Gud såg på allt som han hade gjort,
och se, det var mycket gott. Och det vart afton, och det vart morgon,
den sjätte dagen.

<span id="an_2:1">2:1</span> Så blevo nu himmelen och jorden fullbordade
med hela sin härskara.

<span id="an_2:2">2:2</span> Och Gud fullbordade på sjunde dagen det
verk som han hade gjort; och han vilade på sjunde dagen från allt det
verk som han hade gjort.

<span id="an_2:3">2:3</span> Och Gud välsignade den sjunde dagen och
helgade den, därför att han på den dagen vilade från allt sitt verk, det
som Gud hade gjort, när han skapade.

<span id="an_2:4">2:4</span> Detta är berättelsen om den ordning i
vilken allt blev till på himmelen och jorden, när de skapades, då när
HERREN Gud gjorde jord och himmel.

<span id="an_2:5">2:5</span> Då bar jorden ännu ingen buske på marken,
och ingen ört hade ännu skjutit upp på marken, ty HERREN Gud hade icke
låtit regna på jorden, och ingen människa fanns, som kunde bruka jorden;

<span id="an_2:6">2:6</span> men en dimma steg upp från jorden och
vattnade hela marken.

<span id="an_2:7">2:7</span> Och HERREN Gud danade människan av stoft
från jorden och inblåste livsande i hennes näsa, och så blev människan
en levande varelse.

<span id="an_2:8">2:8</span> Och HERREN Gud planterade en lustgård i
Eden österut och satte däri människan som han hade danat.

<span id="an_2:9">2:9</span> HERREN Gud lät nämligen alla slags träd som
voro ljuvliga att se på och goda att äta av växa upp ur marken, och
livets träd mitt i lustgården, så ock kunskapens träd på gott och ont.

<span id="an_2:10">2:10</span> Och från Eden gick en flod ut, som
vattnade lustgården; sedan delade den sig i fyra grenar.

<span id="an_2:11">2:11</span> Den första heter Pison; det är den som
flyter omkring hela landet Havila, där guld finnes,

<span id="an_2:12">2:12</span> och det landets guld är gott; där finnes
ock bdelliumharts och onyxsten.

<span id="an_2:13">2:13</span> Den andra floden heter Gihon; det är den
som flyter omkring hela landet Kus.

<span id="an_2:14">2:14</span> Den tredje floden heter Hiddekel; det är
den som har sitt lopp öster om Assyrien. Den fjärde floden är Frat.

<span id="an_2:15">2:15</span> Så tog nu HERREN Gud mannen och satte
honom i Edens lustgård, till att bruka och bevara den.

<span id="an_2:16">2:16</span> Och HERREN Gud bjöd mannen och sade: »Av
alla andra träd i lustgården må du fritt äta,

<span id="an_2:17">2:17</span> men av kunskapens träd på gott och ont
skall du icke äta, ty när du äter därav, skall du döden dö.»

<span id="an_2:18">2:18</span> Och HERREN Gud sade: »Det är icke gott
att mannen är allena. Jag vill göra åt honom en hjälp, en sådan som
honom höves.»

<span id="an_2:19">2:19</span> Och HERREN Gud danade av jord alla
markens djur och alla himmelens fåglar, och förde dem fram till mannen
för att se huru denne skulle kalla dem; ty såsom mannen kallade var
levande varelse, så skulle den heta.

<span id="an_2:20">2:20</span> Och mannen gav namn åt alla boskapsdjur,
åt fåglarna under himmelen och åt alla markens djur. Men för Adam fann
han icke någon hjälp, sådan som honom hövdes.

<span id="an_2:21">2:21</span> Då lät HERREN Gud en tung sömn falla på
mannen, och när han hade somnat, tog han ut ett av hans revben och
fyllde dess plats med kött.

<span id="an_2:22">2:22</span> Och HERREN Gud byggde en kvinna av
revbenet som han hade tagit av mannen, och förde henne fram till mannen.

<span id="an_2:23">2:23</span> Då sade mannen: »Ja, denna är nu ben av
mina ben och kött av mitt kött. Hon skall heta maninna, ty av man är hon
tagen.»

<span id="an_2:24">2:24</span> Fördenskull skall en man övergiva sin
fader och sin moder och hålla sig till sin hustru, och de skola varda
ett kött.

<span id="an_2:25">2:25</span> Och mannen och hans hustru voro båda
nakna och blygdes icke för varandra.

<span id="an_3:1">3:1</span> Men ormen var listigare än alla andra
markens djur som HERREN Gud hade gjort; och han sade till kvinnan:
»Skulle då Gud hava sagt: 'I skolen icke äta av något träd i
lustgården'?»

<span id="an_3:2">3:2</span> Kvinnan svarade ormen: »Vi få äta av
frukten på de andra träden i lustgården,

<span id="an_3:3">3:3</span> men om frukten på det träd som står mitt i
lustgården har Gud sagt: 'I skolen icke äta därav, ej heller komma
därvid, på det att I icke mån dö.'»

<span id="an_3:4">3:4</span> Då sade ormen till kvinnan: »Ingalunda
skolen I dö;

<span id="an_3:5">3:5</span> men Gud vet, att när I äten därav, skola
edra ögon öppnas, så att I bliven såsom Gud och förstån vad gott och ont
är.»

<span id="an_3:6">3:6</span> Och kvinnan såg att trädet var gott att äta
av, och att det var en lust för ögonen, och att det var ett ljuvligt
träd, eftersom man därav fick förstånd, och hon tog av dess frukt och
åt; och hon gav jämväl åt sin man, som var med henne, och han åt.

<span id="an_3:7">3:7</span> Då öppnades bådas ögon, och de blevo varse
att de voro nakna; och de fäste ihop fikonlöv och bundo omkring sig.

<span id="an_3:8">3:8</span> Och de hörde HERREN Gud vandra i
lustgården, när dagen begynte svalkas; då gömde sig mannen med sin
hustru för HERREN Guds ansikte bland träden i lustgården.

<span id="an_3:9">3:9</span> Men HERREN Gud kallade på mannen och sade
till honom: »Var är du?»

<span id="an_3:10">3:10</span> Han svarade: »Jag hörde dig i lustgården;
då blev jag förskräckt, eftersom jag är naken; därför gömde jag mig.»

<span id="an_3:11">3:11</span> Då sade han: »Vem har låtit dig förstå
att du är naken? Har du icke ätit av det träd som jag förbjöd dig att
äta av?»

<span id="an_3:12">3:12</span> Mannen svarade: »Kvinnan som du har givit
mig till att vara med mig, hon gav mig av trädet, så att jag åt.»

<span id="an_3:13">3:13</span> Då sade HERREN Gud till kvinnan: »Vad är
det du har gjort!» Kvinnan svarade: »Ormen bedrog mig, så att jag åt.»

<span id="an_3:14">3:14</span> Då sade HERREN Gud till ormen: »Eftersom
du har gjort detta, vare du förbannad bland alla djur, boskapsdjur och
vilda djur. På din buk skall du gå, och stoft skall du äta i alla dina
livsdagar.

<span id="an_3:15">3:15</span> Och jag skall sätta fiendskap mellan dig
och kvinnan, och mellan din säd och hennes säd. Denna skall söndertrampa
ditt huvud, och du skall stinga den i hälen.»

<span id="an_3:16">3:16</span> Och till kvinnan sade han: »Jag skall
låta dig utstå mycken vedermöda, när du bliver havande; med smärta skall
du föda dina barn. Men till din man skall din åtrå vara, och han skall
råda över dig.»

<span id="an_3:17">3:17</span> Och till Adam sade han: »Eftersom du
lyssnade till din hustrus ord och åt av det träd om vilket jag hade
bjudit dig och sagt: 'Du skall icke äta därav', därför vare marken
förbannad för din skull. Med vedermöda skall du nära dig av den i alla
dina livsdagar;

<span id="an_3:18">3:18</span> törne och tistel skall den bära åt dig,
men markens örter skola vara din föda.

<span id="an_3:19">3:19</span> I ditt anletes svett skall du äta ditt
bröd, till dess du vänder åter till jorden; ty av den är du tagen. Ty du
är stoft, och till stoft skall du åter varda.»

<span id="an_3:20">3:20</span> Och mannen gav sin hustru namnet Eva, ty
hon blev en moder åt allt levande.

<span id="an_3:21">3:21</span> Och HERREN Gud gjorde åt Adam och hans
hustru kläder av skinn och satte på dem.

<span id="an_3:22">3:22</span> Och HERREN Gud sade: »Se, mannen har
blivit såsom en av oss, så att han förstår vad gott och ont är. Må han
nu icke räcka ut sin hand och taga jämväl av livets träd och äta, och så
leva evinnerligen.»

<span id="an_3:23">3:23</span> Och HERREN Gud förvisade honom ur Edens
lustgård, för att han skulle bruka jorden, varav han var tagen.

<span id="an_3:24">3:24</span> Och han drev ut mannen, och satte öster
om Edens lustgård keruberna jämte det ljungande svärdets lågor, för att
bevaka vägen till livets träd.

<span id="an_4:1">4:1</span> Och mannen kände sin hustru Eva, och hon
blev havande och födde Kain; då sade hon: »Jag har fött en man genom
HERRENS hjälp.»

<span id="an_4:2">4:2</span> Och hon födde åter en son, Abel, den förres
broder. Och Abel blev en fårherde, men Kain blev en åkerman.

<span id="an_4:3">4:3</span> Och efter någon tid hände sig att Kain av
markens frukt bar fram en offergåva åt HERREN.

<span id="an_4:4">4:4</span> Också Abel bar fram sin gåva, av det
förstfödda i hans hjord, av djurens fett. Och HERREN såg till Abel och
hans offergåva;

<span id="an_4:5">4:5</span> men till Kain och hans offergåva såg han
icke. Då blev Kain mycket vred, och hans blick blev mörk.

<span id="an_4:6">4:6</span> Och HERREN sade till Kain: »Varför är du
vred, och varför är din blick så mörk?

<span id="an_4:7">4:7</span> Är det icke så: om du har gott i sinnet, då
ser du frimodigt upp; men om du icke har gott i sinnet, då lurar synden
vid dörren; till dig står hennes åtrå, men du bör råda över henne.»

<span id="an_4:8">4:8</span> Och Kain talade med sin broder Abel; och
när de voro ute på marken, överföll Kain sin broder Abel och dräpte
honom.

<span id="an_4:9">4:9</span> Då sade HERREN till Kain: »Var är din
broder Abel?» Han svarade: »Jag vet icke; skall jag taga vara på min
broder?»

<span id="an_4:10">4:10</span> Då sade han: »Vad har du gjort! Hör, din
broders blod ropar till mig från jorden.

<span id="an_4:11">4:11</span> Så vare du nu förbannad och förvisad
ifrån åkerjorden, som har öppnat sin mun för att mottaga din broders
blod av din hand.

<span id="an_4:12">4:12</span> När du brukar jorden, skall den icke mer
giva dig sin gröda. Ostadig och flyktig skall du bliva på jorden.»

<span id="an_4:13">4:13</span> Då sade Kain till HERREN: »Min
missgärning är större än att jag kan bära den.

<span id="an_4:14">4:14</span> Se, du driver mig nu bort ifrån
åkerjorden, och jag måste gömma mig undan för ditt ansikte. Ostadig och
flyktig skall jag bliva på jorden, och så skall ske att vemhelst som
möter mig, han dräper mig.»

<span id="an_4:15">4:15</span> Men HERREN sade till honom: »Nej, ty Kain
skall bliva hämnad sjufalt, vemhelst som dräper honom.» Och HERREN satte
ett tecken till skydd för Kain, så att ingen som mötte honom skulle slå
honom ihjäl.

<span id="an_4:16">4:16</span> Så gick Kain bort ifrån HERRENS ansikte
och bosatte sig i landet Nod, öster om Eden.

<span id="an_4:17">4:17</span> Och Kain kände sin hustru, och hon blev
havande och födde Hanok. Och han byggde en stad och kallade den staden
Hanok, efter sin sons namn.

<span id="an_4:18">4:18</span> Och åt Hanok föddes Irad, och Irad födde
Mehujael, och Mehujael födde Metusael, och Metusael födde Lemek.

<span id="an_4:19">4:19</span> Men Lemek tog sig två hustrur; den ena
hette Ada, den andra Silla.

<span id="an_4:20">4:20</span> Och Ada födde Jabal; han blev stamfader
för dem som bo i tält och idka boskapsskötsel.

<span id="an_4:21">4:21</span> Och hans broder hette Jubal; han blev
stamfader för alla dem som hantera harpa och pipa.

<span id="an_4:22">4:22</span> Men Silla födde ock en son, Tubal-Kain;
han var smed och gjorde alla slags redskap av koppar och järn. Och
Tubal-Kains syster var Naama.

<span id="an_4:23">4:23</span> Och Lemek sade till sina hustrur: »Ada
och Silla, hören mina ord; I Lemeks hustrur, lyssnen till mitt tal: Se,
en man dräper jag för vart sår jag får, och en yngling för var blånad
jag får.

<span id="an_4:24">4:24</span> Ja, sjufalt hämnad bliver Kain, men Lemek
sju- och sjuttiofalt.»

<span id="an_4:25">4:25</span> Och Adam kände åter sin hustru, och hon
födde en son och gav honom namnet Set, i det hon sade: »Gud har beskärt
mig en annan livsfrukt, till ersättning för Abel, eftersom Kain dräpte
honom.»

<span id="an_4:26">4:26</span> Men åt Set föddes ock en son, och han gav
honom namnet Enos. Vid denna tid begynte man åkalla HERRENS namn.

<span id="an_5:1">5:1</span> Detta är stycket om Adams släkt. När Gud
skapade människor, gjorde han dem lika Gud.

<span id="an_5:2">5:2</span> Till man och kvinna skapade han dem; och
han välsignade dem och gav dem namnet människa, när de blevo skapade.

<span id="an_5:3">5:3</span> När Adam var ett hundra trettio år gammal,
födde han en son som var honom lik, hans avbild, och gav honom namnet
Set.

<span id="an_5:4">5:4</span> Och sedan Adam hade fött Set, levde han
åtta hundra år och födde söner och döttrar.

<span id="an_5:5">5:5</span> Alltså blev Adams hela levnadsålder nio
hundra trettio år; därefter dog han.

<span id="an_5:6">5:6</span> När Set var ett hundra fem år gammal, födde
han Enos.

<span id="an_5:7">5:7</span> Och sedan Set hade fött Enos, levde han
åtta hundra sju år och födde söner och döttrar.

<span id="an_5:8">5:8</span> Alltså blev Sets hela ålder nio hundra tolv
år; därefter dog han.

<span id="an_5:9">5:9</span> När Enos var nittio år gammal, födde han
Kenan.

<span id="an_5:10">5:10</span> Och sedan Enos hade fött Kenan, levde han
åtta hundra femton år och födde söner och döttrar.

<span id="an_5:11">5:11</span> Alltså blev Enos' hela ålder nio hundra
fem år; därefter dog han.

<span id="an_5:12">5:12</span> När Kenan var sjuttio år gammal, födde
han Mahalalel.

<span id="an_5:13">5:13</span> Och sedan Kenan fött Mahalalel, levde han
åtta hundra fyrtio år och födde söner och döttrar.

<span id="an_5:14">5:14</span> Alltså blev Kenans hela ålder nio hundra
tio år; därefter dog han.

<span id="an_5:15">5:15</span> När Mahalalel var sextiofem år gammal,
födde han Jered.

<span id="an_5:16">5:16</span> Och sedan Mahalalel hade fött Jered,
levde han åtta hundra trettio år och födde söner och döttrar.

<span id="an_5:17">5:17</span> Alltså blev Mahalalels hela ålder åtta
hundra nittiofem år; därefter dog han.

<span id="an_5:18">5:18</span> När Jered var ett hundra sextiotvå år
gammal, födde han Hanok.

<span id="an_5:19">5:19</span> Och sedan Jered hade fött Hanok, levde
han åtta hundra år och födde söner och döttrar.

<span id="an_5:20">5:20</span> Alltså blev Jereds hela ålder nio hundra
sextiotvå år; därefter dog han.

<span id="an_5:21">5:21</span> När Hanok var sextiofem år gammal, födde
han Metusela.

<span id="an_5:22">5:22</span> Och Hanok vandrade i umgängelse med Gud i
tre hundra år, sedan han hade fött Metusela, och han födde söner och
döttrar.

<span id="an_5:23">5:23</span> Alltså blev Hanoks hela ålder tre hundra
sextiofem år.

<span id="an_5:24">5:24</span> Sedan Hanok så hade vandrat i umgängelse
med Gud, såg man honom icke mer, ty Gud tog honom bort.

<span id="an_5:25">5:25</span> När Metusela var ett hundra åttiosju år
gammal, födde han Lemek.

<span id="an_5:26">5:26</span> Och sedan Metusela hade fött Lemek, levde
han sju hundra åttiotvå år och födde söner och döttrar.

<span id="an_5:27">5:27</span> Alltså blev Metuselas hela ålder nio
hundra sextionio år; därefter dog han.

<span id="an_5:28">5:28</span> När Lemek var ett hundra åttiotvå år
gammal, födde han en son.

<span id="an_5:29">5:29</span> Och han gav honom namnet Noa, i det han
sade: »Denne skall trösta oss vid vårt arbete och våra händers möda, när
vi bruka jorden, som HERREN har förbannat.»

<span id="an_5:30">5:30</span> Och sedan Lemek hade fött Noa, levde han
fem hundra nittiofem år och födde söner och döttrar.

<span id="an_5:31">5:31</span> Alltså blev Lemeks hela ålder sju hundra
sjuttiosju år; därefter dog han.

<span id="an_5:32">5:32</span> När Noa var fem hundra år gammal, födde
han Sem, Ham och Jafet.

<span id="an_6:1">6:1</span> Då nu människorna begynte föröka sig på
jorden och döttrar föddes åt dem

<span id="an_6:2">6:2</span> sågo Guds söner att människornas döttrar
voro fagra, och de togo till hustrur dem som de funno mest behag i.

<span id="an_6:3">6:3</span> Då sade HERREN: »Min ande skall icke bliva
kvar i människorna för beständigt, eftersom de dock äro kött; så vare nu
deras tid bestämd till ett hundra tjugu år.»

<span id="an_6:4">6:4</span> Vid den tiden, likasom ock efteråt, levde
jättarna på jorden, sedan Guds söner begynte gå in till människornas
döttrar och dessa födde barn åt dem; detta var forntidens väldiga män,
som voro så namnkunniga.

<span id="an_6:5">6:5</span> Men när HERREN såg att människornas ondska
var stor på jorden, och att deras hjärtans alla uppsåt och tankar
beständigt voro allenast onda,

<span id="an_6:6">6:6</span> då ångrade HERREN att han hade gjort
människorna på jorden, och han blev bedrövad i sitt hjärta.

<span id="an_6:7">6:7</span> Och HERREN sade: »Människorna, som jag
skapade, vill jag utplåna från jorden, ja, både människor och
fyrfotadjur och kräldjur och himmelens fåglar; ty jag ångrar att jag har
gjort dem.»

<span id="an_6:8">6:8</span> Men Noa hade funnit nåd för HERRENS ögon.

<span id="an_6:9">6:9</span> Detta är berättelsen om Noas släkt. Noa var
en rättfärdig man och ostrafflig bland sitt släkte; i umgängelse med Gud
vandrade Noa.

<span id="an_6:10">6:10</span> Och Noa födde tre söner: Sem, Ham och
Jafet.

<span id="an_6:11">6:11</span> Men jorden blev alltmer fördärvad för
Guds åsyn, och jorden uppfylldes av våld.

<span id="an_6:12">6:12</span> Och Gud såg att jorden var fördärvad,
eftersom allt kött vandrade i fördärv på jorden.

<span id="an_6:13">6:13</span> Då sade Gud till Noa: »Jag har beslutit
att göra ände på allt kött, ty jorden är uppfylld av våld som de öva;
se, jag vill fördärva dem tillika med jorden.

<span id="an_6:14">6:14</span> Så gör dig nu en ark av goferträ, och
inred arken med kamrar, och bestryk den med jordbeck innan och utan.

<span id="an_6:15">6:15</span> Och så skall du göra arken: Den skall
vara tre hundra alnar lång, femtio alnar bred och trettio alnar hög;

<span id="an_6:16">6:16</span> en öppning för ljuset, en aln hög
alltigenom, skall du göra ovantill på arken; och en dörr till arken
skall du sätta på dess sida; och du skall inreda den så, att den får en
undervåning, en mellanvåning och en övervåning.

<span id="an_6:17">6:17</span> Ty se, jag skall låta floden komma med
vatten över jorden, till att fördärva allt kött som har i sig någon
livsande, under himmelen; allt som finnes på jorden skall förgås.

<span id="an_6:18">6:18</span> Men med dig vill jag upprätta ett
förbund: du skall gå in i arken med dina söner och din hustru och dina
söners hustrur.

<span id="an_6:19">6:19</span> Och av allt levande, vad kött det vara
må, skall du föra in i arken ett par av vart slag, för att behålla dem
vid liv med dig; hankön och honkön skola de vara.

<span id="an_6:20">6:20</span> Av fåglarna, efter deras arter, av
fyrfotadjuren, efter deras arter, av alla kräldjur på marken, efter
deras arter, skall ett par av vart slag gå in till dig, för att du må
behålla dem vid liv.

<span id="an_6:21">6:21</span> Och du skall taga till dig alla slags
livsmedel, sådant som kan ätas, och samla det till dig, för att det må
vara dig och dem till föda.

<span id="an_6:22">6:22</span> Och Noa gjorde så; han gjorde i alla
stycken såsom Gud hade bjudit honom.

<span id="an_7:1">7:1</span> Och HERREN sade till Noa: »Gå in i arken
med hela ditt hus, ty dig har jag funnit rättfärdig inför mig bland
detta släkte.

<span id="an_7:2">7:2</span> Av alla rena fyrfotadjur skall du taga till
dig sju par, hanne och hona, men av sådana fyrfotadjur som icke äro rena
ett par, hanne och hona,

<span id="an_7:3">7:3</span> sammalunda av himmelens fåglar sju par,
hankön och honkön, för att behålla deras släkten vid liv på hela jorden.

<span id="an_7:4">7:4</span> Ty sju dagar härefter skall jag låta det
regna på jorden, i fyrtio dagar och fyrtio nätter, och jag skall utplåna
från jorden alla varelser som jag har gjort.»

<span id="an_7:5">7:5</span> Och Noa gjorde i alla stycken såsom HERREN
hade bjudit honom.

<span id="an_7:6">7:6</span> Noa var sex hundra år gammal, när floden
kom med sitt vatten över jorden.

<span id="an_7:7">7:7</span> Och Noa gick in i arken med sina söner och
sin hustru och sina söners hustrur, undan flodens vatten.

<span id="an_7:8">7:8</span> Och av fyrfotadjur, både rena och orena,
och av fåglar och av allt som krälar på marken

<span id="an_7:9">7:9</span> gingo två och två, hankön och honkön, in
till Noa i arken, såsom Gud hade bjudit Noa.

<span id="an_7:10">7:10</span> Och efter de sju dagarna kom flodens
vatten över jorden.

<span id="an_7:11">7:11</span> I det år då Noa var sex hundra år gammal,
i andra månaden, på sjuttonde dagen i månaden, den dagen bröto alla det
stora djupets källor fram, och himmelens fönster öppnade sig,

<span id="an_7:12">7:12</span> och ett regn kom över jorden i fyrtio
dagar och fyrtio nätter.

<span id="an_7:13">7:13</span> På denna samma dag gick Noa in i arken,
så ock Sem, Ham och Jafet, Noas söner, vidare Noas hustru och hans
söners tre hustrur med dem,

<span id="an_7:14">7:14</span> därtill alla vilda djur, efter sina
arter, och alla boskapsdjur, efter sina arter, och alla kräldjur som
röra sig på jorden, efter sina arter, och alla flygande djur, efter sina
arter, allt vad fåglar heter, av alla slag.

<span id="an_7:15">7:15</span> De gingo in till Noa i arken, två och två
av allt kött som hade i sig någon livsande.

<span id="an_7:16">7:16</span> Och de som gingo ditin voro hankön och
honkön av allt slags kött, såsom Gud hade bjudit honom. Och HERREN
stängde igen om honom.

<span id="an_7:17">7:17</span> Och floden kom över jorden i fyrtio
dagar, och vattnet förökade sig och lyfte arken, så att den flöt högt
uppe över jorden.

<span id="an_7:18">7:18</span> Och vattnet steg och förökade sig mycket
på jorden, och arken drev på vattnet.

<span id="an_7:19">7:19</span> Och vattnet steg mer och mer över jorden,
och alla höga berg allestädes under himmelen övertäcktes.

<span id="an_7:20">7:20</span> Femton alnar högt steg vattnet över
bergen, så att de övertäcktes.

<span id="an_7:21">7:21</span> Då förgicks allt kött som rörde sig på
jorden, fåglar och boskapsdjur och vilda djur och alla smådjur som rörde
sig på jorden, så ock alla människor.

<span id="an_7:22">7:22</span> Allt som fanns på det torra omkom, allt
som där hade en fläkt av livsande i sin näsa.

<span id="an_7:23">7:23</span> Så utplånade han alla varelser på jorden,
både människor och fyrfotadjur och kräldjur och himmelens fåglar; de
utplånades från jorden, och allenast Noa räddades, jämte det som var med
honom i arken.

<span id="an_7:24">7:24</span> Och vattnet fortfor att stiga över jorden
i hundra femtio dagar.

<span id="an_8:1">8:1</span> Då tänkte Gud på Noa och på alla de vilda
djur och alla de boskapsdjur som voro med honom i arken. Och Gud lät en
vind gå fram över jorden, så att vattnet sjönk undan;

<span id="an_8:2">8:2</span> och djupets källor och himmelens fönster
tillslötos, och regnet från himmelen upphörde.

<span id="an_8:3">8:3</span> Och vattnet vek bort ifrån jorden mer och
mer; efter hundra femtio dagar begynte vattnet avtaga.

<span id="an_8:4">8:4</span> Och i sjunde månaden, på sjuttonde dagen i
månaden, stannade arken på Ararats berg.

<span id="an_8:5">8:5</span> Och vattnet avtog mer och mer intill tionde
månaden. I tionde månaden, på första dagen i månaden, blevo
bergstopparna synliga.

<span id="an_8:6">8:6</span> Och efter fyrtio dagar öppnade Noa fönstret
som han hade gjort på arken,

<span id="an_8:7">8:7</span> och lät en korp flyga ut; denne flög fram
och åter, till dess vattnet hade torkat bort ifrån jorden.

<span id="an_8:8">8:8</span> Sedan lät han en duva flyga ut, för att få
se om vattnet hade sjunkit undan från marken.

<span id="an_8:9">8:9</span> Men duvan fann ingen plats där hon kunde
vila sin fot, utan kom tillbaka till honom i arken, ty vatten betäckte
hela jorden. Då räckte han ut sin hand och tog henne in till sig i
arken.

<span id="an_8:10">8:10</span> Sedan väntade han ännu ytterligare sju
dagar och lät så duvan än en gång flyga ut ur arken.

<span id="an_8:11">8:11</span> Och duvan kom till honom mot aftonen, och
se, då hade hon ett friskt olivlöv i sin näbb. Då förstod Noa att
vattnet hade sjunkit undan från jorden.

<span id="an_8:12">8:12</span> Men han väntade ännu ytterligare sju
dagar och lät så duvan åter flyga ut; då kom hon icke mer tillbaka till
honom.

<span id="an_8:13">8:13</span> I det sexhundraförsta året, i första
månaden, på första dagen i månaden, hade vattnet sinat bort ifrån
jorden. Då tog Noa av taket på arken och såg nu att marken var fri ifrån
vatten.

<span id="an_8:14">8:14</span> Och i andra månaden, på tjugusjunde dagen
i månaden, var jorden alldeles torr.

<span id="an_8:15">8:15</span> Då talade Gud till Noa och sade:

<span id="an_8:16">8:16</span> »Gå ut ur arken med din hustru och dina
söner och dina söners hustrur.

<span id="an_8:17">8:17</span> Alla djur som du har hos dig, vad slags
kött det vara må, både fåglar och fyrfotadjur och alla kräldjur som röra
sig på jorden, skall du låta gå ut med dig, för att de må växa till på
jorden och vara fruktsamma och föröka sig på jorden.»

<span id="an_8:18">8:18</span> Så gick då Noa ut med sina söner och sin
hustru och sina söners hustrur.

<span id="an_8:19">8:19</span> Och alla fyrfotadjur, alla kräldjur och
alla fåglar, alla slags djur som röra sig på jorden, gingo ut ur arken,
efter sina släkten.

<span id="an_8:20">8:20</span> Och Noa byggde ett altare åt HERREN och
tog av alla rena fyrfotadjur och av alla rena fåglar och offrade
brännoffer på altaret.

<span id="an_8:21">8:21</span> När HERREN kände den välbehagliga lukten,
sade han vid sig själv: »Jag skall härefter icke mer förbanna marken för
människans skull, eftersom ju människans hjärtas uppsåt är ont allt
ifrån ungdomen. Och jag skall härefter icke mer dräpa allt levande,
såsom jag nu har gjort.

<span id="an_8:22">8:22</span> Så länge jorden består, skola härefter
sådd och skörd, köld och värme, sommar och vinter, dag och natt aldrig
upphöra.»

<span id="an_9:1">9:1</span> Och Gud välsignade Noa och hans söner och
sade till dem: »Varen fruktsamma och föröken eder, och uppfyllen jorden.

<span id="an_9:2">9:2</span> Och må fruktan och förskräckelse för eder
komma över alla djur på jorden och alla fåglar under himmelen; jämte
allt som krälar på marken och alla fiskar i havet vare de givna i eder
hand.

<span id="an_9:3">9:3</span> Allt som rör sig och har liv skolen I hava
till föda; såsom jag har givit eder gröna örter, så giver jag eder allt
detta.

<span id="an_9:4">9:4</span> Kött som har i sig sin själ, det är sitt
blod, skolen I dock icke äta.

<span id="an_9:5">9:5</span> Men edert eget blod, vari eder själ är,
skall jag utkräva. Jag skall utkräva det av vilket djur det vara må. Jag
skall ock av den ena människan utkräva den andres själ;

<span id="an_9:6">9:6</span> den som utgjuter människoblod, hans blod
skall av människor bliva utgjutet, ty Gud har gjort människan till sin
avbild.

<span id="an_9:7">9:7</span> Och varen I fruktsamma och föröken eder;
växen till på jorden och föröken eder på den.»

<span id="an_9:8">9:8</span> Ytterligare sade Gud till Noa och till hans
söner med honom:

<span id="an_9:9">9:9</span> »Se, jag vill upprätta ett förbund med
eder, och med edra efterkommande efter eder,

<span id="an_9:10">9:10</span> och med alla levande varelser som I haven
hos eder: fåglar, boskapsdjur och alla vilda djur hos eder, alla jordens
djur som hava gått ut ur arken.

<span id="an_9:11">9:11</span> Jag vill upprätta ett förbund med eder:
härefter skall icke mer ske att allt kött utrotas genom flodens vatten;
ingen flod skall mer komma och fördärva jorden.»

<span id="an_9:12">9:12</span> Och Gud sade: »Detta skall vara tecknet
till det förbund som jag gör mellan mig och eder, jämte alla levande
varelser hos eder, för eviga tider:

<span id="an_9:13">9:13</span> min båge sätter jag i skyn; den skall
vara tecknet till förbundet mellan mig och jorden.

<span id="an_9:14">9:14</span> Och när jag härefter låter skyar stiga
upp över jorden och bågen då synes i skyn,

<span id="an_9:15">9:15</span> skall jag tänka på det förbund som har
blivit slutet mellan mig och eder, jämte alla levande varelser, vad
slags kött det vara må; och vattnet skall då icke mer bliva en flod som
fördärvar allt kött.

<span id="an_9:16">9:16</span> När alltså bågen synes i skyn och jag ser
på den, skall jag tänka på det eviga förbund som har blivit slutet
mellan Gud och alla levande varelser, vad slags kött det vara må på
jorden.»

<span id="an_9:17">9:17</span> Så sade nu Gud till Noa: »Detta skall
vara tecknet till det förbund som jag har upprättat mellan mig och allt
kött på jorden.»

<span id="an_9:18">9:18</span> Noas söner, som gingo ut ur arken, voro
Sem, Ham och Jafet; men Ham var Kanaans fader.

<span id="an_9:19">9:19</span> Dessa tre voro Noas söner och från dessa
hava alla jordens folk utgrenat sig.

<span id="an_9:20">9:20</span> Och Noa var en åkerman och var den förste
som planterade en vingård.

<span id="an_9:21">9:21</span> Men när han drack av vinet, blev han
drucken och låg blottad i sitt tält.

<span id="an_9:22">9:22</span> Och Ham, Kanaans fader, såg då sin faders
blygd och berättade det för sina båda bröder, som voro utanför.

<span id="an_9:23">9:23</span> Men Sem och Jafet togo en mantel och lade
den på sina skuldror, båda tillsammans, och gingo så baklänges in och
täckte över sin faders blygd; de höllo därvid sina ansikten bortvända,
så att de icke sågo sin faders blygd.

<span id="an_9:24">9:24</span> När sedan Noa vaknade upp från ruset och
fick veta vad hans yngste son hade gjort honom, sade han:

<span id="an_9:25">9:25</span> »Förbannad vare Kanaan, en trälars träl
vare han åt sina bröder!»

<span id="an_9:26">9:26</span> Ytterligare sade han: »Välsignad vare
HERREN, Sems Gud, och Kanaan vare deras träl!

<span id="an_9:27">9:27</span> Gud utvidge Jafet, han tage sin boning i
Sems hyddor, och Kanaan vare deras träl.»

<span id="an_9:28">9:28</span> Och Noa levde efter floden tre hundra
femtio år;

<span id="an_9:29">9:29</span> alltså blev Noas hela ålder nio hundra
femtio år; därefter dog han.

<span id="an_10:1">10:1</span> Detta är berättelsen om Noas söners
släkt. De voro Sem, Ham och Jafet; och åt dem föddes söner efter floden.

<span id="an_10:2">10:2</span> Jafets söner voro Gomer, Magog, Madai,
Javan, Tubal, Mesek och Tiras.

<span id="an_10:3">10:3</span> Gomers söner voro Askenas, Rifat och
Togarma.

<span id="an_10:4">10:4</span> Javans söner voro Elisa och Tarsis,
kittéerna och dodanéerna.

<span id="an_10:5">10:5</span> Från dessa hava inbyggarna i hedningarnas
Havsländer utbrett sig i sina länder, var efter sitt tungomål, efter
sina släkter, i sina folk.

<span id="an_10:6">10:6</span> Hams söner voro Kus, Misraim, Put och
Kanaan.

<span id="an_10:7">10:7</span> Kus' söner voro Seba, Havila, Sabta,
Raema och Sabteka. Raemas söner voro Saba och Dedan.

<span id="an_10:8">10:8</span> Men Kus födde Nimrod; han var den förste
som upprättade ett välde på jorden.

<span id="an_10:9">10:9</span> Han var ock en väldig jägare inför
HERREN; därför plägar man säga: »En väldig jägare inför HERREN såsom
Nimrod.»

<span id="an_10:10">10:10</span> Och hans rike hade sin begynnelse i
Babel, Erek, Ackad och Kalne, i Sinears land.

<span id="an_10:11">10:11</span> Från det landet drog han sedan ut till
Assyrien och byggde Nineve, Rehobot-Ir och Kela,

<span id="an_10:12">10:12</span> och därtill Resen mellan Nineve och
Kela; detta är »den stora staden».

<span id="an_10:13">10:13</span> Och Misraim födde ludéerna, anaméerna,
lehabéerna, naftuhéerna,

<span id="an_10:14">10:14</span> patroséerna, kasluhéerna, från vilka
filistéerna hava utgått, och kaftoréerna.

<span id="an_10:15">10:15</span> Och Kanaan födde Sidon, som var hans
förstfödde, och Het,

<span id="an_10:16">10:16</span> så ock jebuséerna, amoréerna,
girgaséerna,

<span id="an_10:17">10:17</span> hivéerna, arkéerna, sinéerna,

<span id="an_10:18">10:18</span> arvadéerna, semaréerna och hamatéerna.
Sedan utgrenade sig kananéernas släkter allt vidare,

<span id="an_10:19">10:19</span> så att kananéernas område sträckte sig
från Sidon fram emot Gerar ända till Gasa, och fram emot Sodom, Gomorra,
Adma och Seboim ända till Lesa.

<span id="an_10:20">10:20</span> Dessa voro Hams söner, efter deras
släkter och tungomål, i deras länder och folk.

<span id="an_10:21">10:21</span> Söner föddes ock åt Sem, Jafets äldre
broder, som blev stamfader för alla Ebers söner.

<span id="an_10:22">10:22</span> Sems söner voro Elam, Assur, Arpaksad,
Lud och Aram.

<span id="an_10:23">10:23</span> Arams söner voro Us, Hul, Geter och
Mas.

<span id="an_10:24">10:24</span> Arpaksad födde Sela, och Sela födde
Eber.

<span id="an_10:25">10:25</span> Men åt Eber föddes två söner; den ene
hette Peleg, ty i hans tid blev jorden fördelad; och hans broder hette
Joktan.

<span id="an_10:26">10:26</span> Och Joktan födde Almodad, Selef,
Hasarmavet, Jera,

<span id="an_10:27">10:27</span> Hadoram, Usal, Dikla,

<span id="an_10:28">10:28</span> Obal, Abimael, Saba,

<span id="an_10:29">10:29</span> Ofir, Havila och Jobab; alla dessa voro
Joktans söner.

<span id="an_10:30">10:30</span> Och de hade sina boningsorter från Mesa
fram emot Sefar, emot Östra berget.

<span id="an_10:31">10:31</span> Dessa voro Sems söner, efter deras
släkter och tungomål, i deras länder, efter deras folk.

<span id="an_10:32">10:32</span> Dessa voro Noas söners släkter, efter
deras ättföljd, i deras folk. Och från dem hava folken efter floden
utbrett sig på jorden.

<span id="an_11:1">11:1</span> Och hela jorden hade enahanda tungomål
och talade på enahanda sätt.

<span id="an_11:2">11:2</span> Men när de bröto upp och drogo österut,
funno de en lågslätt i Sinears land och bosatte sig där.

<span id="an_11:3">11:3</span> Och de sade till varandra: »Kom, låt oss
slå tegel och bränna det.» Och teglet begagnade de såsom sten, och såsom
murbruk begagnade de jordbeck.

<span id="an_11:4">11:4</span> Och de sade: »Kom, låt oss bygga en stad
åt oss och ett torn vars spets räcker upp i himmelen, och så göra oss
ett namn; vi kunde eljest bliva kringspridda över hela jorden.»

<span id="an_11:5">11:5</span> Då steg HERREN ned för att se staden och
tornet som människobarnen byggde.

<span id="an_11:6">11:6</span> Och HERREN sade: »Se, de äro ett enda
folk och hava alla enahanda tungomål, och detta är deras första tilltag;
härefter skall intet bliva dem omöjligt, vad de än besluta att göra.

<span id="an_11:7">11:7</span> Välan, låt oss stiga dit ned och
förbistra deras tungomål, så att den ene icke förstår den andres
tungomål.»

<span id="an_11:8">11:8</span> Och så spridde HERREN dem därifrån ut
över hela jorden, så att de måste upphöra att bygga på staden.

<span id="an_11:9">11:9</span> Därav fick den namnet Babel, eftersom
HERREN där förbistrade hela jordens tungomål; därifrån spridde ock
HERREN ut dem över hela jorden.

<span id="an_11:10">11:10</span> Detta är berättelsen om Sems släkt. När
Sem var hundra år gammal, födde han Arpaksad, två år efter floden.

<span id="an_11:11">11:11</span> Och sedan Sem hade fött Arpaksad, levde
han fem hundra år och födde söner och döttrar.

<span id="an_11:12">11:12</span> När Arpaksad var trettiofem år gammal,
födde han Sela.

<span id="an_11:13">11:13</span> Och sedan Arpaksad hade fött Sela,
levde han fyra hundra tre år och födde söner och döttrar.

<span id="an_11:14">11:14</span> När Sela var trettio år gammal, födde
han Eber.

<span id="an_11:15">11:15</span> Och sedan Sela hade fött Eber, levde
han fyra hundra tre år och födde söner och döttrar.

<span id="an_11:16">11:16</span> När Eber var trettiofyra år gammal,
födde han Peleg.

<span id="an_11:17">11:17</span> Och sedan Eber hade fött Peleg, levde
han fyra hundra trettio år och födde söner och döttrar.

<span id="an_11:18">11:18</span> När Peleg var trettio år gammal, födde
han Regu.

<span id="an_11:19">11:19</span> Och sedan Peleg hade fött Regu, levde
han två hundra nio år och födde söner och döttrar.

<span id="an_11:20">11:20</span> När Regu var trettiotvå år gammal,
födde han Serug.

<span id="an_11:21">11:21</span> Och sedan Regu hade fött Serug, levde
han två hundra sju år och födde söner och döttrar.

<span id="an_11:22">11:22</span> När Serug var trettio år gammal, födde
han Nahor.

<span id="an_11:23">11:23</span> Och sedan Serug hade fött Nahor, levde
han två hundra år och födde söner och döttrar.

<span id="an_11:24">11:24</span> När Nahor var tjugunio år gammal, födde
han Tera.

<span id="an_11:25">11:25</span> Och sedan Nahor hade fött Tera, levde
han ett hundra nitton år och födde söner och döttrar.

<span id="an_11:26">11:26</span> När Tera var sjuttio år gammal, födde
han Abram, Nahor och Haran.

<span id="an_11:27">11:27</span> Och detta är berättelsen om Teras
släkt. Tera födde Abram, Nahor och Haran. Och Haran födde Lot.

<span id="an_11:28">11:28</span> Och Haran dog hos sin fader Tera i sitt
fädernesland, i det kaldeiska Ur.

<span id="an_11:29">11:29</span> Och Abram och Nahor togo sig hustrur;
Abrams hustru hette Sarai, och Nahors hustru hette Milka, dotter till
Haran, som var fader till Milka och Jiska.

<span id="an_11:30">11:30</span> Men Sarai var ofruktsam och hade inga
barn.

<span id="an_11:31">11:31</span> Och Tera tog med sig sin son Abram och
sin sonson Lot, Harans son, och sin sonhustru Sarai, som var hans son
Abrams hustru; och de drogo tillsammans ut från det kaldeiska Ur på väg
till Kanaans land; men när de kommo till Haran, bosatte de sig där.

<span id="an_11:32">11:32</span> Och Teras ålder blev två hundra fem år;
därefter dog Tera i Haran.

<span id="an_12:1">12:1</span> Och HERREN sade till Abram: »Gå ut ur
ditt land och från din släkt och från din faders hus, bort till det land
som jag skall visa dig.

<span id="an_12:2">12:2</span> Så skall jag göra dig till ett stort
folk; jag skall välsigna dig och göra ditt namn stort, och du skall
bliva en välsignelse.

<span id="an_12:3">12:3</span> Och jag skall välsigna dem som välsigna
dig, och den som förbannar dig skall jag förbanna, och i dig skola alla
släkter på jorden varda välsignade.»

<span id="an_12:4">12:4</span> Och Abram gick åstad, såsom HERREN hade
tillsagt honom, och Lot gick med honom. Och Abram var sjuttiofem år
gammal, när han drog ut från Haran.

<span id="an_12:5">12:5</span> Och Abram tog sin hustru Sarai och sin
brorson Lot och alla ägodelar som de hade förvärvat och tjänarna som de
hade skaffat sig i Haran; och de drogo åstad på väg mot Kanaans land

<span id="an_12:6">12:6</span> och kommo så till Kanaans land. Och Abram
drog fram i landet ända till den heliga platsen vid Sikem, till Mores
terebint. Och på den tiden bodde kananéerna där i landet.

<span id="an_12:7">12:7</span> Men HERREN uppenbarade sig för Abram och
sade: »Åt din säd skall jag giva detta land.» Då byggde han där ett
altare åt HERREN, som hade uppenbarat sig för honom.

<span id="an_12:8">12:8</span> Sedan flyttade han därifrån till
bergsbygden öster om Betel och slog där upp sitt tält, så att han hade
Betel i väster och Ai i öster; och han byggde där ett altare åt HERREN
och åkallade HERRENS namn.

<span id="an_12:9">12:9</span> Sedan bröt Abram upp därifrån och drog
sig allt längre mot Sydlandet.

<span id="an_12:10">12:10</span> Men hungersnöd uppstod i landet, och
Abram drog ned till Egypten för att bo där någon tid, eftersom
hungersnöden var så svår i landet.

<span id="an_12:11">12:11</span> Men när han nalkades Egypten sade han
till sin hustru Sarai: »Jag vet ju att du är en skön kvinna.

<span id="an_12:12">12:12</span> Om nu egyptierna tänka, när de få se
dig: 'Hon är hans hustru', så skola de dräpa mig, under det att de låta
dig leva.

<span id="an_12:13">12:13</span> Säg därför att du är min syster, så att
det går mig väl för din skull, och så att jag för din skull får leva.»

<span id="an_12:14">12:14</span> Då nu Abram kom till Egypten, sågo
egyptierna att hon var en mycket skön kvinna.

<span id="an_12:15">12:15</span> Och när Faraos hövdingar fingo se
henne, prisade de henne för Farao, och så blev kvinnan tagen in i Faraos
hus.

<span id="an_12:16">12:16</span> Och Abram blev av honom väl behandlad
för hennes skull, så att han fick får, fäkreatur och åsnor, tjänare och
tjänarinnor, åsninnor och kameler.

<span id="an_12:17">12:17</span> Men HERREN hemsökte Farao och hans hus
med stora plågor för Sarais, Abrams hustrus, skull.

<span id="an_12:18">12:18</span> Då kallade Farao Abram till sig och
sade: »Vad har du gjort mot mig! Varför lät du mig icke veta att hon var
din hustru?

<span id="an_12:19">12:19</span> Varför sade du: 'Hon är min syster' och
vållade så, att jag tog henne till hustru åt mig? Se, här har du nu din
hustru, tag henne och gå.»

<span id="an_12:20">12:20</span> Och Farao gav sina män befallning om
honom, att de skulle ledsaga honom till vägs med hans hustru och allt
vad han ägde.

<span id="an_13:1">13:1</span> Så drog då Abram upp från Egypten med sin
hustru och allt vad han ägde, och Lot jämte honom, till Sydlandet.

<span id="an_13:2">13:2</span> Och Abram var mycket rik på boskap och på
silver och guld.

<span id="an_13:3">13:3</span> Och han färdades ifrån lägerplats till
lägerplats och kom så från Sydlandet ända till Betel, till det ställe
där hans tält förut hade stått, mellan Betel och Ai,

<span id="an_13:4">13:4</span> dit där han förra gången hade rest ett
altare. Och där åkallade Abram HERRENS namn.

<span id="an_13:5">13:5</span> Men Lot, som drog med Abram, hade också
får och fäkreatur och tält.

<span id="an_13:6">13:6</span> Och landet räckte icke till för dem, så
att de kunde bo tillsammans; ty deras ägodelar voro för stora för att de
skulle kunna bo tillsammans;

<span id="an_13:7">13:7</span> och tvister uppstodo mellan Abrams och
Lots boskapsherdar. Tillika bodde på den tiden kananéerna och
perisséerna där i landet.

<span id="an_13:8">13:8</span> Då sade Abram till Lot: »Icke skall någon
tvist vara mellan mig och dig, och mellan mina herdar och dina herdar;
vi äro ju fränder.

<span id="an_13:9">13:9</span> Ligger icke hela landet öppet för dig?
Skilj dig ifrån mig; vill du åt vänster, så går jag åt höger, och vill
du åt höger, så går jag åt vänster.»

<span id="an_13:10">13:10</span> Då lyfte Lot upp sina ögon och såg att
hela Jordanslätten överallt var vattenrik. Innan HERREN fördärvade Sodom
och Gomorra, var den nämligen såsom HERRENS lustgård, såsom Egyptens
land, ända fram emot Soar.

<span id="an_13:11">13:11</span> Så utvalde då Lot åt sig hela
Jordanslätten. Och Lot bröt upp och drog österut, och de skildes så från
varandra.

<span id="an_13:12">13:12</span> Abram förblev boende i Kanaans land,
och Lot bodde i städerna på Slätten och drog med sina tält ända inemot
Sodom.

<span id="an_13:13">13:13</span> Men folket i Sodom var mycket ont och
syndigt inför HERREN.

<span id="an_13:14">13:14</span> Och HERREN sade till Abram, sedan Lot
hade skilt sig från honom: »Lyft upp dina ögon och se, från den plats
där du står, mot norr och söder och öster och väster.»

<span id="an_13:15">13:15</span> Ty hela det land som du nu ser skall
jag giva åt dig och din säd för evärdlig tid.

<span id="an_13:16">13:16</span> Och jag skall låta din säd bliva såsom
stoftet på jorden; kan någon räkna stoftet på jorden, så skall ock din
säd kunna räknas.

<span id="an_13:17">13:17</span> Stå upp och drag igenom landet efter
dess längd och dess bredd, ty åt dig skall jag giva det.»

<span id="an_13:18">13:18</span> Och Abram drog åstad med sina tält och
kom och bosatte sig vid Mamres terebintlund invid Hebron; och han byggde
där ett altare åt HERREN.

<span id="an_14:1">14:1</span> På den tid då Amrafel var konung i
Sinear, Arjok konung i Ellasar, Kedorlaomer konung i Elam och Tideal
konung över Goim, hände sig

<span id="an_14:2">14:2</span> att dessa begynte krig mot Bera, konungen
i Sodom, Birsa, konungen i Gomorra, Sinab, konungen i Adma, Semeber,
konungen i Seboim, och mot konungen i Bela, det är Soar.

<span id="an_14:3">14:3</span> De förenade sig alla och tågade till
Siddimsdalen, där Salthavet nu är.

<span id="an_14:4">14:4</span> I tolv år hade de varit under
Kedorlaomer, men i det trettonde året hade de avfallit.

<span id="an_14:5">14:5</span> Så kom nu i det fjortonde året
Kedorlaomer med de konungar som voro på hans sida; och de slogo
rafaéerna i Asterot-Karnaim, suséerna i Ham, eméerna i Save-Kirjataim

<span id="an_14:6">14:6</span> och horéerna på deras berg Seir och drevo
dem ända till El-Paran vid öknen.

<span id="an_14:7">14:7</span> Sedan vände de om och kommo till
En-Mispat, det är Kades, och härjade amalekiternas hela land; de slogo
ock amoréerna som bodde i Hasason-Tamar.

<span id="an_14:8">14:8</span> Då drogo konungen i Sodom, konungen i
Gomorra, konungen i Adma, konungen i Seboim och konungen i Bela, det är
Soar, ut och ställde upp sig i Siddimsdalen till strid mot dem --

<span id="an_14:9">14:9</span> mot Kedorlaomer, konungen i Elam, Tideal,
konungen över Goim, Amrafel, konungen i Sinear, och Arjok, konungen i
Ellasar, fyra konungar mot de fem.

<span id="an_14:10">14:10</span> Men Siddimsdalen var full av
jordbecksgropar. Och konungarna i Sodom och Gomorra måste fly och föllo
då i dessa, och de som kommo undan flydde till bergsbygden.

<span id="an_14:11">14:11</span> Så togo de allt gods som fanns i Sodom
och Gomorra, och alla livsmedel där, och tågade bort;

<span id="an_14:12">14:12</span> de togo ock med sig Lot, Abrams
brorson, och hans ägodelar, när de tågade bort; ty denne bodde i Sodom.

<span id="an_14:13">14:13</span> Men en av de räddade kom och berättade
detta för Abram, hebréen; denne bodde vid den terebintlund som tillhörde
amoréen Mamre, Eskols och Aners broder, och dessa voro i förbund med
Abram.

<span id="an_14:14">14:14</span> Då nu Abram hörde att hans frände var
fången, lät han sina mest beprövade tjänare, sådana som voro födda i
hans hus, tre hundra aderton män, rycka ut, och förföljde fienderna ända
till Dan.

<span id="an_14:15">14:15</span> Och han delade sitt folk och överföll
dem så om natten med sina tjänare och slog dem, och förföljde dem sedan
ända till Hoba, norr om Damaskus,

<span id="an_14:16">14:16</span> och tog tillbaka allt godset; sin
frände Lot och hans ägodelar tog han ock tillbaka, ävensom kvinnorna och
det övriga folket.

<span id="an_14:17">14:17</span> Då han nu var på återvägen, sedan han
hade slagit Kedorlaomer och de konungar som voro på hans sida, gick
konungen i Sodom honom till mötes i Savedalen, det är Konungsdalen.

<span id="an_14:18">14:18</span> Och Melki-Sedek, konungen i Salem, lät
bära ut bröd och vin; denne var präst åt Gud den Högste.

<span id="an_14:19">14:19</span> Och han välsignade honom och sade:
»Välsignad vare Abram av Gud den Högste, himmelens och jordens skapare!

<span id="an_14:20">14:20</span> Och välsignad vare Gud den Högste, som
har givit dina ovänner i din hand!» Och Abram gav honom tionde av allt.

<span id="an_14:21">14:21</span> Och konungen i Sodom sade till Abram:
»Giv mig folket; godset må du behålla för dig själv.»

<span id="an_14:22">14:22</span> Men Abram svarade konungen i Sodom:
»Jag lyfter min hand upp till HERREN, till Gud den Högste, himmelens och
jordens skapare, och betygar

<span id="an_14:23">14:23</span> att jag icke vill taga ens en tråd
eller en skorem, än mindre något annat som tillhör dig. Du skall icke
kunna säga: 'Jag har riktat Abram.'

<span id="an_14:24">14:24</span> Jag vill intet hava; det är nog med vad
mina män hava förtärt och den del som tillkommer mina följeslagare.
Aner, Eskol och Mamre, de må få sin del.»

<span id="an_15:1">15:1</span> En tid härefter kom HERRENS ord i en syn
till Abram; han sade: »Frukta icke, Abram, jag är din sköld, din lön
skall bliva mycket stor.»

<span id="an_15:2">15:2</span> Men Abram sade: »Herre, HERRE, vad vill
du då giva mig? Jag går ju barnlös bort, och arvinge till mitt hus
bliver en man från Damaskus, Elieser.»

<span id="an_15:3">15:3</span> Och Abram sade ytterligare: »Mig har du
icke givit någon livsfrukt; en av mitt husfolk skall bliva min arvinge.»

<span id="an_15:4">15:4</span> Men se, HERRENS ord kom till honom; han
sade: »Nej, denne skall icke bliva din arvinge, utan en som utgår från
ditt eget liv skall bliva din arvinge.»

<span id="an_15:5">15:5</span> Och han förde honom ut och sade: »Skåda
upp till himmelen, och räkna stjärnorna, om du kan räkna dem.» Och han
sade till honom: »Så skall din säd bliva.»

<span id="an_15:6">15:6</span> Och han trodde på HERREN; och han räknade
honom det till rättfärdighet.

<span id="an_15:7">15:7</span> Och han sade till honom: »Jag är HERREN,
som har fört dig ut från det kaldeiska Ur för att giva dig detta land
till besittning.»

<span id="an_15:8">15:8</span> Han svarade: »Herre, HERRE, varav skall
jag veta att jag skall besitta det?»

<span id="an_15:9">15:9</span> Då sade han till honom: »Tag åt mig en
treårig kviga, en treårig get och en treårig vädur, därtill en
turturduva och en ung duva.»

<span id="an_15:10">15:10</span> Och han tog åt honom alla dessa djur
och styckade dem mitt itu och lade styckena mitt emot varandra; dock
styckade han icke fåglarna.

<span id="an_15:11">15:11</span> Och rovfåglarna slogo ned på de döda
kropparna, men Abram drev bort dem.

<span id="an_15:12">15:12</span> När nu solen var nära att gå ned och en
tung sömn hade fallit på Abram, se, då kom en förskräckelse över honom
och ett stort mörker.

<span id="an_15:13">15:13</span> Och han sade till Abram: »Det skall du
veta, att din säd skall komma att leva såsom främlingar i ett land som
icke tillhör dem, och de skola där vara trälar, och man skall förtrycka
dem; så skall ske i fyra hundra år.»

<span id="an_15:14">15:14</span> Men det folk vars trälar de bliva skall
jag ock döma. Sedan skola de draga ut med stora ägodelar.

<span id="an_15:15">15:15</span> Men du själv skall gå till dina fäder i
frid och bliva begraven i en god ålder.

<span id="an_15:16">15:16</span> Och i det fjärde släktet skall din säd
komma hit tillbaka. Ty ännu hava icke amoréerna fyllt sin missgärnings
mått.»

<span id="an_15:17">15:17</span> Då nu solen hade gått ned och det hade
blivit alldeles mörkt, syntes en rykande ugn med flammande låga, som for
fram mellan styckena.

<span id="an_15:18">15:18</span> På den dagen slöt HERREN ett förbund
med Abram och sade: »Åt din säd skall jag giva detta land, från Egyptens
flod ända till den stora floden, till floden Frat:

<span id="an_15:19">15:19</span> kainéernas, kenaséernas, kadmonéernas,

<span id="an_15:20">15:20</span> hetiternas, perisséernas, rafaéernas,

<span id="an_15:21">15:21</span> amoréernas, kananéernas, girgaséernas
och jebuséernas land.»

<span id="an_16:1">16:1</span> Och Sarai, Abrams hustru, hade icke fött
barn åt honom. Men hon hade en egyptisk tjänstekvinna, som hette Hagar;

<span id="an_16:2">16:2</span> och Sarai sade till Abram: »Se, HERREN
har gjort mig ofruktsam, så att jag icke föder barn; gå in till min
tjänstekvinna, kanhända skall jag få avkomma genom henne.» Abram
lyssnade till Sarais ord;

<span id="an_16:3">16:3</span> och Sarai, Abrams hustru, tog sin
egyptiska tjänstekvinna Hagar och gav henne till hustru åt sin man
Abram, sedan denne hade bott tio år i Kanaans land.

<span id="an_16:4">16:4</span> Och han gick in till Hagar, och hon blev
havande. När hon nu såg att hon var havande, ringaktade hon sin fru.

<span id="an_16:5">16:5</span> Då sade Sarai till Abram: »Den orätt mig
sker komme över dig. Jag själv lade min tjänstekvinna i din famn, men då
hon nu ser att hon är havande, ringaktar hon mig. HERREN döme mellan mig
och dig.»

<span id="an_16:6">16:6</span> Abram sade till Sarai: »Din tjänstekvinna
är ju i din hand, gör med henne vad du finner för gott.» När då Sarai
tuktade henne, flydde hon bort ifrån henne.

<span id="an_16:7">16:7</span> Men HERRENS ängel kom emot henne vid en
vattenkälla i öknen, den källa som ligger vid vägen till Sur.

<span id="an_16:8">16:8</span> Och han sade: »Hagar, Sarais
tjänstekvinna, varifrån kommer du, och vart går du?» Hon svarade: »Jag
är stadd på flykt ifrån min fru Sarai.»

<span id="an_16:9">16:9</span> Då sade HERRENS ängel till henne: »Vänd
tillbaka till din fru, och ödmjuka dig under henne.»

<span id="an_16:10">16:10</span> Och HERRENS ängel sade till henne: »Jag
skall göra din säd mycket talrik, så att man icke skall kunna räkna den
för dess myckenhets skull.»

<span id="an_16:11">16:11</span> Ytterligare sade HERRENS ängel till
henne: »Se, du är havande och skall föda en son; honom skall du giva
namnet Ismael, därför att HERREN har hört ditt lidande.

<span id="an_16:12">16:12</span> Och han skall bliva lik en vildåsna;
hans hand skall vara emot var man, och var mans hand emot honom; och han
skall ligga i strid med alla sina bröder.»

<span id="an_16:13">16:13</span> Och hon gav HERREN, som hade talat med
henne, ett namn, i det hon sade: »Du är Seendets Gud.» Hon tänkte
nämligen: »Har jag då verkligen här fått se en skymt av honom som ser
mig?»

<span id="an_16:14">16:14</span> Därav kallades brunnen Beer-Lahai-Roi;
den ligger mellan Kades och Bered.

<span id="an_16:15">16:15</span> Och Hagar födde åt Abram en son; och
Abram gav den son som Hagar hade fött åt honom namnet Ismael.

<span id="an_16:16">16:16</span> Och Abram var åttiosex år gammal, när
Hagar födde Ismael åt Abram.

<span id="an_17:1">17:1</span> När Abram var nittionio år gammal,
uppenbarade sig HERREN för honom och sade till honom: »Jag är Gud den
Allsmäktige. Vandra inför mig och var ostrafflig.

<span id="an_17:2">17:2</span> Jag vill göra ett förbund mellan mig och
dig, och jag skall föröka dig övermåttan.»

<span id="an_17:3">17:3</span> Då föll Abram ned på sitt ansikte, och
Gud talade så med honom:

<span id="an_17:4">17:4</span> »Se, det förbund som jag å min sida gör
med dig är detta, att du skall bliva en fader till många folk.

<span id="an_17:5">17:5</span> Därför skall du icke mer heta Abram, utan
Abraham skall vara ditt namn, ty jag skall låta dig bliva en fader till
många folk.

<span id="an_17:6">17:6</span> Och jag skall göra dig övermåttan
fruktsam och låta folkslag komma av dig, och konungar skola utgå från
dig.

<span id="an_17:7">17:7</span> Och jag skall upprätta ett förbund mellan
mig och dig och din säd efter dig, från släkte till släkte, ett evigt
förbund, så att jag skall vara din Gud och din säds efter dig;

<span id="an_17:8">17:8</span> och jag skall giva dig och din säd efter
dig det land där du nu bor såsom främling, hela Kanaans land, till
evärdlig besittning, och jag skall vara deras Gud.

<span id="an_17:9">17:9</span> Och Gud sade ytterligare till Abraham:
»Du åter skall hålla mitt förbund, du och din säd efter dig, från släkte
till släkte.»

<span id="an_17:10">17:10</span> Och detta är det förbund mellan mig och
eder och din säd efter dig, som I skolen hålla: allt mankön bland eder
skall omskäras;

<span id="an_17:11">17:11</span> på eder förhud skolen I omskäras, och
detta skall vara tecknet till förbundet mellan mig och eder.

<span id="an_17:12">17:12</span> Släkte efter släkte skall vart
gossebarn bland eder omskäras, när det är åtta dagar gammalt, jämväl den
hemfödde tjänaren och den som är köpt för penningar från något främmande
folk, och som icke är av din säd.

<span id="an_17:13">17:13</span> Omskäras skall både din hemfödde
tjänare och den som du har köpt för penningar; och så skall mitt förbund
vara på edert kött betygat såsom ett evigt förbund.

<span id="an_17:14">17:14</span> Men en oomskuren av mankön, en vilkens
förhud icke har blivit omskuren, han skall utrotas ur sin släkt; han har
brutit mitt förbund.»

<span id="an_17:15">17:15</span> Och Gud sade åter till Abraham: »Din
hustru Sarai skall du icke mer kalla Sarai, utan Sara skall vara hennes
namn.

<span id="an_17:16">17:16</span> Och jag skall välsigna henne och skall
också med henne giva dig en son; ja, jag skall välsigna henne, och
folkslag skola komma av henne, konungar över folk skola härstamma från
henne.»

<span id="an_17:17">17:17</span> Då föll Abraham ned på sitt ansikte och
log, ty han sade vid sig själv: »Skulle barn födas åt en man som är
hundra år gammal? Och skulle Sara föda barn, hon som är nittio år
gammal?»

<span id="an_17:18">17:18</span> Och Abraham sade till Gud: »Måtte
allenast Ismael få leva inför dig!»

<span id="an_17:19">17:19</span> Då sade Gud: »Nej, din hustru Sara
skall föda dig en son, och du skall giva honom namnet Isak; och med
honom skall jag upprätta mitt förbund, ett evigt förbund, som skall
gälla hans säd efter honom.

<span id="an_17:20">17:20</span> Men angående Ismael har jag ock hört
din bön; se, jag skall välsigna honom och göra honom fruktsam och föröka
honom övermåttan. Tolv hövdingar skall han få till söner, och jag skall
göra honom till ett stort folk.

<span id="an_17:21">17:21</span> Men mitt förbund skall jag upprätta med
Isak, honom som Sara skall föda åt dig vid denna tid nästa år.»

<span id="an_17:22">17:22</span> Då Gud nu hade talat ut med Abraham,
for han upp från honom.

<span id="an_17:23">17:23</span> Och Abraham tog sin son Ismael och alla
sina tjänare, de hemfödda och de som voro köpta för penningar, allt
mankön bland Abrahams husfolk, och omskar på denna samma dag deras
förhud, såsom Gud hade tillsagt honom.

<span id="an_17:24">17:24</span> Och Abraham var nittionio år gammal,
när hans förhud blev omskuren.

<span id="an_17:25">17:25</span> Och hans son Ismael var tretton år
gammal, när hans förhud blev omskuren.

<span id="an_17:26">17:26</span> På denna samma dag omskuros Abraham och
hans son Ismael;

<span id="an_17:27">17:27</span> och alla män i hans hus, de hemfödda
tjänarna och de som voro köpta för penningar ifrån främmande folk, blevo
omskurna tillika med honom.

<span id="an_18:1">18:1</span> Och HERREN uppenbarade sig för honom vid
Mamres terebintlund, där han satt vid ingången till sitt tält, då det
var som hetast på dagen.

<span id="an_18:2">18:2</span> När han lyfte upp sina ögon, fick han se
tre män stå framför sig. Och då han såg dem, skyndade han emot dem från
tältets ingång och bugade sig ned till jorden

<span id="an_18:3">18:3</span> och sade: »Herre, har jag funnit nåd för
dina ögon, så gå icke förbi din tjänare.

<span id="an_18:4">18:4</span> Låt mig hämta litet vatten, så att I
kunnen två edra fötter; och vilen eder under trädet.

<span id="an_18:5">18:5</span> Jag vill ock hämta ett stycke bröd, så
att I kunnen vederkvicka eder, innan I gån vidare, eftersom I nu haven
tagit vägen förbi eder tjänare.» De sade: »Gör såsom du har sagt.»

<span id="an_18:6">18:6</span> Och Abraham skyndade in i tältet till
Sara och sade: »Skynda dig och tag tre sea-mått fint mjöl, knåda det och
baka kakor.»

<span id="an_18:7">18:7</span> Men själv hastade Abraham bort till
boskapen och tog en god ungkalv och gav den åt sin tjänare, och denne
skyndade sig att tillreda den.

<span id="an_18:8">18:8</span> Och han tog gräddmjölk och söt mjölk och
kalven, som han hade låtit tillreda, och satte fram för dem; och han
stod själv hos dem under trädet, medan de åto.

<span id="an_18:9">18:9</span> Och de sade till honom: »Var är din
hustru Sara?» Han svarade: »Därinne i tältet.»

<span id="an_18:10">18:10</span> Då sade han: »Jag skall komma tillbaka
till dig nästa år vid denna tid, och se, då skall din hustru Sara hava
en son.» Detta hörde Sara, där hon stod i ingången till tältet, som var
bakom honom.

<span id="an_18:11">18:11</span> Men Abraham och Sara voro gamla och
komna till hög ålder, och Sara hade icke mer, såsom kvinnor pläga hava.

<span id="an_18:12">18:12</span> Därför log Sara vid sig själv och
tänkte: »Skulle jag väl nu på min ålderdom giva mig till lusta, nu då
också min herre är gammal?»

<span id="an_18:13">18:13</span> Men HERREN sade till Abraham: »Varför
log Sara och tänkte: 'Skulle jag verkligen föda barn, så gammal som jag
är?'

<span id="an_18:14">18:14</span> Är då något så underbart, att HERREN
icke skulle förmå det? På den bestämda tiden skall jag komma tillbaka
till dig, vid denna tid nästa år, och då skall Sara hava en son.»

<span id="an_18:15">18:15</span> Då nekade Sara och sade: »Jag log
icke»; ty hon blev förskräckt. Men han sade: »Jo, du log.»

<span id="an_18:16">18:16</span> Och männen stodo upp för att gå
därifrån och vände sina blickar ned mot Sodom, och Abraham gick med för
att ledsaga dem.

<span id="an_18:17">18:17</span> Och HERREN sade: »Kan jag väl dölja för
Abraham vad jag tänker göra?

<span id="an_18:18">18:18</span> Av Abraham skall ju bliva ett stort och
mäktigt folk, och i honom skola alla folk på jorden varda välsignade.

<span id="an_18:19">18:19</span> Ty därtill har jag utvalt honom, för
att han skall bjuda sina barn och sitt hus efter sig att hålla HERRENS
väg och öva rättfärdighet och rätt, på det att HERREN må låta det komma
över Abraham, som han har lovat honom.»

<span id="an_18:20">18:20</span> Och HERREN sade: »Ropet från Sodom och
Gomorra är stort, och deras synd är mycket svår;

<span id="an_18:21">18:21</span> därför vill jag gå ditned och se om de
verkligen i allt hava gjort efter det rop som har kommit till mig; om så
icke är, vill jag veta det.»

<span id="an_18:22">18:22</span> Och männen begåvo sig därifrån och
gingo mot Sodom; men Abraham stod ännu kvar inför HERREN.

<span id="an_18:23">18:23</span> Och Abraham trädde närmare och sade:
»Vill du då förgöra den rättfärdige tillika med den ogudaktige?

<span id="an_18:24">18:24</span> Kanhända finnas femtio rättfärdiga i
staden; vill du då förgöra den och icke skona orten för de femtio
rättfärdigas skull som finnas där?

<span id="an_18:25">18:25</span> Bort det, att du skulle så göra och
döda den rättfärdige tillika med den ogudaktige, så att det skulle gå
den rättfärdige likasom den ogudaktige; bort det ifrån dig! Skulle han
som är hela jordens domare icke göra vad rätt är?»

<span id="an_18:26">18:26</span> HERREN sade: »Om jag i Sodom finner
femtio rättfärdiga inom staden, så vill jag skona orten för deras
skull.»

<span id="an_18:27">18:27</span> Men Abraham svarade och sade: »Se, jag
har dristat mig att tala till Herren, fastän jag är stoft och aska.»

<span id="an_18:28">18:28</span> Kanhända skall det fattas fem i de
femtio rättfärdiga; vill du då för de fems skull fördärva hela staden?»
Han sade: »Om jag där finner fyrtiofem; så skall jag icke fördärva den.»

<span id="an_18:29">18:29</span> Men han fortfor att tala till honom och
sade: »Kanhända skola fyrtio finnas där.» Han svarade: »Jag skall då
icke göra det, för de fyrtios skull.»

<span id="an_18:30">18:30</span> Då sade han: »Herre, vredgas icke över
att jag ännu talar något. Kanhända skola trettio finnas där.» Han
svarade: »Om jag där finner trettio, så skall jag icke göra det.»

<span id="an_18:31">18:31</span> Men han sade: »Se, jag har dristat mig
att tala till Herren. Kanhända skola tjugu finnas där.» Han svarade:
»Jag skall då icke fördärva den, för de tjugus skull.»

<span id="an_18:32">18:32</span> Då sade han: »Herre, vredgas icke över
att jag talar allenast ännu en gång. Kanhända skola tio finnas där.» Han
svarade: »Jag skall då icke fördärva den, för de tios skull.»

<span id="an_18:33">18:33</span> Och HERREN gick bort, sedan han hade
talat ut med Abraham; och Abraham vände tillbaka hem.

<span id="an_19:1">19:1</span> Och de två änglarna kommo om aftonen till
Sodom, och Lot satt då i Sodoms port. När Lot fick se dem, stod han upp
och gick emot dem och föll ned till jorden på sitt ansikte

<span id="an_19:2">19:2</span> och sade: »I herrar, tagen härbärge i
eder tjänares hus och stannen där över natten, och tvån edra fötter;
sedan kunnen I i morgon bittida fortsätta eder färd.» De svarade: »Nej,
vi vilja stanna på gatan över natten.»

<span id="an_19:3">19:3</span> Men han bad dem så enträget, att de togo
härbärge hos honom och kommo in i hans hus. Och han tillredde en måltid
åt dem och bakade osyrat bröd, och de åto.

<span id="an_19:4">19:4</span> Men innan de hade lagt sig, omringades
huset av männen i staden, Sodoms män, både unga och gamla, allt folket,
så många de voro.

<span id="an_19:5">19:5</span> Dessa kallade på Lot och sade till honom:
»Var äro de män som hava kommit till dig i natt? För dem ut till oss, så
att vi få känna dem.»

<span id="an_19:6">19:6</span> Då gick Lot ut till dem i porten och
stängde dörren efter sig

<span id="an_19:7">19:7</span> och sade: »Mina bröder, gören icke så
illa.

<span id="an_19:8">19:8</span> Se, jag har två döttrar, som ännu icke
veta av någon man. Dem vill jag föra ut till eder, så kunnen I göra med
dem vad I finnen för gott. Gören allenast icke något mot dessa män,
eftersom de nu hava gått in under skuggan av mitt tak.»

<span id="an_19:9">19:9</span> Men de svarade: »Bort med dig!» Och de
sade ytterligare: »Denne, en ensam man, har kommit hit och bor här såsom
främling, och han vill dock ständigt upphäva sig som domare. Men nu
skola vi göra dig mer ont än dem.» Och de trängde med våld in på mannen
Lot och stormade fram för att spränga dörren.

<span id="an_19:10">19:10</span> Då räckte männen ut sina händer och
togo Lot in till sig i huset och stängde dörren.

<span id="an_19:11">19:11</span> Och de män som stodo utanför husets
port slogo de med blindhet, både små och stora, så att de förgäves sökte
finna porten.

<span id="an_19:12">19:12</span> Och männen sade till Lot: »Har du någon
mer här, någon måg, eller några söner eller döttrar, eller någon annan
som tillhör dig i staden, så för dem bort ifrån detta ställe.

<span id="an_19:13">19:13</span> Ty vi skola fördärva detta ställe;
ropet från dem har blivit så stort inför HERREN, att HERREN har utsänt
oss till att fördärva dem.»

<span id="an_19:14">19:14</span> Då gick Lot ut och talade till sina
mågar, som skulle få hans döttrar, och sade: »Stån upp och gån bort
ifrån detta ställe; ty HERREN skall fördärva staden.» Men hans mågar
menade att han skämtade.

<span id="an_19:15">19:15</span> När nu morgonrodnaden gick upp, manade
änglarna på Lot och sade: »Stå upp och tag med dig din hustru och dina
båda döttrar, som du har hos dig, på det att du icke må förgås genom
stadens missgärning.»

<span id="an_19:16">19:16</span> Och då han ännu dröjde, togo männen
honom vid handen jämte hans hustru och hans båda döttrar, ty HERREN
ville skona honom; och de förde honom ut, och när de voro utanför
staden, släppte de honom.

<span id="an_19:17">19:17</span> Och medan de förde dem ut, sade den
ene: »Fly för ditt livs skull; se dig icke tillbaka, och dröj
ingenstädes på Slätten. Fly undan till bergen, så att du icke förgås.»

<span id="an_19:18">19:18</span> Men Lot sade till dem: »Ack nej, Herre.

<span id="an_19:19">19:19</span> Se, din tjänare har ju funnit nåd för
dina ögon, och stor är den barmhärtighet som du gör med mig, då du vill
rädda mitt liv; men jag förmår icke fly undan till bergen; jag rädes att
olyckan hinner mig, så att jag omkommer.

<span id="an_19:20">19:20</span> Se, staden därborta ligger helt nära,
och det är lätt att fly dit, och den är liten; låt mig fly undan dit --
den är ju så liten -- på det att jag må bliva vid liv.»

<span id="an_19:21">19:21</span> Då svarade han honom: »Välan, jag skall
ock häri göra dig till viljes; jag skall icke omstörta den stad som du
talar om.

<span id="an_19:22">19:22</span> Men skynda att fly undan dit; ty jag
kan intet göra, förrän du har kommit dit.» Därav fick staden namnet
Soar.

<span id="an_19:23">19:23</span> Då nu solen hade gått upp över jorden
och Lot hade kommit till Soar,

<span id="an_19:24">19:24</span> lät HERREN svavel och eld regna från
himmelen, från HERREN, över Sodom och Gomorra;

<span id="an_19:25">19:25</span> och han omstörtade dessa städer med
hela Slätten och alla dem som bodde i städerna och det som växte på
marken.

<span id="an_19:26">19:26</span> Och Lots hustru, som följde efter
honom, såg sig tillbaka; då blev hon en saltstod.

<span id="an_19:27">19:27</span> Och när Abraham bittida följande morgon
gick till den plats där han hade stått inför HERREN,

<span id="an_19:28">19:28</span> och blickade ned över Sodom och Gomorra
och över hela Slättlandet, då fick han se en rök stiga upp från landet,
lik röken från en smältugn.

<span id="an_19:29">19:29</span> Så skedde då, att när Gud fördärvade
städerna på Slätten, tänkte han på Abraham och lät Lot komma undan
omstörtningen, då han omstörtade städerna där Lot hade bott.

<span id="an_19:30">19:30</span> Och Lot drog upp från Soar till
bergsbygden och bodde där med sina båda döttrar, ty han fruktade för att
bo kvar i Soar; och han bodde med sina båda döttrar i en grotta.

<span id="an_19:31">19:31</span> Då sade den äldre till den yngre: »Vår
fader är gammal, och ingen man finnes i landet, som kan gå in till oss
efter all världens sedvänja.

<span id="an_19:32">19:32</span> Kom, låt oss giva vår fader vin att
dricka och lägga oss hos honom, för att vi må skaffa oss livsfrukt genom
vår fader.»

<span id="an_19:33">19:33</span> Så gåvo de sin fader vin att dricka den
natten, och den äldre gick in och lade sig hos sin fader, och han märkte
icke när hon lade sig, ej heller när hon stod upp.

<span id="an_19:34">19:34</span> Dagen därefter sade den äldre till den
yngre: »Se, jag låg i natt hos min fader; låt oss också denna natt giva
honom vin att dricka, och gå du in och lägg dig hos honom, för att vi må
skaffa oss livsfrukt genom vår fader.»

<span id="an_19:35">19:35</span> Så gåvo de också den natten sin fader
vin att dricka; och den yngre gick och lade sig hos honom, och han
märkte icke när hon lade sig, ej heller när hon stod upp.

<span id="an_19:36">19:36</span> Så blevo Lots båda döttrar havande
genom sin fader.

<span id="an_19:37">19:37</span> Och den äldre födde en son, och hon gav
honom namnet Moab; från honom härstamma moabiterna ända till denna dag.

<span id="an_19:38">19:38</span> Den yngre födde ock en son, och hon gav
honom namnet Ben-Ammi; från honom härstamma Ammons barn ända till denna
dag.

<span id="an_20:1">20:1</span> Och Abraham bröt upp därifrån och drog
till Sydlandet; där uppehöll han sig mellan Kades och Sur, och någon tid
bodde han i Gerar.

<span id="an_20:2">20:2</span> Och Abraham sade om sin hustru Sara att
hon var hans syster. Då sände Abimelek, konungen i Gerar, och lät hämta
Sara till sig.

<span id="an_20:3">20:3</span> Men Gud kom till Abimelek i en dröm om
natten och sade till honom: »Se, du måste dö för den kvinnas skull som
du har tagit till dig, fast hon är en annan mans äkta hustru.»

<span id="an_20:4">20:4</span> Men Abimelek hade icke kommit vid henne.
Och han svarade: »Herre, vill du då dräpa också rättfärdiga människor?

<span id="an_20:5">20:5</span> Sade han icke själv till mig: 'Hon är min
syster'? Och likaså sade hon: 'Han är min broder.' I mitt hjärtas oskuld
och med rena händer har jag gjort detta.»

<span id="an_20:6">20:6</span> Då sade Gud till honom i drömmen: »Ja,
jag vet att du har gjort detta i ditt hjärtas oskuld, och jag har själv
hindrat dig från att synda mot mig; därför har jag icke tillstatt dig
att komma vid henne.

<span id="an_20:7">20:7</span> Men giv nu mannen hans hustru tillbaka;
ty han är en profet. Och han må bedja för dig, så att du får leva. Men
om du icke giver henne tillbaka, så vet att du skall döden dö, du själv
och alla som tillhöra dig.

<span id="an_20:8">20:8</span> Då stod Abimelek upp bittida om morgonen
och kallade till sig alla sina tjänare och berättade allt detta för dem;
och männen blevo mycket förskräckta.

<span id="an_20:9">20:9</span> Sedan kallade Abimelek Abraham till sig
och sade till honom: »Vad har du gjort mot oss! Vari har jag försyndat
mig mot dig, eftersom du har velat komma mig och mitt rike att begå en
så stor synd? På otillbörligt sätt har du handlat mot mig.»

<span id="an_20:10">20:10</span> Och Abimelek sade ytterligare till
Abraham: »Vad var din mening, när du gjorde detta?»

<span id="an_20:11">20:11</span> Abraham svarade: »Jag tänkte: 'På denna
ort fruktar man nog icke Gud; de skola dräpa mig för min hustrus skull.'

<span id="an_20:12">20:12</span> Hon är också verkligen min syster, min
faders dotter, fastän icke min moders dotter; och så blev hon min
hustru.

<span id="an_20:13">20:13</span> Men när Gud sände mig ut på vandring
bort ifrån min faders hus, sade jag till henne: 'Bevisa mig din kärlek
därmed att du säger om mig, varthelst vi komma, att jag är din broder.'»

<span id="an_20:14">20:14</span> Då tog Abimelek får och fäkreatur,
tjänare och tjänarinnor och gav dem åt Abraham. Han gav honom ock hans
hustru Sara tillbaka.

<span id="an_20:15">20:15</span> Och Abimelek sade: »Se, mitt land
ligger öppet för dig; du må bo var du finner för gott.»

<span id="an_20:16">20:16</span> Och till Sara sade han: »Se, jag giver
åt din broder tusen siklar silver; det skall för dig vara en
försoningsgåva inför allt ditt folk. Så har du inför alla fått
upprättelse.»

<span id="an_20:17">20:17</span> Och Abraham bad till Gud, och Gud
botade Abimelek och hans hustru och hans tjänstekvinnor, så att de åter
kunde föda barn.

<span id="an_20:18">20:18</span> HERREN hade nämligen gjort alla kvinnor
i Abimeleks hus ofruktsamma, för Saras, Abrahams hustrus, skull.

<span id="an_21:1">21:1</span> Och HERREN såg till Sara, såsom han hade
lovat, och HERREN gjorde med Sara såsom han hade sagt.

<span id="an_21:2">21:2</span> Sara blev havande och födde åt Abraham en
son på hans ålderdom, vid den bestämda tid som Gud hade sagt honom.

<span id="an_21:3">21:3</span> Och Abraham gav den son som var född åt
honom, den som Sara hade fött åt honom, namnet Isak.

<span id="an_21:4">21:4</span> Och Abraham omskar sin son Isak, när
denne var åtta dagar gammal, såsom Gud hade bjudit honom.

<span id="an_21:5">21:5</span> Och Abraham var hundra år gammal, när
hans son Isak föddes åt honom.

<span id="an_21:6">21:6</span> Och Sara sade: »Gud har berett mig ett
löje; var och en som får höra detta skall le mot mig.»

<span id="an_21:7">21:7</span> Och hon sade: »Vem skulle hava sagt
Abraham att Sara skulle giva barn di? Och nu har jag fött honom en son
på hans ålderdom!»

<span id="an_21:8">21:8</span> Och barnet växte upp och blev avvant; och
den dag då Isak avvandes gjorde Abraham ett stort gästabud.

<span id="an_21:9">21:9</span> Då fick Sara se Hagars, den egyptiska
kvinnans, son, som denna hade fött åt Abraham, leka och skämta;

<span id="an_21:10">21:10</span> och hon sade till Abraham: »Driv ut
denna tjänstekvinna och hennes son, ty denna tjänstekvinnas son skall
icke ärva med min son Isak.»

<span id="an_21:11">21:11</span> Det talet misshagade Abraham mycket för
hans sons skull.

<span id="an_21:12">21:12</span> Men Gud sade till Abraham: »Du må icke
för gossens och för din tjänstekvinnas skull låta detta misshaga dig.
Lyssna till Sara i allt vad hon säger dig; ty genom Isak är det som säd
skall uppkallas efter dig.

<span id="an_21:13">21:13</span> Men också tjänstekvinnans son skall jag
göra till ett folk, därför att han är din säd.»

<span id="an_21:14">21:14</span> Bittida följande morgon tog Abraham
bröd och en lägel med vatten och gav det åt Hagar; han lade det på
hennes rygg och gav henne barnet med och lät henne gå. Och hon begav sig
åstad och irrade omkring i Beer-Sebas öken.

<span id="an_21:15">21:15</span> Men när vattnet i lägeln hade tagit
slut, kastade hon barnet ifrån sig under en buske

<span id="an_21:16">21:16</span> och gick bort och satte sig ett stycke
därifrån, på ett bågskotts avstånd, ty hon tänkte: »Jag förmår icke se
på, huru barnet dör.» Och där hon nu satt, på något avstånd, brast hon
ut i gråt.

<span id="an_21:17">21:17</span> Då hörde Gud gossens röst, och Guds
ängel ropade till Hagar från himmelen och sade till henne: »Vad fattas
dig, Hagar? Frukta icke; ty Gud har hört gossens röst, där han ligger.

<span id="an_21:18">21:18</span> Gå och lyft upp gossen, och tag honom
vid handen; jag skall göra honom till ett stort folk.»

<span id="an_21:19">21:19</span> Och Gud öppnade hennes ögon, så att hon
blev varse en vattenbrunn. Och hon gick dit och fyllde sin lägel med
vatten och gav gossen att dricka.

<span id="an_21:20">21:20</span> Och Gud var med gossen, och han växte
upp och bodde i öknen och blev med tiden en bågskytt.

<span id="an_21:21">21:21</span> Han bodde i öknen Paran; och hans moder
tog en hustru åt honom från Egyptens land.

<span id="an_21:22">21:22</span> Vid den tiden kom Abimelek med Pikol,
sin härhövitsman, och talade med Abraham och sade: »Gud är med dig i
allt vad du gör.

<span id="an_21:23">21:23</span> Så lova mig nu här med ed vid Gud att
du icke skall göra dig skyldig till något svek mot mig eller mina barn
och efterkommande, utan att du skall bevisa mig och det land där du nu
bor såsom främling samma godhet som jag har bevisat dig.»

<span id="an_21:24">21:24</span> Abraham sade: »Det vill jag lova dig.»

<span id="an_21:25">21:25</span> Dock gjorde Abraham Abimelek
förebråelser angående en vattenbrunn som Abimeleks tjänare hade tagit
ifrån honom.

<span id="an_21:26">21:26</span> Men Abimelek svarade: »Jag vet icke vem
som har gjort detta; själv har du ingenting sagt mig, och jag har icke
hört något därom förrän i dag.»

<span id="an_21:27">21:27</span> Då tog Abraham får och fäkreatur och
gav åt Abimelek; och de slöto förbund med varandra.

<span id="an_21:28">21:28</span> Men Abraham ställde sju lamm av hjorden
avsides.

<span id="an_21:29">21:29</span> Då sade Abimelek till Abraham: »Vad
betyda de sju lammen som du har ställt där avsides?»

<span id="an_21:30">21:30</span> Han svarade: »Dessa sju lamm skall du
taga emot av mig, för att detta må vara mig till ett vittnesbörd därom
att det är jag som har grävt denna brunn.»

<span id="an_21:31">21:31</span> Därav kallades det stället Beer-Seba,
eftersom de båda där gingo eden.

<span id="an_21:32">21:32</span> När de så hade slutit förbund vid
Beer-Seba, stodo Abimelek och hans härhövitsman Pikol upp och vände
tillbaka till filistéernas land.

<span id="an_21:33">21:33</span> Och Abraham planterade en tamarisk vid
Beer-Seba och åkallade där HERRENS, den evige Gudens, namn.

<span id="an_21:34">21:34</span> Och Abraham bodde i filistéernas land
en lång tid.

<span id="an_22:1">22:1</span> En tid härefter hände sig att Gud satte
Abraham på prov. Han sade till honom: »Abraham!» Han svarade: »Här är
jag.»

<span id="an_22:2">22:2</span> Då sade han: »Tag din son Isak, din ende
son, som du har kär, och gå bort till Moria land, och offra honom där
såsom brännoffer, på ett berg som jag skall säga dig.»

<span id="an_22:3">22:3</span> Bittida följande morgon lastade Abraham
sin åsna och tog med sig två sina tjänare och sin son Isak; och sedan
han hade huggit sönder ved till brännoffer, bröt han upp och begav sig
på väg till den plats som Gud hade sagt honom.

<span id="an_22:4">22:4</span> När nu Abraham på tredje dagen lyfte upp
sina ögon och fick se platsen på avstånd,

<span id="an_22:5">22:5</span> sade han till sina tjänare: »Stannen I
här med åsnan; jag och gossen vilja gå ditbort. När vi hava tillbett,
skola vi komma tillbaka till eder.»

<span id="an_22:6">22:6</span> Och Abraham tog veden till brännoffret
och lade den på sin son Isak, men själv tog han elden och kniven, och de
gingo så båda tillsammans.

<span id="an_22:7">22:7</span> Då talade Isak till sin fader Abraham och
sade: »Min fader!» Han svarade: »Vad vill du, min son?» Han sade: »Se,
här är elden och veden, men var är fåret till brännoffret?»

<span id="an_22:8">22:8</span> Abraham svarade: »Gud utser nog åt sig
fåret till brännoffret, min son.» Så gingo de båda tillsammans.

<span id="an_22:9">22:9</span> När de nu hade kommit till den plats som
Gud hade sagt Abraham, byggde han där ett altare och lade veden därpå,
sedan band han sin son Isak och lade honom på altaret ovanpå veden.

<span id="an_22:10">22:10</span> Och Abraham räckte ut sin hand och tog
kniven för att slakta sin son.

<span id="an_22:11">22:11</span> Då ropade HERRENS ängel till honom från
himmelen och sade: »Abraham! Abraham!» Han svarade: »Här är jag.»

<span id="an_22:12">22:12</span> Då sade han: »Låt icke din hand komma
vid gossen, och gör honom intet; ty nu vet jag att du fruktar Gud, nu då
du icke har undanhållit mig din ende son.»

<span id="an_22:13">22:13</span> När då Abraham lyfte upp sina ögon,
fick han bakom sig se en vädur, som hade fastnat med sina horn i ett
snår; och Abraham gick dit och tog väduren och offrade den till
brännoffer i sin sons ställe.

<span id="an_22:14">22:14</span> Och Abraham gav den platsen namnet
HERREN utser; nu för tiden heter den Berget där HERREN låter se sig.

<span id="an_22:15">22:15</span> Och HERRENS ängel ropade för andra
gången till Abraham från himmelen

<span id="an_22:16">22:16</span> och sade: »Jag svär vid mig själv,
säger HERREN: Eftersom du har gjort detta och icke undanhållit mig din
ende son

<span id="an_22:17">22:17</span> därför skall jag rikligen välsigna dig
och göra din säd talrik såsom stjärnorna på himmelen och såsom sanden på
havets strand; och din säd skall intaga sina fienders portar.

<span id="an_22:18">22:18</span> Och i din säd skola alla folk på jorden
välsigna sig, därför att du lyssnade till mina ord.»

<span id="an_22:19">22:19</span> Sedan vände Abraham tillbaka till sina
tjänare; och de stodo upp och gingo tillsammans till Beer-Seba. Och
Abraham bodde i Beer-Seba.

<span id="an_22:20">22:20</span> En tid härefter blev så berättat för
Abraham: »Se, Milka har ock fött barn åt din broder Nahor.»

<span id="an_22:21">22:21</span> Barnen voro Us, hans förstfödde, och
Bus, dennes broder, och Kemuel, Arams fader,

<span id="an_22:22">22:22</span> vidare Kesed, Haso, Pildas, Jidlaf och
Betuel.

<span id="an_22:23">22:23</span> Men Betuel födde Rebecka. Dessa åtta
föddes av Milka åt Nahor, Abrahams broder.

<span id="an_22:24">22:24</span> Och hans bihustru, som hette Reuma,
födde ock barn, nämligen Teba, Gaham, Tahas och Maaka.

<span id="an_23:1">23:1</span> Och Sara blev ett hundra tjugusju år
gammal; så gammal blev Sara.

<span id="an_23:2">23:2</span> Och Sara dog i Kirjat-Arba, det är
Hebron, i Kanaans land. Och Abraham kom och höll dödsklagan efter Sara
och begrät henne.

<span id="an_23:3">23:3</span> Därefter stod Abraham upp och gick bort
ifrån den döda och talade så till Hets barn:

<span id="an_23:4">23:4</span> »Jag är en främling och gäst hos eder.
Låten mig nu få en egen grav hos eder, så att jag kan föra min döda dit
och begrava henne.»

<span id="an_23:5">23:5</span> Då svarade Hets barn Abraham och sade
till honom:

<span id="an_23:6">23:6</span> »Hör oss, herre. Du är en Guds hövding
bland oss; begrav din döda i den förnämligaste av våra gravar. Ingen av
oss skall vägra att giva dig sin grav till att där begrava din döda.»

<span id="an_23:7">23:7</span> Men Abraham stod upp och bugade sig för
landets folk, Hets barn;

<span id="an_23:8">23:8</span> och han talade med dem och sade: »Om I
tillstädjen att jag för ut min döda och begraver henne, så hören mig och
läggen eder ut för mig hos Efron, Sohars son,

<span id="an_23:9">23:9</span> så att han giver mig den grotta i
Makpela, som tillhör honom, och som ligger vid ändan av hans åker. Mot
full betalning i eder krets må han giva mig den till egen grav.»

<span id="an_23:10">23:10</span> Men Efron satt där bland Hets barn. Och
Efron, hetiten, svarade Abraham i närvaro av Hets barn, alla som bodde
inom hans stadsport; han sade:

<span id="an_23:11">23:11</span> »Icke så, min herre. Hör mig: Jag
skänker dig åkern; grottan som finnes där skänker jag dig ock; jag
skänker dig den inför mina landsmäns ögon; begrav där din döda.»

<span id="an_23:12">23:12</span> Men Abraham bugade sig för landets
folk;

<span id="an_23:13">23:13</span> och han talade till Efron i närvaro av
landets folk och sade: »Värdes dock höra mig. Jag vill betala åkerns
värde; tag emot det av mig, och låt mig där begrava min döda.»

<span id="an_23:14">23:14</span> Då svarade Efron Abraham och sade till
honom:

<span id="an_23:15">23:15</span> »Min herre, hör mig. Ett jordstycke
till ett värde av fyra hundra siklar silver, vad betyder det mellan mig
och dig? Begrav du din döda.»

<span id="an_23:16">23:16</span> Och Abraham förstod Efron och vägde upp
åt honom den summa som Efron hade uppgivit i närvaro av Hets barn, fyra
hundra siklar silver, sådant silver som var gångbart i handel.

<span id="an_23:17">23:17</span> Så skedde det att Efrons åker i
Makpela, gent emot Mamre, själva åkern med grottan som fanns där och
alla träd på åkern, så långt dess område sträckte sig runt omkring, blev
överlåten åt Abraham till egendom

<span id="an_23:18">23:18</span> inför Hets barns ögon, inför alla som
bodde inom hans stadsport.

<span id="an_23:19">23:19</span> Därefter begrov Abraham sin hustru Sara
i grottan på åkern i Makpela, gent emot Mamre, det är Hebron, i Kanaans
land.

<span id="an_23:20">23:20</span> Åkern med grottan som fanns där blev så
av Hets barn överlåten åt Abraham till egen grav.

<span id="an_24:1">24:1</span> Abraham var nu gammal och kommen till hög
ålder, och HERREN hade välsignat Abraham i alla stycken.

<span id="an_24:2">24:2</span> Då sade han till sin äldste hustjänare,
den som förestod all hans egendom: »Lägg din hand under min länd;

<span id="an_24:3">24:3</span> jag vill av dig taga en ed vid HERREN,
himmelens Gud och jordens Gud, att du icke till hustru åt min son skall
taga en dotter till någon av kananéerna bland vilka jag bor,

<span id="an_24:4">24:4</span> utan att du skall gå till mitt eget land
och till min släkt och där taga hustru åt min son Isak.»

<span id="an_24:5">24:5</span> Tjänaren sade till honom: »Men om så
händer, att kvinnan icke vill följa mig hit till landet, måste jag då
föra din son tillbaka till det land som du har kommit ifrån?»

<span id="an_24:6">24:6</span> Abraham svarade honom: »Tag dig till vara
för att föra min son dit tillbaka.

<span id="an_24:7">24:7</span> HERREN, himmelens Gud, som har fört mig
bort ifrån min faders hus och ifrån mitt fädernesland, han som har talat
till mig och svurit och sagt: 'Åt din säd skall jag giva detta land',
han skall sända sin ängel framför dig, så att du därifrån skall kunna få
en hustru åt min son.

<span id="an_24:8">24:8</span> Men om kvinnan icke vill följa dig, så är
du fri ifrån denna din ed till mig. Allenast må du icke föra min son dit
tillbaka.»

<span id="an_24:9">24:9</span> Då lade tjänaren sin hand under sin herre
Abrahams länd och lovade honom detta med ed.

<span id="an_24:10">24:10</span> Och tjänaren tog tio av sin herres
kameler och drog åstad med allahanda dyrbara gåvor från sin herre; han
stod upp och drog åstad till Nahors stad i Aram-Naharaim.

<span id="an_24:11">24:11</span> Där lät han kamelerna lägra sig utanför
staden, vid en vattenbrunn; och det led mot aftonen, den tid då
kvinnorna plägade komma ut för att hämta vatten.

<span id="an_24:12">24:12</span> Och han sade: »HERRE, min herre
Abrahams Gud, låt mig i dag få ett lyckosamt möte, och gör nåd med min
herre Abraham.

<span id="an_24:13">24:13</span> Se, jag står här vid vattenkällan, och
stadsbornas döttrar komma hitut för att hämta vatten.

<span id="an_24:14">24:14</span> Om jag nu säger till en flicka: 'Håll
hit din kruka, och låt mig få dricka' och hon då svarar: 'Drick; dina
kameler vill jag ock vattna', må hon då vara den som du har utsett åt
din tjänare Isak, så skall jag därav veta att du har gjort nåd med min
herre.»

<span id="an_24:15">24:15</span> Och se, innan han hade slutat att tala,
kom Rebecka ditut, en dotter till Betuel, som var son till Milka,
Abrahams broder Nahors hustru; och hon bar sin kruka på axeln.

<span id="an_24:16">24:16</span> Och flickan var mycket fager att skåda,
en jungfru som ingen man hade känt. Hon gick nu ned till källan och
fyllde sin kruka och steg så upp igen.

<span id="an_24:17">24:17</span> Då skyndade tjänaren emot henne och
sade: »Låt mig få dricka litet vatten ur din kruka.»

<span id="an_24:18">24:18</span> Hon svarade: »Drick, min herre» och
lyfte strax ned krukan på sin hand och gav honom att dricka.

<span id="an_24:19">24:19</span> Och sedan hon hade givit honom att
dricka, sade hon: »Jag vill ock ösa upp vatten åt dina kameler, till
dess att de alla hava fått dricka.»

<span id="an_24:20">24:20</span> Och hon tömde strax sin kruka i
vattenhon och skyndade åter till brunnen för att hämta vatten och öste
så upp åt alla hans kameler.

<span id="an_24:21">24:21</span> Men mannen såg på henne under tystnad
och undrade om HERREN hade gjort hans resa lyckosam eller icke.

<span id="an_24:22">24:22</span> Och när alla kamelerna hade druckit,
tog mannen fram en näsring av guld, en halv sikel i vikt, och två
armband av guld, tio siklar i vikt,

<span id="an_24:23">24:23</span> och frågade: »Vems dotter är du? Säg
mig det. Och säg mig om vi kunna få natthärbärge i din faders hus?»

<span id="an_24:24">24:24</span> Hon svarade honom: »Jag är dotter till
Betuel, Milkas son, som av henne föddes åt Nahor.»

<span id="an_24:25">24:25</span> Och hon sade ytterligare till honom:
»Vi hava rikligt med både halm och foder; natthärbärge kan du ock få.»

<span id="an_24:26">24:26</span> Då böjde mannen sig ned och tillbad
HERREN

<span id="an_24:27">24:27</span> och sade: »Lovad vare HERREN, min herre
Abrahams Gud, som icke har tagit sin nåd och trofasthet ifrån min herre!
Mig har HERREN ledsagat på vägen, hem till min herres fränder.»

<span id="an_24:28">24:28</span> Och flickan skyndade åstad och
berättade allt detta i sin moders hus.

<span id="an_24:29">24:29</span> Men Rebecka hade en broder som hette
Laban. Och Laban skyndade åstad till mannen därute vid källan.

<span id="an_24:30">24:30</span> När han nämligen såg näsringen och
armbanden som hans syster bar, och när han hörde huru hans syster
Rebecka berättade: 'Så och så talade mannen till mig', då begav han sig
ut till mannen, där denne stod hos kamelerna vid källan.

<span id="an_24:31">24:31</span> Och han sade: »Kom in, du HERRENS
välsignade; varför står du härute? Jag har berett plats i huset, och rum
finnes för kamelerna.»

<span id="an_24:32">24:32</span> Så kom då mannen in i huset; och man
lastade av kamelerna, och tog fram halm och foder åt kamelerna, och
vatten till att två hans och hans följeslagares fötter.

<span id="an_24:33">24:33</span> Och man satte fram mat för honom; men
han sade: »Jag vill icke äta, förrän jag har framfört mitt ärende.»
Laban svarade: »Så tala då.»

<span id="an_24:34">24:34</span> Då sade han: »Jag är Abrahams tjänare.

<span id="an_24:35">24:35</span> Och HERREN har rikligen välsignat min
herre, så att han har blivit en mäktig man; han har givit honom får och
fäkreatur, silver och guld, tjänare och tjänarinnor, kameler och åsnor.

<span id="an_24:36">24:36</span> Och Sara, min herres hustru, har fött
åt min herre en son på sin ålderdom, och åt denne har han givit allt vad
han äger.

<span id="an_24:37">24:37</span> Och min herre har tagit en ed av mig
och sagt: 'Till hustru åt min son skall du icke taga en dotter till
någon av kananéerna i vilkas land jag bor,

<span id="an_24:38">24:38</span> utan du skall gå till min faders hus
och till min släkt och där taga hustru åt min son.'

<span id="an_24:39">24:39</span> Då sade jag till min herre: 'Men om nu
kvinnan icke vill följa med mig?'

<span id="an_24:40">24:40</span> Han svarade mig: 'HERREN, inför vilken
jag har vandrat, skall sända sin ängel med dig och göra din resa
lyckosam, så att du åt min son får en hustru av min släkt och av min
faders hus;

<span id="an_24:41">24:41</span> i sådant fall skall du vara löst från
din ed till mig, när du har kommit till min släkt. Också om de icke giva
henne åt dig, skall du vara fri ifrån eden till mig.'

<span id="an_24:42">24:42</span> Så kom jag i dag till källan, och jag
sade: HERRE, min herre Abrahams Gud, om du vill låta den resa på vilken
jag är stadd bliva lyckosam,

<span id="an_24:43">24:43</span> må det då ske, när jag nu står här vid
vattenkällan, att om en ung kvinna kommer ut för att hämta vatten och
jag säger till henne: 'Låt mig få dricka litet vatten ur din kruka'

<span id="an_24:44">24:44</span> och hon då svarar mig: 'Drick du; åt
dina kameler vill jag ock ösa upp vatten' -- må hon då vara den kvinna
som HERREN har utsett åt min herres son.

<span id="an_24:45">24:45</span> Och innan jag hade slutat att så tala
för mig själv, se, då kom Rebecka ut med sin kruka på axeln och gick ned
till källan för att hämta vatten. Då sade jag till henne: 'Låt mig få
dricka.'

<span id="an_24:46">24:46</span> Och strax lyfte hon ned sin kruka från
axeln och sade: 'Drick; dina kameler vill jag ock vattna.' Så drack jag,
och hon vattnade också kamelerna.

<span id="an_24:47">24:47</span> Och jag frågade henne och sade: 'Vems
dotter är du?' Hon svarade: 'Jag är dotter till Betuel, Nahors son, som
föddes åt honom av Milka.' Då satte jag ringen i hennes näsa och
armbanden på hennes armar.

<span id="an_24:48">24:48</span> Och jag böjde mig ned och tillbad
HERREN och lovade HERREN, min herre Abrahams Gud, som hade ledsagat mig
på den rätta vägen, så att jag åt hans son skulle få min herres frändes
dotter.

<span id="an_24:49">24:49</span> Om I nu viljen visa min herre kärlek
och trofasthet, så sägen mig det; varom icke, så sägen mig ock det, för
att jag då må vända mig åt annat håll, till höger eller till vänster.»

<span id="an_24:50">24:50</span> Då svarade Laban och Betuel och sade:
»Från HERREN har detta utgått; vi kunna i den saken intet säga till dig,
varken ont eller gott.

<span id="an_24:51">24:51</span> Se, där står Rebecka inför dig, tag
henne och drag åstad; må hon bliva hustru åt din herres son, såsom
HERREN har sagt.»

<span id="an_24:52">24:52</span> När Abrahams tjänare hörde deras ord,
föll han ned på jorden och tillbad HERREN.

<span id="an_24:53">24:53</span> Sedan tog tjänaren fram smycken av
silver och guld, så ock kläder, och gav detta åt Rebecka. Jämväl åt
hennes broder och hennes moder gav han dyrbara skänker.

<span id="an_24:54">24:54</span> Och de åto och drucko, han och hans
följeslagare, och stannade sedan där över natten. Men om morgonen, när
de hade stått upp, sade han: »Låten mig nu fara till min herre.»

<span id="an_24:55">24:55</span> Då sade hennes broder och hennes moder:
»Låt flickan stanna hos oss några dagar, tio eller så; sedan må du
fara.»

<span id="an_24:56">24:56</span> Men han svarade dem: »Uppehållen mig
icke, eftersom HERREN har gjort min resa lyckosam. Låten mig fara; jag
vill resa hem till min herre.»

<span id="an_24:57">24:57</span> Då sade de: »Vi vilja kalla hit flickan
och fråga henne själv.»

<span id="an_24:58">24:58</span> Och de kallade Rebecka till sig och
sade till henne: »Vill du resa med denne man?» Hon svarade: »Ja.»

<span id="an_24:59">24:59</span> Då bestämde de att deras syster Rebecka
jämte sin amma skulle fara med Abrahams tjänare och dennes män.

<span id="an_24:60">24:60</span> Och de välsignade Rebecka och sade till
henne: »Av dig, du vår syster, komme tusen gånger tio tusen, och må dina
avkomlingar intaga sina fienders portar.»

<span id="an_24:61">24:61</span> Och Rebecka och hennes tärnor stodo upp
och satte sig på kamelerna och följde med mannen; så tog tjänaren
Rebecka med sig och for sin väg.

<span id="an_24:62">24:62</span> Men Isak var på väg hem från
Beer-Lahai-Roi, ty han bodde i Sydlandet.

<span id="an_24:63">24:63</span> Och mot aftonen hade Isak gått ut på
fältet i sorgsna tankar. När han då lyfte upp sina ögon, fick han se
kameler komma.

<span id="an_24:64">24:64</span> Då nu också Rebecka lyfte upp sina ögon
och fick se Isak, steg hon med hast ned från kamelen;

<span id="an_24:65">24:65</span> och hon frågade tjänaren: »Vem är den
mannen som kommer emot oss där på fältet?» Tjänaren svarade: »Det är min
herre.» Då tog hon sin slöja och höljde sig i den.

<span id="an_24:66">24:66</span> Och tjänaren förtäljde för Isak huru
han hade uträttat allt.

<span id="an_24:67">24:67</span> Och Isak förde henne in i sin moder
Saras tält; och han tog Rebecka till sig, och hon blev hans hustru, och
han hade henne kär. Så blev Isak tröstad i sorgen efter sin moder.

<span id="an_25:1">25:1</span> Och Abraham tog sig ännu en hustru, och
hon hette Ketura.

<span id="an_25:2">25:2</span> Hon födde åt honom Simran, Joksan, Medan,
Midjan, Jisbak och Sua.

<span id="an_25:3">25:3</span> Och Joksan födde Saba och Dedan, och
Dedans söner voro assuréerna, letuséerna och leumméerna.

<span id="an_25:4">25:4</span> Och Midjans söner voro Efa, Efer, Hanok,
Abida och Eldaa. Alla dessa voro Keturas söner.

<span id="an_25:5">25:5</span> Och Abraham gav allt vad han ägde åt
Isak.

<span id="an_25:6">25:6</span> Men åt sönerna till sina bihustrur gav
Abraham skänker och skilde dem, medan han själv ännu levde, från sin son
Isak och lät dem draga österut, bort till Österlandet.

<span id="an_25:7">25:7</span> Och detta är antalet av Abrahams
levnadsår: ett hundra sjuttiofem år;

<span id="an_25:8">25:8</span> därefter gav Abraham upp andan och dog i
en god ålder, gammal och mätt på livet, och blev samlad till sina fäder.

<span id="an_25:9">25:9</span> Och hans söner Isak och Ismael begrovo
honom i grottan i Makpela, på hetiten Efrons, Sohars sons, åker gent
emot Mamre,

<span id="an_25:10">25:10</span> den åker som Abraham hade köpt av Hets
barn; där blev Abraham begraven, såväl som hans hustru Sara.

<span id="an_25:11">25:11</span> Och efter Abrahams död välsignade Gud
hans son Isak. Och Isak bodde vid Beer-Lahai-Roi.

<span id="an_25:12">25:12</span> Och detta är berättelsen om Ismaels
släkt, Abrahams sons, som föddes åt Abraham av Hagar, Saras egyptiska
tjänstekvinna.

<span id="an_25:13">25:13</span> Dessa äro namnen på Ismaels söner, med
deras namn, efter deras ättföljd: Nebajot, Ismaels förstfödde, vidare
Kedar, Adbeel, Mibsam,

<span id="an_25:14">25:14</span> Misma, Duma och Massa,

<span id="an_25:15">25:15</span> Hadad och Tema, Jetur, Nafis och Kedma.

<span id="an_25:16">25:16</span> Dessa voro Ismaels söner och dessa
deras namn, i deras byar och tältläger, tolv hövdingar efter deras
stammar.

<span id="an_25:17">25:17</span> Och detta är antalet av Ismaels
levnadsår: ett hundra trettiosju år; därefter gav han upp andan och dog
och blev samlad till sina fäder.

<span id="an_25:18">25:18</span> Och de hade sina boningsplatser från
Havila ända till Sur, som ligger gent emot Egypten, fram emot Assyrien.
Han kom i strid med alla sina bröder.

<span id="an_25:19">25:19</span> Och detta är berättelsen om Isaks,
Abrahams sons, släkt. Abraham födde Isak;

<span id="an_25:20">25:20</span> och Isak var fyrtio år gammal, när han
till hustru åt sig tog Rebecka, som var dotter till araméen Betuel från
Paddan-Aram och syster till araméen Laban.

<span id="an_25:21">25:21</span> Och Isak bad till HERREN för sin hustru
Rebecka, ty hon var ofruktsam; och HERREN bönhörde honom, så att hans
hustru Rebecka blev havande.

<span id="an_25:22">25:22</span> Men barnen stötte varandra i hennes
liv; då sade hon: »Om det skulle gå så, varför skulle jag då vara till?»
Och hon gick bort för att fråga HERREN.

<span id="an_25:23">25:23</span> Och HERREN svarade henne: »Två folk
finnas i ditt liv, två folkstammar skola ur ditt sköte söndras från
varandra; den ena stammen skall vara den andra övermäktig, och den äldre
skall tjäna den yngre.»

<span id="an_25:24">25:24</span> När sedan tiden var inne att hon skulle
föda, se, då funnos tvillingar i hennes liv.

<span id="an_25:25">25:25</span> Den som först kom fram var rödlätt och
över hela kroppen såsom en hårmantel; och de gåvo honom namnet Esau.

<span id="an_25:26">25:26</span> Därefter kom hans broder fram, och
denne höll med sin hand i Esaus häl; och han fick namnet Jakob. Men Isak
var sextio år gammal, när de föddes.

<span id="an_25:27">25:27</span> Och barnen växte upp, och Esau blev en
skicklig jägare, som höll sig ute på marken; Jakob åter blev en fromsint
man, som bodde i tält.

<span id="an_25:28">25:28</span> Och Isak hade Esau kärast, ty han hade
smak för villebråd; men Rebecka hade Jakob kärast.

<span id="an_25:29">25:29</span> En gång, då Jakob höll på att koka
något till soppa, kom Esau hem från marken, uppgiven av hunger.

<span id="an_25:30">25:30</span> Och Esau sade till Jakob: »Låt mig få
till livs av det röda, det röda du har där; ty jag är uppgiven av
hunger.» Därav fick han namnet Edom.

<span id="an_25:31">25:31</span> Men Jakob sade: »Sälj då nu åt mig din
förstfödslorätt.»

<span id="an_25:32">25:32</span> Esau svarade: »Jag är ju döden nära;
vartill gagnar mig då min förstfödslorätt?»

<span id="an_25:33">25:33</span> Jakob sade: »Så giv mig nu din ed
därpå.» Och han gav honom sin ed och sålde så sin förstfödslorätt till
Jakob.

<span id="an_25:34">25:34</span> Men Jakob gav Esau bröd och linssoppa;
och han åt och drack och stod sedan upp och gick sin väg. Så ringa
aktade Esau sin förstfödslorätt.

<span id="an_26:1">26:1</span> Men en hungersnöd uppstod i landet, en ny
hungersnöd, efter den som hade varit förut, i Abrahams tid. Då begav sig
Isak till Abimelek, filistéernas konung, i Gerar.

<span id="an_26:2">26:2</span> Och HERREN uppenbarade sig för honom och
sade: »Drag icke ned till Egypten; bo kvar i det land som jag skall säga
dig.

<span id="an_26:3">26:3</span> Stanna såsom främling här i landet; jag
skall vara med dig och välsigna dig, ty åt dig och din säd skall jag
giva alla dessa länder, och skall hålla den ed som jag har svurit din
fader Abraham.

<span id="an_26:4">26:4</span> Jag skall göra din säd talrik såsom
stjärnorna på himmelen, och jag skall giva åt din säd alla dessa länder;
och i din säd skola alla folk på jorden välsigna sig,

<span id="an_26:5">26:5</span> därför att Abraham har lyssnat till mina
ord och hållit vad jag har bjudit honom hålla, mina bud, mina stadgar
och mina lagar.»

<span id="an_26:6">26:6</span> Så stannade Isak kvar i Gerar.

<span id="an_26:7">26:7</span> Och när männen på orten frågade honom om
hans hustru, sade han: »Hon är min syster.» Han fruktade nämligen för
att säga att hon var hans hustru, ty han tänkte: »Männen här på orten
kunde då dräpa mig för Rebeckas skull, eftersom hon är så fager att
skåda.»

<span id="an_26:8">26:8</span> Men när han hade varit där en längre tid,
hände sig en gång, då Abimelek, filistéernas konung, blickade ut genom
fönstret, att han fick se Isak kärligt skämta med sin hustru Rebecka.

<span id="an_26:9">26:9</span> Då kallade Abimelek Isak till sig och
sade: »Hon är ju din hustru; huru har du då kunnat säga: 'Hon är min
syster'?» Isak svarade honom: »Jag fruktade att jag annars skulle bliva
dödad för hennes skull.»

<span id="an_26:10">26:10</span> Då sade Abimelek: »Vad har du gjort mot
oss! Huru lätt kunde det icke hava skett att någon av folket hade lägrat
din hustru? Och så hade du dragit skuld över oss.»

<span id="an_26:11">26:11</span> Sedan bjöd Abimelek allt folket och
sade: »Den som kommer vid denne man eller vid hans hustru, han skall
straffas med döden.»

<span id="an_26:12">26:12</span> Och Isak sådde där i landet och fick
det året hundrafalt, ty HERREN välsignade honom.

<span id="an_26:13">26:13</span> Och han blev en mäktig man; hans makt
blev större och större, så att han till slut var mycket mäktig.

<span id="an_26:14">26:14</span> Han ägde så många får och fäkreatur och
så många tjänare, att filistéerna begynte avundas honom.

<span id="an_26:15">26:15</span> Och alla de brunnar som hans faders
tjänare hade grävt i hans fader Abrahams tid, dem hade filistéerna
kastat igen och fyllt med grus.

<span id="an_26:16">26:16</span> Och Abimelek sade till Isak: »Drag bort
ifrån oss; ty du har blivit oss alltför mäktig.»

<span id="an_26:17">26:17</span> Då drog Isak bort därifrån och slog upp
sitt läger i Gerars dal och bodde där.

<span id="an_26:18">26:18</span> Och Isak lät åter gräva ut de
vattenbrunnar som hade blivit grävda i hans fader Abrahams tid, men som
filistéerna efter Abrahams död hade kastat igen; och han gav dem åter de
namn som hans fader hade givit dem.

<span id="an_26:19">26:19</span> Och Isaks tjänare grävde i dalen och
funno där en brunn med rinnande vatten.

<span id="an_26:20">26:20</span> Men herdarna i Gerar begynte tvista med
Isaks herdar och sade: »Vattnet är vårt.» Då gav han den brunnen namnet
Esek, eftersom de hade kivat med honom.

<span id="an_26:21">26:21</span> Därefter grävde de en annan brunn, men
om den kommo de ock i tvist; då gav han den namnet Sitna.

<span id="an_26:22">26:22</span> Sedan begav han sig därifrån till en
annan plats och grävde åter en brunn; om den tvistade de icke. Därför
gav han denna namnet Rehobot, i det han sade: »Nu har ju HERREN givit
oss utrymme, så att vi kunna föröka oss i landet.»

<span id="an_26:23">26:23</span> Sedan drog han därifrån upp till
Beer-Seba.

<span id="an_26:24">26:24</span> Och HERREN uppenbarade sig för honom
den natten och sade: »Jag är Abrahams, din faders, Gud. Frukta icke, ty
jag är med dig, och jag skall välsigna dig och göra din säd talrik, för
min tjänare Abrahams skull.»

<span id="an_26:25">26:25</span> Då byggde han där ett altare och
åkallade HERRENS namn och slog där upp sitt tält. Och Isaks tjänare
grävde där en brunn.

<span id="an_26:26">26:26</span> Och Abimelek begav sig till honom från
Gerar med Ahussat, sin vän, och Pikol, sin härhövitsman.

<span id="an_26:27">26:27</span> Men Isak sade till dem: »Varför kommen
I till mig, I som haten mig och haven drivit mig ifrån eder?»

<span id="an_26:28">26:28</span> De svarade: »Vi hava tydligt sett att
HERREN är med dig; därför tänkte vi: 'Låt oss giva varandra en ed, vi
och du, så att vi sluta ett förbund med dig,

<span id="an_26:29">26:29</span> att du icke skall göra oss något ont,
likasom vi å vår sida icke hava kommit vid dig, och likasom vi icke hava
gjort dig annat än gott och hava låtit dig fara i frid.' Du är nu
HERRENS välsignade.»

<span id="an_26:30">26:30</span> Då gjorde han ett gästabud för dem, och
de åto och drucko.

<span id="an_26:31">26:31</span> Bittida följande morgon svuro de
varandra eden; sedan lät Isak dem gå, och de foro ifrån honom i frid.

<span id="an_26:32">26:32</span> Samma dag kommo Isaks tjänare och
berättade för honom om den brunn som de hade grävt och sade till honom:
»Vi hava funnit vatten.»

<span id="an_26:33">26:33</span> Och han kallade den Sibea. Därav heter
staden Beer-Seba ännu i dag.

<span id="an_26:34">26:34</span> När Esau var fyrtio år gammal, tog han
till hustrur Judit, dotter till hetiten Beeri, och Basemat, dotter till
hetiten Elon.

<span id="an_26:35">26:35</span> Men dessa blevo en hjärtesorg för Isak
och Rebecka.

<span id="an_27:1">27:1</span> När Isak hade blivit gammal och hans ögon
voro skumma, så att han icke kunde se, kallade han till sig Esau, sin
äldste son, och sade till honom: »Min son!» Han svarade honom: »Vad vill
du?»

<span id="an_27:2">27:2</span> Då sade han: »Se, jag är gammal och vet
icke när jag skall dö.

<span id="an_27:3">27:3</span> Så tag nu dina jaktredskap, ditt koger
och din båge, och gå ut i marken och jaga villebråd åt mig;

<span id="an_27:4">27:4</span> red sedan till åt mig en smaklig rätt, en
sådan som jag tycker om, och bär in den till mig till att äta, på det
att min själ må välsigna dig, förrän jag dör.»

<span id="an_27:5">27:5</span> Men Rebecka hörde huru Isak talade till
sin son Esau. Och medan Esau gick ut i marken för att jaga villebråd
till att föra hem,

<span id="an_27:6">27:6</span> sade Rebecka till sin son Jakob: »Se, jag
har hört din fader tala så till din broder Esau:

<span id="an_27:7">27:7</span> 'Hämta mig villebråd och red till åt mig
en smaklig rätt, på det att jag må äta och sedan välsigna dig inför
HERREN, förrän jag dör.'

<span id="an_27:8">27:8</span> Så hör nu vad jag säger, min son, och gör
vad jag bjuder dig.

<span id="an_27:9">27:9</span> Gå bort till hjorden och hämta mig
därifrån två goda killingar, så vill jag av dem tillreda en smaklig rätt
åt din fader, en sådan som han tycker om.

<span id="an_27:10">27:10</span> Och du skall bära in den till din fader
till att äta, på det att han må välsigna dig, förrän han dör.»

<span id="an_27:11">27:11</span> Men Jakob sade till sin moder Rebecka:
»Min broder Esau är ju luden, och jag är slät.

<span id="an_27:12">27:12</span> Kanhända tager min fader på mig, och
jag bliver då av honom hållen för en bespottare och skaffar mig
förbannelse i stället för välsignelse.»

<span id="an_27:13">27:13</span> Då sade hans moder till honom: »Den
förbannelsen komme över mig, min son; hör nu allenast vad jag säger, och
gå och hämta dem åt mig.»

<span id="an_27:14">27:14</span> Då gick han och hämtade dem och bar dem
till sin moder; och hans moder tillredde en smaklig rätt, en sådan som
hans fader tyckte om.

<span id="an_27:15">27:15</span> Och Rebecka tog Esaus, sin äldre sons,
högtidskläder, som hon hade hos sig i huset, och satte dem på Jakob, sin
yngre son.

<span id="an_27:16">27:16</span> Och med skinnen av killingarna beklädde
hon hans händer och den släta delen av hans hals.

<span id="an_27:17">27:17</span> Sedan lämnade hon åt sin son Jakob den
smakliga rätten och brödet som hon hade tillrett.

<span id="an_27:18">27:18</span> Och han gick in till sin fader och
sade: »Min fader!» Han svarade: »Vad vill du? Vem är du, min son?»

<span id="an_27:19">27:19</span> Då sade Jakob till sin fader: »Jag är
Esau, din förstfödde. Jag har gjort såsom du tillsade mig; sätt dig upp
och ät av mitt villebråd, på det att din själ må välsigna mig.»

<span id="an_27:20">27:20</span> Men Isak sade till sin son: »Huru har
du så snart kunnat finna något, min son?» Han svarade: »HERREN, din Gud,
skickade det i min väg.»

<span id="an_27:21">27:21</span> Då sade Isak till Jakob: »Kom hit, min
son, och låt mig taga på dig och känna om du är min son Esau eller
icke.»

<span id="an_27:22">27:22</span> Och Jakob gick fram till sin fader
Isak; och när denne hade tagit på honom, sade han: »Rösten är Jakobs
röst, men händerna äro Esaus händer.»

<span id="an_27:23">27:23</span> Och han kände icke igen honom, ty hans
händer voro ludna såsom hans broder Esaus händer; och han välsignade
honom.

<span id="an_27:24">27:24</span> Men han frågade: »Är du verkligen min
son Esau?» Han svarade: »Ja.»

<span id="an_27:25">27:25</span> Då sade han: »Bär hit maten åt mig och
låt mig äta av min sons villebråd, på det att min själ må välsigna dig.»
Och han bar fram den till honom, och han åt; och han räckte honom vin,
och han drack.

<span id="an_27:26">27:26</span> Därefter sade hans fader Isak till
honom: »Kom hit och kyss mig, min son.»

<span id="an_27:27">27:27</span> När han då gick fram och kysste honom,
kände han lukten av hans kläder och välsignade honom; han sade: »Se, av
min son utgår doft, lik doften av en mark, som HERREN har välsignat.

<span id="an_27:28">27:28</span> Så give dig Gud av himmelens dagg och
av jordens fetma och säd och vin i rikligt mått.

<span id="an_27:29">27:29</span> Folk tjäne dig, och folkslag falle ned
för dig. Bliv en herre över dina bröder, och må din moders söner falla
ned för dig. Förbannad vare den som förbannar dig, och välsignad vare
den som välsignar dig!»

<span id="an_27:30">27:30</span> Men när Isak hade givit Jakob sin
välsignelse och Jakob just hade gått ut från sin fader Isak, kom hans
broder Esau hem från jakten.

<span id="an_27:31">27:31</span> Därefter tillredde också han en smaklig
rätt och bar in den till sin fader och sade till sin fader: »Må min
fader stå upp och äta av sin sons villebråd, på det att din själ må
välsigna mig.»

<span id="an_27:32">27:32</span> Hans fader Isak frågade honom: »Vem är
du?» Han svarade: »Jag är Esau, din förstfödde son.»

<span id="an_27:33">27:33</span> Då blev Isak övermåttan häpen och sade:
»Vem var då den jägaren som bar in till mig sitt villebråd, så att jag
åt av allt, förrän du kom, och sedan välsignade honom? Välsignad skall
han ock förbliva.»

<span id="an_27:34">27:34</span> När Esau hörde sin faders ord, brast
han ut i högljudd och bitter klagan och sade till sin fader: »Välsigna
också mig, min fader.»

<span id="an_27:35">27:35</span> Men han svarade: »Din broder har kommit
med svek och tagit din välsignelse.»

<span id="an_27:36">27:36</span> Då sade han: »Han heter ju Jakob, och
han har nu också två gånger bedragit mig. Min förstfödslorätt har han
tagit, och se, nu har han ock tagit min välsignelse.» Och han frågade:
»Har du då ingen välsignelse kvar för mig?»

<span id="an_27:37">27:37</span> Isak svarade och sade till Esau: »Se,
jag har satt honom till en herre över dig, och alla hans bröder har jag
givit honom till tjänare, och med säd och vin har jag begåvat honom; vad
skall jag då nu göra för dig, min son?»

<span id="an_27:38">27:38</span> Esau sade till sin fader: »Har du då
allenast den enda välsignelsen, min fader? Välsigna också mig, min
fader.» Och Esau brast ut i gråt.

<span id="an_27:39">27:39</span> Då svarade hans fader Isak och sade
till honom: »Se, fjärran ifrån jordens fetma skall din boning vara och
utan dagg från himmelen ovanefter.

<span id="an_27:40">27:40</span> Av ditt svärd skall du leva, och du
skall tjäna din broder. Men det skall ske, när du samlar din kraft, att
du river hans ok från din hals.»

<span id="an_27:41">27:41</span> Och Esau blev hätsk mot Jakob för den
välsignelses skull som hans fader hade givit honom. Och Esau sade vid
sig själv: »Snart skola de dagar komma, då vi få sörja vår fader; då
skall jag dräpa min broder Jakob.»

<span id="an_27:42">27:42</span> När man nu berättade för Rebecka vad
hennes äldre son Esau hade sagt, sände hon och lät kalla till sig sin
yngre son Jakob och sade till honom: »Se, din broder Esau vill hämnas på
dig och dräpa dig.

<span id="an_27:43">27:43</span> Så hör nu vad jag säger, min son: stå
upp och fly till min broder Laban i Haran,

<span id="an_27:44">27:44</span> och stanna någon tid hos honom, till
dess din broders förbittring har upphört,

<span id="an_27:45">27:45</span> ja, till dess din broders vrede mot dig
har upphört och han förgäter vad du har gjort mot honom. Då skall jag
sända åstad och hämta dig därifrån. Varför skall jag mista eder båda på
samma gång?»

<span id="an_27:46">27:46</span> Och Rebecka sade till Isak: »Jag är led
vid livet för Hets döttrars skull. Om Jakob tager hustru bland Hets
döttrar, en sådan som dessa, någon bland landets döttrar, varför skulle
jag då leva?»

<span id="an_28:1">28:1</span> Då kallade Isak till sig Jakob och
välsignade honom; och han bjöd honom och sade till honom: »Tag dig icke
till hustru någon av Kanaans döttrar,

<span id="an_28:2">28:2</span> utan stå upp och begiv dig till
Paddan-Aram, till Betuels, din morfaders, hus, och tag dig en hustru
därifrån, någon av Labans, din morbroders, döttrar.

<span id="an_28:3">28:3</span> Och må Gud den Allsmäktige välsigna dig
och göra dig fruktsam och föröka dig, så att skaror av folk komma av
dig;

<span id="an_28:4">28:4</span> må han giva åt dig Abrahams välsignelse,
åt dig och din säd med dig, så att du får taga i besittning det land som
Gud har givit åt Abraham, och där du nu bor såsom främling.»

<span id="an_28:5">28:5</span> Så sände Isak åstad Jakob, och denne
begav sig till Paddan-Aram, till araméen Laban, Betuels son, som var
broder till Rebecka, Jakobs och Esaus moder.

<span id="an_28:6">28:6</span> När nu Esau såg att Isak hade välsignat
Jakob och sänt honom till Paddan-Aram för att därifrån taga sig hustru
-- ty han hade välsignat honom och bjudit honom och sagt: »Du skall icke
taga till hustru någon av Kanaans döttrar» --

<span id="an_28:7">28:7</span> och när han såg att Jakob hade lytt sin
fader och moder och begivit sig till Paddan-Aram,

<span id="an_28:8">28:8</span> då märkte Esau att Kanaans döttrar
misshagade hans fader Isak;

<span id="an_28:9">28:9</span> och Esau gick bort till Ismael och tog
Mahalat, Abrahams son Ismaels dotter, Nebajots syster, till hustru åt
sig, utöver de hustrur han förut hade.

<span id="an_28:10">28:10</span> Men Jakob begav sig från Beer-Seba på
väg till Haran.

<span id="an_28:11">28:11</span> Och han kom då till den heliga platsen
och stannade där över natten, ty solen hade gått ned; och han tog en av
stenarna på platsen för att hava den till huvudgärd och lade sig att
sova där.

<span id="an_28:12">28:12</span> Då hade han en dröm. Han såg en stege
vara rest på jorden, och dess övre ände räckte upp till himmelen, och
Guds änglar stego upp och ned på den.

<span id="an_28:13">28:13</span> Och se, HERREN stod framför honom och
sade: »Jag är HERREN, Abrahams, din faders, Gud och Isaks Gud. Det land
där du ligger skall jag giva åt dig och din säd.

<span id="an_28:14">28:14</span> Och din säd skall bliva såsom stoftet
på jorden, och du skall utbreda dig åt väster och öster och norr och
söder, och alla släkter på jorden skola varda välsignade i dig och i din
säd.

<span id="an_28:15">28:15</span> Och se, jag är med dig och skall bevara
dig, varthelst du går, och jag skall föra dig tillbaka till detta land;
ty jag skall icke övergiva dig, till dess jag har gjort vad jag har
lovat dig.»

<span id="an_28:16">28:16</span> När Jakob vaknade upp ur sömnen sade
han: »HERREN är sannerligen på denna plats, och jag visste det icke!»

<span id="an_28:17">28:17</span> Och han betogs av fruktan och sade:
»Detta måste vara en helig plats, här bor förvisso Gud, och här är
himmelens port.»

<span id="an_28:18">28:18</span> Och bittida om morgonen stod Jakob upp
och tog stenen som han hade haft till huvudgärd och reste den till en
stod och göt olja därovanpå.

<span id="an_28:19">28:19</span> Och han gav den platsen namnet Betel;
förut hade staden hetat Lus.

<span id="an_28:20">28:20</span> Och Jakob gjorde ett löfte och sade:
»Om Gud är med mig och bevarar mig under den resa som jag nu är stadd på
och giver mig bröd till att äta och kläder till att kläda mig med,

<span id="an_28:21">28:21</span> så att jag kommer i frid tillbaka till
min faders hus, då skall HERREN vara min Gud;

<span id="an_28:22">28:22</span> och denna sten som jag har rest till en
stod skall bliva ett Guds hus, och av allt vad du giver mig skall jag
giva dig tionde.»

<span id="an_29:1">29:1</span> Och Jakob begav sig åstad på väg till
Österlandet.

<span id="an_29:2">29:2</span> Där fick han se en brunn på fältet, och
vid den lågo tre fårhjordar, ty ur denna brunn plägade man vattna
hjordarna. Och stenen som låg över brunnens öppning var stor;

<span id="an_29:3">29:3</span> därför plägade man låta alla hjordarna
samlas dit och vältrade så stenen från brunnens öppning och vattnade
fåren; sedan lade man stenen tillbaka på sin plats över brunnens
öppning.

<span id="an_29:4">29:4</span> Och Jakob sade till männen: »Mina bröder,
varifrån ären I?» De svarade: »Vi äro från Haran.»

<span id="an_29:5">29:5</span> Då sade han till dem: »Kännen I Laban,
Nahors son?» De svarade: »Ja.»

<span id="an_29:6">29:6</span> Han frågade dem vidare: »Står det väl
till med honom?» De svarade: »Ja; och se, där kommer hans dotter Rakel
med fåren.»

<span id="an_29:7">29:7</span> Han sade: »Det är ju ännu full dag; ännu
är det icke tid att samla boskapen. Vattnen fåren, och fören dem åter i
bet.»

<span id="an_29:8">29:8</span> Men de svarade: »Vi kunna icke göra det,
förrän alla hjordarna hava blivit samlade och man har vältrat stenen
från brunnens öppning; då vattna vi fåren.»

<span id="an_29:9">29:9</span> Medan han ännu talade med dem, hade Rakel
kommit dit med sin faders får; ty hon plägade vakta dem.

<span id="an_29:10">29:10</span> När Jakob fick se sin morbroder Labans
dotter Rakel komma med Labans, hans morbroders, får, gick han fram och
vältrade stenen från brunnens öppning och vattnade sin morbroder Labans
får.

<span id="an_29:11">29:11</span> Och Jakob kysste Rakel och brast ut i
gråt.

<span id="an_29:12">29:12</span> Och Jakob omtalade för Rakel att han
var hennes faders frände, och att han var Rebeckas son; och hon skyndade
åstad och omtalade det för sin fader.

<span id="an_29:13">29:13</span> Då nu Laban fick höras talas om sin
systerson Jakob, skyndade han emot honom och tog honom i famn och kysste
honom och förde honom in i sitt hus; och han förtäljde för Laban allt
som hade hänt honom.

<span id="an_29:14">29:14</span> Och Laban sade till honom: »Ja, du är
mitt kött och ben.» Och han stannade hos honom en månads tid.

<span id="an_29:15">29:15</span> Och Laban sade till Jakob: »Du är ju
min frände. Skulle du då tjäna mig för intet? Säg mig vad du vill hava i
lön?»

<span id="an_29:16">29:16</span> Nu hade Laban två döttrar; den äldre
hette Lea, och den yngre hette Rakel.

<span id="an_29:17">29:17</span> Och Leas ögon voro matta, men Rakel
hade en skön gestalt och var skön att skåda.

<span id="an_29:18">29:18</span> Och Jakob hade fattat kärlek till
Rakel; därför sade han: »Jag vill tjäna dig i sju år för Rakel, din
yngre dotter.»

<span id="an_29:19">29:19</span> Laban svarade: »Det är bättre att jag
giver henne åt dig, än att jag skulle giva henne åt någon annan; bliv
kvar hos mig.»

<span id="an_29:20">29:20</span> Så tjänade Jakob för Rakel i sju år,
och det tycktes honom vara allenast några dagar; så kär hade han henne.

<span id="an_29:21">29:21</span> Därefter sade Jakob till Laban: »Giv
mig min hustru, ty min tid är nu förlupen; låt mig gå in till henne.»

<span id="an_29:22">29:22</span> Då bjöd Laban tillhopa allt folket på
orten och gjorde ett gästabud.

<span id="an_29:23">29:23</span> Men när aftonen kom, tog han sin dotter
Lea och förde henne till honom, och han gick in till henne.

<span id="an_29:24">29:24</span> Och Laban gav sin tjänstekvinna Silpa
åt sin dotter Lea till tjänstekvinna.

<span id="an_29:25">29:25</span> Om morgonen fick Jakob se att det var
Lea. Då sade han till Laban: »Vad har du gjort mot mig? Var det icke för
Rakel jag tjänade hos dig? Varför har du så bedragit mig?»

<span id="an_29:26">29:26</span> Laban svarade: »Det är icke sed på vår
ort att man giver bort den yngre före den äldre.

<span id="an_29:27">29:27</span> Låt nu dennas bröllopsvecka gå till
ända, så vilja vi giva dig också den andra, mot det att du gör tjänst
hos mig i ännu ytterligare sju år.»

<span id="an_29:28">29:28</span> Och Jakob samtyckte härtill och lät
hennes bröllopsvecka gå till ända. Sedan gav han honom sin dotter Rakel
till hustru.

<span id="an_29:29">29:29</span> Och Laban gav sin tjänstekvinna Bilha
åt sin dotter Rakel till tjänstekvinna.

<span id="an_29:30">29:30</span> Så gick han in också till Rakel, och
han hade Rakel kärare än Lea. Sedan tjänade han hos honom i ännu
ytterligare sju år.

<span id="an_29:31">29:31</span> Men då HERREN såg att Lea var försmådd,
gjorde han henne fruktsam, medan Rakel var ofruktsam.

<span id="an_29:32">29:32</span> Och Lea blev havande och födde en son,
och hon gav honom namnet Ruben, ty hon tänkte: »HERREN har sett till
mitt lidande; ja, nu skall min man hava mig kär.»

<span id="an_29:33">29:33</span> Och hon blev åter havande och födde en
son. Då sade hon: »HERREN har hört att jag har varit försmådd, därför
har han givit mig också denne.» Och hon gav honom namnet Simeon.

<span id="an_29:34">29:34</span> Och åter blev hon havande och födde en
son. Då sade hon: »Nu skall väl ändå min man hålla sig till mig; jag har
ju fött honom tre söner.» Därav fick denne namnet Levi.

<span id="an_29:35">29:35</span> Åter blev hon havande och födde en son.
Då sade hon: »Nu vill jag tacka HERREN.» Därför gav hon honom namnet
Juda. Sedan upphörde hon att föda.

<span id="an_30:1">30:1</span> Då nu Rakel såg att hon icke födde barn
åt Jakob, avundades hon sin syster och sade till Jakob: »Skaffa mig
barn, eljest dör jag.»

<span id="an_30:2">30:2</span> Då upptändes Jakobs vrede mot Rakel, och
han svarade: »Håller du då mig för Gud? Det är ju han som förmenar dig
livsfrukt.»

<span id="an_30:3">30:3</span> Hon sade: »Se, där är min tjänarinna
Bilha; gå in till henne, för att hon må föda barn i mitt sköte, så att
genom henne också jag får avkomma.»

<span id="an_30:4">30:4</span> Så gav hon honom sin tjänstekvinna Bilha
till hustru, och Jakob gick in till henne.

<span id="an_30:5">30:5</span> Och Bilha blev havande och födde åt Jakob
en son.

<span id="an_30:6">30:6</span> Då sade Rakel: »Gud har skaffat rätt åt
mig; han har hört min röst och givit mig en son.» Därför gav hon honom
namnet Dan.

<span id="an_30:7">30:7</span> Åter blev Bilha, Rakels tjänstekvinna,
havande, och hon födde åt Jakob en andre son.

<span id="an_30:8">30:8</span> Då sade Rakel: »Strider om Gud har jag
stritt med min syster och har vunnit seger.» Och hon gav honom namnet
Naftali.

<span id="an_30:9">30:9</span> Då Lea nu såg att hon hade upphört att
föda, tog hon sin tjänstekvinna Silpa och gav henne åt Jakob till
hustru.

<span id="an_30:10">30:10</span> Och Silpa, Leas tjänstekvinna, födde åt
Jakob en son.

<span id="an_30:11">30:11</span> Då sade Lea: »Till lycka!» Och hon gav
honom namnet Gad.

<span id="an_30:12">30:12</span> Och Silpa, Leas tjänstekvinna, födde åt
Jakob en andre son.

<span id="an_30:13">30:13</span> Då sade Lea: »Till sällhet för mig! Ja,
jungfrur skola prisa mig säll.» Och hon gav honom namnet Aser.

<span id="an_30:14">30:14</span> Men Ruben gick ut en gång vid tiden för
veteskörden och fann då kärleksäpplen på marken och bar dem till sin
moder Lea. Då sade Rakel till Lea: »Giv mig några av din sons
kärleksäpplen.»

<span id="an_30:15">30:15</span> Men hon svarade henne: »Är det icke nog
att du har tagit min man? Vill du ock taga min sons kärleksäpplen?»
Rakel sade: »Må han då i natt ligga hos dig, om jag får din sons
kärleksäpplen.»

<span id="an_30:16">30:16</span> När nu Jakob om aftonen kom hem från
marken, gick Lea honom till mötes och sade: »Till mig skall du gå in; ty
jag har givit min sons kärleksäpplen såsom lön för dig.» Så låg han hos
henne den natten.

<span id="an_30:17">30:17</span> Och Gud hörde Lea, så att hon blev
havande, och hon födde åt Jakob en femte son.

<span id="an_30:18">30:18</span> Då sade Lea: »Gud har givit mig min
lön, för det att jag gav min tjänstekvinna åt min man.» Och hon gav
honom namnet Isaskar.

<span id="an_30:19">30:19</span> Åter blev Lea havande, och hon födde åt
Jakob en sjätte son.

<span id="an_30:20">30:20</span> Då sade Lea: »Gud har givit mig en god
gåva. Nu skall min man förbliva boende hos mig, ty jag har fött honom
sex söner.» Och hon gav honom namnet Sebulon.

<span id="an_30:21">30:21</span> Därefter födde hon en dotter och gav
henne namnet Dina.

<span id="an_30:22">30:22</span> Men Gud tänkte på Rakel; Gud hörde
henne och gjorde henne fruktsam.

<span id="an_30:23">30:23</span> Hon blev havande och födde en son. Då
sade hon: »Gud har tagit bort min smälek.»

<span id="an_30:24">30:24</span> Och hon gav honom namnet Josef, i det
hon sade: »HERREN give mig ännu en son.»

<span id="an_30:25">30:25</span> Då nu Rakel hade fött Josef, sade Jakob
till Laban: »Låt mig fara; jag vill draga hem till min ort och till mitt
land.

<span id="an_30:26">30:26</span> Giv mig mina hustrur och mina barn, som
jag har tjänat dig för, och låt mig draga hem; du vet ju själv huru jag
har tjänat dig.»

<span id="an_30:27">30:27</span> Laban svarade honom: »Låt mig finna nåd
för dina ögon; jag vet genom hemliga tecken att HERREN för din skull har
välsignat mig.»

<span id="an_30:28">30:28</span> Och han sade ytterligare: »Bestäm vad
du vill hava i lön av mig, så skall jag giva dig det.»

<span id="an_30:29">30:29</span> Han svarade honom: »Du vet själv huru
jag har tjänat dig, och vad det har blivit av din boskap under min vård.

<span id="an_30:30">30:30</span> Ty helt litet var det som du hade,
förrän jag kom, men det har förökat sig och blivit mycket, ty HERREN har
välsignat dig, varhelst jag har gått fram. Men när skall jag nu också få
göra något för mitt eget hus?»

<span id="an_30:31">30:31</span> Han svarade: »Vad skall jag giva dig?»
Och Jakob sade: »Du skall icke alls giva mig något. Om du vill göra mot
mig såsom jag nu säger, så skall jag fortfara att vara herde för din
hjord och vakta den.

<span id="an_30:32">30:32</span> Jag vill i dag gå igenom hela din hjord
och avskilja ur den alla spräckliga och brokiga såväl som alla svarta
djur bland fåren, så ock vad som är brokigt och spräckligt bland
getterna; sådant må sedan bliva min lön.

<span id="an_30:33">30:33</span> Och när du framdeles kommer för att med
egna ögon se vad som har blivit min lön, då skall min rättfärdighet vara
mitt vittne; alla getter hos mig, som icke äro spräckliga eller brokiga,
och alla får hos mig, som icke äro svarta, de skola räknas såsom
stulna.»

<span id="an_30:34">30:34</span> Då sade Laban: »Välan, blive det såsom
du har sagt.»

<span id="an_30:35">30:35</span> Och samma dag avskilde han de strimmiga
och brokiga bockarna och alla spräckliga och brokiga getter -- alla djur
som något vitt fanns på -- och alla svarta djur bland fåren; och detta
lämnade han i sina söners vård.

<span id="an_30:36">30:36</span> Och han lät ett avstånd av tre
dagsresor vara mellan sig och Jakob. Och Jakob fick Labans övriga hjord
att vakta.

<span id="an_30:37">30:37</span> Men Jakob tog sig friska käppar av
poppel, mandelträd och lönn och skalade på dem vita ränder, i det han
blottade det vita på käpparna.

<span id="an_30:38">30:38</span> Sedan lade han käpparna, som han hade
skalat, i rännorna eller vattenhoarna dit hjordarna kommo för att
dricka, så att djuren hade dem framför sig; och de hade just sin
parningstid, när de nu kommo för att dricka.

<span id="an_30:39">30:39</span> Och djuren parade sig vid käpparna, och
så blev djurens avföda strimmig, spräcklig och brokig.

<span id="an_30:40">30:40</span> Därefter avskilde Jakob lammen och
ordnade djuren så, att de vände huvudena mot det som var strimmigt och
mot allt som var svart i Labans hjord; så skaffade han sig egna hjordar,
som han icke lät komma ihop med Labans hjord.

<span id="an_30:41">30:41</span> Och så ofta de kraftigare djuren skulle
para sig, lade Jakob käpparna framför djurens ögon i rännorna, så att de
parade sig vid käpparna.

<span id="an_30:42">30:42</span> Men när det var de svagare djuren, lade
han icke dit dem. Härigenom tillföllo de svaga Laban och de kraftiga
Jakob.

<span id="an_30:43">30:43</span> Så blev mannen övermåttan rik; han fick
mycken småboskap, därtill ock tjänarinnor och tjänare, kameler och
åsnor.

<span id="an_31:1">31:1</span> Men han fick höra huru Labans söner
talade så: »Jakob har tagit allt vad vår fader ägde; av det vår fader
ägde är det som han har skaffat sig all denna rikedom.»

<span id="an_31:2">31:2</span> Jakob märkte också att Laban icke såg på
honom med samma ögon som förut.

<span id="an_31:3">31:3</span> Och HERREN sade till Jakob: »Vänd
tillbaka till dina fäders land och till din släkt; jag skall vara med
dig.»

<span id="an_31:4">31:4</span> Då sände Jakob och lät kalla Rakel och
Lea ut på marken till sin hjord;

<span id="an_31:5">31:5</span> och han sade till dem: »Jag märker att
eder fader icke ser på mig med samma ögon som förut, nu då min faders
Gud har varit med mig.

<span id="an_31:6">31:6</span> Och I veten själva att jag har tjänat
eder fader av alla mina krafter;

<span id="an_31:7">31:7</span> men eder fader har handlat svikligt mot
mig och tio gånger förändrat min lön. Dock har Gud icke tillstatt honom
att göra mig något ont.

<span id="an_31:8">31:8</span> När han sade: 'De spräckliga skola vara
din lön', då fick hela hjorden spräcklig avföda; och när han sade: 'De
strimmiga skola vara din lön', då fick hela jorden strimmig avföda.

<span id="an_31:9">31:9</span> Så tog Gud eder faders boskap och gav den
åt mig.

<span id="an_31:10">31:10</span> Ty när parningstiden kom, lyfte jag upp
mina ögon och fick se i drömmen att hannarna som betäckte småboskapen
voro strimmiga, spräckliga och fläckiga.

<span id="an_31:11">31:11</span> Och Guds ängel sade till mig i drömmen:
'Jakob!' Jag svarade: 'Här är jag.'

<span id="an_31:12">31:12</span> Då sade han: 'Lyft upp dina ögon och se
huru alla hannar som betäcka småboskapen äro strimmiga, spräckliga och
fläckiga. Jag har ju sett allt vad Laban gör mot dig.

<span id="an_31:13">31:13</span> Jag är den Gud som du såg i Betel, där
du smorde en stod, och där du gjorde mig ett löfte. Stå nu upp och drag
ut ur detta land, och vänd tillbaka till ditt fädernesland.'»

<span id="an_31:14">31:14</span> Då svarade Rakel och Lea och sade till
honom: »Hava vi numera någon lott eller arvedel i vår faders hus?

<span id="an_31:15">31:15</span> Blevo vi icke av honom aktade såsom
främlingar, när han sålde oss? Sedan har han ju ock förtärt vad han fick
i betalning för oss.

<span id="an_31:16">31:16</span> Ja, all den rikedom som Gud har avhänt
vår fader tillhör oss och våra barn. Så gör nu allt vad Gud har sagt
dig.»

<span id="an_31:17">31:17</span> Då stod Jakob upp och satte sina barn
och sina hustrur på kamelerna

<span id="an_31:18">31:18</span> och förde bort med sig all boskap och
alla ägodelar som han hade förvärvat, den boskap han ägde, och som han
hade förvärvat i Paddan-Aram, och begav sig på väg till sin fader Isak i
Kanaans land.

<span id="an_31:19">31:19</span> Men Laban hade gått bort för att klippa
sina får; då stal Rakel sin faders husgudar,

<span id="an_31:20">31:20</span> och Jakob stal sig undan från araméen
Laban, så att han icke lät denne märka att han ämnade fly.

<span id="an_31:21">31:21</span> Så flydde han med allt sitt; han bröt
upp och gick över floden och ställde sin färd mot Gileads berg.

<span id="an_31:22">31:22</span> Men på tredje dagen fick Laban veta att
Jakob hade flytt.

<span id="an_31:23">31:23</span> Då tog han med sig sina fränder och
satte efter honom sju dagsresor och hann upp honom på Gileads berg.

<span id="an_31:24">31:24</span> Men Gud kom till araméen Laban i en
dröm om natten och sade till honom: »Tag dig till vara för att tala
något mot Jakob, vad det vara må.»

<span id="an_31:25">31:25</span> Och Laban hann upp Jakob. Denne hade då
slagit upp sitt tält på berget, och Laban med sina fränder hade ock sitt
tält uppslaget på Gileads berg.

<span id="an_31:26">31:26</span> Då sade Laban till Jakob: »Vad är detta
för ett tilltag, att du har stulit dig undan från mig och fört bort mina
döttrar, likasom vore de tagna med svärd?

<span id="an_31:27">31:27</span> Varför dolde du din flykt och stal dig
undan från mig? Därigenom att du icke lät mig veta något därom hindrades
jag att ledsaga dig till vägs med jubel och sång, med pukor och harpor.

<span id="an_31:28">31:28</span> Du förunnade mig icke ens att kyssa
mina barnbarn och mina döttrar. Du har handlat dåraktigt.

<span id="an_31:29">31:29</span> Det stode nu i min makt att göra eder
ont; men eder faders Gud sade till mig i natt: 'Tag dig till vara för
att tala något mot Jakob, vad det vara må.'

<span id="an_31:30">31:30</span> Och då du nu äntligen ville fara,
eftersom du längtade så mycket till din faders hus, varför skulle du
stjäla mina gudar?»

<span id="an_31:31">31:31</span> Då svarade Jakob och sade till Laban:
»Jag fruktade för dig, ty jag tänkte att du skulle med våld taga dina
döttrar ifrån mig.

<span id="an_31:32">31:32</span> Men den som du finner dina gudar hos,
han skall icke få behålla livet. I våra fränders närvaro må du se efter,
om något är ditt av det jag har i min ägo, och i så fall taga det.» Ty
Jakob visste icke att Rakel hade stulit dem.

<span id="an_31:33">31:33</span> Då gick Laban in i Jakobs tält,
därefter i Leas tält och i de båda tjänstekvinnornas tält, men fann
intet. Och när han hade kommit ut ur Leas tält, gick han in i Rakels
tält.

<span id="an_31:34">31:34</span> Men Rakel hade tagit husgudarna och
lagt dem i kamelsadeln och satt sig därovanpå. Och Laban sökte igenom
hela tältet, men fann dem icke.

<span id="an_31:35">31:35</span> Och hon sade till sin fader: »Vredgas
icke, min herre, över att jag ej kan stiga upp för dig, ty det är med
mig på kvinnors vis.» Så sökte han efter husgudarna, men fann dem icke.

<span id="an_31:36">31:36</span> Då blev Jakob vred och for ut mot
Laban; Jakob tog till orda och sade till Laban: »Vari har jag då
förbrutit mig eller syndat, eftersom du så häftigt förföljer mig?

<span id="an_31:37">31:37</span> Nu har du genomsökt allt mitt bohag;
vad har du där funnit av bohagsting som tillhöra dig? Lägg det fram här
inför mina fränder och dina fränder, så att de få döma mellan oss båda.

<span id="an_31:38">31:38</span> I tjugu år har jag nu varit hos dig;
dina tackor och dina getter hava icke fött i otid, och av vädurarna i
din hjord har jag icke ätit.

<span id="an_31:39">31:39</span> Intet ihjälrivet djur förde jag till
dig; jag måste själv ersätta det; du utkrävde det av mig, evad det var
stulet om dagen eller stulet om natten.

<span id="an_31:40">31:40</span> Sådan var min lott: om dagen förtärdes
jag av hetta och om natten av köld, och sömnen flydde mina ögon.

<span id="an_31:41">31:41</span> I tjugu år har jag nu varit i ditt hus;
jag har tjänat dig i fjorton år för dina båda döttrar och i sex år för
din boskap, men du har tio gånger förändrat min lön.

<span id="an_31:42">31:42</span> Om icke min faders Gud hade varit med
mig, Abrahams Gud, han som ock Isak fruktar, så hade du nu säkert låtit
mig fara med tomma händer. Men Gud såg mitt lidande och min möda, och
han fällde domen i natt.»

<span id="an_31:43">31:43</span> Då svarade Laban och sade till Jakob:
»Döttrarna äro mina döttrar, och barnen äro mina barn, och hjordarna äro
mina hjordar, och allt det du ser är mitt; vad skulle jag då nu kunna
göra mot dessa mina döttrar eller mot barnen som de hava fött?

<span id="an_31:44">31:44</span> Så kom nu och låt oss sluta ett förbund
med varandra, och må det vara ett vittne mellan mig och dig.»

<span id="an_31:45">31:45</span> Då tog Jakob en sten och reste den till
en stod.

<span id="an_31:46">31:46</span> Och Jakob sade till sina fränder:
»Samlen tillhopa stenar.» Och de togo stenar och gjorde ett röse och
höllo måltid där på röset.

<span id="an_31:47">31:47</span> Och Laban kallade det Jegar-Sahaduta,
men Jakob kallade det Galed.

<span id="an_31:48">31:48</span> Och Laban sade: »Detta röse vare i dag
vittne mellan mig och dig.» Därav fick det namnet Galed;

<span id="an_31:49">31:49</span> men det kallades ock Mispa, ty han
sade: »HERREN vare väktare mellan mig och dig, när vi icke mer se
varandra.

<span id="an_31:50">31:50</span> Om du behandlar mina döttrar illa eller
tager andra hustrur jämte mina döttrar, så vet, att om ock ingen
människa är tillstädes, så är dock Gud vittne mellan mig och dig.»

<span id="an_31:51">31:51</span> Och Laban sade ytterligare till Jakob:
»Se, detta röse och stoden som jag har rest mellan mig och dig --

<span id="an_31:52">31:52</span> detta röse vare ett vittne, och stoden
vare ett vittne, att jag icke skall draga till dig förbi detta röse, och
att icke heller du skall draga till mig förbi detta röse och denna stod,
med ont uppsåt.

<span id="an_31:53">31:53</span> Abrahams Gud och Nahors Gud, han som
var deras faders Gud, han vare domare mellan oss.» Och Jakob svor eden
vid honom som hans fader Isak fruktade.

<span id="an_31:54">31:54</span> Och Jakob offrade ett slaktoffer på
berget och inbjöd sina fränder att hålla måltid med sig. Och de åto och
stannade sedan på berget över natten.

<span id="an_31:55">31:55</span> Men om morgonen stod Laban bittida upp,
och sedan han hade kysst sina barnbarn och sina döttrar och välsignat
dem, for han sin väg hem igen.

<span id="an_32:1">32:1</span> Men när Jakob drog sin väg fram, mötte
honom Guds änglar;

<span id="an_32:2">32:2</span> och då Jakob såg dem, sade han: »Detta är
Guds skara.» Och han gav den platsen namnet Mahanaim.

<span id="an_32:3">32:3</span> Och Jakob sände budbärare framför sig
till sin broder Esau i Seirs land, på Edoms mark;

<span id="an_32:4">32:4</span> och han bjöd dem och sade: »Så skolen I
säga till min herre Esau: Din tjänare Jakob låter säga: Jag har vistats
borta hos Laban och dröjt kvar där ända till nu;

<span id="an_32:5">32:5</span> och jag har fått oxar, åsnor, får,
tjänare och tjänarinnor. Och jag har nu velat sända bud för att låta min
herre veta detta, på det att jag må finna nåd för dina ögon.»

<span id="an_32:6">32:6</span> När sedan budbärarna kommo tillbaka till
Jakob, sade de: »Vi träffade din broder Esau, som redan drager emot dig
med fyra hundra man.»

<span id="an_32:7">32:7</span> Då blev Jakob mycket förskräckt och
betogs av ångest; och han delade sitt folk och fåren och fäkreaturen och
kamelerna i två skaror.

<span id="an_32:8">32:8</span> Ty han tänkte: »Om Esau överfaller den
ena skaran och slår den, så kan dock den andra skaran undkomma.»

<span id="an_32:9">32:9</span> Och Jakob sade: »Min fader Abrahams Gud
och min fader Isaks Gud, HERRE, du som sade till mig: 'Vänd tillbaka
till ditt land och till din släkt, så skall jag göra dig gott',

<span id="an_32:10">32:10</span> jag är för ringa till all den nåd och
all den trofasthet som du har bevisat din tjänare; ty jag hade icke mer
än min stav, när jag gick över denna Jordan, och nu har jag förökats
till två skaror.

<span id="an_32:11">32:11</span> Rädda mig undan min broder Esaus hand,
ty jag fruktar att han kommer och förgör mig, utan att ens skona mödrar
och barn.

<span id="an_32:12">32:12</span> Du har själv sagt: 'Jag skall göra dig
mycket gott och låta din säd bliva såsom havets sand, som man icke kan
räkna för dess myckenhets skull.'»

<span id="an_32:13">32:13</span> Och han stannade där den natten. Och av
det han hade förvärvat tog han ut till skänker åt sin broder Esau

<span id="an_32:14">32:14</span> två hundra getter och tjugu bockar, två
hundra tackor och tjugu vädurar,

<span id="an_32:15">32:15</span> trettio kamelston som gåvo di, jämte
deras föl, därtill fyrtio kor och tio tjurar samt tjugu åsninnor med tio
föl.

<span id="an_32:16">32:16</span> Och han lämnade detta i sina tjänares
vård, var hjord för sig, och sade till sina tjänare: »Gån framför mig
och låten ett mellanrum vara mellan hjordarna.»

<span id="an_32:17">32:17</span> Och han bjöd den förste och sade: »När
min broder Esau möter dig och frågar dig: 'Vem tillhör du, och vart går
du, och vem tillhöra djuren som du driver framför dig?',

<span id="an_32:18">32:18</span> då skall du svara: 'De tillhöra din
tjänare Jakob; de äro skänker som han sänder till min herre Esau, och
själv kommer han här efter oss.'»

<span id="an_32:19">32:19</span> Och han bjöd likaledes den andre och
den tredje och alla de övriga som drevo hjordarna: »Såsom jag nu har
sagt eder skolen I säga till Esau, när I kommen fram till honom.

<span id="an_32:20">32:20</span> Och I skolen vidare säga: 'Också din
tjänare Jakob kommer här efter oss.'» Ty han tänkte: »Jag vill blidka
honom med de skänker som gå före mig; sedan vill jag själv komma inför
hans ansikte; kanhända tager han då nådigt emot mig.»

<span id="an_32:21">32:21</span> Så kommo nu skänkerna före honom, medan
han själv den natten stannade i lägret.

<span id="an_32:22">32:22</span> Men under natten stod han upp och tog
sina båda hustrur och sina båda tjänstekvinnor och sina elva söner och
gick över Jabboks vad.

<span id="an_32:23">32:23</span> Han tog dem och förde dem över bäcken
och förde tillika över vad han eljest ägde.

<span id="an_32:24">32:24</span> Och Jakob blev ensam kvar. Då brottades
en man med honom, till dess morgonrodnaden gick upp.

<span id="an_32:25">32:25</span> Och när denne såg att han icke kunde
övervinna Jakob, gav han honom ett slag på höftleden, så att höften gick
ur led, under det han brottades med honom.

<span id="an_32:26">32:26</span> Och mannen sade: »Släpp mig, ty
morgonrodnaden går upp.» Men han svarade: »Jag släpper dig icke, med
mindre du välsignar mig.»

<span id="an_32:27">32:27</span> Då sade han till honom: »Vad är ditt
namn?» Han svarade: »Jakob.»

<span id="an_32:28">32:28</span> Han sade: »Du skall icke mer heta
Jakob, utan Israel, ty du har kämpat med Gud och med människor och
vunnit seger.»

<span id="an_32:29">32:29</span> Då frågade Jakob och sade: »Låt mig
veta ditt namn.» Han svarade: »Varför frågar du efter mitt namn?» Och
han välsignade honom där.

<span id="an_32:30">32:30</span> Men Jakob gav platsen namnet Peniel,
»ty», sade han, »jag har sett Gud ansikte mot ansikte, och dock har mitt
liv blivit räddat».

<span id="an_32:31">32:31</span> Och när han hade kommit förbi Penuel,
såg han solen gå upp; men han haltade på höften.

<span id="an_32:32">32:32</span> Fördenskull äta Israels barn ännu i dag
icke höftsenan som ligger på höftleden, därför nämligen, att han gav
Jakob ett slag på höftleden, på höftsenan.

<span id="an_33:1">33:1</span> Och Jakob lyfte upp sina ögon och fick se
Esau komma med fyra hundra man. Då fördelade han sina barn på Lea och
Rakel och de båda tjänstekvinnorna.

<span id="an_33:2">33:2</span> Och han lät tjänstekvinnorna med deras
barn gå främst, Lea med hennes barn därnäst, och Rakel med Josef sist.

<span id="an_33:3">33:3</span> Och själv gick han framför dem och bugade
sig sju gånger ned till jorden, till dess han kom fram till sin broder.

<span id="an_33:4">33:4</span> Men Esau skyndade emot honom och tog
honom i famn och föll honom om halsen och kysste honom; och de gräto.

<span id="an_33:5">33:5</span> Och när han lyfte upp sina ögon och fick
se kvinnorna och barnen, sade han: »Vilka äro dessa som du har med dig?»
Han svarade: »Det är barnen som Gud har beskärt din tjänare.»

<span id="an_33:6">33:6</span> Och tjänstekvinnorna gingo fram med sina
barn och bugade sig.

<span id="an_33:7">33:7</span> Därefter gick ock Lea fram med sina barn,
och de bugade sig. Slutligen gingo Josef och Rakel fram och bugade sig.

<span id="an_33:8">33:8</span> Sedan frågade han: »Vad ville du med hela
den skara som jag mötte?» Han svarade: »Jag ville finna nåd för min
herres ögon.»

<span id="an_33:9">33:9</span> Men Esau sade: »Jag har nog; behåll du
vad du har, min broder.»

<span id="an_33:10">33:10</span> Jakob svarade: »Ack nej; om jag har
funnit nåd för dina ögon, så tag emot skänkerna av mig, eftersom jag har
fått se ditt ansikte, likasom såge jag ett gudaväsens ansikte, då du nu
så gunstigt har tagit emot mig.

<span id="an_33:11">33:11</span> Tag hälsningsskänkerna som jag har
skickat emot dig; ty Gud har varit mig nådig, och jag har allt fullt
upp.» Och han bad honom så enträget, att han tog emot dem.

<span id="an_33:12">33:12</span> Och Esau sade: »Låt oss bryta upp och
draga vidare; jag vill gå framför dig.»

<span id="an_33:13">33:13</span> Men han svarade honom: »Min herre ser
själv att barnen äro späda, och att jag har med mig får och kor som giva
di; driver man dessa för starkt en enda dag, så dör hela hjorden.

<span id="an_33:14">33:14</span> Må därför min herre draga åstad före
sin tjänare, så vill jag komma efter i sakta mak, i den mån boskapen,
som drives framför mig, och barnen orka följa med, till dess jag kommer
till min herre i Seir.»

<span id="an_33:15">33:15</span> Då sade Esau: »Så vill jag åtminstone
lämna kvar hos dig en del av mitt folk.» Men han svarade: »Varför så? Må
jag allenast finna nåd för min herres ögon.»

<span id="an_33:16">33:16</span> Så vände Esau om, samma dag, och tog
vägen till Seir.

<span id="an_33:17">33:17</span> Men Jakob bröt upp och drog till Suckot
och byggde sig där ett hus. Och åt sin boskap gjorde han lövhyddor;
därav fick platsen namnet Suckot.

<span id="an_33:18">33:18</span> Och Jakob kom på sin färd ifrån
Paddan-Aram välbehållen till Sikems stad i Kanaans land och slog upp
sitt läger utanför staden.

<span id="an_33:19">33:19</span> Och det jordstycke där han hade slagit
upp sitt tält köpte han av Hamors, Sikems faders, barn för hundra
kesitor.

<span id="an_33:20">33:20</span> Och han reste där ett altare och
kallade det El-Elohe-Israel.

<span id="an_34:1">34:1</span> Men Dina, den dotter som Lea hade fött åt
Jakob, gick ut för att besöka landets döttrar.

<span id="an_34:2">34:2</span> Och Sikem, som var son till hivéen Hamor,
hövdingen i landet, fick se henne, och han tog henne till sig och
lägrade henne och kränkte henne.

<span id="an_34:3">34:3</span> Och hans hjärta fäste sig vid Dina,
Jakobs dotter, och flickan blev honom kär, och han talade vänligt med
flickan.

<span id="an_34:4">34:4</span> Och Sikem sade till sin fader Hamor:
»Skaffa mig denna flicka till hustru.»

<span id="an_34:5">34:5</span> Och Jakob hade fått höra att hans dotter
Dina hade blivit skändad. Men eftersom hans söner voro med hans boskap
ute på marken, teg Jakob, till dess de kommo hem.

<span id="an_34:6">34:6</span> Så gick nu Hamor, Sikems fader, ut till
Jakob för att tala med honom.

<span id="an_34:7">34:7</span> Men när Jakobs söner kommo hem från
marken, sedan de hade fått höra vad som hade hänt, blevo de förbittrade
och vredgades högeligen över att han hade gjort vad som var en galenskap
i Israel, i det han hade lägrat Jakobs dotter -- en otillbörlig gärning.

<span id="an_34:8">34:8</span> Då talade Hamor med dem och sade: »Min
son Sikems hjärta har fäst sig vid eder syster; given henne åt honom
till hustru.

<span id="an_34:9">34:9</span> Och befrynden eder med oss; given edra
döttrar åt oss, och tagen I våra döttrar till hustrur,

<span id="an_34:10">34:10</span> och bosätten eder hos oss, ty landet
skall ligga öppet för eder; där mån I bo och draga omkring och förvärva
besittningar.»

<span id="an_34:11">34:11</span> Och Sikem sade till hennes fader och
hennes bröder: »Låten mig finna nåd för edra ögon; vad I fordren av mig
vill jag giva.

<span id="an_34:12">34:12</span> Begären av mig huru stor brudgåva och
skänk som helst; jag vill giva vad I fordren av mig; given mig allenast
flickan till hustru.»

<span id="an_34:13">34:13</span> Då svarade Jakobs söner Sikem och hans
fader Hamor med listiga ord, eftersom han hade skändat deras syster
Dina,

<span id="an_34:14">34:14</span> och sade till dem: »Vi kunna icke
samtycka till att giva vår syster åt en man som har förhud; ty sådant
hålla vi för skamligt.

<span id="an_34:15">34:15</span> Allenast på det villkoret skola vi göra
eder till viljes, att I bliven såsom vi, därigenom att allt mankön bland
eder omskäres.

<span id="an_34:16">34:16</span> Då skola vi giva våra döttrar åt eder
och själva taga edra döttrar till hustrur; och vi skola då bo hos eder
och bliva med eder ett enda folk.

<span id="an_34:17">34:17</span> Men om I icke viljen lyssna till oss
och låta omskära eder, så skola vi taga vår syster och draga bort.»

<span id="an_34:18">34:18</span> Och Hamor och Sikem, Hamors son, voro
till freds med vad de begärde.

<span id="an_34:19">34:19</span> Och den unge mannen dröjde icke att
göra så, ty han hade fått behag till Jakobs dotter. Och han hade större
myndighet än någon annan i hans faders hus.

<span id="an_34:20">34:20</span> Så trädde då Hamor och hans son Sikem
upp i sin stads port och talade till männen i staden och sade:

<span id="an_34:21">34:21</span> »Dessa män äro fredligt sinnade mot
oss; må vi alltså låta dem bo i landet och draga omkring där; landet har
ju utrymme nog för dem. Vi vilja taga deras döttrar till hustrur åt oss
och giva dem våra döttrar.

<span id="an_34:22">34:22</span> Men allenast på det villkoret skola
männen göra oss till viljes och bo hos oss och bliva ett enda folk med
oss, att allt mankön bland oss omskäres, likasom de själva äro omskurna.

<span id="an_34:23">34:23</span> Och då bliva ju deras boskap och deras
egendom och alla deras dragare vår tillhörighet. Må vi fördenskull
allenast göra dem till viljes, så skola de bo kvar hos oss.»

<span id="an_34:24">34:24</span> Och folket lydde Hamor och hans son
Sikem, alla de som bodde inom hans stadsport; allt mankön, så många som
bodde inom hans stadsport, läto omskära sig.

<span id="an_34:25">34:25</span> Men på tredje dagen, då de voro sjuka
av såren, togo Jakobs två söner Simeon och Levi, Dinas bröder, var sitt
svärd och överföllo staden oförtänkt och dräpte allt mankön.

<span id="an_34:26">34:26</span> Också Hamor och hans son Sikem dräpte
de med svärdsegg och togo Dina ut ur Sikems hus och gingo sin väg.

<span id="an_34:27">34:27</span> Och Jakobs söner kommo över de slagna
och plundrade staden, därför att deras syster hade blivit skändad;

<span id="an_34:28">34:28</span> de togo deras får och fäkreatur och
åsnor, både vad som fanns i staden och vad som fanns på fältet.

<span id="an_34:29">34:29</span> Och allt deras gods och alla deras barn
och deras kvinnor förde de bort såsom byte, tillika med allt annat som
fanns i husen.

<span id="an_34:30">34:30</span> Men Jakob sade till Simeon och Levi: »I
haven dragit olycka över mig, då I nu haven gjort mig förhatlig för
landets inbyggare, kananéerna och perisséerna. Mitt folk är allenast en
ringa hop; man skall nu församla sig mot mig och slå mig ihjäl; så skall
jag med mitt hus förgöras.»

<span id="an_34:31">34:31</span> Men de svarade: »Skulle man då få
behandla vår syster såsom en sköka?»

<span id="an_35:1">35:1</span> Och Gud sade till Jakob: »Stå upp, drag
till Betel och stanna där, och res där ett altare åt den Gud som
uppenbarade sig för dig, när du flydde för din broder Esau.»

<span id="an_35:2">35:2</span> Då sade Jakob till sitt husfolk och till
alla som voro med honom: »Skaffen bort de främmande gudar som I haven
bland eder, och renen eder och byten om kläder,

<span id="an_35:3">35:3</span> och låt oss så stå upp och draga till
Betel; där vill jag resa ett altare åt den Gud som bönhörde mig, när jag
var i nöd, och som var med mig på den väg jag vandrade.»

<span id="an_35:4">35:4</span> Då gåvo de åt Jakob alla de främmande
gudar som de hade hos sig, därtill ock sina örringar; och Jakob grävde
ned detta under terebinten vid Sikem.

<span id="an_35:5">35:5</span> Sedan bröto de upp; och en förskräckelse
ifrån Gud kom över de kringliggande städerna, så att man icke förföljde
Jakobs söner.

<span id="an_35:6">35:6</span> Och Jakob kom till Lus, det är Betel, i
Kanaans land, jämte allt det folk som var med honom.

<span id="an_35:7">35:7</span> Och han byggde där ett altare och kallade
platsen El-Betel, därför att Gud där hade uppenbarat sig för honom, när
han flydde för sin broder.

<span id="an_35:8">35:8</span> Och Debora, Rebeckas amma, dog och blev
begraven nedanför Betel, under en ek; den fick namnet Gråtoeken.

<span id="an_35:9">35:9</span> Och Gud uppenbarade sig åter för Jakob,
när han hade kommit tillbaka från Paddan-Aram, och välsignade honom.

<span id="an_35:10">35:10</span> Och Gud sade till honom: »Ditt namn är
Jakob; men du skall icke mer heta Jakob, utan Israel skall vara ditt
namn.» Så fick han namnet Israel.

<span id="an_35:11">35:11</span> Och Gud sade till honom: »Jag är Gud
den Allsmäktige; var fruktsam och föröka dig. Ett folk, ja, skaror av
folk skola komma av dig, och konungar skola utgå från din länd.

<span id="an_35:12">35:12</span> Och det land som jag har givit åt
Abraham och Isak skall jag giva åt dig; åt din säd efter dig skall jag
ock giva det landet.

<span id="an_35:13">35:13</span> Och Gud for upp från honom, på den
plats där han hade talat med honom.

<span id="an_35:14">35:14</span> Men Jakob reste en stod på den plats
där han hade talat med honom, en stod av sten; och han offrade
drickoffer därpå och göt olja över den.

<span id="an_35:15">35:15</span> Och Jakob gav åt platsen där Gud hade
talat med honom namnet Betel.

<span id="an_35:16">35:16</span> Sedan bröto de upp från Betel. Och när
det ännu var ett stycke väg fram till Efrat, kom Rakel i barnsnöd, och
barnsnöden blev henne svår.

<span id="an_35:17">35:17</span> Då nu hennes barnsnöd var som svårast,
sade hjälpkvinnan till henne: »Frukta icke; ty också denna gång får du
en son.»

<span id="an_35:18">35:18</span> Men när hon höll på att giva upp andan,
ty hon skulle nu dö, gav hon honom namnet Ben-Oni; men hans fader
kallade honom Benjamin.

<span id="an_35:19">35:19</span> Så dog Rakel, och hon blev begraven vid
vägen till Efrat, det är Bet-Lehem.

<span id="an_35:20">35:20</span> Och Jakob reste en vård på hennes grav;
det är den som ännu i dag kallas Rakels gravvård.

<span id="an_35:21">35:21</span> Och Israel bröt upp därifrån och slog
upp sitt tält på andra sidan om Herdetornet.

<span id="an_35:22">35:22</span> Och medan Israel bodde där i landet,
gick Ruben åstad och lägrade Bilha, sin faders bihustru; och Israel fick
höra det. Och Jakob hade tolv söner.

<span id="an_35:23">35:23</span> Leas söner voro Ruben, Jakobs
förstfödde, vidare Simeon, Levi, Juda, Isaskar och Sebulon.

<span id="an_35:24">35:24</span> Rakels söner voro Josef och Benjamin.

<span id="an_35:25">35:25</span> Bilhas, Rakels tjänstekvinnas, söner
voro Dan och Naftali.

<span id="an_35:26">35:26</span> Silpas, Leas tjänstekvinnas, söner voro
Gad och Aser. Dessa voro Jakobs söner, och de föddes åt honom i
Paddan-Aram.

<span id="an_35:27">35:27</span> Och Jakob kom till sin fader Isak i
Mamre vid Kirjat-Arba, det är Hebron, där Abraham och Isak hade bott
såsom främlingar.

<span id="an_35:28">35:28</span> Och Isak levde ett hundra åttio år;

<span id="an_35:29">35:29</span> därefter gav Isak upp andan och dog och
blev samlad till sina fäder, gammal och mätt på att leva. Och hans söner
Esau och Jakob begrovo honom.

<span id="an_36:1">36:1</span> Detta är berättelsen om Esaus, det är
Edoms, släkt.

<span id="an_36:2">36:2</span> Esau hade tagit sina hustrur bland
Kanaans döttrar: Ada, hetiten Elons dotter, och Oholibama, dotter till
Ana och sondotter till hivéen Sibeon,

<span id="an_36:3">36:3</span> så ock Basemat, Ismaels dotter, Nebajots
syster.

<span id="an_36:4">36:4</span> Och Ada födde Elifas åt Esau, men Basemat
födde Reguel.

<span id="an_36:5">36:5</span> Och Oholibama födde Jeus, Jaelam och
Kora. Dessa voro Esaus söner, vilka föddes åt honom i Kanaans land.

<span id="an_36:6">36:6</span> Och Esau tog sina hustrur, sina söner och
döttrar och allt sitt husfolk, sin boskap och alla sina dragare och all
annan egendom som han hade förvärvat i Kanaans land och drog till ett
annat land och skilde sig så från sin broder Jakob.

<span id="an_36:7">36:7</span> Ty deras ägodelar voro så stora att de
icke kunde bo tillsammans; landet där de uppehöllo sig räckte icke till
åt dem, för deras boskapshjordars skull.

<span id="an_36:8">36:8</span> Och Esau bosatte sig i Seirs bergsbygd.
Esau, det är densamme som Edom.

<span id="an_36:9">36:9</span> Och detta är berättelsen om Esaus släkt,
hans som var stamfader för edoméerna, i Seirs bergsbygd.

<span id="an_36:10">36:10</span> Dessa äro namnen på Esaus söner:
Elifas, son till Ada, Esaus hustru, och Reguel, son till Basemat, Esaus
hustru.

<span id="an_36:11">36:11</span> Men Elifas' söner voro Teman, Omar,
Sefo, Gaetam och Kenas.

<span id="an_36:12">36:12</span> Och Timna, som var Elifas', Esaus sons,
bihustru, födde Amalek åt Elifas. Dessa voro söner till Ada, Esaus
hustru.

<span id="an_36:13">36:13</span> Men Reguels söner voro dessa: Nahat och
Sera, Samma och Missa. Dessa voro söner till Basemat, Esaus hustru.

<span id="an_36:14">36:14</span> Men söner till Oholibama, Esaus hustru,
dotter till Ana och sondotter till Sibeon, voro dessa, som hon födde åt
Esau: Jeus, Jaelam och Kora.

<span id="an_36:15">36:15</span> Dessa voro stamfurstarna bland Esaus
söner: Elifas', Esaus förstföddes, söner voro dessa: fursten Teman,
fursten Omar, fursten Sefo, fursten Kenas,

<span id="an_36:16">36:16</span> fursten Kora, fursten Gaetam, fursten
Amalek. Dessa voro de furstar som härstammade från Elifas, i Edoms land;
dessa voro Adas söner.

<span id="an_36:17">36:17</span> Och dessa voro Reguels, Esaus sons,
söner: fursten Nahat, fursten Sera, fursten Samma, fursten Missa. Dessa
voro de furstar som härstammade från Reguel, i Edoms land; dessa voro
söner till Basemat, Esaus hustru.

<span id="an_36:18">36:18</span> Och dessa voro Oholibamas, Esaus
hustrus, söner: fursten Jeus, fursten Jaelam, fursten Kora. Dessa voro
de furstar som härstammade från Oholibama, Anas dotter och Esaus hustru.

<span id="an_36:19">36:19</span> Dessa voro Esaus söner, och dessa deras
stamfurstar. Han är densamme som Edom.

<span id="an_36:20">36:20</span> Dessa voro horéen Seirs söner, landets
förra inbyggare: Lotan, Sobal, Sibeon, Ana,

<span id="an_36:21">36:21</span> Dison, Eser och Disan. Dessa voro
horéernas, Seirs söners, stamfurstar i Edoms land.

<span id="an_36:22">36:22</span> Men Lotans söner voro Hori och Hemam;
och Lotans syster var Timna.

<span id="an_36:23">36:23</span> Och dessa voro Sobals söner: Alvan,
Manahat och Ebal, Sefo och Onam.

<span id="an_36:24">36:24</span> Och dessa voro Sibeons söner: Aja och
Ana; det var denne Ana som fann de varma källorna i öknen, när han
vaktade sin fader Sibeons åsnor.

<span id="an_36:25">36:25</span> Men dessa voro Anas barn: Dison och
Oholibama, Anas dotter.

<span id="an_36:26">36:26</span> Och dessa voro Disans söner: Hemdan,
Esban, Jitran och Keran.

<span id="an_36:27">36:27</span> Och dessa voro Esers söner: Bilhan,
Saavan och Akan.

<span id="an_36:28">36:28</span> Dessa voro Disans söner: Us och Aran.

<span id="an_36:29">36:29</span> Dessa voro horéernas stamfurstar:
fursten Lotan, fursten Sobal, fursten Sibeon, fursten Ana,

<span id="an_36:30">36:30</span> fursten Dison, fursten Eser, fursten
Disan. Dessa voro horéernas stamfurstar i Seirs land, var furste för
sig.

<span id="an_36:31">36:31</span> Och dessa voro de konungar som regerade
i Edoms land, innan ännu någon israelitisk konung var konung där:

<span id="an_36:32">36:32</span> Bela, Beors son, var konung i Edom, och
hans stad hette Dinhaba.

<span id="an_36:33">36:33</span> När Bela dog, blev Jobab, Seras son,
från Bosra, konung efter honom.

<span id="an_36:34">36:34</span> När Jobab dog, blev Husam från
temanéernas land konung efter honom.

<span id="an_36:35">36:35</span> När Husam dog, blev Hadad, Bedads son,
konung efter honom, han som slog midjaniterna på Moabs mark; och hans
stad hette Avit.

<span id="an_36:36">36:36</span> När Hadad dog, blev Samla från Masreka
konung efter honom.

<span id="an_36:37">36:37</span> När Samla dog, blev Saul från Rehobot
vid floden konung efter honom.

<span id="an_36:38">36:38</span> När Saul dog, blev Baal-Hanan, Akbors
son, konung efter honom.

<span id="an_36:39">36:39</span> När Baal-Hanan, Akbors son, dog, blev
Hadar konung efter honom; och hans stad hette Pagu, och hans hustru
hette Mehetabel, dotter till Matred, som var dotter till Me-Sahab.

<span id="an_36:40">36:40</span> Och dessa äro namnen på Esaus
stamfurstar, efter deras släkter och orter, med deras namn: fursten
Timna, fursten Alva, fursten Jetet,

<span id="an_36:41">36:41</span> fursten Oholibama, fursten Ela, fursten
Pinon,

<span id="an_36:42">36:42</span> fursten Kenas, fursten Teman, fursten
Mibsar,

<span id="an_36:43">36:43</span> fursten Magdiel, fursten Iram. Dessa
voro Edoms stamfurstar, efter deras boningsorter i det land de hade
tagit i besittning -- hans som ock kallas Esau, edoméernas stamfader.

<span id="an_37:1">37:1</span> Men Jakob bosatte sig i det land där hans
fader hade bott såsom främling, nämligen i Kanaans land.

<span id="an_37:2">37:2</span> Detta är berättelsen om Jakobs släkt. När
Josef var sjutton år gammal, gick han, jämte sina bröder, i vall med
fåren; han följde då såsom yngling med Bilhas och Silpas, sin faders
hustrurs, söner. Och Josef bar fram till deras fader vad ont som sades
om dem.

<span id="an_37:3">37:3</span> Men Israel hade Josef kärare än alla sina
andra söner, eftersom han hade fött honom på sin ålderdom; och han lät
göra åt honom en fotsid livklädnad.

<span id="an_37:4">37:4</span> Då nu hans bröder sågo att deras fader
hade honom kärare än alla hans bröder, blevo de hätska mot honom och
kunde icke tala vänligt till honom.

<span id="an_37:5">37:5</span> Därtill hade Josef en gång en dröm, som
han omtalade för sina bröder; sedan hatade de honom ännu mer.

<span id="an_37:6">37:6</span> Han sade nämligen till dem: »Hören vilken
dröm jag har haft.

<span id="an_37:7">37:7</span> Jag tyckte att vi bundo kärvar på fältet;
och se, min kärve reste sig upp och blev stående, och edra kärvar
ställde sig runt omkring och bugade sig för min kärve.»

<span id="an_37:8">37:8</span> Då sade hans bröder till honom: »Skulle
du bliva vår konung, och skulle du råda över oss?» Och de hatade honom
ännu mer för hans drömmars skull och för vad han hade sagt.

<span id="an_37:9">37:9</span> Sedan hade han ännu en annan dröm som han
förtäljde för sina bröder; han sade: »Hören, jag har haft ännu en dröm.
Jag tyckte att solen och månen och elva stjärnor bugade sig för mig.»

<span id="an_37:10">37:10</span> När han förtäljde detta för sin fader
och sina bröder, bannade hans fader honom och sade till honom: »Vad är
detta för en dröm som du har haft? Skulle då jag och din moder och dina
bröder komma och buga oss ned till jorden för dig?»

<span id="an_37:11">37:11</span> Och hans bröder avundades honom; men
hans fader bevarade detta i sitt minne.

<span id="an_37:12">37:12</span> Då nu en gång hans bröder hade gått
bort för att vakta sin faders får i Sikem,

<span id="an_37:13">37:13</span> sade Israel till Josef: »Se, dina
bröder vakta fåren i Sikem; gör dig redo, jag vill sända dig till dem.»
Han svarade honom: »Jag är redo.»

<span id="an_37:14">37:14</span> Då sade han till honom: »Gå och se
efter, om det står väl till med dina bröder, och om det står väl till
med fåren, och kom tillbaka till mig med svar.» Så sände han honom åstad
från Hebrons dal, och han kom till Sikem.

<span id="an_37:15">37:15</span> Där mötte han en man, medan han gick
omkring villrådig på fältet; och mannen frågade honom: »Vad söker du?»

<span id="an_37:16">37:16</span> Han svarade: »Jag söker efter mina
bröder; säg mig var de vakta sin hjord.»

<span id="an_37:17">37:17</span> Mannen svarade: »De hava brutit upp
härifrån; ty jag hörde dem säga: 'Låt oss gå till Dotain.'» Då gick
Josef vidare efter sina bröder och fann dem i Dotan.

<span id="an_37:18">37:18</span> När de nu på avstånd fingo se honom,
innan han ännu hade hunnit fram till dem, lade de råd om att döda honom.

<span id="an_37:19">37:19</span> De sade till varandra: »Se, där kommer
drömmaren.

<span id="an_37:20">37:20</span> Upp, låt oss dräpa honom och kasta
honom i en brunn; sedan kunna vi säga att ett vilddjur har ätit upp
honom. Så få vi se huru det går med hans drömmar.»

<span id="an_37:21">37:21</span> Men när Ruben hörde detta, ville han
rädda honom undan deras händer och sade: »Låt oss icke slå ihjäl honom.»

<span id="an_37:22">37:22</span> Ytterligare sade Ruben till dem:
»Utgjuten icke blod; kasten honom i brunnen här i öknen, men bären icke
hand på honom.» Han ville nämligen rädda honom undan deras händer och
föra honom tillbaka till hans fader.

<span id="an_37:23">37:23</span> Då nu Josef kom fram till sina bröder,
togo de av honom hans livklädnad, den fotsida klädnaden som han hade på
sig,

<span id="an_37:24">37:24</span> och grepo honom och kastade honom i
brunnen; men brunnen var tom, intet vatten fanns däri.

<span id="an_37:25">37:25</span> Därefter satte de sig ned för att äta.
När de då lyfte upp sina ögon, fingo de se ett tåg av ismaeliter komma
från Gilead, och deras kameler voro lastade med dragantgummi, balsam och
ladanum; de voro på väg med detta ned till Egypten.

<span id="an_37:26">37:26</span> Då sade Juda till sina bröder: »Vad
gagn hava vi därav att vi dräpa vår broder och dölja hans blod?»

<span id="an_37:27">37:27</span> Nej, låt oss sälja honom till
ismaeliterna; må vår hand icke komma vid honom, ty han är ju vår broder,
vårt eget kött.» Och hans bröder lydde honom.

<span id="an_37:28">37:28</span> Då nu midjanitiska köpmän kommo där
förbi, drogo de upp Josef ur brunnen; och de sålde Josef för tjugu
siklar silver till ismaeliterna. Dessa förde så Josef till Egypten.

<span id="an_37:29">37:29</span> När sedan Ruben kom tillbaka till
brunnen, se, då fanns Josef icke i brunnen. Då rev han sönder sina
kläder

<span id="an_37:30">37:30</span> och vände tillbaka till sina bröder och
sade: »Gossen är icke där, vart skall jag nu taga vägen?»

<span id="an_37:31">37:31</span> Men de togo Josefs livklädnad och
slaktade en bock och doppade klädnaden i blodet;

<span id="an_37:32">37:32</span> därefter sände de den fotsida
livklädnaden hem till sin fader och läto säga: »Denna har vi funnit; se
efter, om det är din sons livklädnad eller icke.»

<span id="an_37:33">37:33</span> Och han kände igen den och sade: »Det
är min sons livklädnad; ett vilddjur har ätit upp honom, förvisso är
Josef ihjälriven.»

<span id="an_37:34">37:34</span> Och Jakob rev sönder sina kläder och
svepte säcktyg om sina länder och sörjde sin son i lång tid.

<span id="an_37:35">37:35</span> Och alla hans söner och alla hans
döttrar kommo för att trösta honom; men han ville icke låta trösta sig,
utan sade: »Jag skall med sorg fara ned i dödsriket till min son.» Så
begrät hans fader honom.

<span id="an_37:36">37:36</span> Men medaniterna förde honom till
Egypten och sålde honom till Potifar, som var hovman hos Farao och
hövitsman för drabanterna.

<span id="an_38:1">38:1</span> Vid den tiden begav sig Juda åstad bort
ifrån sina bröder och slöt sig till en man i Adullam, som hette Hira.

<span id="an_38:2">38:2</span> Där fick Juda se dottern till en
kananeisk man som hette Sua, och han tog henne till sig och gick in till
henne.

<span id="an_38:3">38:3</span> Och hon blev havande och födde en son,
och han fick namnet Er.

<span id="an_38:4">38:4</span> Åter blev hon havande och födde en son
och gav honom namnet Onan.

<span id="an_38:5">38:5</span> Och hon födde ännu en son, och åt denne
gav hon namnet Sela; och när han föddes, var Juda i Kesib.

<span id="an_38:6">38:6</span> Och Juda tog åt Er, sin förstfödde, en
hustru som hette Tamar.

<span id="an_38:7">38:7</span> Men Er, Judas förstfödde, misshagade
HERREN; därför dödade HERREN honom.

<span id="an_38:8">38:8</span> Då sade Juda till Onan: »Gå in till din
broders hustru, äkta henne i din broders ställe och skaffa avkomma åt
din broder.»

<span id="an_38:9">38:9</span> Men eftersom Onan visste att avkomman
icke skulle bliva hans egen, lät han, när han gick in till sin broders
hustru, det spillas på jorden, för att icke giva avkomma åt sin broder.

<span id="an_38:10">38:10</span> Men det misshagade HERREN att han
gjorde så; därför dödade han också honom.

<span id="an_38:11">38:11</span> Då sade Juda till sin sonhustru Tamar:
»Stanna såsom änka i din faders hus, till dess min son Sela bliver
fullvuxen.» Han fruktade nämligen att annars också denne skulle dö,
likasom hans bröder. Så gick Tamar bort och stannade i sin faders hus.

<span id="an_38:12">38:12</span> En lång tid därefter dog Suas dotter,
Judas hustru. Och efter sorgetidens slut gick Juda med sin vän
adullamiten Hira upp till Timna, för att se efter dem som klippte hans
får.

<span id="an_38:13">38:13</span> När man nu berättade för Tamar att
hennes svärfader gick upp till Timna för att klippa sina får,

<span id="an_38:14">38:14</span> lade hon av sig sina änkekläder och
betäckte sig med en slöja och höljde in sig och satte sig vid porten
till Enaim på vägen till Timna. Ty hon såg, att fastän Sela var
fullvuxen, blev hon likväl icke given åt honom till hustru.

<span id="an_38:15">38:15</span> Då nu Juda fick se henne, trodde han
att hon var en sköka; hon hade ju nämligen sitt ansikte betäckt.

<span id="an_38:16">38:16</span> Och han vek av till henne, där hon satt
vid vägen, och sade: »Kom, låt mig gå in till dig.» Ty han visste icke
att det var hans sonhustru. Hon svarade: »Vad vill du giva mig för att
få gå in till mig?»

<span id="an_38:17">38:17</span> Han sade: »Jag vill sända dig en
killing ur min hjord.» Hon svarade: »Ja, om du giver mig pant, till dess
du sänder den.»

<span id="an_38:18">38:18</span> Han sade: »Vad skall jag då giva dig i
pant?» Hon svarade: »Din signetring, din snodd och staven som du har i
din hand.» Då gav han henne detta och gick in till henne, och hon blev
havande genom honom.

<span id="an_38:19">38:19</span> Och hon stod upp och gick därifrån och
lade av sin slöja och klädde sig åter i sina änkekläder.

<span id="an_38:20">38:20</span> Och Juda sände killingen med sin vän
adullamiten, för att få igen panten av kvinnan; men denne fann henne
icke.

<span id="an_38:21">38:21</span> Och han frågade folket där på orten och
sade: »Var är tempeltärnan, hon som satt i Enaim vid vägen?» De svarade:
»Här har ingen tempeltärna varit.»

<span id="an_38:22">38:22</span> Och han kom tillbaka till Juda och
sade: »Jag har icke funnit henne; därtill säger folket på orten att
ingen tempeltärna har varit där.»

<span id="an_38:23">38:23</span> Då sade Juda: »Må hon då behålla det,
så att vi icke draga smälek över oss. Jag har nu sänt killingen, men du
har icke funnit henne.»

<span id="an_38:24">38:24</span> Vid pass tre månader därefter blev så
berättat för Juda: »Din sonhustru Tamar har bedrivit otukt, och i otukt
har hon blivit havande.» Juda sade: »Fören ut henne till att brännas.»

<span id="an_38:25">38:25</span> Men när hon fördes ut, sände hon bud
till sin svärfader och lät säga: »Genom en man som är ägare till detta
har jag blivit havande.» Och hon lät säga: »Se efter, vem denna
signetring, dessa snodder och denna stav tillhöra.»

<span id="an_38:26">38:26</span> Och Juda kände igen dem och sade: »Hon
är i sin rätt mot mig, eftersom jag icke har givit henne åt min son
Sela.» Men han kom icke mer vid henne.

<span id="an_38:27">38:27</span> När hon nu skulle föda, se, då funnos
tvillingar i hennes liv.

<span id="an_38:28">38:28</span> Och i födslostunden stack den ene fram
en hand; då tog hjälpkvinnan en röd tråd och band den om hans hand och
sade: »Denne kom först fram.»

<span id="an_38:29">38:29</span> Men när han därefter åter drog sin hand
tillbaka, se, då kom hans broder fram; och hon sade: »Varför har du
trängt dig fram?» Och han fick namnet Peres.

<span id="an_38:30">38:30</span> Därefter kom hans broder fram, han som
hade den röda tråden om sin hand, och han fick namnet Sera.

<span id="an_39:1">39:1</span> Och Josef fördes ned till Egypten; och
Potifar, som var hovman hos Farao och hövitsman för drabanterna, en
egyptisk man, köpte honom av ismaeliterna som hade fört honom ditned.

<span id="an_39:2">39:2</span> Och HERREN var med Josef, så att han blev
en lyckosam man. Och han vistades i sin herres, egyptierns, hus;

<span id="an_39:3">39:3</span> och hans herre såg att HERREN var med
honom, ty allt vad han gjorde lät HERREN lyckas väl under hans hand.

<span id="an_39:4">39:4</span> Och Josef fann nåd för hans ögon och fick
betjäna honom. Och han satte honom över sitt hus, och allt vad han ägde
lämnade han i hans vård.

<span id="an_39:5">39:5</span> Och från den stund då han hade satt honom
över sitt hus och över allt vad han ägde, välsignade HERREN egyptierns
hus, för Josefs skull; och HERRENS välsignelse vilade över allt vad han
ägde, hemma och på marken.

<span id="an_39:6">39:6</span> Därför överlät han i Josefs vård allt vad
han ägde, och sedan han hade fått honom till sin hjälp, bekymrade han
sig icke om något, utom maten som han själv åt. Men Josef hade en skön
gestalt och var skön att skåda.

<span id="an_39:7">39:7</span> Och efter en tid hände sig att hans
herres hustru kastade sina ögon på Josef och sade: »Ligg hos mig.»

<span id="an_39:8">39:8</span> Men han ville icke, utan sade till sin
herres hustru: »Se, alltsedan min herre har tagit mig till sin hjälp,
bekymrar han sig icke om något i huset, och allt vad han äger har han
lämnat i min vård.

<span id="an_39:9">39:9</span> Han har i detta hus icke större makt än
jag, och intet annat har han förbehållit sig än dig allena, eftersom du
är hans hustru. Huru skulle jag då kunna göra så mycket ont och synda
mot Gud?»

<span id="an_39:10">39:10</span> Och fastän hon talade sådant dag efter
dag till Josef, hörde han dock icke på henne och ville icke ligga hos
henne eller vara med henne.

<span id="an_39:11">39:11</span> Men en dag då han kom in i huset för
att förrätta sina sysslor, och ingen av husfolket var tillstädes
därinne,

<span id="an_39:12">39:12</span> fattade hon honom i manteln och sade:
»Ligg hos mig.» Men han lämnade manteln i hennes hand och flydde och kom
ut.

<span id="an_39:13">39:13</span> Då hon nu såg att han hade lämnat sin
mantel i hennes hand och flytt ut,

<span id="an_39:14">39:14</span> ropade hon på sitt husfolk och sade
till dem: »Sen här, han har fört hit till oss en hebreisk man, för att
denne skulle locka oss till lättfärdighet. Han kom in till mig och ville
ligga hos mig; men jag ropade med hög röst.

<span id="an_39:15">39:15</span> Och när han hörde att jag hov upp min
röst och ropade, lämnade han sin mantel kvar hos mig och flydde och kom
ut.»

<span id="an_39:16">39:16</span> Och hon lät hans mantel ligga kvar hos
sig, till dess hans herre kom hem;

<span id="an_39:17">39:17</span> då berättade hon för honom detsamma;
hon sade: »Den hebreiske tjänaren som du har fört hit till oss kom in
till mig, och ville locka mig till lättfärdighet.

<span id="an_39:18">39:18</span> Men då jag hov upp min röst och ropade,
lämnade han sin mantel kvar hos mig och flydde ut.»

<span id="an_39:19">39:19</span> När nu hans herre hörde vad hans hustru
berättade för honom, nämligen att hans tjänare hade betett sig mot henne
på detta sätt, blev hans vrede upptänd.

<span id="an_39:20">39:20</span> Och Josefs herre tog honom och lät
sätta honom i det fängelse där konungens fångar sutto fängslade; där
fick han då vara i fängelse.

<span id="an_39:21">39:21</span> Men HERREN var med Josef och
förskaffade honom ynnest och lät honom finna nåd hos föreståndaren för
fängelset.

<span id="an_39:22">39:22</span> Och föreståndaren för fängelset lät
alla fångar som sutto i fängelset stå under Josefs uppsikt; och allt vad
där skulle göras, det gjordes genom honom.

<span id="an_39:23">39:23</span> Föreståndaren för fängelset tog sig
alls icke av något som Josef hade om hand, eftersom HERREN var med
denne; och vad han gjorde, det lät HERREN lyckas väl.

<span id="an_40:1">40:1</span> En tid härefter hände sig att den
egyptiske konungens munskänk och hans bagare försyndade sig mot sin
herre, konungen av Egypten.

<span id="an_40:2">40:2</span> Och Farao blev förtörnad på sina två
hovmän, överste munskänken och överste bagaren,

<span id="an_40:3">40:3</span> och lät sätta dem i förvar i
drabanthövitsmannens hus, i samma fängelse där Josef satt fången.

<span id="an_40:4">40:4</span> Och hövitsmannen för drabanterna
anställde Josef hos dem till att betjäna dem; och de sutto där i förvar
en tid.

<span id="an_40:5">40:5</span> Medan nu den egyptiske konungens munskänk
och bagare sutto fångna i fängelset, hade de båda under samma natt var
sin dröm, vardera med sin särskilda betydelse.

<span id="an_40:6">40:6</span> Och när Josef om morgonen kom in till
dem, fick han se att de voro bedrövade.

<span id="an_40:7">40:7</span> Då frågade han Faraos hovmän, som med
honom sutto i förvar i hans herres hus: »Varför sen I så sorgsna ut i
dag?»

<span id="an_40:8">40:8</span> De svarade honom: »Vi hava haft en dröm,
och ingen finnes, som kan uttyda den.» Josef sade till dem: »Att giva
uttydningen är ju Guds sak; förtäljen drömmen för mig.»

<span id="an_40:9">40:9</span> Då förtäljde överste munskänken sin dröm
för Josef och sade till honom: »Jag drömde att ett vinträd stod framför
mig;

<span id="an_40:10">40:10</span> på vinträdet voro tre rankor, och
knappt hade det skjutit skott, så slogo dess blommor ut och dess klasar
buro mogna druvor.

<span id="an_40:11">40:11</span> Och jag hade Faraos bägare i min hand,
och jag tog druvorna och pressade ut dem i Faraos bägare och gav Farao
bägaren i handen.»

<span id="an_40:12">40:12</span> Då sade Josef till honom: »Detta är
uttydningen: de tre rankorna betyda tre dagar;

<span id="an_40:13">40:13</span> om tre dagar skall Farao upphöja ditt
huvud och sätta dig åter på din plats, så att du får giva Farao bägaren
i handen likasom förut, då du var hans munskänk.

<span id="an_40:14">40:14</span> Men tänk på mig, när det går dig väl,
så att du gör barmhärtighet med mig och nämner om mig för Farao och
skaffar mig ut från detta hus;

<span id="an_40:15">40:15</span> ty jag är med orätt bortförd från
hebréernas land, och icke heller här har jag gjort något varför jag
borde sättas i fängelse.»

<span id="an_40:16">40:16</span> Då nu överste bagaren såg att Josef
hade givit en god uttydning, sade han till honom: »Också jag hade en
dröm. Jag tyckte att jag bar tre vetebrödskorgar på mitt huvud.

<span id="an_40:17">40:17</span> Och i den översta korgen funnos bakverk
av alla slag, sådant som Farao plägar äta; men fåglarna åto därav ur
korgen på mitt huvud.»

<span id="an_40:18">40:18</span> Då svarade Josef och sade: »Detta är
uttydningen: de tre korgarna betyda tre dagar;

<span id="an_40:19">40:19</span> om tre dagar skall Farao upphöja ditt
huvud och taga det av dig; han skall upphänga dig på trä, och fåglarna
skola äta ditt kött.»

<span id="an_40:20">40:20</span> På tredje dagen därefter, då det var
Faraos födelsedag, gjorde denne ett gästabud för alla sina tjänare. Då
upphöjde han, bland sina tjänare, såväl överste munskänkens huvud som
överste bagarens.

<span id="an_40:21">40:21</span> Han insatte överste munskänken åter i
hans ämbete, så att han fick giva Farao bägaren i handen;

<span id="an_40:22">40:22</span> men överste bagaren lät han upphänga,
såsom Josef hade sagt dem i sin uttydning.

<span id="an_40:23">40:23</span> Men överste munskänken tänkte icke på
Josef, utan glömde honom.

<span id="an_41:1">41:1</span> Två år därefter hände sig att Farao hade
en dröm. Han tyckte sig stå vid Nilfloden.

<span id="an_41:2">41:2</span> Och han såg sju kor, vackra och feta,
stiga upp ur floden, och de betade i vassen.

<span id="an_41:3">41:3</span> Sedan såg han sju andra kor, fula och
magra, stiga upp ur floden; och de ställde sig bredvid de förra korna på
stranden av floden.

<span id="an_41:4">41:4</span> Och de fula och magra korna åto upp de
sju vackra och feta korna. Därefter vaknade Farao.

<span id="an_41:5">41:5</span> Men han somnade åter in och såg då i
drömmen sju ax, frodiga och vackra, växa på samma strå.

<span id="an_41:6">41:6</span> Sedan såg han sju andra ax skjuta upp,
tunna och svedda av östanvinden;

<span id="an_41:7">41:7</span> och de tunna axen uppslukade de sju
frodiga och fulla axen. Därefter vaknade Farao och fann att det var en
dröm.

<span id="an_41:8">41:8</span> Då han nu om morgonen var orolig till
sinnes, sände han ut och lät kalla till sig alla spåmän och alla vise i
Egypten. Och Farao förtäljde sina drömmar för dem; men ingen fanns, som
kunde uttyda dem för Farao.

<span id="an_41:9">41:9</span> Då talade överste munskänken till Farao
och sade: »Jag måste i dag påminna om mina synder.

<span id="an_41:10">41:10</span> När Farao en gång var förtörnad på sina
tjänare, satte han mig jämte överste bagaren i fängelse i
drabanthövitsmannens hus.

<span id="an_41:11">41:11</span> Då hade vi båda, jag och han, under
samma natt en dröm, och våra drömmar hade var sin särskilda betydelse.

<span id="an_41:12">41:12</span> Och jämte oss var där en ung hebré, som
var tjänare hos hövitsmannen för drabanterna. För honom förtäljde vi
våra drömmar, och han uttydde dem för oss; efter som var och en hade
drömt gav han en uttydning.

<span id="an_41:13">41:13</span> Och såsom han uttydde för oss, så gick
det. Jag blev åter insatt på min plats, och den andre blev upphängd.»

<span id="an_41:14">41:14</span> Då sände Farao och lät kalla Josef till
sig; och man skyndade att föra honom ut ur fängelset. Och han lät raka
sig och bytte om kläder och kom inför Farao.

<span id="an_41:15">41:15</span> Och Farao sade till Josef: »Jag har
haft en dröm, och ingen finnes, som kan uttyda den. Men jag har hört
sägas om dig, att allenast du får höra en dröm, kan du uttyda den.»

<span id="an_41:16">41:16</span> Josef svarade Farao och sade: »I min
makt står det icke; men Gud skall giva Farao ett lyckosamt svar.»

<span id="an_41:17">41:17</span> Då sade Farao till Josef: »Jag drömde
att jag stod på stranden av Nilfloden.

<span id="an_41:18">41:18</span> Och jag såg sju kor stiga upp ur
floden, feta och vackra, och de betade i vassen.

<span id="an_41:19">41:19</span> Sedan såg jag sju andra kor stiga upp,
avfallna och mycket fula och magra; i hela Egyptens land har jag icke
sett några så fula som dessa.

<span id="an_41:20">41:20</span> Och de magra och fula korna åto upp de
sju första, feta korna.

<span id="an_41:21">41:21</span> Men när de hade sväljt ned dem, kunde
man icke märka att de hade sväljt ned dem, utan de förblevo fula såsom
förut. Därefter vaknade jag.

<span id="an_41:22">41:22</span> Åter drömde jag och såg då sju ax,
fulla och vackra, växa på samma strå.

<span id="an_41:23">41:23</span> Sedan såg jag sju andra ax skjuta upp,
förtorkade, tunna och svedda av östanvinden;

<span id="an_41:24">41:24</span> och de tunna axen uppslukade de sju
vackra axen. Detta omtalade jag för spåmännen; men ingen fanns, som
kunde förklara det för mig.»

<span id="an_41:25">41:25</span> Då sade Josef till Farao: »Faraos
drömmar hava en och samma betydelse; vad Gud ämnar göra, det har han
förkunnat för Farao.

<span id="an_41:26">41:26</span> De sju vackra korna betyda sju år, de
sju vackra axen betyda ock sju år; drömmarna hava en och samma
betydelse.

<span id="an_41:27">41:27</span> Och de sju magra och fula korna som
stego upp efter dessa betyda sju år, så ock de sju tomma axen, de som
voro svedda av östanvinden; sju hungerår skola nämligen komma.

<span id="an_41:28">41:28</span> Detta menade jag, när jag sade till
Farao: Vad Gud ämnar göra, det har han låtit Farao veta.

<span id="an_41:29">41:29</span> Se, sju år skola komma med stor
ymnighet över hela Egyptens land.

<span id="an_41:30">41:30</span> Men efter dem skola sju hungerår
inträffa, sådana, att man skall förgäta all den förra ymnigheten i
Egyptens land, och hungersnöden skall förtära landet.

<span id="an_41:31">41:31</span> Och man skall icke hava något minne av
den förra ymnigheten i landet, för den hungersnöds skull som sedan
kommer, ty den skall bliva mycket svår.

<span id="an_41:32">41:32</span> Men att Farao har haft drömmen två
gånger, det betyder att detta är av Gud bestämt, och att Gud skall låta
det ske snart.

<span id="an_41:33">41:33</span> Må nu alltså Farao utse en förståndig
och vis man, som han kan sätta över Egyptens land.

<span id="an_41:34">41:34</span> Må Farao göra så; må han ock förordna
tillsyningsmän över landet och taga upp femtedelen av avkastningen i
Egyptens land under de sju ymniga åren.

<span id="an_41:35">41:35</span> Må man under dessa kommande goda år
samla in allt som kan tjäna till föda och hopföra säd under Faraos vård
i städerna, för att tjäna till föda, och må man sedan förvara den,

<span id="an_41:36">41:36</span> så att dessa födoämnen finnas att
tillgå för landet under de sju hungerår som skola komma över Egyptens
land. Så skall landet icke behöva förgås genom hungersnöden.»

<span id="an_41:37">41:37</span> Det talet behagade Farao och alla hans
tjänare.

<span id="an_41:38">41:38</span> Och Farao sade till sina tjänare:
»Kunna vi finna någon i vilken Guds Ande så är som i denne?»

<span id="an_41:39">41:39</span> Och Farao sade till Josef: »Eftersom
Gud har kungjort för dig allt detta, finnes ingen som är så förståndig
och vis som du.

<span id="an_41:40">41:40</span> Du skall förestå mitt hus, och efter
dina befallningar skall allt mitt folk rätta sig; allenast däri att
tronen förbliver min vill jag vara förmer än du.»

<span id="an_41:41">41:41</span> Ytterligare sade Farao till Josef: »Jag
sätter dig nu över hela Egyptens land.»

<span id="an_41:42">41:42</span> Och Farao tog ringen av sin hand och
satte den på Josefs hand och lät kläda honom i kläder av fint linne och
hängde den gyllene kedjan om hans hals.

<span id="an_41:43">41:43</span> Och han lät honom åka i vagnen närmast
efter sin egen, och man utropade framför honom »abrek». Och han satte
honom över hela Egyptens land.

<span id="an_41:44">41:44</span> Och Farao sade till Josef: »Jag är
Farao; utan din vilja skall ingen i hela Egyptens land lyfta hand eller
fot.»

<span id="an_41:45">41:45</span> Och Farao gav Josef namnet
Safenat-Panea och gav honom till hustru Asenat, dotter till Poti-Fera,
prästen i On. Och Josef begav sig ut och besåg Egyptens land.

<span id="an_41:46">41:46</span> Josef var trettio år gammal, när han
stod inför Farao, konungen i Egypten. Och Josef gick ut ifrån Farao och
färdades omkring i hela Egyptens land.

<span id="an_41:47">41:47</span> Och landet gav under de sju ymniga åren
avkastning i överflöd

<span id="an_41:48">41:48</span> och under dessa sju år som kommo i
Egyptens land samlade han in allt som kunde tjäna till föda och lade upp
det i städerna. I var särskild stad lade han upp de födoämnen som man
hämtade ifrån fälten däromkring.

<span id="an_41:49">41:49</span> Så hopförde Josef säd i stor myckenhet,
såsom sanden i havet, till dess man måste upphöra att hålla räkning på
den, eftersom det var omöjligt att hålla räkning på den.

<span id="an_41:50">41:50</span> Och åt Josef föddes två söner, innan
något hungerår kom; de föddes åt honom av Asenat, dotter till Poti-Fera,
prästen i On.

<span id="an_41:51">41:51</span> Och Josef gav åt den förstfödde namnet
Manasse, »ty», sade han, »Gud har låtit mig förgäta all min olycka och
hela min faders hus.»

<span id="an_41:52">41:52</span> Och åt den andre gav han namnet Efraim,
»ty», sade han, »Gud har gjort mig fruktsam i mitt lidandes land».

<span id="an_41:53">41:53</span> Men de sju ymniga åren som först hade
kommit i Egyptens land gingo till ända;

<span id="an_41:54">41:54</span> sedan begynte de sju hungeråren, såsom
Josef hade förutsagt. Och hungersnöd uppstod i alla andra länder; men i
Egyptens land fanns bröd överallt.

<span id="an_41:55">41:55</span> Och när hela Egyptens land begynte
hungra och folket ropade till Farao efter bröd, sade Farao till alla
egyptier: »Gån till Josef, och gören vad han säger eder.»

<span id="an_41:56">41:56</span> När nu alltså hungersnöd var över hela
landet, öppnade Josef alla förrådshus och sålde säd åt egyptierna. Men
hungersnöden blev allt större i Egyptens land;

<span id="an_41:57">41:57</span> och från alla länder kom man till Josef
i Egypten för att köpa säd, ty hungersnöden blev allt större i alla
länder.

<span id="an_42:1">42:1</span> Men när Jakob förnam att säd fanns i
Egypten, sade han till sina söner: »Varför stån I så rådlösa?»

<span id="an_42:2">42:2</span> Och han sade vidare: »Se, jag har hört
att i Egypten finnes säd; faren ditned och köpen därifrån säd åt oss,
för att vi må leva och icke dö.»

<span id="an_42:3">42:3</span> Då foro tio av Josefs bröder ned för att
köpa säd i Egypten.

<span id="an_42:4">42:4</span> Men Benjamin, Josefs broder, blev icke av
Jakob sänd åstad med sina bröder, ty han fruktade att någon olycka kunde
hända honom.

<span id="an_42:5">42:5</span> Så kommo då, bland de andra, också
Israels söner för att köpa säd; ty hungersnöd rådde i Kanaans land.

<span id="an_42:6">42:6</span> Och Josef var den som hade att befalla i
landet; det var han som sålde säd åt allt folket i landet. Då nu Josefs
bröder kommo dit, föllo de ned till jorden på sitt ansikte inför honom.

<span id="an_42:7">42:7</span> När då Josef fick se sina bröder, kände
han igen dem; men han ställde sig främmande mot dem och tilltalade dem
hårt och frågade dem: »Varifrån kommen I?» De svarade: »Från Kanaans
land, för att köpa säd till föda åt oss.»

<span id="an_42:8">42:8</span> Och fastän Josef kände igen sina bröder,
kände de icke igen honom.

<span id="an_42:9">42:9</span> Men Josef tänkte på de drömmar som han
hade drömt om dem. Och han sade till dem: »I ären spejare, I haven
kommit för att se efter, var landet är utan skydd.»

<span id="an_42:10">42:10</span> De svarade honom: »Nej, herre, dina
tjänare hava kommit för att köpa säd till föda åt sig.

<span id="an_42:11">42:11</span> Vi äro alla söner till en och samma
man; vi äro redliga män, dina tjänare äro inga spejare.»

<span id="an_42:12">42:12</span> Men han sade till dem: »Jo, I haven
kommit för att se efter, var landet är utan skydd.»

<span id="an_42:13">42:13</span> De svarade: »Vi, dina tjänare, äro tolv
bröder, söner till en och samma man i Kanaans land; men den yngste är nu
hemma hos vår fader, och en är icke mer till.»

<span id="an_42:14">42:14</span> Josef sade till dem: »Det är såsom jag
sade eder: I ären spejare.

<span id="an_42:15">42:15</span> Och på detta sätt vill jag pröva eder:
så sant Farao lever, I skolen icke slippa härifrån, med mindre eder
yngste broder kommer hit.

<span id="an_42:16">42:16</span> En av eder må fara och hämta hit eder
broder. Men I andra skolen stanna såsom fångar, för att jag så må pröva
om I haven talat sanning. Ty om så icke är, då ären I spejare, så sant
Farao lever.»

<span id="an_42:17">42:17</span> Därefter lät han hålla dem allasammans
i fängelse under tre dagar.

<span id="an_42:18">42:18</span> Men på tredje dagen sade Josef till
dem: »Om I viljen leva, så gören på detta sätt, ty jag fruktar Gud:

<span id="an_42:19">42:19</span> ären I redliga män, så må en av eder, I
bröder, stanna såsom fånge i huset där I haven suttit fängslade; men I
andra mån fara eder väg, och föra hem med eder den säd som I haven köpt
till hjälp mot hungersnöden hemma hos eder.

<span id="an_42:20">42:20</span> Fören sedan eder yngste broder hit till
mig; om så edra ord visa sig vara sanna, skolen I slippa att dö.» Och de
måste göra så.

<span id="an_42:21">42:21</span> Men de sade till varandra: »Förvisso
hava vi dragit skuld över oss genom det som vi gjorde mot vår broder; ty
vi sågo hans själs ångest, när han bad oss om misskund, och vi ville
dock icke lyssna till honom. Därför hava vi själva kommit i denna
ångest.»

<span id="an_42:22">42:22</span> Ruben svarade dem: »Sade jag icke till
eder: 'Försynden eder icke på gossen'? Men I lyssnaden icke till mig;
se, därför utkräves nu hans blod.»

<span id="an_42:23">42:23</span> Men de visste icke att Josef förstod
detta, ty han talade med dem genom tolk.

<span id="an_42:24">42:24</span> Och han vände sig bort ifrån dem och
grät. Sedan vände han sig åter till dem och talade med dem; och han tog
Simeon ut ur deras krets och lät fängsla honom inför deras ögon.

<span id="an_42:25">42:25</span> Och Josef bjöd att man skulle fylla
deras säckar med säd, och lägga vars och ens penningar tillbaka i hans
säck, och giva dem kost för resan. Och man gjorde så med dem.

<span id="an_42:26">42:26</span> Och de lastade säden på sina åsnor och
foro därifrån.

<span id="an_42:27">42:27</span> Men när vid ett viloställe en av dem
öppnade sin säck för att giva foder åt sin åsna, fick han se sina
penningar ligga överst i säcken.

<span id="an_42:28">42:28</span> Då sade han till sina bröder: »Mina
penningar hava blivit lagda hit tillbaka; se, de äro här i min säck.» Då
blevo de utom sig av häpnad och sågo förskräckta på varandra och sade:
»Vad har Gud gjort mot oss!»

<span id="an_42:29">42:29</span> När de kommo hem till sin fader Jakob i
Kanaans land, berättade de för honom allt vad som hade hänt dem och
sade:

<span id="an_42:30">42:30</span> »Mannen som var herre där i landet
tilltalade oss hårt och behandlade oss såsom om vi ville bespeja landet.

<span id="an_42:31">42:31</span> Men vi sade till honom: 'Vi äro redliga
män och inga spejare;

<span id="an_42:32">42:32</span> vi äro tolv bröder, samma faders söner;
en är icke mer till, och den yngste är nu hemma hos vår fader i Kanaans
land.'

<span id="an_42:33">42:33</span> Men mannen som var herre i landet
svarade oss: 'Därav skall jag veta att I ären redliga män: lämnen kvar
hos mig en av eder, I bröder; tagen så vad I haven köpt till hjälp mot
hungersnöden hemma hos eder, och faren eder väg.

<span id="an_42:34">42:34</span> Sedan mån I föra eder yngste broder hit
till mig, så kan jag veta att I icke ären spejare, utan redliga män. Då
skall jag giva eder broder tillbaka åt eder, och I skolen fritt få draga
omkring i landet.

<span id="an_42:35">42:35</span> När de sedan tömde sina säckar, fann
var och en sin penningpung i sin säck. Och då de och deras fader fingo
se penningpungarna, blevo de förskräckta.

<span id="an_42:36">42:36</span> Och Jakob, deras fader, sade till dem:
»I gören mig barnlös; Josef är borta, Simeon är borta, Benjamin viljen I
ock taga ifrån mig; över mig kommer allt detta.»

<span id="an_42:37">42:37</span> Då svarade Ruben sin fader och sade:
»Mina båda söner må du döda, om jag icke för honom åter till dig.
Anförtro honom åt mig, jag skall föra honom tillbaka till dig.»

<span id="an_42:38">42:38</span> Men han svarade: »Min son får icke fara
ditned med eder. Hans broder är ju död, och han är allena kvar; om nu
någon olycka hände honom på den resa I viljen företaga, så skullen I
bringa mina grå hår med sorg ned i dödsriket.»

<span id="an_43:1">43:1</span> Men hungersnöden var svår i landet.

<span id="an_43:2">43:2</span> Och när de hade förtärt den säd som de
hade hämtat från Egypten, sade deras fader till dem: »Faren tillbaka och
köpen litet säd till föda åt oss.»

<span id="an_43:3">43:3</span> Men Juda svarade honom och sade: »Mannen
betygade högtidligt och sade till oss: 'I fån icke komma inför mitt
ansikte, med mindre eder broder är med eder.'

<span id="an_43:4">43:4</span> Om du nu låter vår broder följa med oss,
så skola vi fara ned och köpa säd till föda åt dig.

<span id="an_43:5">43:5</span> Men om du icke låter honom följa med oss,
så vilja vi icke fara, ty mannen sade till oss: 'I fån icke komma inför
mitt ansikte, med mindre eder broder är med eder.'

<span id="an_43:6">43:6</span> Då sade Israel: »Varför gjorden I så illa
mot mig och berättaden för mannen att I haden ännu en broder?»

<span id="an_43:7">43:7</span> De svarade: »Mannen frågade noga om oss
och vår släkt; han sade: 'Lever eder fader ännu? Haven I någon broder?'
Då omtalade vi för honom huru det förhöll sig. Kunde vi veta att han
skulle säga: 'Fören eder broder hitned'?»

<span id="an_43:8">43:8</span> Och Juda sade till sin fader Israel: »Låt
ynglingen följa med mig, så vilja vi stå upp och begiva oss åstad, för
att vi må leva och icke dö, vi själva och du och våra kvinnor och barn.

<span id="an_43:9">43:9</span> Jag vill ansvara för honom; av min hand
må du utkräva honom. Om jag icke för honom åter till dig och ställer
honom inför ditt ansikte, så vill jag vara en syndare inför dig i all
min tid.

<span id="an_43:10">43:10</span> Sannerligen, om vi icke hade dröjt så
länge, så skulle vi redan hava varit tillbaka för andra gången.»

<span id="an_43:11">43:11</span> Då svarade deras fader Israel dem:
»Måste det så vara, så gören nu på detta sätt: tagen av landets bästa
frukt i edra säckar och fören det till mannen såsom skänk, litet balsam
och litet honung, dragantgummi och ladanum, pistacienötter och mandlar.

<span id="an_43:12">43:12</span> Och tagen dubbla summan penningar med
eder, så att I fören tillbaka dit med eder de penningar som I haven fått
igen överst i edra säckar. Kanhända var det ett misstag.

<span id="an_43:13">43:13</span> Tagen ock eder broder med eder, och
stån upp och faren tillbaka till mannen.

<span id="an_43:14">43:14</span> Men Gud den Allsmäktige låte eder finna
barmhärtighet inför mannen, så att han tillstädjer eder andre broder och
Benjamin att återvända med eder. Men skall jag bliva barnlös, så må det
då ske.»

<span id="an_43:15">43:15</span> Då togo männen de nämnda skänkerna och
togo med sig dubbla summan penningar, därtill ock Benjamin, och stodo
upp och foro ned till Egypten och trädde inför Josef.

<span id="an_43:16">43:16</span> Då nu Josef såg att Benjamin var med
dem, sade han till sin hovmästare: »För dessa män in i mitt hus; och låt
slakta och tillreda en måltid, ty männen skola äta middag med mig.»

<span id="an_43:17">43:17</span> Och mannen gjorde såsom Josef hade sagt
och förde männen in i Josefs hus.

<span id="an_43:18">43:18</span> Och männen blevo förskräckta, när de
fördes in i Josefs hus; de sade: »Det är på grund av penningarna vi
föras hitin, de penningar som förra gången kommo tillbaka i våra säckar;
ty han vill nu störta sig på oss och överfalla oss och göra oss själva
till trälar och taga ifrån oss våra åsnor.»

<span id="an_43:19">43:19</span> Och de trädde fram till Josefs
hovmästare och talade med honom vid ingången till huset

<span id="an_43:20">43:20</span> och sade: »Hör oss, herre. När vi förra
gången voro härnere för att köpa säd till föda åt oss

<span id="an_43:21">43:21</span> och sedan kommo till ett viloställe och
öppnade våra säckar, då fann var och en av oss sina penningar överst i
sin säck, penningarna till deras fulla vikt; dem hava vi nu fört
tillbaka med oss.

<span id="an_43:22">43:22</span> Och vi hava tagit andra penningar med
oss för att köpa säd till föda åt oss. Vi veta icke vem som hade lagt
penningarna i våra säckar.»

<span id="an_43:23">43:23</span> Då svarade han: »Varen vid gott mod,
frukten icke; det är eder Gud och eder faders Gud som har låtit eder
finna en skatt i edra säckar; edra penningar har jag fått.» Sedan
hämtade han Simeon ut till dem.

<span id="an_43:24">43:24</span> Och han förde männen in i Josefs hus
och gav dem vatten till att två sina fötter och gav foder åt deras
åsnor.

<span id="an_43:25">43:25</span> Och de ställde i ordning sina skänker,
till dess Josef skulle komma hem om middagen; ty de hade fått höra att
de skulle äta där.

<span id="an_43:26">43:26</span> När sedan Josef hade kommit hem, förde
de skänkerna, som de hade med sig, in till honom i huset och föllo ned
för honom till jorden.

<span id="an_43:27">43:27</span> Och han hälsade dem och frågade: »Står
det väl till med eder fader, den gamle, som I taladen om? Lever han
ännu?»

<span id="an_43:28">43:28</span> De svarade: »Ja, det står väl till med
vår fader, din tjänare; han lever ännu.» Och de bugade sig och föllo ned
för honom.

<span id="an_43:29">43:29</span> Och när han lyfte upp sina ögon och
fick se sin broder Benjamin, sin moders son, frågade han: »Är detta eder
yngste broder, den som I taladen om med mig?» Därpå sade han: »Gud vare
dig nådig, min son.»

<span id="an_43:30">43:30</span> Men Josef bröt av sitt tal, ty hans
hjärta upprördes av kärlek till brodern, och han sökte tillfälle att
gråta ut och gick in i sin kammare och grät där.

<span id="an_43:31">43:31</span> Därefter, sedan han hade tvagit sitt
ansikte, gick han åter ut och betvang sig och sade: »Sätten fram mat.»

<span id="an_43:32">43:32</span> Och de satte fram särskilt för honom
och särskilt för dem och särskilt för de egyptier som åto tillsammans
med honom; ty egyptierna få icke äta tillsammans med hebréerna; sådant
är nämligen en styggelse för egyptierna.

<span id="an_43:33">43:33</span> Och de fingo sina platser mitt emot
honom, den förstfödde främst såsom den förstfödde, sedan de yngre, var
och en efter sin ålder; och männen sågo med förundran på varandra.

<span id="an_43:34">43:34</span> Och han lät bära till dem av rätterna
på sitt bord, och Benjamin fick fem gånger så mycket som var och en av
de andra. Och de drucko sig glada med honom.

<span id="an_44:1">44:1</span> Därefter bjöd han sin hovmästare och
sade: »Fyll männens säckar med säd, så mycket de kunna rymma, och lägg
vars och ens penningar överst i hans säck.

<span id="an_44:2">44:2</span> Och min bägare, silverbägaren, skall du
lägga överst i den yngstes säck, tillika med penningarna för hans säd.»
Och han gjorde såsom Josef hade sagt.

<span id="an_44:3">44:3</span> Om morgonen, då det blev dager, fingo
männen fara med sina åsnor.

<span id="an_44:4">44:4</span> Men när de hade kommit ett litet stycke
utom staden, sade Josef till sin hovmästare: »Stå upp och sätt efter
männen; och när du hinner upp dem, så säg till dem: 'Varför haven I
lönat gott med ont?

<span id="an_44:5">44:5</span> Det är ju just den bägaren som min herre
dricker ur, och som han plägar spå med. Det är en ond gärning I haven
gjort.'»

<span id="an_44:6">44:6</span> När han nu hann upp dem, sade han detta
till dem.

<span id="an_44:7">44:7</span> Då svarade de honom: »Varför talar min
herre så? Bort det, att dina tjänare skulle göra sådant!

<span id="an_44:8">44:8</span> De penningar som vi funno överst i våra
säckar hava vi ju fört tillbaka till dig från Kanaans land. Huru skulle
vi då kunna vilja stjäla silver eller guld ur din herres hus?

<span id="an_44:9">44:9</span> Den bland dina tjänare, som den finnes
hos, han må dö; därtill vilja vi andra bliva min herres trälar.»

<span id="an_44:10">44:10</span> Han svarade: »Ja, vare det såsom I
haven sagt; den som den finnes hos, han skall bliva min träl. Men I
andra skolen vara utan skuld.»

<span id="an_44:11">44:11</span> Och de skyndade sig att lyfta ned var
och en sin säck på jorden, och öppnade var och en sin säck.

<span id="an_44:12">44:12</span> Och han begynte att söka hos den äldste
och slutade hos den yngste; och bägaren fanns i Benjamins säck.

<span id="an_44:13">44:13</span> Då revo de sönder sina kläder och
lastade åter var och en sin åsna och vände tillbaka till staden.

<span id="an_44:14">44:14</span> Och Juda och hans bröder gingo in i
Josefs hus, där denne ännu var kvar; och de föllo ned till jorden för
honom.

<span id="an_44:15">44:15</span> Då sade Josef till dem: »Vad haven I
gjort! Förstoden I icke att en man sådan som jag kan spå?»

<span id="an_44:16">44:16</span> Juda svarade: Vad skola vi säga till
min herre, vad skola vi tala, och huru skola vi rättfärdiga oss? Gud har
funnit dina tjänares missgärning. Se, vi äro min herres trälar, vi andra
såväl som den som bägaren har blivit funnen hos.»

<span id="an_44:17">44:17</span> Men han sade: »Bort det, att jag skulle
så göra! Den som bägaren har blivit funnen hos, han skall bliva min
träl. Men I andra mån i frid fara hem till eder fader.»

<span id="an_44:18">44:18</span> Då trädde Juda fram till honom och
sade: »Hör mig, herre; låt din tjänare tala ett ord inför min herre, och
må din vrede icke upptändas mot din tjänare; ty du är såsom Farao.

<span id="an_44:19">44:19</span> Min herre frågade sina tjänare och
sade: 'Haven I eder fader eller någon broder ännu därhemma?'

<span id="an_44:20">44:20</span> Och vi svarade min herre: 'Vi hava en
åldrig fader och en son till honom, en som är född på hans ålderdom och
ännu är ung; men en broder till denne är död, så att han allena är kvar
efter sin moder, och hans fader har honom kär.'

<span id="an_44:21">44:21</span> Då sade du till dina tjänare: 'Fören
honom hitned till mig, så att jag kan låta mitt öga vila på honom.'

<span id="an_44:22">44:22</span> Och vi svarade min herre: 'Ynglingen
kan icke lämna sin fader, ty om han lämnade sin fader, så skulle denne
dö.'

<span id="an_44:23">44:23</span> Men du sade till dina tjänare: 'Om eder
yngste broder icke följer med eder hitned, så fån I icke mer komma inför
mitt ansikte.'

<span id="an_44:24">44:24</span> När vi därefter hade kommit hem till
din tjänare, min fader, berättade vi för honom vad min herre hade sagt.

<span id="an_44:25">44:25</span> Och när sedan vår fader sade: 'Faren
tillbaka och köpen litet säd till föda åt oss',

<span id="an_44:26">44:26</span> svarade vi: 'Vi kunna icke fara ditned;
allenast på det villkoret vilja vi fara, att vår yngste broder följer
med oss; ty vi få icke komma inför mannens ansikte om vår yngste broder
icke är med oss.

<span id="an_44:27">44:27</span> Men din tjänare, min fader, sade till
oss: 'I veten själva att min hustru har fött åt mig två söner,

<span id="an_44:28">44:28</span> och den ene gick bort ifrån mig, och
jag sade: förvisso är han ihjälriven. Och jag har icke sett honom sedan
den tiden.

<span id="an_44:29">44:29</span> Om I nu tagen också denne ifrån mig och
någon olycka händer honom, så skolen I bringa mina grå hår med jämmer
ned i dödsriket.'

<span id="an_44:30">44:30</span> Om jag alltså kommer hem till din
tjänare, min fader, utan att vi hava med oss ynglingen, som vår faders
hjärta är så fäst vid,

<span id="an_44:31">44:31</span> då bliver det hans död, när han ser att
ynglingen icke är med; och dina tjänare skulle så bringa din tjänares,
vår faders, grå hår med sorg ned i dödsriket.

<span id="an_44:32">44:32</span> Ty jag, din tjänare, har lovat min
fader att ansvara för ynglingen och har sagt, att om jag icke för denne
till honom igen, så vill jag vara en syndare inför min fader i all min
tid.

<span id="an_44:33">44:33</span> Låt nu därför din tjänare stanna kvar
hos min herre såsom träl, i ynglingens ställe, men låt ynglingen fara
hem med sina bröder.

<span id="an_44:34">44:34</span> Ty huru skulle jag kunna fara hem till
min fader utan att hava ynglingen med mig? Jag förmår icke se den jämmer
som då skulle komma över min fader.»

<span id="an_45:1">45:1</span> Då kunde Josef icke längre betvinga sig
inför alla dem som stodo omkring honom. Han ropade: »Må alla gå ut
härifrån.» Och ingen fick stanna inne hos Josef, när han gav sig till
känna för sina bröder.

<span id="an_45:2">45:2</span> Och han brast ut i högljudd gråt, så att
egyptierna hörde det; också Faraos husfolk hörde det.

<span id="an_45:3">45:3</span> Och Josef sade till sina bröder: »Jag är
Josef. Lever min fader ännu?» Men hans bröder kunde icke svara honom, så
förskräckta blevo de för honom.

<span id="an_45:4">45:4</span> Då sade Josef till sina bröder: »Kommen
hitfram till mig.» Och när de kommo fram, sade han: »Jag är Josef, eder
broder, som I sålden till Egypten.

<span id="an_45:5">45:5</span> Men varen nu icke bedrövade och grämen
eder icke däröver att I haven sålt mig hit: ty för att bevara människors
liv har Gud sänt mig hit före eder.

<span id="an_45:6">45:6</span> I två år har nu hungersnöd varit i
landet, och ännu återstå fem år under vilka man varken skall plöja eller
skörda.

<span id="an_45:7">45:7</span> Men Gud sände mig hit före eder, för att
I skullen bliva kvar på jorden och behållas vid liv, ja, till räddning
för många.

<span id="an_45:8">45:8</span> Så haven nu icke I sänt mig hit, utan
Gud; och han har gjort mig till Faraos högste rådgivare och till en
herre över hela hans hus och till en furste över hela Egyptens land.

<span id="an_45:9">45:9</span> Skynden eder nu och faren hem till min
fader, och sägen till honom: 'Så säger din son Josef: Gud har satt mig
till en herre över hela Egypten; kom ned till mig, dröj icke.

<span id="an_45:10">45:10</span> Du skall få bo i landet Gosen och vara
mig nära, du med dina barn och barnbarn, dina får och fäkreatur och allt
vad som tillhör dig.

<span id="an_45:11">45:11</span> Jag vill där försörja dig -- ty ännu
återstå fem hungerår -- så att varken du eller ditt hus eller någon som
hör dig till skall lida nöd.

<span id="an_45:12">45:12</span> I sen ju med egna ögon, också min
broder Benjamin ser med egna ögon, att det är jag, som med egen mun
talar till eder.

<span id="an_45:13">45:13</span> Berätten nu för min fader om all min
härlighet i Egypten och om allt vad I haven sett, och skynden eder att
föra min fader hitned.»

<span id="an_45:14">45:14</span> Så föll han sin broder Benjamin om
halsen och grät, och Benjamin grät vid hans hals.

<span id="an_45:15">45:15</span> Och han kysste alla sina bröder och
grät i deras armar. Sedan samtalade hans bröder med honom.

<span id="an_45:16">45:16</span> När nu det ryktet spordes i Faraos hus,
att Josefs bröder hade kommit, behagade detta Farao och hans tjänare
väl.

<span id="an_45:17">45:17</span> Och Farao sade till Josef: »Säg till
dina bröder: 'Detta skolen I göra: lasten edra djur och faren hem till
Kanaans land;

<span id="an_45:18">45:18</span> hämten så eder fader och edert folk och
kommen hit till mig, så skall jag giva eder det bästa som finnes i
Egyptens land, och I skolen få äta av landets fetma.'

<span id="an_45:19">45:19</span> Alltså bjuder jag dig nu att säga:
'Detta skolen I göra: tagen eder vagnar i Egyptens land för edra späda
barn och edra hustrur, och hämten eder fader och kommen hit.

<span id="an_45:20">45:20</span> Och bekymren eder icke om edert bohag;
ty det bästa som finnes i hela Egyptens land skall höra eder till.'»

<span id="an_45:21">45:21</span> Israels söner gjorde så, och Josef gav
dem vagnar, efter Faraos befallning, och gav dem kost för resan.

<span id="an_45:22">45:22</span> Och han gav åt dem alla var sin
högtidsdräkt, men åt Benjamin gav han tre hundra siklar silver och fem
högtidsdräkter.

<span id="an_45:23">45:23</span> Och till sin fader sände han likaledes
gåvor: tio åsnor, lastade med det bästa Egypten hade, och tio åsninnor,
lastade med säd och bröd och andra livsmedel åt hans fader för resan.

<span id="an_45:24">45:24</span> Därefter lät han sina bröder fara, och
de begåvo sig åstad; och han sade till dem: »Kiven icke på vägen.»

<span id="an_45:25">45:25</span> Så foro de upp från Egypten och kommo
till sin fader Jakob i Kanaans land;

<span id="an_45:26">45:26</span> och de berättade för honom och sade:
»Josef lever ännu, och han är en furste över hela Egyptens land.» Då
greps hans hjärta av vanmakt, ty han kunde icke tro dem.

<span id="an_45:27">45:27</span> Men när de omtalade för honom allt vad
Josef hade sagt till dem, och när han såg vagnarna som Josef hade sänt
för att hämta honom, då fick deras fader Jakobs ande åter liv.

<span id="an_45:28">45:28</span> Och Israel sade: »Det är nog; min son
Josef lever ännu. Jag vill fara och se honom, förrän jag dör.»

<span id="an_46:1">46:1</span> Och Israel bröt upp med allt vad honom
tillhörde. Och när han kom till Beer-Seba, offrade han slaktoffer åt sin
fader Isaks Gud.

<span id="an_46:2">46:2</span> Och Gud talade till Israel i en syn om
natten; han sade: »Jakob! Jakob!» Han svarade: »Här är jag.»

<span id="an_46:3">46:3</span> Då sade han: »Jag är Gud, din faders Gud;
frukta icke för att draga ned till Egypten, ty där skall jag göra dig
till ett stort folk.

<span id="an_46:4">46:4</span> Jag skall själv draga ned med dig till
Egypten, jag skall ock föra dig åter upp därifrån; och Josefs hand skall
tillsluta dina ögon.»

<span id="an_46:5">46:5</span> Och Jakob bröt upp från Beer-Seba; och
Israels söner satte sin fader Jakob och sina späda barn och sina hustrur
på vagnarna som Farao hade sänt för att hämta honom.

<span id="an_46:6">46:6</span> Och de togo sin boskap och de ägodelar
som de hade förvärvat i Kanaans land och kommo så till Egypten, Jakob
och alla hans avkomlingar med honom.

<span id="an_46:7">46:7</span> Sina söner och sonsöner, sina döttrar och
sondöttrar, alla sina avkomlingar, förde han med sig till Egypten.

<span id="an_46:8">46:8</span> Dessa äro namnen på Israels barn som
kommo till Egypten: Jakob och hans söner. Jakobs förstfödde var Ruben,

<span id="an_46:9">46:9</span> och Rubens söner voro Hanok, Pallu,
Hesron och Karmi.

<span id="an_46:10">46:10</span> Simeons söner voro Jemuel, Jamin, Ohad,
Jakin, Sohar och Saul, den kananeiska kvinnans son.

<span id="an_46:11">46:11</span> Levis söner voro Gerson, Kehat och
Merari.

<span id="an_46:12">46:12</span> Judas söner voro Er, Onan, Sela, Peres
och Sera -- men Er och Onan dogo i Kanaans land -- och Peres' söner voro
Hesron och Hamul.

<span id="an_46:13">46:13</span> Isaskars söner voro Tola, Puva, Job och
Simron.

<span id="an_46:14">46:14</span> Sebulons söner voro Sered, Elon och
Jaleel.

<span id="an_46:15">46:15</span> Dessa voro Leas söner, de som hon födde
åt Jakob i Paddan-Aram; tillika födde hon åt honom dottern Dina. Söner
och döttrar utgjorde tillsammans trettiotre personer.

<span id="an_46:16">46:16</span> Gads söner voro Sifjon och Haggi, Suni
och Esbon, Eri och Arodi och Areli.

<span id="an_46:17">46:17</span> Asers söner voro Jimna, Jisva, Jisvi
och Beria; och deras syster var Sera; men Berias söner voro Heber och
Malkiel.

<span id="an_46:18">46:18</span> Dessa voro söner till Silpa, som Laban
hade givit åt sin dotter Lea, och dessa födde hon åt Jakob, sexton
personer.

<span id="an_46:19">46:19</span> Rakels, Jakobs hustrus, söner voro
Josef och Benjamin.

<span id="an_46:20">46:20</span> Och de söner som föddes åt Josef i
Egyptens land voro Manasse och Efraim; de föddes åt honom av Asenat,
dotter till Poti-Fera, prästen i On.

<span id="an_46:21">46:21</span> Och Benjamins söner voro Bela, Beker
och Asbel, Gera och Naaman, Ehi och Ros, Muppim och Huppim och Ard.

<span id="an_46:22">46:22</span> Dessa voro Rakels söner, de som föddes
åt Jakob, tillsammans fjorton personer.

<span id="an_46:23">46:23</span> Dans söner voro Husim.

<span id="an_46:24">46:24</span> Naftalis söner voro Jaseel, Guni, Jeser
och Sillem.

<span id="an_46:25">46:25</span> Dessa voro söner till Bilha, som Laban
hade givit åt sin dotter Rakel, och dessa födde hon åt Jakob,
tillsammans sju personer.

<span id="an_46:26">46:26</span> De som kommo med Jakob till Egypten, de
som hade utgått från hans länd, utgjorde alla tillsammans sextiosex
personer, förutom Jakobs sonhustrur.

<span id="an_46:27">46:27</span> Och Josefs söner, vilka föddes åt honom
i Egypten, voro två. De personer av Jakobs hus, som kommo till Egypten,
utgjorde tillsammans sjuttio.

<span id="an_46:28">46:28</span> Och han sände Juda framför sig till
Josef, för att denne skulle visa honom vägen till Gosen. Så kommo de
till landet Gosen.

<span id="an_46:29">46:29</span> Och Josef lät spänna för sin vagn och
for upp till Gosen för att möta sin fader Israel. Och när han kom fram
till honom, föll han honom om halsen och grät länge vid hans hals.

<span id="an_46:30">46:30</span> Och Israel sade till Josef: »Nu vill
jag gärna dö, sedan jag har sett ditt ansikte och sett att du ännu
lever.»

<span id="an_46:31">46:31</span> Därefter sade Josef till sina bröder
och sin faders folk: »Jag vill fara upp och berätta för Farao och säga
till honom: 'Mina bröder och min faders folk, som hittills hava bott i
Kanaans land, hava kommit till mig.

<span id="an_46:32">46:32</span> Och dessa män äro fårherdar, ty de hava
idkat boskapsskötsel; och sina får och fäkreatur och allt vad de äga
hava de fört med sig.'

<span id="an_46:33">46:33</span> När sedan Farao kallar eder till sig
och frågar: 'Vad är edert yrke?',

<span id="an_46:34">46:34</span> skolen I svara: 'Vi, dina tjänare, hava
idkat boskapsskötsel från vår ungdom ända till nu, vi såväl som våra
fäder.' Så skolen I få bo i landet Gosen; ty alla fårherdar äro en
styggelse för egyptierna.»

<span id="an_47:1">47:1</span> Och Josef kom och berättade för Farao och
sade: »Min fader och mina bröder hava kommit från Kanaans land med sina
får och fäkreatur och allt vad de äga; och de äro nu i landet Gosen.»

<span id="an_47:2">47:2</span> Och han hade bland sina bröder tagit ut
fem män; dem ställde han fram inför Farao.

<span id="an_47:3">47:3</span> Då frågade Farao hans bröder: »Vad är
edert yrke?» De svarade Farao: »Dina tjänare äro fårherdar, såsom ock
våra fäder hava varit.»

<span id="an_47:4">47:4</span> Och de sade ytterligare till Farao: »Vi
hava kommit för att bo någon tid här i landet; ty dina tjänare hade
intet bete för sina får, eftersom hungersnöden är så svår i Kanaans
land. Så låt nu dina tjänare bo i landet Gosen.»

<span id="an_47:5">47:5</span> Då sade Farao till Josef: »Din fader och
dina bröder hava alltså nu kommit till dig.

<span id="an_47:6">47:6</span> Egyptens land ligger öppet för dig; i den
bästa delen av landet må du låta din fader och dina bröder bo. Må de bo
i landet Gosen, och ifall du vet om några bland dem att de äro dugande
män, så sätt dessa till uppsyningsmän över min boskap.»

<span id="an_47:7">47:7</span> Sedan hämtade Josef sin fader Jakob och
förde honom fram inför Farao, och Jakob hälsade Farao.

<span id="an_47:8">47:8</span> Men Farao frågade Jakob: »Huru hög är din
ålder?»

<span id="an_47:9">47:9</span> Jakob svarade Farao: »Min vandringstid
har varat ett hundra trettio år. Få och onda hava mina levnadsår varit,
de nå icke upp till antalet av mina fäders levnadsår under deras
vandringstid.»

<span id="an_47:10">47:10</span> Och Jakob tog avsked av Farao och gick
ut ifrån honom.

<span id="an_47:11">47:11</span> Men Josef lät sin fader och sina bröder
bo i Egyptens land och gav dem besittning där, i den bästa delen av
landet, i landet Rameses, såsom Farao hade bjudit.

<span id="an_47:12">47:12</span> Och Josef försörjde sin fader och sina
bröder och hela sin faders hus, och gav var och en underhåll efter
antalet av hans barn.

<span id="an_47:13">47:13</span> Men ingenstädes i landet fanns bröd, ty
hungersnöden var mycket svår, så att Egyptens land och Kanaans land
försmäktade av hunger.

<span id="an_47:14">47:14</span> Och för den säd som folket köpte
samlade Josef till sig alla penningar som funnos i Egyptens land och i
Kanaans land; och Josef lät föra penningarna in i Faraos hus.

<span id="an_47:15">47:15</span> Men när penningarna togo slut i
Egyptens land och i Kanaans land, kommo alla egyptier till Josef och
sade: »Giv oss bröd; icke vill du väl att vi skola dö i din åsyn? Vi
hava ju inga penningar mer.»

<span id="an_47:16">47:16</span> Josef svarade: »Fören hit eder boskap,
så skall jag giva eder bröd i utbyte mot eder boskap, om I icke mer
haven några penningar.»

<span id="an_47:17">47:17</span> Då förde de sin boskap till Josef, och
Josef gav dem bröd i utbyte mot deras hästar, får, fäkreatur och åsnor.
Så underhöll han dem det året och gav dem bröd i utbyte mot all deras
boskap.

<span id="an_47:18">47:18</span> Så gick detta år till ända. Men det
följande året kommo de åter till honom och sade till honom: »Vi vilja
icke dölja det för min herre: penningarna äro slut, och den boskap vi
ägde har kommit i min herres ägo; intet annat finnes nu kvar att giva åt
min herre än våra kroppar och vår jord.

<span id="an_47:19">47:19</span> Icke vill du att vi skola förgås inför
dina ögon, vi med vår åkerjord? Köp oss och vår jord för bröd, så vilja
vi med vår jord bliva Faraos trälar; giv oss allenast utsäde, för att vi
må leva och icke dö, och för att jorden icke må läggas öde.»

<span id="an_47:20">47:20</span> Då köpte Josef all jord i Egypten åt
Farao; ty egyptierna sålde var och en sin åker, eftersom hungersnöden så
svårt tryckte dem. Så blev jorden Faraos egendom.

<span id="an_47:21">47:21</span> Och folket förflyttade han till
städerna, från den ena ändan av Egyptens område till den andra.

<span id="an_47:22">47:22</span> Allenast prästernas jord köpte han
icke, ty prästerna hade sitt bestämda underhåll av Farao, och de levde
av det bestämda underhåll som Farao gav dem; därför behövde de icke
sälja sin jord.

<span id="an_47:23">47:23</span> Och Josef sade till folket: »Se, jag
har nu köpt eder och eder jord åt Farao. Där haven I utsäde; besån nu
jorden.

<span id="an_47:24">47:24</span> Och när grödan kommer in, skolen I giva
en femtedel åt Farao; men fyra femtedelar skolen I själva hava till
utsäde på åkern och till föda för eder och dem som I haven i edra hus
och till föda för edra barn.»

<span id="an_47:25">47:25</span> De svarade: »Du har behållit oss vid
liv; låt oss finna nåd för min herres ögon, så vilja vi vara Faraos
trälar.»

<span id="an_47:26">47:26</span> Så gjorde Josef det till en stadga, som
ännu i dag gäller för Egyptens jord, att man skulle giva femtedelen åt
Farao. Allenast prästernas jord blev icke Faraos egendom.

<span id="an_47:27">47:27</span> Så bodde nu Israel i Egyptens land, i
landet Gosen; och de fingo sina besittningar där och voro fruktsamma och
förökade sig storligen.

<span id="an_47:28">47:28</span> Och Jakob levde sjutton år i Egyptens
land, så att hans levnadsålder blev ett hundra fyrtiosju år.

<span id="an_47:29">47:29</span> Då nu tiden närmade sig att Israel
skulle dö, kallade han till sig sin son Josef och sade till honom: »Om
jag har funnit nåd för dina ögon, så lägg din hand under min länd och
lova att visa mig din kärlek och trofasthet därmed att du icke begraver
mig i Egypten;

<span id="an_47:30">47:30</span> fastmer, när jag har gått till vila hos
mina fäder, skall du föra mig från Egypten och begrava mig i deras
grav.» Han svarade: »Jag skall göra såsom du har sagt.»

<span id="an_47:31">47:31</span> Men han sade: »Giv mig din ed därpå.»
Och han gav honom sin ed. Då tillbad Israel, böjd mot sängens huvudgärd.

<span id="an_48:1">48:1</span> En tid härefter blev det sagt till Josef:
»Din fader är nu sjuk.» Då tog han med sig sina båda söner, Manasse och
Efraim.

<span id="an_48:2">48:2</span> Och man berättade för Jakob och sade:
»Din son Josef har nu kommit till dig.» Då tog Israel styrka till sig
och satte sig upp i sängen.

<span id="an_48:3">48:3</span> Och Jakob sade till Josef: »Gud den
Allsmäktige uppenbarade sig för mig i Lus i Kanaans land och välsignade
mig

<span id="an_48:4">48:4</span> och sade till mig: 'Se, jag skall göra
dig fruktsam och föröka dig och låta skaror av folk komma av dig, och
skall giva åt din säd efter dig detta land till evärdlig besittning.'

<span id="an_48:5">48:5</span> Dina båda söner, som äro födda åt dig i
Egyptens land, innan jag kom hit till dig i Egypten, de skola nu vara
mina: Efraim och Manasse skola vara mina, likasom Ruben och Simeon.

<span id="an_48:6">48:6</span> Men de barn som du har fött efter dem
skola vara dina; de skola bära sina bröders namn i dessas arvedel.

<span id="an_48:7">48:7</span> Se, när jag kom från Paddan, dog Rakel
ifrån mig i Kanaans land, under resan, då det ännu var ett stycke väg
fram till Efrat; och jag begrov henne där vid vägen till Efrat.» Stället
heter nu Bet-Lehem.

<span id="an_48:8">48:8</span> Då nu Israel fick se Josefs söner, sade
han: »Vilka äro dessa?»

<span id="an_48:9">48:9</span> Josef svarade sin fader: »Det är mina
söner, som Gud har givit mig här.» Då sade han: »För dem hit till mig,
på det att jag må välsigna dem.»

<span id="an_48:10">48:10</span> Och Israels ögon voro skumma av ålder,
så att han icke kunde se. Så förde han dem då fram till honom, och han
kysste dem och tog dem i famn.

<span id="an_48:11">48:11</span> Och Israel sade till Josef: »Jag hade
icke tänkt att jag skulle få se ditt ansikte, men nu har Gud låtit mig
se till och med avkomlingar av dig.»

<span id="an_48:12">48:12</span> Och Josef förde dem bort ifrån hans
knän och föll ned till jorden på sitt ansikte.

<span id="an_48:13">48:13</span> Sedan tog Josef dem båda vid handen,
Efraim i sin högra hand, till vänster framför Israel, och Manasse i sin
vänstra hand, till höger framför Israel, och förde dem så fram till
honom.

<span id="an_48:14">48:14</span> Men Israel räckte ut sin högra hand och
lade den på Efraims huvud, fastän han var den yngre, och sin vänstra
hand på Manasses huvud; han lade alltså sina händer korsvis, ty Manasse
var den förstfödde.

<span id="an_48:15">48:15</span> Och han välsignade Josef och sade: »Den
Gud inför vilken mina fäder, Abraham och Isak, hava vandrat, den Gud som
har varit min herde från min födelse ända till denna dag,

<span id="an_48:16">48:16</span> den ängel som har förlossat mig från
allt ont, han välsigne dessa barn; och må de uppkallas efter mitt och
mina fäders, Abrahams och Isaks, namn, och må de föröka sig och bliva
talrika på jorden.»

<span id="an_48:17">48:17</span> Men när Josef såg att hans fader lade
sin högra hand på Efraims huvud, misshagade detta honom, och han fattade
sin faders hand och ville flytta den från Efraims huvud på Manasses
huvud.

<span id="an_48:18">48:18</span> Och Josef sade till sin fader: »Icke
så, min fader; denne är den förstfödde, lägg din högra hand på hans
huvud.»

<span id="an_48:19">48:19</span> Men hans fader ville icke; han sade:
»Jag vet det, min son, jag vet det; också av honom skall ett folk komma,
också han skall bliva stor; men hans yngre broder skall dock bliva
större än han, och hans avkomma skall bliva ett talrikt folk.»

<span id="an_48:20">48:20</span> Så välsignade han dem på den dagen och
sade: »Med ditt namn skall Israel välsigna, så att man skall säga: Gud
göre dig lik Efraim och Manasse.» Så satte han Efraim framför Manasse.

<span id="an_48:21">48:21</span> Och Israel sade till Josef: »Se, jag
dör; men Gud skall vara med eder och föra eder tillbaka till edra fäders
land.

<span id="an_48:22">48:22</span> Och utöver vad jag giver dina bröder
giver jag dig en särskild höjdsträcka som jag med mitt svärd och min
båge har tagit från amoréerna.»

<span id="an_49:1">49:1</span> Och Jakob kallade sina söner till sig och
sade: Församlen eder, på det att jag må förkunna eder vad som skall
hända eder i kommande dagar:

<span id="an_49:2">49:2</span> Kommen tillhopa och hören, I Jakobs
söner; hören på eder fader Israel.

<span id="an_49:3">49:3</span> Ruben, min förstfödde är du, min kraft
och min styrkas förstling, främst i myndighet och främst i makt.

<span id="an_49:4">49:4</span> Du sjuder över såsom vatten, du skall
icke bliva den främste, ty du besteg din faders läger; då gjorde du vad
skändligt var. Ja, min bädd besteg han!

<span id="an_49:5">49:5</span> Simeon och Levi äro bröder; deras vapen
äro våldets verktyg.

<span id="an_49:6">49:6</span> Min själ inlåte sig ej i deras råd, min
ära tage ingen del i deras samkväm; ty i sin vrede dräpte de män, och i
sitt överdåd stympade de oxar.

<span id="an_49:7">49:7</span> Förbannad vare deras vrede, som är så
våldsam, och deras grymhet, som är så hård! Jag skall förströ dem i
Jakob, jag skall förskingra dem i Israel.

<span id="an_49:8">49:8</span> Dig, Juda, dig skola dina bröder prisa;
din hand skall vara på dina fienders nacke, för dig skola din faders
söner buga sig.

<span id="an_49:9">49:9</span> Ett ungt lejon är Juda; från rivet byte
har du dragit ditupp, min son. Han har lagt sig ned, han vilar såsom ett
lejon, såsom en lejoninna -- vem vågar oroa honom?

<span id="an_49:10">49:10</span> Spiran skall icke vika ifrån Juda, icke
härskarstaven ifrån hans fötter, till dess han kommer till Silo och
folken bliva honom hörsamma.

<span id="an_49:11">49:11</span> Han binder vid vinträdet sin åsna, vid
ädla rankan sin åsninnas fåle. Han tvår sina kläder i vin, sin mantel i
druvors blod.

<span id="an_49:12">49:12</span> Hans ögon äro dunkla av vin och hans
tänder vita av mjölk.

<span id="an_49:13">49:13</span> Sebulon skall bo vid havets strand, vid
stranden, där skeppen ligga; sin sida skall han vända mot Sidon.

<span id="an_49:14">49:14</span> Isaskar är en stark åsna, som ligger i
ro i sin inhägnad.

<span id="an_49:15">49:15</span> Och han såg att viloplatsen var god,
och att landet var ljuvligt; då böjde han sin rygg under bördor och blev
en arbetspliktig tjänare.

<span id="an_49:16">49:16</span> Dan skall skaffa rätt åt sitt folk, han
såväl som någon av Israels stammar.

<span id="an_49:17">49:17</span> Dan skall vara en orm på vägen, en
huggorm på stigen, en som biter hästen i foten, så att ryttaren faller
baklänges av.

<span id="an_49:18">49:18</span> HERRE, jag bidar efter din frälsning!

<span id="an_49:19">49:19</span> Gad skall trängas av skaror, men själv
skall han tränga dem på hälarna.

<span id="an_49:20">49:20</span> Från Aser kommer fetma, honom till mat;
konungsliga läckerheter har han att giva.

<span id="an_49:21">49:21</span> Naftali är en snabb hind; han har sköna
ord att giva.

<span id="an_49:22">49:22</span> Ett ungt fruktträd är Josef, ett ungt
fruktträd vid källan; dess grenar nå upp över muren.

<span id="an_49:23">49:23</span> Bågskyttar oroa honom, de skjuta på
honom och ansätta honom;

<span id="an_49:24">49:24</span> dock förbliver hans båge fast, och hans
händer och armar spänstiga, genom dens händer, som är den Starke i
Jakob, genom honom som är herden, Israels klippa,

<span id="an_49:25">49:25</span> genom din faders Gud -- han skall
hjälpa dig. genom den Allsmäktige -- han skall välsigna dig med
välsignelser från himmelen därovan, välsignelser från djupet som
utbreder sig därnere, välsignelser från bröst och sköte.

<span id="an_49:26">49:26</span> Din faders välsignelser nå högt, högre
än mina förfäders välsignelser, de nå upp till de eviga höjdernas
härlighet. De skola komma över Josefs huvud, över dens hjässa, som är en
furste bland sina bröder.

<span id="an_49:27">49:27</span> Benjamin är en glupande ulv; om
morgonen förtär han rov, och om aftonen utskiftar han byte.»

<span id="an_49:28">49:28</span> Alla dessa äro Israels stammar, tolv
till antalet, och detta är vad deras fader talade till dem, när han
välsignade dem; åt var och en av dem gav han sin särskilda välsignelse.

<span id="an_49:29">49:29</span> Och han bjöd dem och sade till dem:
»Jag skall nu samlas till mitt folk; begraven mig bredvid mina fäder, i
grottan på hetiten Efrons åker,

<span id="an_49:30">49:30</span> i den grotta som ligger på åkern i
Makpela, gent emot Mamre, i Kanaans land, den åker som Abraham köpte
till egen grav av hetiten Efron,

<span id="an_49:31">49:31</span> där de hava begravit Abraham och hans
hustru Sara, där de ock hava begravit Isak och hans hustru Rebecka, och
där jag själv har begravit Lea,

<span id="an_49:32">49:32</span> på den åkern som jämte grottan där
köptes av Hets barn.»

<span id="an_49:33">49:33</span> När Jakob hade givit sina söner denna
befallning, drog han sina fötter upp i sängen; och han gav upp andan och
blev samlad till sina fäder.

<span id="an_50:1">50:1</span> Då föll Josef ned över sin faders ansikte
och grät över honom och kysste honom.

<span id="an_50:2">50:2</span> Och Josef bjöd läkarna som han hade i sin
tjänst att de skulle balsamera hans fader; och läkarna balsamerade
Israel.

<span id="an_50:3">50:3</span> Därtill åtgingo fyrtio dagar; så många
dagar åtgå nämligen för balsamering. Och egyptierna begräto honom i
sjuttio dagar.

<span id="an_50:4">50:4</span> Men när gråtodagarna efter honom voro
förbi, talade Josef till Faraos husfolk och sade: »Om jag har funnit nåd
för edra ögon, så framfören till Farao dessa mina ord:

<span id="an_50:5">50:5</span> Min fader har tagit en ed av mig och
sagt: 'När jag är död, begrav mig då i den grav som jag har låtit gräva
åt mig i Kanaans land.' Så låt mig nu fara ditupp och begrava min fader;
sedan skall jag komma tillbaka igen.»

<span id="an_50:6">50:6</span> Farao svarade: »Far ditupp och begrav din
fader, efter den ed som han har tagit av dig.»

<span id="an_50:7">50:7</span> Då for Josef upp för att begrava sin
fader, och med honom foro alla Faraos tjänare, de äldste i hans hus och
alla de äldste i Egyptens land,

<span id="an_50:8">50:8</span> därtill allt Josefs husfolk och hans
bröder och hans faders husfolk; allenast sina kvinnor och barn, och sina
får och fäkreatur lämnade de kvar i landet Gosen.

<span id="an_50:9">50:9</span> Och med honom foro ditupp både vagnar och
ryttare; och det var en mycket stor skara.

<span id="an_50:10">50:10</span> När de nu kommo till Goren-Haatad, på
andra sidan Jordan, höllo de där en mycket stor och högtidlig
dödsklagan, och han anställde en sorgefest efter sin fader i sju dagar.

<span id="an_50:11">50:11</span> Och när landets inbyggare, kananéerna,
sågo sorgefesten i Goren-Haatad, sade de: »Det är en högtidlig sorgefest
som egyptierna här hålla.» Därav fick stället namnet Abel-Misraim; det
ligger på andra sidan Jordan.

<span id="an_50:12">50:12</span> Och hans söner gjorde med honom såsom
han hade bjudit dem:

<span id="an_50:13">50:13</span> hans söner förde honom till Kanaans
land och begrovo honom i grottan på åkern i Makpela, den åker som
Abraham hade köpt till egen grav av hetiten Efron, gent emot Mamre.

<span id="an_50:14">50:14</span> Och sedan Josef hade begravit sin
fader, vände han tillbaka till Egypten med sina bröder och alla dem som
hade farit upp med honom för att begrava hans fader.

<span id="an_50:15">50:15</span> Men när Josefs bröder sågo att deras
fader var död, tänkte de: »Kanhända skall Josef nu bliva hätsk mot oss
och vedergälla oss allt det onda som vi hava gjort mot honom.»

<span id="an_50:16">50:16</span> Därför sände de bud till Josef och läto
säga: »Din fader bjöd oss så före sin död:

<span id="an_50:17">50:17</span> 'Så skolen I säga till Josef: Käre,
förlåt dina bröder vad de hava brutit och syndat, i det att de hava
handlat så illa mot dig.' Förlåt alltså nu din faders Guds tjänare vad
de hava brutit.» Och Josef grät, när de läto säga detta till honom.

<span id="an_50:18">50:18</span> Sedan kommo ock hans bröder själva och
föllo ned för honom och sade: »Se, vi vilja vara tjänare åt dig.»

<span id="an_50:19">50:19</span> Men Josef sade till dem: »Frukten icke.
Hållen I då mig för Gud?

<span id="an_50:20">50:20</span> I tänkten ont mot mig, men Gud har
tänkt det till godo, för att låta det ske, som nu har skett, och så
behålla mycket folk vid liv.

<span id="an_50:21">50:21</span> Frukten därför nu icke; jag skall
försörja eder och edra kvinnor och barn.» Och han tröstade dem och
talade vänligt med dem.

<span id="an_50:22">50:22</span> Och Josef bodde kvar i Egypten med sin
faders hus; och Josef blev ett hundra tio år gammal.

<span id="an_50:23">50:23</span> Och Josef fick se Efraims barn till
tredje led; också av Makir, Manasses son, föddes barn i Josefs sköte.

<span id="an_50:24">50:24</span> Och Josef sade till sina bröder: »Jag
dör, men Gud skall förvisso se till eder, och föra eder upp från detta
land till det land som han med ed har lovat åt Abraham, Isak och Jakob.»

<span id="an_50:25">50:25</span> Och Josef tog en ed av Israels barn och
sade: »När nu Gud ser till eder, fören då mina ben härifrån.»

<span id="an_50:26">50:26</span> Och Josef dog, när han var ett hundra
tio år gammal. Och man balsamerade honom, och han lades i en kista, i
Egypten.

------------------------------------------------------------------------

[Next: Exodus](exo)
