[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](ch1)  [Next](ezr) 

------------------------------------------------------------------------

### Swedish Bible: 2 Chronicles

<span id="an_1:1">1:1</span> Salomo, Davids son, befäste sig nu i sin
konungamakt, i det att HERREN, hans Gud, var med honom och gjorde honom
övermåttan stor.

<span id="an_1:2">1:2</span> Och sedan Salomo hade låtit kallelse utgå
till hela Israel, till över- och underhövitsmännen, till domarna och
till alla hövdingar i hela Israel, huvudmännen för familjerna,

<span id="an_1:3">1:3</span> begav han sig med hela denna församling
till offerhöjden i Gibeon, ty där stod Guds uppenbarelsetält, som
HERRENS tjänare Mose hade gjort i öknen.

<span id="an_1:4">1:4</span> Guds ark däremot hade David hämtat från
Kirjat-Jearim upp till den plats som David hade berett åt den, ty han
hade åt den slagit upp ett tält i Jerusalem.

<span id="an_1:5">1:5</span> Men kopparaltaret, som Besalel, son till
Uri, son till Hur, hade gjort, det hade man ställt upp framför HERRENS
tabernakel; och Salomo och församlingen gingo dit för att fråga honom.

<span id="an_1:6">1:6</span> Där offrade nu Salomo inför HERRENS ansikte
på kopparaltaret, som stod vid uppenbarelsetältet; han offrade på det
tusen brännoffer.

<span id="an_1:7">1:7</span> Och om natten uppenbarade sig Gud för
Salomo; han sade till honom: »Bed mig om vad du vill att jag skall giva
dig.»

<span id="an_1:8">1:8</span> Salomo svarade Gud: »Du har gjort stor nåd
med min fader David och har låtit mig bliva konung efter honom.

<span id="an_1:9">1:9</span> Så låt nu, HERRE Gud, ditt ord till min
fader David visa sig vara sant; ty du har själv gjort mig till konung
över ett folk som är så talrikt som stoftet på jorden.

<span id="an_1:10">1:10</span> Giv mig nu vishet och förstånd till att
vara detta folks ledare och anförare; ty vem skulle eljest kunna vara
domare för detta ditt stora folk?»

<span id="an_1:11">1:11</span> Då sade Gud till Salomo: »Eftersom du är
så till sinnes, och icke har bett om rikedom, skatter och ära eller om
dina ovänners liv, och ej heller bett om långt liv, utan har bett om
vishet och förstånd, så att du kan vara domare för mitt folk, över
vilket jag har gjort dig till konung,

<span id="an_1:12">1:12</span> därför vare vishet och förstånd dig
givna; därtill vill jag ock giva dig rikedom och skatter och ära, så att
ingen konung före dig har haft och ej heller någon efter dig skall hava
så mycket därav.»

<span id="an_1:13">1:13</span> Sedan nu Salomo hade varit vid
offerhöjden i Gibeon, begav han sig från uppenbarelsetältet till
Jerusalem och regerade där över Israel.

<span id="an_1:14">1:14</span> Och Salomo samlade vagnar och ridhästar,
så att han hade ett tusen fyra hundra vagnar och tolv tusen ridhästar;
dem förlade han dels i vagnsstäderna, dels i Jerusalem, hos konungen
själv.

<span id="an_1:15">1:15</span> Och konungen styrde så, att silver och
guld blev lika vanligt i Jerusalem som stenar, och cederträ lika vanligt
som mullbärsfikonträ i Låglandet.

<span id="an_1:16">1:16</span> Och hästarna som Salomo lät anskaffa
infördes från Egypten; ett antal kungliga uppköpare hämtade ett visst
antal av dem till bestämt pris.

<span id="an_1:17">1:17</span> Var vagn som de hämtade upp från Egypten
och införde kostade sex hundra siklar silver, och var häst ett hundra
femtio. Sammalunda infördes ock genom deras försorg sådana till
hetiternas alla konungar och till konungarna i Aram.

<span id="an_2:1">2:1</span> Och Salomo tänkte nu på att bygga ett hus
åt HERRENS namn och ett hus åt sig själv till konungaboning.

<span id="an_2:2">2:2</span> Därför avräknade Salomo sjuttio tusen män
till att vara bärare, åttio tusen man till att hugga sten i bergen, och
tre tusen sex hundra till att hava uppsikt över de andra.

<span id="an_2:3">2:3</span> Och Salomo sände till Huram, konungen i
Tyrus, och lät säga: »Visa samma vänskap mot mig som mot min fader
David, till vilken du sände cederträ, för att han skulle bygga sig ett
hus att bo i.

<span id="an_2:4">2:4</span> Nu vill jag bygga ett hus åt HERRENS, min
Guds, namn och helga det åt honom, för att man där må antända
välluktande rökelse inför hans ansikte, och hava skådebröden beständigt
upplagda, och offra brännoffer morgon och afton, på sabbaterna, vid
nymånaderna och vid HERRENS, vår Guds, högtider; ty så är det för
evärdlig tid stadgat för Israel.

<span id="an_2:5">2:5</span> Och det hus som jag vill bygga skall vara
stort, ty vår Gud är större än alla andra gudar.

<span id="an_2:6">2:6</span> Vem förmår väl att bygga honom ett hus?
Himlarna och himlarnas himmel rymma honom ju icke. Vem är då jag, att
jag skulle kunna bygga honom ett hus, om icke för att antända rökelse
inför hans ansikte?

<span id="an_2:7">2:7</span> Så sänd mig nu en konstförfaren man som kan
arbeta i guld, silver, koppar och järn, så ock i purpurrött,
karmosinrött och mörkblått garn, och som är skicklig i att utföra
snidverk, tillsammans med de konstförfarna män som jag har hos mig här i
Juda och Jerusalem, och som min fader David har anställt.

<span id="an_2:8">2:8</span> Och sänd mig cederträ, cypressträ och
algumträ från Libanon, ty jag vet att dina tjänare äro skickliga i att
hugga virke på Libanon; och mina tjänare äro redo att vara dina tjänare
behjälpliga.

<span id="an_2:9">2:9</span> Må du skaffa mig virke i myckenhet, ty
huset som jag vill bygga skall vara stort och härligt.

<span id="an_2:10">2:10</span> Och jag är villig att åt timmermännen som
hugga virket giva, för dina tjänares räkning, tjugu tusen korer tröskat
vete, tjugu tusen korer korn, tjugu tusen bat vin och tjugu tusen bat
olja.»

<span id="an_2:11">2:11</span> Härpå svarade Huram, konungen i Tyrus, i
ett brev som han sände till Salomo: »Därför att HERREN älskar sitt folk,
har han satt dig till konung över dem.»

<span id="an_2:12">2:12</span> Och Huram skrev ytterligare: »Lovad vare
HERREN, Israels Gud, himmelens och jordens skapare, han som har givit
konung David en vis son, så utrustad med klokhet och förstånd, att han
kan bygga ett hus åt HERREN och ett hus åt sig själv till konungaboning!

<span id="an_2:13">2:13</span> Så sänder jag nu en konstförfaren och
förståndig man, nämligen Huram-Abi.

<span id="an_2:14">2:14</span> Han är son till en av Dans döttrar, och
hans fader är en tyrisk man; han är skicklig att arbeta i guld och
silver, i koppar, järn, sten och trä, så ock i purpurrött, mörkblått,
vitt och karmosinrött garn, och tillika att utföra alla slags snidverk
och att väva alla slags konstvävnader; honom må du låta utföra arbetet
tillsammans med dina och min herres, din fader Davids, konstförfarna
män.

<span id="an_2:15">2:15</span> Må alltså nu min herre sända till sina
tjänare vetet och kornet, oljan och vinet som han har talat om.

<span id="an_2:16">2:16</span> Då vilja vi hugga virke på Libanon, så
mycket du behöver, och flotta det till dig på havet till Jafo; men
därifrån må du själv låta föra det upp till Jerusalem.»

<span id="an_2:17">2:17</span> Och Salomo lät räkna alla främmande män i
Israels land, likasom hans fader David förut hade anställt en räkning av
dem. Och de befunnos vara ett hundra femtiotre tusen sex hundra.

<span id="an_2:18">2:18</span> Av dem utsåg han sjuttio tusen till att
vara bärare, åttio tusen till att hugga sten i bergen, och tre tusen sex
hundra till att hava uppsikt över folket och hålla det till arbete.

<span id="an_3:1">3:1</span> Och Salomo begynte att bygga HERRENS hus i
Jerusalem, på berget Moria, där hans fader David hade fått sin
uppenbarelse, och där han nu själv hade berett rum, på det ställe som
David hade utsett, nämligen på jebuséen Ornans tröskplats.

<span id="an_3:2">3:2</span> Han begynte att bygga på andra dagen i
andra månaden, i sitt fjärde regeringsår.

<span id="an_3:3">3:3</span> När Salomo då skulle bygga Guds hus, lade
han grunden så, att det blev sextio alnar långt och tjugu alnar brett,
efter det gamla alnmåttet.

<span id="an_3:4">3:4</span> Förhuset, som låg framför långhuset,
framför husets kortsida, mätte tjugu alnar, och dess höjd var ett hundra
tjugu, och han överdrog det innantill med rent guld.

<span id="an_3:5">3:5</span> Huvudbyggnaden beklädde han med cypressträ,
detta åter beklädde han med bästa guld, och prydde det med palmer och
kedjeverk.

<span id="an_3:6">3:6</span> Därjämte smyckade han huset med dyrbara
stenar. Men guldet var från Parvaim.

<span id="an_3:7">3:7</span> Och han beklädde huset, bjälkarna,
trösklarna, ävensom väggarna och dörrarna däri med guld, och lät inrista
keruber på väggarna.

<span id="an_3:8">3:8</span> Vidare tillredde han det rum som skulle
vara det allraheligaste; det låg utefter husets kortsida och var tjugu
alnar långt och tjugu alnar brett. Och han beklädde det med bästa guld,
sex hundra talenter i vikt.

<span id="an_3:9">3:9</span> Och spikarna däri vägde femtio siklar i
guld. De övre salarna beklädde han ock med guld.

<span id="an_3:10">3:10</span> Och till det rum som var det
allraheligaste gjorde han två keruber, i bildhuggeriarbete, och man
överdrog dem med guld.

<span id="an_3:11">3:11</span> Längden på kerubernas vingar tillsammans
var tjugu alnar. Den enas ena vinge, fem alnar lång, rörde vid husets
ena vägg, och hans andra vinge, fem alnar lång, rörde vid den andra
kerubens vinge.

<span id="an_3:12">3:12</span> Och den andra kerubens ena vinge, fem
alnar lång, rörde vid husets andra vägg, och hans andra vinge, fem alnar
lång, nådde intill den första kerubens vinge.

<span id="an_3:13">3:13</span> Alltså bredde dessa keruber ut sina
vingar tjugu alnar vitt, under det att de stodo på sina fötter, med
ansiktena vända inåt.

<span id="an_3:14">3:14</span> Och han gjorde förlåten av mörkblått,
purpurrött, karmosinrött och vitt garn och prydde den med keruber.

<span id="an_3:15">3:15</span> Och han gjorde två pelare till att stå
framför huset, trettiofem alnar höga; och huvudet som satt ovanpå var
och en av dem var fem alnar.

<span id="an_3:16">3:16</span> Och han gjorde kedjor till koret och
satte ock sådana upptill på pelarna. Och vidare gjorde han hundra
granatäpplen och satte dem på kedjorna.

<span id="an_3:17">3:17</span> Och pelarna ställde han upp framför
tempelsalen, den ena på högra sidan och den andra på vänstra; åt den
högra gav han namnet Jakin och åt den vänstra namnet Boas.

<span id="an_4:1">4:1</span> Och han gjorde ett altare av koppar, tjugu
alnar långt, tjugu alnar brett och tio alnar högt.

<span id="an_4:2">4:2</span> Han gjorde ock havet, i gjutet arbete. Det
var tio alnar från den ena kanten till den andra, runt allt omkring, och
fem alnar högt; och ett trettio alnar långt snöre mätte dess omfång.

<span id="an_4:3">4:3</span> Och runt omkring nedantill voro bilder som
föreställde oxar, och omgåvo det runt omkring -- tio alnar brett som det
var -- så att de omslöto havet runt omkring; oxarna bildade två rader
och voro gjutna i ett stycke med det övriga.

<span id="an_4:4">4:4</span> Det stod ock på tolv oxar, tre vända mot
norr, tre vända mot väster, tre vända mot söder och tre vända mot öster;
havet stod ovanpå dessa, och deras bakdelar voro alla vända inåt.

<span id="an_4:5">4:5</span> Dess tjocklek var en handsbredd; och dess
kant var gjord såsom kanten på en bägare, i form av en utslagen lilja.
Det rymde och höll tre tusen bat.

<span id="an_4:6">4:6</span> Vidare gjorde han tio bäcken och ställde
fem på högra sidan och fem på vänstra, för att brukas vid tvagning; i
dem skulle man nämligen skölja vad som hörde till brännoffret. Men havet
var för prästerna till att två sig i.

<span id="an_4:7">4:7</span> Vidare gjorde han de gyllene ljusstakarna,
tio till antalet, sådana de skulle vara, och ställde dem i tempelsalen,
fem på högra sidan och fem på vänstra.

<span id="an_4:8">4:8</span> Vidare gjorde han tio bord och satte dem i
tempelsalen, fem på högra sidan och fem på vänstra. Han gjorde ock ett
hundra skålar av guld.

<span id="an_4:9">4:9</span> Och han gjorde prästernas förgård och den
stora yttre förgården, så ock dörrar till denna förgård; och dörrarna
överdrog han med koppar.

<span id="an_4:10">4:10</span> Och havet ställde han på högra sidan, åt
sydost.

<span id="an_4:11">4:11</span> Dessutom gjorde Huram askkärlen,
skovlarna och skålarna. Så förde Hiram det arbete till slut, som han
fick utföra åt konung Salomo för Guds hus:

<span id="an_4:12">4:12</span> nämligen två pelare, och de två kloten
och pelarhuvudena ovanpå pelarna, och de två nätverk som skulle betäcka
de båda klotformiga pelarhuvuden som sutto ovanpå pelarna,

<span id="an_4:13">4:13</span> och därjämte de fyra hundra granatäpplena
till de båda nätverken, två rader granatäpplen till vart nätverk, för
att de båda klotformiga pelarhuvuden som sutto uppe på pelarna så skulle
bliva betäckta.

<span id="an_4:14">4:14</span> Vidare gjorde han bäckenställen och
gjorde tillika bäckenen på bäckenställen,

<span id="an_4:15">4:15</span> så ock havet, som var allenast ett, och
de tolv oxarna därunder.

<span id="an_4:16">4:16</span> Och askkärlen, skovlarna och gafflarna
och alla dithörande föremål gjorde Huram-Abiv åt konung Salomo till
HERRENS hus. Allt var av blank koppar.

<span id="an_4:17">4:17</span> På Jordanslätten lät konungen gjuta det i
lerformar, mellan Suckot och Sereda.

<span id="an_4:18">4:18</span> Och Salomo lät göra en så stor myckenhet
av alla dessa föremål, att kopparens vikt icke kunde utrönas.

<span id="an_4:19">4:19</span> Alltså gjorde Salomo alla föremål som
skulle finnas i Guds hus: det gyllene altaret, borden som skådebröden
skulle ligga på,

<span id="an_4:20">4:20</span> så ock ljusstakarna med sina lampor, som
skulle tändas på föreskrivet sätt, framför koret, av fint guld,

<span id="an_4:21">4:21</span> med blomverket, lamporna och lamptängerna
av guld -- allt av yppersta guld;

<span id="an_4:22">4:22</span> vidare knivarna, de båda slagen av skålar
och fyrfaten, av fint guld. Och vad angår ingångarna i huset, så voro
både de dörrar i dess innersta, som ledde till det allraheligaste, och
de dörrar i huset, som ledde till tempelsalen, gjorda av guld.

<span id="an_5:1">5:1</span> Sedan allt det arbete som Salomo lät utföra
för HERRENS hus var färdigt, förde Salomo ditin vad hans fader David
hade helgat åt HERREN: silvret, guldet och alla kärlen; detta lade han
in i skattkamrarna i Guds hus.

<span id="an_5:2">5:2</span> Därefter församlade Salomo de äldste i
Israel, alla huvudmännen för stammarna, Israels barns familjehövdingar,
till Jerusalem, för att hämta HERRENS förbundsark upp från Davids stad,
det är Sion.

<span id="an_5:3">5:3</span> Så församlade sig då till konungen alla
Israels män under högtiden, den som firades i sjunde månaden.

<span id="an_5:4">5:4</span> När då alla de äldste i Israel hade kommit
tillstädes, lyfte leviterna upp arken.

<span id="an_5:5">5:5</span> Och de hämtade arken och uppenbarelsetältet
ditupp, jämte alla heliga föremål som funnos i tältet; de levitiska
prästerna hämtade det ditupp.

<span id="an_5:6">5:6</span> Och konung Salomo stod framför arken jämte
Israels hela menighet, som hade församlats till honom; och de offrade
därvid småboskap och fäkreatur i sådan myckenhet, att de icke kunde
täljas eller räknas.

<span id="an_5:7">5:7</span> Och prästerna buro in HERRENS förbundsark
till dess plats i husets kor, i det allraheligaste, till platsen under
kerubernas vingar.

<span id="an_5:8">5:8</span> Keruberna höllo nämligen sina vingar
utbredda över den plats där arken stod, så att arken och dess stänger
ovantill övertäcktes av keruberna.

<span id="an_5:9">5:9</span> Och stängerna voro så långa, att deras
ändar, som sköto ut från arken, väl kunde ses framför koret, men däremot
icke voro synliga längre ute. Och den har blivit kvar där ända till
denna dag.

<span id="an_5:10">5:10</span> I arken fanns intet annat än de två
tavlor som Mose hade lagt dit vid Horeb, när HERREN slöt förbund med
Israels barn, sedan de hade dragit ut ur Egypten.

<span id="an_5:11">5:11</span> Men när prästerna gingo ut ur helgedomen
(ty alla präster som funnos där hade helgat sig, utan avseende på vilken
avdelning de tillhörde;

<span id="an_5:12">5:12</span> och leviterna, samtliga sångarna, Asaf,
Heman och Jedutun med sina söner och bröder, stodo, klädda i vitt linne,
med cymbaler, psaltare och harpor öster om altaret, och jämte dem ett
hundra tjugu präster som blåste i trumpeter;

<span id="an_5:13">5:13</span> och trumpetblåsarna och sångarna stämde
på en gång och enhälligt upp HERRENS lov och pris), och när man nu lät
trumpeter och cymbaler och andra instrumenter ljuda och begynte lova
HERREN, därför att han är god, och därför att hans nåd varar
evinnerligen, då blev huset, HERRENS hus, uppfyllt av en molnsky,

<span id="an_5:14">5:14</span> så att prästerna för molnskyns skull icke
kunde stå där och göra tjänst; ty HERRENS härlighet uppfyllde Guds hus.

<span id="an_6:1">6:1</span> Då sade Salomo: »HERREN har sagt att han
vill bo i töcknet.

<span id="an_6:2">6:2</span> Men jag har byggt ett hus till boning åt
dig och berett en plats där du må förbliva till evig tid.»

<span id="an_6:3">6:3</span> Sedan vände konungen sig om och välsignade
Israels hela församling, under det att Israels hela församling förblev
stående.

<span id="an_6:4">6:4</span> Han sade: »Lovad vare HERREN, Israels Gud,
som med sina händer har fullbordat vad han med sin mun lovade min fader
David, i det han sade:

<span id="an_6:5">6:5</span> 'Från den dag då jag förde mitt folk ut ur
Egyptens land har jag icke i någon av Israels stammar utvalt en stad,
till att i den bygga ett hus där mitt namn skulle vara, ej heller har
jag utvalt någon man till att vara en furste över mitt folk Israel;

<span id="an_6:6">6:6</span> men Jerusalem har jag nu utvalt, för att
mitt namn skall vara där, och David har jag utvalt till att råda över
mitt folk Israel.'

<span id="an_6:7">6:7</span> Och min fader David hade väl i sinnet att
bygga ett hus åt HERRENS, Israels Guds, namn;

<span id="an_6:8">6:8</span> men HERREN sade till min fader David: 'Då
du nu har i sinnet att bygga ett hus åt mitt namn, så gör du visserligen
väl däri att du har detta i sinnet;

<span id="an_6:9">6:9</span> dock skall icke du få bygga detta hus, utan
din son, den som har utgått från din länd, han skall bygga huset åt mitt
namn.'

<span id="an_6:10">6:10</span> Och HERREN har uppfyllt det löfte han
gav; ty jag har kommit upp i min fader Davids ställe och sitter nu på
Israels tron, såsom HERREN lovade, och jag har byggt huset åt HERRENS,
Israels Guds, namn.

<span id="an_6:11">6:11</span> Och där har jag satt arken, i vilken
förvaras det förbund som HERREN slöt med Israels barn.»

<span id="an_6:12">6:12</span> Därefter trädde han fram för HERRENS
altare inför Israels hela församling och uträckte sina händer.

<span id="an_6:13">6:13</span> Ty Salomo hade gjort en talarstol av
koppar, fem alnar lång, fem alnar bred och tre alnar hög, och ställt den
mitt på den yttre förgården, på den stod han nu. Och han föll ned på
sina knän inför Israels hela församling, och uträckte sina händer mot
himmelen

<span id="an_6:14">6:14</span> och sade: »HERRE, Israels Gud, ingen gud
är dig lik, i himmelen eller på jorden, du som håller förbund och
bevarar nåd mot dina tjänare, när de vandra inför dig av allt sitt
hjärta,

<span id="an_6:15">6:15</span> du som har hållit vad du lovade din
tjänare David, min fader; ty vad du med din mun lovade, det fullbordade
du med din hand, så som nu har skett.

<span id="an_6:16">6:16</span> Så håll nu ock, HERRE, Israels Gud, vad
du lovade din tjänare David, min fader, i det att du sade: 'Aldrig skall
den tid komma, då på Israels tron icke inför mig sitter en avkomling av
dig, om allenast dina barn hava akt på sin väg, så att de vandra efter
min lag, såsom du har vandrat inför mig.'

<span id="an_6:17">6:17</span> Så låt nu, HERRE, Israels Gud, det ord
som du har talat till din tjänare David bliva sant.

<span id="an_6:18">6:18</span> Men kan då Gud verkligen bo på jorden
bland människorna? Himlarna och himlarnas himmel rymma dig ju icke; huru
mycket mindre då detta hus som jag har byggt!

<span id="an_6:19">6:19</span> Men vänd dig ändå till din tjänares bön
och åkallan, HERRE, min Gud, så att du hör på det rop och den bön som
din tjänare uppsänder till dig

<span id="an_6:20">6:20</span> och låter dina ögon dag och natt vara
öppna och vända mot detta hus -- den plats varom du har sagt att du där
vill fästa ditt namn -- så att du ock hör den bön som din tjänare beder,
vänd mot denna plats.

<span id="an_6:21">6:21</span> Ja, hör på de böner som din tjänare och
ditt folk Israel uppsända, vända mot denna plats. Må du höra dem från
himmelen, där du bor; och när du hör, så må du förlåta.

<span id="an_6:22">6:22</span> Om någon försyndar sig mot sin nästa och
man ålägger honom en ed och låter honom svärja, och han så kommer och
svär inför ditt altare i detta hus,

<span id="an_6:23">6:23</span> må du då höra det från himmelen och
utföra ditt verk och skaffa dina tjänare rätt, i det att du vedergäller
den skyldige och låter hans gärningar komma över hans huvud, men skaffar
rätt åt den som har rätt och låter honom få efter hans rättfärdighet.

<span id="an_6:24">6:24</span> Och om ditt folk Israel bliver slaget av
en fiende, därför att de hava syndat mot dig, men de omvända sig och
prisa ditt namn och bedja och åkalla inför ditt ansikte i detta hus

<span id="an_6:25">6:25</span> må du då höra det från himmelen och
förlåta ditt folk Israels synd och låta dem komma tillbaka till det land
som du har givit åt dem och deras fäder.

<span id="an_6:26">6:26</span> Om himmelen bliver tillsluten, så att
regn icke faller, därför att de hava syndat mot dig, men de då bedja,
vända mot denna plats, och prisa ditt namn och omvända sig från sin
synd, när du bönhör dem,

<span id="an_6:27">6:27</span> må du då höra det i himmelen och förlåta
dina tjänares och ditt folk Israels synd, i det att du lär dem den goda
väg som de skola vandra; och må du låta det regna över ditt land, det
som du har givit åt ditt folk till arvedel.

<span id="an_6:28">6:28</span> Om hungersnöd uppstår i landet, om pest
uppstår, om sot och rost, om gräshoppor och gräsmaskar komma, om
fienderna tränga folket i det land där deras städer stå, eller om någon
annan plåga och sjukdom kommer, vilken det vara må,

<span id="an_6:29">6:29</span> och om då någon bön och åkallan höjes
från någon människa, vilken det vara må, eller ock från hela ditt folk
Israel, när de var för sig känna den plåga och smärta som har drabbat
dem, och de så uträcka sina händer mot detta hus,

<span id="an_6:30">6:30</span> må du då höra det från himmelen, där du
bor, och förlåta och giva var och en efter alla hans gärningar, eftersom
du känner hans hjärta -- ty du allena känner människornas hjärtan --

<span id="an_6:31">6:31</span> på det att de alltid må frukta dig och
vandra på dina vägar, så länge de leva i det land som du har givit åt
våra fäder.

<span id="an_6:32">6:32</span> Också om en främling, en som icke är av
ditt folk Israel, kommer ifrån fjärran land, för ditt stora namns och
din starka hands och din uträckta arms skull, om någon sådan kommer och
beder, vänd mot detta hus,

<span id="an_6:33">6:33</span> må du då från himmelen, där du bor, höra
det och göra allt varom främlingen ropar till dig, på det att alla
jordens folk må känna ditt namn och frukta dig, likasom ditt folk Israel
gör, och förnimma att detta hus som jag har byggt är uppkallat efter
ditt namn.

<span id="an_6:34">6:34</span> Om ditt folk drager ut till strid mot
sina fiender, på den väg du sänder dem, och de då bedja till dig, vända
i riktning mot denna stad som du har utvalt och mot det hus som jag har
byggt åt ditt namn,

<span id="an_6:35">6:35</span> må du då från himmelen höra deras bön och
åkallan och skaffa dem rätt.

<span id="an_6:36">6:36</span> Om de synda mot dig -- eftersom ingen
människa finnes, som icke syndar -- och du bliver vred på dem och giver
dem i fiendens våld, så att man tager dem till fånga och för dem bort
till något annat land, fjärran eller nära,

<span id="an_6:37">6:37</span> men de då besinna sig i det land där de
äro i fångenskap, och omvända sig och åkalla dig i fångenskapens land
och säga: 'Vi hava syndat, vi hava gjort illa och varit ogudaktiga',

<span id="an_6:38">6:38</span> om de så omvända sig till dig av allt
sitt hjärta och av all sin själ, i fångenskapens land, dit man har fört
dem i fångenskap, och bedja, vända i riktning mot sitt land, det som du
har givit åt deras fäder, och mot den stad som du har utvalt, och mot
det hus som jag har byggt åt ditt namn,

<span id="an_6:39">6:39</span> må du då från himmelen, där du bor, höra
deras bön och åkallan och skaffa dem rätt och förlåta ditt folk vad de
hava syndat mot dig.

<span id="an_6:40">6:40</span> Ja, min Gud, låt nu dina ögon vara öppna
och dina öron akta på vad som bedes på denna plats.

<span id="an_6:41">6:41</span> Ja: Stå upp, HERRE Gud, och kom till din
vilostad, du och din makts ark. Dina präster, HERRE Gud, vare klädda i
frälsning, och dina fromma glädje sig över ditt goda.

<span id="an_6:42">6:42</span> HERRE Gud, visa icke tillbaka din smorde;
tänk på den nåd du har lovat din tjänare David.

<span id="an_7:1">7:1</span> När Salomo hade slutat sin bön, kom eld ned
från himmelen och förtärde brännoffret och slaktoffren, och HERRENS
härlighet uppfyllde huset.

<span id="an_7:2">7:2</span> Och prästerna kunde icke gå in i HERRENS
hus, eftersom HERRENS härlighet uppfyllde HERRENS hus.

<span id="an_7:3">7:3</span> Då nu alla Israels barn sågo huru elden kom
ned, och sågo HERRENS härlighet över huset, föllo de ned på den
stenlagda gården, med ansiktena mot jorden, och tillbådo HERREN och
tackade honom, därför att han är god, och därför att hans nåd varar
evinnerligen.

<span id="an_7:4">7:4</span> Och konungen och allt folket offrade
slaktoffer inför HERRENS ansikte.

<span id="an_7:5">7:5</span> Konung Salomo offrade såsom slaktoffer
tjugutvå tusen tjurar och ett hundra tjugu tusen av småboskapen. Så
invigdes Guds hus av konungen och allt folket.

<span id="an_7:6">7:6</span> Och prästerna stodo där i sina
tjänstförrättningar, och leviterna stodo med HERRENS musikinstrumenter,
som konung David hade låtit göra, för att de med dem skulle tacka
HERREN, därför att hans nåd varar evinnerligen; David lät nämligen dem
utföra lovsången. Men prästerna stodo mitt emot dem och blåste i
trumpeter, medan hela Israel förblev stående.

<span id="an_7:7">7:7</span> Och Salomo helgade den mellersta delen av
förgården framför HERRENS hus; ty där offrade han brännoffren och
fettstyckena av tackoffret eftersom kopparaltaret som Salomo hade låtit
göra icke kunde rymma brännoffret, spisoffret och fettstyckena.

<span id="an_7:8">7:8</span> Tid detta tillfälle firade Salomo högtiden
i sju dagar, och med honom hela Israel, en mycket stor församling ifrån
hela landet, allt ifrån det ställe där vägen går till Hamat ända till
Egyptens bäck.

<span id="an_7:9">7:9</span> Och på åttonde dagen höllo de
högtidsförsamling. Ty altarets invigning firade de i sju dagar och
högtiden i sju dagar.

<span id="an_7:10">7:10</span> Men på tjugutredje dagen i sjunde månaden
lät han folket gå hem till sina hyddor; och de voro fulla av glädje och
fröjd över det goda som HERREN hade gjort mot David och Salomo och mot
sitt folk Israel.

<span id="an_7:11">7:11</span> Så fullbordade Salomo HERRENS hus och
konungshuset; och allt vad Salomo hade haft i sinnet att utföra i
HERRENS hus och i sitt eget hus hade lyckats honom väl.

<span id="an_7:12">7:12</span> Och HERREN uppenbarade sig för Salomo om
natten och sade till honom: »Jag har hört din bön och utvalt denna plats
åt mig till offerplats.

<span id="an_7:13">7:13</span> Om jag tillsluter himmelen, så att regn
icke faller, om jag bjuder gräshoppor att fördärva landet, eller om jag
sänder pest bland mitt folk,

<span id="an_7:14">7:14</span> men mitt folk, det som är uppkallat efter
mitt namn, då ödmjukar sig och beder och söker mitt ansikte och omvänder
sig från sina onda vägar, så vill jag höra det från himmelen och förlåta
deras synd och skaffa bot åt deras land.

<span id="an_7:15">7:15</span> Så skola nu mina ögon vara öppna och mina
öron akta på vad som bedes på denna plats.

<span id="an_7:16">7:16</span> Och nu har jag utvalt och helgat detta
hus, för att mitt namn skall vara där till evig tid. Och mina ögon och
mitt hjärta skola vara där alltid.

<span id="an_7:17">7:17</span> Om du nu vandrar inför mig, såsom din
fader David vandrade, så att du gör allt vad jag har bjudit dig och
håller mina stadgar och rätter,

<span id="an_7:18">7:18</span> då skall jag upprätthålla din
konungatron, såsom jag lovade din fader David, när jag sade: 'Aldrig
skall den tid komma, då en avkomling av dig icke råder över Israel.'

<span id="an_7:19">7:19</span> Men om I vänden om och övergiven de
stadgar och bud som jag har förelagt eder, och gån bort och tjänen andra
gudar och tillbedjen dem,

<span id="an_7:20">7:20</span> då skall jag rycka upp dem som så göra ur
mitt land, det som jag har givit dem; och detta hus som jag har helgat
åt mitt namn skall jag förkasta ifrån mitt ansikte; och jag skall göra
det till ett ordspråk och en visa bland alla folk.

<span id="an_7:21">7:21</span> Och över detta hus, som har varit så
upphöjt, skall då var och en som går därförbi bliva häpen. Och när någon
frågar: 'Varför har HERREN gjort så mot detta land och detta hus?',

<span id="an_7:22">7:22</span> då skall man svara: 'Därför att de
övergåvo HERREN, sina fäders Gud, som hade fört dem ut ur Egyptens land,
och höllo sig till andra gudar och tillbådo dem och tjänade dem, därför
har han låtit allt detta onda komma över dem.'»

<span id="an_8:1">8:1</span> När de tjugu år voro förlidna, under vilka
Salomo byggde på HERRENS hus och på sitt eget hus,

<span id="an_8:2">8:2</span> byggde Salomo upp de städer som Huram hade
givit honom och lät Israels barn bosätta sig i dem.

<span id="an_8:3">8:3</span> Och Salomo drog till Hamat-Soba och
bemäktigade sig det.

<span id="an_8:4">8:4</span> Och han byggde upp Tadmor i öknen och alla
de förrådsstäder som i Hamat äro byggda av honom.

<span id="an_8:5">8:5</span> Vidare byggde han upp Övre Bet-Horon och
Nedre Bet-Horon och gjorde dem till fasta städer med murar, portar och
bommar,

<span id="an_8:6">8:6</span> så ock Baalat och alla Salomos
förrådsstäder, ävensom alla vagnsstäderna och häststäderna, och allt
annat som Salomo kände åstundan att bygga i Jerusalem, på Libanon och
eljest i hela det land som lydde under hans välde.

<span id="an_8:7">8:7</span> Allt det folk som fanns kvar av hetiterna,
amoréerna, perisséerna, hivéerna och jebuséerna, korteligen, alla de som
icke voro av Israel --

<span id="an_8:8">8:8</span> deras avkomlingar, så många som funnos kvar
i landet efter dem, i det att Israels barn icke hade utrotat dem, dessa
pålade Salomo att vara arbetspliktiga, såsom de äro ännu i dag.

<span id="an_8:9">8:9</span> Men somliga av Israels barn gjorde Salomo
icke till trälar vid de arbeten han utförde, utan de blevo krigare och
hövitsmän för hans kämpar, eller uppsyningsmän över hans vagnar och
ridhästar.

<span id="an_8:10">8:10</span> Och konung Salomos överfogdar voro två
hundra femtio; dessa hade befälet över folket.

<span id="an_8:11">8:11</span> Och Salomo lät Faraos dotter flytta upp
från Davids stad till det hus som han hade byggt åt henne; ty han sade:
»Jag vill icke att någon kvinna skall bo i Davids, Israels konungs, hus,
ty det är en helig plats, eftersom HERRENS ark har kommit dit.»

<span id="an_8:12">8:12</span> Nu offrade Salomo brännoffer åt HERREN på
HERRENS, altare, det som han hade byggt framför förhuset;

<span id="an_8:13">8:13</span> han offrade var dag de för den dagen
bestämda offren, efter Moses bud, på sabbaterna, vid nymånaderna och vid
högtiderna tre gånger om året, nämligen vid det osyrade brödets högtid,
vid veckohögtiden och vid lövhyddohögtiden.

<span id="an_8:14">8:14</span> Och efter sin fader Davids anordning
fastställde han de avdelningar i vilka prästerna skulle tjänstgöra,
ävensom leviternas åligganden, att de skulle utföra lovsången och
betjäna prästerna -- var dag de för den dagen bestämda åliggandena -- så
ock huru dörrvaktarna, efter sina avdelningar, skulle hålla vakt vid de
särskilda portarna; ty så hade gudsmannen David bjudit.

<span id="an_8:15">8:15</span> Och man vek icke av ifrån vad konungen
hade bjudit angående prästerna och leviterna, varken i fråga om någon
annan angelägenhet eller i fråga om förråden.

<span id="an_8:16">8:16</span> Så utfördes allt Salomos arbete, först
intill den dag då grunden lades till HERRENS hus, och sedan intill dess
det blev fullbordat. Och så var då HERRENS hus färdigt.

<span id="an_8:17">8:17</span> Vid denna tid drog Salomo till
Esjon-Geber och till Elot, på havsstranden, i Edoms land.

<span id="an_8:18">8:18</span> Och Huram sände till honom skepp genom
sitt folk, och därjämte av sitt folk sjökunnigt manskap. De foro med
Salomos folk till Ofir och hämtade därifrån fyra hundra femtio talenter
guld, som de förde till konung Salomo.

<span id="an_9:1">9:1</span> När drottningen av Saba fick höra ryktet om
Salomo, kom hon för att i Jerusalem sätta Salomo på prov med svåra
frågor. Hon kom med ett mycket stort följe och förde med sig kameler,
som buro välluktande kryddor och guld i myckenhet, så ock ädla stenar.
Och när hon kom inför konung Salomo, förelade hon honom allt vad hon
hade i tankarna.

<span id="an_9:2">9:2</span> Men Salomo gav henne svar på alla hennes
frågor; intet var förborgat för Salomo, utan han kunde giva henne svar
på allt.

<span id="an_9:3">9:3</span> När nu drottningen av Saba såg Salomos
vishet, och såg huset som han hade byggt,

<span id="an_9:4">9:4</span> och såg rätterna på hans bord och såg huru
hans tjänare sutto där, och huru de som betjänade honom utförde sina
åligganden, och huru de voro klädda, och vidare såg hans munskänkar, och
huru de voro klädda, och när hon såg den trappgång på vilken han gick
upp till HERRENS hus, då blev hon utom sig av förundran.

<span id="an_9:5">9:5</span> Och hon sade till konungen: »Sant var det
tal som jag hörde i mitt land om dig och om din vishet.

<span id="an_9:6">9:6</span> Jag ville icke tro vad man sade förrän jag
själv kom och med egna ögon fick se det; men nu finner jag att vidden av
din vishet icke ens till hälften har blivit omtalad för mig. Du är vida
förmer, än jag genom ryktet hade hört.

<span id="an_9:7">9:7</span> Sälla äro dina män, och sälla äro dessa
dina tjänare, som beständigt få stå inför dig och höra din visdom.

<span id="an_9:8">9:8</span> Lovad vare HERREN, din Gud, som har funnit
sådant behag i dig, att han har satt dig på sin tron till att vara
konung inför HERREN, din Gud! Ja, därför att din Gud älskar Israel och
vill hålla det vid makt evinnerligen, därför har han satt dig till
konung över dem, för att du skall skipa lag och rätt.»

<span id="an_9:9">9:9</span> Och hon gav åt konungen ett hundra tjugu
talenter guld, så och välluktande kryddor i stor myckenhet, därtill ädla
stenar; sådana välluktande kryddor som de vilka drottningen av Saba gav
åt konung Salomo hava eljest icke funnits.

<span id="an_9:10">9:10</span> När Hirams folk och Salomos folk hämtade
guld från Ofir, hemförde också de algumträ och ädla stenar.

<span id="an_9:11">9:11</span> Av algumträet lät konungen göra tillbehör
till HERRENS hus och till konungshuset, så ock harpor och psaltare för
sångarna. Sådant hade aldrig förut blivit sett i Juda land.

<span id="an_9:12">9:12</span> Konung Salomo åter gav åt drottningen av
Saba allt vad hon åstundade och begärde, förutom vad som svarade emot
det hon hade medfört åt konungen. Sedan vände hon om och for till sitt
land igen med sina tjänare.

<span id="an_9:13">9:13</span> Det guld som årligen inkom till Salomo
vägde sex hundra sextiosex talenter,

<span id="an_9:14">9:14</span> förutom det som infördes genom
kringresande handelsmän och andra köpmän; också Arabiens alla konungar
och ståthållarna i landet förde guld och silver till Salomo.

<span id="an_9:15">9:15</span> Och konung Salomo lät göra två hundra
stora sköldar av uthamrat guld och använde till var sådan sköld sex
hundra siklar uthamrat guld;

<span id="an_9:16">9:16</span> likaledes tre hundra mindre sköldar av
uthamrat guld och använde till var sådan sköld tre hundra siklar guld;
och konungen satte upp dem i Libanonskogshuset.

<span id="an_9:17">9:17</span> Vidare lät konungen göra en stor tron av
elfenben och överdrog den med rent guld.

<span id="an_9:18">9:18</span> Tronen hade sex trappsteg och en pall av
guld, fastsatta vid tronen; på båda sidor om sitsen voro armstöd, och
två lejon stodo utmed armstöden;

<span id="an_9:19">9:19</span> och tolv lejon stodo där på de sex
trappstegen, på båda sidor. Något sådant har aldrig blivit förfärdigat i
något annat rike.

<span id="an_9:20">9:20</span> Och alla konung Salomos dryckeskärl voro
av guld, och alla kärl i Libanonskogshuset voro av fint guld; silver
aktades icke för något i Salomos tid.

<span id="an_9:21">9:21</span> Ty konungen hade skepp som gingo till
Tarsis med Hurams folk; en gång vart tredje år kommo Tarsis-skeppen hem
och förde med sig guld och silver, elfenben, apor och påfåglar.

<span id="an_9:22">9:22</span> Och konung Salomo blev större än någon
annan konung på jorden, både i rikedom och i vishet.

<span id="an_9:23">9:23</span> Alla konungar på jorden kommo för att
besöka Salomo och höra den vishet som Gud hade nedlagt i hans hjärta.

<span id="an_9:24">9:24</span> Och var och en av dem förde med sig
skänker: föremål av silver och av guld, kläder, vapen, välluktande
kryddor, hästar och mulåsnor. Så skedde år efter år.

<span id="an_9:25">9:25</span> Och Salomo hade fyra tusen spann hästar
med vagnar och tolv tusen ridhästar; dem förlade han dels i
vagnsstäderna, dels i Jerusalem, hos konungen själv.

<span id="an_9:26">9:26</span> Och han var herre över alla konungar
ifrån floden ända till filistéernas land och sedan ända ned till
Egyptens gräns.

<span id="an_9:27">9:27</span> Och konungen styrde så, att silver blev
lika vanligt i Jerusalem som stenar, och cederträ lika vanligt som
mullbärsfikonträ i Låglandet.

<span id="an_9:28">9:28</span> Och hästar infördes till Salomo från
Egypten och från alla andra länder.

<span id="an_9:29">9:29</span> Vad nu vidare är att säga om Salomo, om
hans första tid såväl som om hans sista, det finnes upptecknat i
profeten Natans krönika, i siloniten Ahias profetia och i siaren Jedais
syner om Jerobeam, Nebats son.

<span id="an_9:30">9:30</span> Salomo regerade i Jerusalem över hela
Israel i fyrtio år.

<span id="an_9:31">9:31</span> Och Salomo gick till vila hos sina fäder,
och man begrov honom i hans fader Davids stad. Och hans son Rehabeam
blev konung efter honom.

<span id="an_10:1">10:1</span> Och Rehabeam drog till Sikem, ty hela
Israel hade kommit till Sikem för att göra honom till konung.

<span id="an_10:2">10:2</span> När Jerobeam, Nebats son, hörde detta,
där han var i Egypten -- dit hade han nämligen flytt för konung Salomo
-- vände han tillbaka från Egypten.

<span id="an_10:3">10:3</span> Och de sände bort och läto kalla honom
åter. Då kom Jerobeam tillstädes jämte hela Israel och talade till
Rehabeam och sade:

<span id="an_10:4">10:4</span> »Din fader gjorde vårt ok för svårt; men
lätta nu du det svåra arbete och det tunga ok som din fader lade på oss,
så vilja vi tjäna dig.»

<span id="an_10:5">10:5</span> Han svarade dem: »Vänten ännu tre dagar,
och kommen så tillbaka till mig.» Och folket gick.

<span id="an_10:6">10:6</span> Då rådförde sig konung Rehabeam med de
gamle som hade varit i tjänst hos hans fader Salomo, medan denne ännu
levde; han sade: »Vilket svar råden I mig att giva detta folk?»

<span id="an_10:7">10:7</span> De svarade honom och sade: »Om du visar
dig god mot detta folk och är nådig mot dem och talar goda ord till dem,
så skola de för alltid bliva dina tjänare.»

<span id="an_10:8">10:8</span> Men han aktade icke på det råd som de
gamle hade givit honom, utan rådförde sig med de unga män som hade vuxit
upp med honom, och som nu voro i hans tjänst.

<span id="an_10:9">10:9</span> Han sade till dem: »Vilket svar råden I
oss att giva detta folk som har talat till mig och sagt: 'Lätta det ok
som din fader har lagt på oss'?»

<span id="an_10:10">10:10</span> De unga männen som hade vuxit upp med
honom svarade honom då och sade: »Så bör du säga till folket som har
talat till dig och sagt: 'Din fader gjorde vårt ok tungt, men lätta du
det för oss' -- så bör du säga till dem: 'Mitt minsta finger är tjockare
än min faders länd.

<span id="an_10:11">10:11</span> Så veten nu, att om min fader har
belastat eder med ett tungt ok, så skall jag göra edert ok ännu tyngre;
har min fader tuktat eder med ris, så skall jag göra det med
skorpiongissel.'»

<span id="an_10:12">10:12</span> Så kom nu Jerobeam med allt folket till
Rehabeam på tredje dagen, såsom konungen hade befallt, i det han sade:
»Kommen tillbaka till mig på tredje dagen.»

<span id="an_10:13">10:13</span> Då gav konungen dem ett hårt svar; ty
konung Rehabeam aktade icke på de gamles råd.

<span id="an_10:14">10:14</span> Han talade till dem efter de unga
männens råd och sade: »Jag skall göra edert ok tungt, ja, jag skall göra
det ännu tyngre än förut; har min fader tuktat eder med ris, så skall
jag göra det med skorpiongissel.»

<span id="an_10:15">10:15</span> Alltså hörde konungen icke på folket;
ty det var så skickat av Gud, för att HERRENS ord skulle uppfyllas, det
som han hade talat till Jerobeam, Nebats son, genom Ahia från Silo.

<span id="an_10:16">10:16</span> Då nu hela Israel förnam att konungen
icke ville höra på dem, gav folket konungen detta svar: »Vad del hava vi
i David? Ingen arvslott hava vi i Isais son. Israel drage hem, var och
en till sin hydda. Se nu själv om ditt hus, du David.» Därefter drog
hela Israel hem till sina hyddor.

<span id="an_10:17">10:17</span> Allenast över de israeliter som bodde i
Juda städer förblev Rehabeam konung.

<span id="an_10:18">10:18</span> Och när konung Rehabeam sände åstad
Hadoram, som hade uppsikten över de allmänna arbetena, stenade Israels
barn denne till döds; och konung Rehabeam själv måste med hast stiga upp
i sin vagn och fly till Jerusalem.

<span id="an_10:19">10:19</span> Så avföll Israel från Davids hus och
har varit skilt därifrån ända till denna dag.

<span id="an_11:1">11:1</span> Och när Rehabeam kom till Jerusalem,
församlade han Juda hus och Benjamin, ett hundra åttio tusen utvalda
krigare, för att de skulle strida mot Israel och återvinna konungadömet
åt Rehabeam.

<span id="an_11:2">11:2</span> Men HERRENS ord kom till gudsmannen
Semaja; han sade:

<span id="an_11:3">11:3</span> »Säg till Rehabeam, Salomos son, Juda
konung, och till alla israeliter i Juda och Benjamin:

<span id="an_11:4">11:4</span> Så säger HERREN: I skolen icke draga upp
och strida mot edra bröder. Vänden tillbaka hem, var och en till sitt,
ty vad som har skett har kommit från mig.» Och de lyssnade till HERRENS
ord och vände om och drogo icke mot Jerobeam.

<span id="an_11:5">11:5</span> Men Rehabeam bodde i Jerusalem, och han
befäste städer i Juda och gjorde dem till fasta platser.

<span id="an_11:6">11:6</span> Han befäste Bet-Lehem, Etam, Tekoa,

<span id="an_11:7">11:7</span> Bet-Sur, Soko, Adullam

<span id="an_11:8">11:8</span> Gat, Maresa, Sif,

<span id="an_11:9">11:9</span> Adoraim, Lakis, Aseka,

<span id="an_11:10">11:10</span> Sorga, Ajalon och Hebron, alla i Juda
och Benjamin, och gjorde dem till fasta städer.

<span id="an_11:11">11:11</span> Och han gjorde deras befästningar
starka och tillsatte hövdingar i dem och lade in i dem förråd av mat,
olja och vin;

<span id="an_11:12">11:12</span> var och en särskild av dessa städer
försåg han med sköldar och spjut; han befäste dem mycket starkt. Och
Juda och Benjamin förblevo under hans välde.

<span id="an_11:13">11:13</span> Och prästerna och leviterna i hela
Israel gingo över till honom från alla sina områden;

<span id="an_11:14">11:14</span> ty leviterna övergåvo sina utmarker och
sina andra besittningar och begåvo sig till Juda och Jerusalem, eftersom
Jerobeam med sina söner drev dem bort ifrån deras tjänst såsom HERRENS
präster,

<span id="an_11:15">11:15</span> och anställde åt sig andra präster för
offerhöjderna och för de onda andarna och för kalvarna som han hade
låtit göra.

<span id="an_11:16">11:16</span> Och dem följde ifrån alla Israels
stammar de som vände sina hjärtan till att söka HERREN, Israels Gud;
dessa kommo till Jerusalem för att offra åt HERREN, sina fäders Gud.

<span id="an_11:17">11:17</span> I tre år befäste de så konungamakten i
Juda och gjorde Rehabeams, Salomos sons, välde starkt; ty i tre år
vandrade de på Davids och Salomos väg.

<span id="an_11:18">11:18</span> Och Rehabeam tog till hustru åt sig
Mahalat, dotter till Jerimot, Davids son, och till Abihail, Eliabs,
Isais sons, dotter.

<span id="an_11:19">11:19</span> Hon födde åt honom sönerna Jeus,
Semarja och Saham.

<span id="an_11:20">11:20</span> Och efter henne tog han till hustru
Maaka, Absaloms dotter. Hon födde åt honom Abia, Attai, Sisa och
Selomit.

<span id="an_11:21">11:21</span> Och Rehabeam hade Maaka, Absaloms
dotter, kärare än alla sina andra hustrur och bihustrur -- ty han hade
tagit aderton hustrur och sextio bihustrur -- och han födde tjuguåtta
söner och sextio döttrar.

<span id="an_11:22">11:22</span> Och Rehabeam satte Abia, Maakas son,
till huvud och furste bland sina bröder, ty han hade i sinnet att göra
honom till konung.

<span id="an_11:23">11:23</span> Och på lämpligt sätt fördelade han alla
Judas och Benjamins landskap och alla fasta städer mellan några av sina
söner och gav dem rikligt underhåll; han skaffade dem ock hustrur i
mängd.

<span id="an_12:1">12:1</span> När Rehabeams konungamakt nu hade blivit
befäst och han hade blivit mäktig, övergav han HERRENS lag, han jämte
hela Israel.

<span id="an_12:2">12:2</span> Men i konung Rehabeams femte regeringsår
drog Sisak, konungen i Egypten, upp mot Jerusalem, därför att de hade
varit otrogna mot HERREN;

<span id="an_12:3">12:3</span> han kom med ett tusen två hundra vagnar
och sextio tusen ryttare, och ingen kunde räkna det folk som följde
honom från Egypten: libyer, suckéer och etiopier.

<span id="an_12:4">12:4</span> Och han intog de fasta städerna i Juda
och kom ända till Jerusalem.

<span id="an_12:5">12:5</span> Och profeten Semaja hade kommit till
Rehabeam och till Juda furstar, som hade församlat sig i Jerusalem av
fruktan för Sisak; och han sade till dem: »Så säger HERREN: I haven
övergivit mig, därför har ock jag övergivit eder och givit eder i Sisaks
hand.»

<span id="an_12:6">12:6</span> Då ödmjukade sig Israels furstar och
konungen själv och sade: »HERREN är rättfärdig.»

<span id="an_12:7">12:7</span> När nu HERREN såg att de ödmjukade sig,
kom HERRENS ord till Semaja; han sade: »Eftersom de hava ödmjukat sig,
vill jag icke fördärva dem; jag skall låta dem med knapp nöd komma
undan, och min vrede skall icke bliva utgjuten över Jerusalem genom
Sisaks hand.

<span id="an_12:8">12:8</span> Dock skola de nödgas bliva honom
underdåniga, för att de må lära sig förstå vilken skillnad det är mellan
att tjäna mig och att tjäna främmande konungadömen.»

<span id="an_12:9">12:9</span> Så drog nu Sisak, konungen i Egypten, upp
mot Jerusalem. Och han tog skatterna i HERRENS hus och skatterna i
konungshuset; alltsammans tog han. Han tog ock de gyllene sköldar som
Salomo hade låtit göra.

<span id="an_12:10">12:10</span> I deras ställe lät konung Rehabeam göra
sköldar av koppar, och dessa lämnade han i förvar åt hövitsmännen för
drabanterna som höllo vakt vid ingången till konungshuset.

<span id="an_12:11">12:11</span> Och så ofta konungen gick till HERRENS
hus, gingo ock drabanterna och buro dem; sedan förde de dem tillbaka
till drabantsalen.

<span id="an_12:12">12:12</span> Därför att nu Rehabeam ödmjukade sig,
vände sig HERRENS vrede ifrån honom, så att han icke alldeles fördärvade
honom. Också fanns ännu något gott i Juda.

<span id="an_12:13">12:13</span> Alltså befäste konung Rehabeam sitt
välde i Jerusalem och fortsatte att regera. Rehabeam var nämligen
fyrtioett år gammal, när han blev konung, och han regerade sjutton år i
Jerusalem, den stad som HERREN hade utvalt ur alla Israel stammar, till
att där fästa sitt namn. Hans moder hette Naama, ammonitiskan.

<span id="an_12:14">12:14</span> Och han gjorde vad ont var, ty han
vände icke sitt hjärta till att söka HERREN.

<span id="an_12:15">12:15</span> Men vad som är att säga om Rehabeam, om
hans första tid såväl som om hans sista, det finnes upptecknat i
profeten Semajas och siaren Iddos krönikor, enligt släktregistrens sätt.
Och Rehabeam och Jerobeam lågo i krig med varandra, så länge de levde.

<span id="an_12:16">12:16</span> Men Rehabeam gick till vila hos sina
fäder och blev begraven i Davids stad. Och hans son Abia blev konung
efter honom.

<span id="an_13:1">13:1</span> I konung Jerobeams adertonde regeringsår
blev Abia konung över Juda.

<span id="an_13:2">13:2</span> Han regerade tre år i Jerusalem. Hans
moder hette Mikaja, Uriels dotter, från Gibea. Men Abia och Jerobeam
lågo i krig med varandra.

<span id="an_13:3">13:3</span> Och Abia begynte kriget med en här av
tappra krigsmän, fyra hundra tusen utvalda män; men Jerobeam ställde upp
sig till strid mot honom med åtta hundra tusen utvalda tappra stridsmän.

<span id="an_13:4">13:4</span> Och Abia steg upp på berget Semaraim i
Efraims bergsbygd och sade: »Hören mig, du, Jerobeam, och I, hela
Israel.

<span id="an_13:5">13:5</span> Skullen I icke veta att det är HERREN,
Israels Gud, som har givit åt David konungadömet över Israel för evig
tid, åt honom själv och hans söner, genom ett saltförbund?

<span id="an_13:6">13:6</span> Men Jerobeam, Nebats son, Salomos, Davids
sons, tjänare, uppreste sig och avföll från sin herre.

<span id="an_13:7">13:7</span> Och till honom församlade sig löst folk,
onda män, och de blevo Rehabeam, Salomos son, för starka, eftersom
Rehabeam ännu var ung och försagd och därför icke kunde stå dem emot.

<span id="an_13:8">13:8</span> Och nu menen I eder kunna stå emot
HERRENS konungadöme, som tillhör Davids söner, eftersom I ären en stor
hop och haven hos eder de guldkalvar som Jerobeam har låtit göra åt eder
till gudar.

<span id="an_13:9">13:9</span> Haven I icke fördrivit HERRENS präster,
Arons söner, och leviterna, och själva gjort eder präster, såsom de
främmande folken göra? Vemhelst som kommer med en ungtjur och sju
vädurar for att taga handfyllning, han får bliva präst åt dessa gudar,
som icke äro gudar.

<span id="an_13:10">13:10</span> Men vi hava HERREN till vår Gud, och vi
hava icke övergivit honom. Vi hava präster av Arons söner, som göra
tjänst inför HERREN, och leviter, som sköta tempelsysslorna;

<span id="an_13:11">13:11</span> och de förbränna åt HERREN brännoffer
var morgon och var afton och antända välluktande rökelse och lägga upp
bröd på det gyllene bordet och tända var afton den gyllene ljusstaken
med dess lampor. Ty vi hålla vad HERREN, vår Gud, har bjudit oss hålla,
men I haven övergivit honom.

<span id="an_13:12">13:12</span> Och se, vi hava Gud i spetsen för oss,
och vi hava hans präster med larmtrumpeterna för att blåsa till strid
mot eder. I Israels barn, striden icke mot HERREN, edra fäders Gud; ty
då skall det icke gå eder väl.»

<span id="an_13:13">13:13</span> Men Jerobeam hade låtit kringgå dem och
lagt ett bakhåll för att falla dem i ryggen; så stodo de nu mitt emot
Juda män och hade sitt bakhåll bakom dem.

<span id="an_13:14">13:14</span> När då Juda män vände sig om, fingo de
se att de hade fiender både framför sig och bakom sig. Då ropade de till
HERREN, och prästerna blåste i trumpeterna.

<span id="an_13:15">13:15</span> Därefter hovo Juda män upp ett härskri;
och när Juda män hovo upp sitt härskri, lät Gud Jerobeam och hela Israel
bliva slagna av Abia och Juda.

<span id="an_13:16">13:16</span> Och Israels barn flydde för Juda, och
Gud gav dem i deras hand.

<span id="an_13:17">13:17</span> Och Abia med sitt folk anställde ett
stort nederlag bland dem, så att fem hundra tusen unga män av Israel
föllo slagna.

<span id="an_13:18">13:18</span> Alltså blevo Israels barn på den tiden
kuvade; men Juda barn voro starka, ty de stödde sig på HERREN sina
fäders Gud.

<span id="an_13:19">13:19</span> Och Abia förföljde Jerobeam och tog
ifrån honom några städer: Betel med underlydande orter, Jesana med
underlydande orter och Efron med underlydande orter.

<span id="an_13:20">13:20</span> Och Jerobeam förmådde ingenting mer, så
länge Abia levde; och han blev hemsökt av HERREN, så att han dog.

<span id="an_13:21">13:21</span> Men Abia befäste sitt välde; och han
tog sig fjorton hustrur och födde tjugutvå söner och sexton döttrar.

<span id="an_13:22">13:22</span> Vad nu mer är att säga om Abia, om hans
företag och om annat som rör honom, det finnes upptecknat i profeten
Iddos »Utläggning».

<span id="an_14:1">14:1</span> Och Abia gick till vila hos sina fäder,
och man begrov honom i Davids stad. Och hans son Asa blev konung efter
honom. Under hans tid hade landet ro i tio år.

<span id="an_14:2">14:2</span> Och Asa gjorde vad gott och rätt var i
HERRENS, sin Guds, ögon.

<span id="an_14:3">14:3</span> Han skaffade bort de främmande altarna
och offerhöjderna och slog sönder stoderna och högg ned Aserorna.

<span id="an_14:4">14:4</span> Och han uppmanade Juda att söka HERREN,
sina fäders Gud, och hålla lagen och budorden.

<span id="an_14:5">14:5</span> Ur alla Juda städer skaffade han bort
offerhöjderna och solstoderna; och riket hade ro under honom.

<span id="an_14:6">14:6</span> Och han byggde fasta städer i Juda,
eftersom landet hade ro och han under dessa år icke hade något krig; ty
HERREN hade givit honom lugn.

<span id="an_14:7">14:7</span> Han sade nämligen till Juda: »Låt oss
bygga dessa städer och förse dem runt omkring med murar och torn, med
portar och bommar, medan vi ännu hava landet i vår makt, därför att vi
hava sökt HERREN, vår Gud; ty vi hava sökt honom, och han har låtit oss
få lugn på alla sidor.» Så byggde de då, och allt gick väl.

<span id="an_14:8">14:8</span> Och Asa hade en här som var väpnad med
stora sköldar och med spjut, och som utgjordes av tre hundra tusen man
från Juda, vartill kommo två hundra åttio tusen man från Benjamin, som
voro väpnade med små sköldar och spände båge. Alla dessa voro tappra
stridsmän.

<span id="an_14:9">14:9</span> Men Sera från Etiopien drog ut mot dem
med en här av tusen gånger tusen man och tre hundra vagnar; och han kom
till Maresa.

<span id="an_14:10">14:10</span> Och Asa drog ut mot honom, och de
ställde upp sig till strid i Sefatas dal vid Maresa.

<span id="an_14:11">14:11</span> Och Asa ropade till HERREN, sin Gud,
och sade: »HERRE, förutom dig finnes ingen som kan hjälpa i striden
mellan den starke och den svage. Så hjälp oss, HERRE, vår Gud, ty på dig
stödja vi oss, och i ditt namn hava vi kommit hit mot denna hop. HERRE,
du är vår Gud; mot dig förmår ju ingen människa något.»

<span id="an_14:12">14:12</span> Och HERREN lät etiopierna bliva slagna
av Asa och Juda, så att etiopierna flydde.

<span id="an_14:13">14:13</span> Och Asa och hans folk förföljde dem
ända till Gerar; och av etiopierna föllo så många, att ingen av dem kom
undan med livet, ty de blevo nedgjorda av HERREN och hans här. Och
folket tog byte i stor myckenhet.

<span id="an_14:14">14:14</span> Och de intogo alla städer runt omkring
Gerar, ty en förskräckelse ifrån HERREN hade kommit över dessa; och de
plundrade alla städerna, ty i dem fanns mycket att plundra.

<span id="an_14:15">14:15</span> Till och med boskapsskjulen bröto de
ned och förde bort småboskap i myckenhet och kameler, och vände så
tillbaka till Jerusalem.

<span id="an_15:1">15:1</span> Och över Asarja, Odeds son, kom Guds
Ande.

<span id="an_15:2">15:2</span> Han gick ut mot Asa och sade till honom:
»Hören mig, du, Asa, och I, hela Juda och Benjamin. HERREN är med eder,
när I ären med honom, och om I söken honom, så låter han sig finnas av
eder; men om I övergiven honom, så övergiver han ock eder.

<span id="an_15:3">15:3</span> En lång tid var ju Israel utan den sanne
Guden, utan präster som undervisade dem, och utan någon lag.

<span id="an_15:4">15:4</span> Men i sin nöd omvände de sig till HERREN,
Israels Gud, och när de sökte honom, lät han sig finnas av dem.

<span id="an_15:5">15:5</span> Under de tiderna fanns ingen trygghet,
när man gick ut eller in; utan stor förvirring rådde bland alla dem som
bodde här i länderna,

<span id="an_15:6">15:6</span> och folk drabbade samman med folk och
stad med stad; ty Gud förvirrade dem med allt slags nöd.

<span id="an_15:7">15:7</span> Men varen I frimodiga, låten icke modet
falla, ty edert verk skall få sin lön.»

<span id="an_15:8">15:8</span> När Asa hörde dessa ord och denna
profetia av profeten Oded, tog han mod till sig och skaffade bort
styggelserna ur Judas och Benjamins hela land och ur de städer som han
hade tagit i Efraims bergsbygd, och upprättade åter HERRENS altare, det
som stod framför HERRENS förhus.

<span id="an_15:9">15:9</span> Och han församlade hela Juda och
Benjamin, så ock de främlingar ifrån Efraim, Manasse och Simeon, som
bodde ibland dem; ty många från Israel hade gått över till honom, när de
sågo att HERREN, hans Gud, var med honom.

<span id="an_15:10">15:10</span> Och de församlade sig till Jerusalem i
tredje månaden av Asas femtonde regeringsår,

<span id="an_15:11">15:11</span> och offrade på den dagen åt HERREN sju
hundra tjurar och sju tusen djur av småboskapen, uttagna av det byte som
de hade fört med sig.

<span id="an_15:12">15:12</span> Och de ingingo det förbundet att de
skulle söka HERREN, sina fäders Gud, av allt sitt hjärta och av all sin
själ,

<span id="an_15:13">15:13</span> och att var och en som icke sökte
HERREN, Israels Gud, han skulle bliva dödad, liten eller stor, man eller
kvinna.

<span id="an_15:14">15:14</span> Och de gåvo HERREN sin ed med hög röst
och under jubel, och under det att trumpeter och basuner ljödo.

<span id="an_15:15">15:15</span> Och hela Juda gladde sig över eden; ty
de hade svurit den av allt sitt hjärta, och de sökte HERREN med hela sin
vilja, och han lät sig finnas av dem, och han lät dem få ro på alla
sidor.

<span id="an_15:16">15:16</span> Konung Asa avsatte ock sin moder Maaka
från hennes drottningsvärdighet, därför att hon hade satt upp en
styggelse åt Aseran; Asa högg nu ned styggelsen och krossade de och
brände upp den i Kidrons dal.

<span id="an_15:17">15:17</span> Men offerhöjderna blevo icke avskaffade
ur Israel; dock var Asas hjärta gudhängivet, så länge han levde.

<span id="an_15:18">15:18</span> Och han förde in i Guds hus både vad
hans fader och vad han själv hade helgat åt HERREN: silver, guld och
kärl.

<span id="an_15:19">15:19</span> Och intet krig uppstod förrän i Asas
trettiofemte regeringsår.

<span id="an_16:1">16:1</span> I Asas trettiosjätte regeringsår drog
Baesa, Israels konung, upp mot Juda och begynte befästa Rama, för att
hindra att någon komme vare sig från eller till Asa, Juda konung.

<span id="an_16:2">16:2</span> Då tog Asa silver och guld ur
skattkamrarna i HERRENS hus och i konungshuset, och sände det till
Ben-Hadad, konungen i Aram, som bodde i Damaskus, och lät säga:

<span id="an_16:3">16:3</span> »Ett förbund består ju mellan mig och
dig, såsom det var mellan min fader och din fader. Se, här sänder jag
dig silver och guld; så bryt då ditt förbund med Baesa, Israels konung,
för att han må lämna mig i fred.»

<span id="an_16:4">16:4</span> Och Ben-Hadad lyssnade till konung Asa
och sände sina krigshövitsmän mot Israels städer, och de förhärjade
Ijon, Dan och Abel-Maim samt alla förrådshus i Naftali städer.

<span id="an_16:5">16:5</span> När Baesa hörde detta, avstod han från
att befästa Rama och lät sina arbeten där upphöra.

<span id="an_16:6">16:6</span> Men konung Asa tog med sig hela Juda, och
de förde bort ifrån Rama stenar och trävirke som Baesa använde till att
befästa det. Därmed befäste han så Geba och Mispa.

<span id="an_16:7">16:7</span> Vid samma tid kom siaren Hanani till Asa,
Juda konung, och sade till honom: »Eftersom du stödde dig på konungen i
Aram och icke stödde dig på HERREN, din Gud, därför har den arameiske
konungens här sluppit undan din hand.

<span id="an_16:8">16:8</span> Voro icke etiopierna och libyerna en
väldig här, med vagnar och ryttare i stor myckenhet? Men därför att du
då stödde dig på HERREN, gav han dem i din hand.

<span id="an_16:9">16:9</span> TY HERRENS ögon överfara hela jorden, för
att han med sin kraft skall bistå dem som med sina hjärtan hängiva sig
åt honom. Härutinnan har du handlat dåraktigt. Därför skall du
hädanefter hava ständiga strider.»

<span id="an_16:10">16:10</span> Men Asa blev förtörnad på siaren och
satte honom i stockhuset; så förbittrad var han på honom för vad han
hade sagt. Vid samma tid förfor Asa ock våldsamt mot andra av folket.

<span id="an_16:11">16:11</span> Men vad som är att säga om Asa, om hans
första tid såväl som om hans sista, det finnes upptecknat i boken om
Judas och Israels konungar.

<span id="an_16:12">16:12</span> Och i sitt trettionionde regeringsår
fick Asa en sjukdom i sina fötter, och sjukdomen blev övermåttan svår;
men oaktat sin sjukdom sökte han icke HERREN, utan allenast läkares
hjälp.

<span id="an_16:13">16:13</span> Och Asa gick till vila hos sina fäder
och dog i sitt fyrtioförsta regeringsår.

<span id="an_16:14">16:14</span> Och man begrov honom i den grav som han
hade låtit hugga ut åt sig i Davids stad; och man lade honom på en bädd
som man hade fyllt med vällukter och kryddor av olika slag, konstmässigt
beredda, och anställde till hans ära en mycket stor förbränning.

<span id="an_17:1">17:1</span> Och hans son Josafat blev konung; efter
honom. Han befäste sitt välde mot Israel.

<span id="an_17:2">17:2</span> Han lade in krigsfolk i alla Juda fasta
städer och lade in besättningar i Juda land och i de Efraims städer som
hans fader Asa hade intagit.

<span id="an_17:3">17:3</span> Och HERREN var med Josafat, ty han
vandrade på sin fader Davids första vägar och sökte icke Baalerna,

<span id="an_17:4">17:4</span> utan sökte sin faders Gud och vandrade
efter hans bud och gjorde icke såsom Israel.

<span id="an_17:5">17:5</span> Därför befäste HERREN konungadömet i hans
hand, och hela Juda gav skänker åt Josafat, så att hans rikedom och ära
blev stor.

<span id="an_17:6">17:6</span> Och då hans frimodighet växte på HERRENS
vägar, skaffade han också bort offerhöjderna och Aserorna ur Juda.

<span id="an_17:7">17:7</span> Och i sitt tredje regeringsår sände han
ut sina hövdingar Ben-Hail, Obadja, Sakarja, Netanel och Mikaja, till
att undervisa i Juda städer,

<span id="an_17:8">17:8</span> och med dem några leviter, nämligen
leviterna Semaja, Netanja, Sebadja, Asael, Semiramot, Jonatan, Adonia,
Tobia och Tob-Adonia; och de hade med sig prästerna Elisama och Joram.

<span id="an_17:9">17:9</span> Dessa undervisade nu i Juda och hade
HERRENS lagbok med sig; de foro omkring i alla Juda städer och
undervisade bland folket.

<span id="an_17:10">17:10</span> Och en förskräckelse ifrån HERREN kom
över alla riken i de länder som lågo omkring Juda, så att de icke vågade
kriga mot Josafat.

<span id="an_17:11">17:11</span> Och en del av filistéerna förde skänker
till Josafat och gåvo silver i skatt. Därtill förde ock araberna till
honom småboskap, sju tusen sju hundra vädurar och sju tusen sju undra
bockar.

<span id="an_17:12">17:12</span> Så blev Josafat allt mäktigare och till
slut övermåttan mäktig. Och han byggde borgar och förrådsstäder i Juda.

<span id="an_17:13">17:13</span> Han hade stora upplag i Juda städer;
och krigsfolk, tappra stridsmän, hade han i Jerusalem.

<span id="an_17:14">17:14</span> Och detta var ordningen bland dem,
efter deras familjer. Till Juda hörde följande överhövitsmän:
hövitsmannen Adna och med honom tre hundra tusen tappra stridsmän;

<span id="an_17:15">17:15</span> därnäst hövitsmannen Johanan och med
honom två hundra åttio tusen;

<span id="an_17:16">17:16</span> därnäst Amasja, Sikris son, som
frivilligt hade givit sig i HERRENS tjänst, och med honom två hundra
tusen tappra stridsmän.

<span id="an_17:17">17:17</span> Men från Benjamin voro: Eljada, en
tapper stridsman, och med honom två hundra tusen, väpnade med båge och
sköld;

<span id="an_17:18">17:18</span> därnäst Josabad och med honom ett
hundra åttio tusen, rustade till strid.

<span id="an_17:19">17:19</span> Dessa voro de som gjorde tjänst hos
konungen; därtill kommo de som konungen hade förlagt i de befästa
städerna i hela Juda.

<span id="an_18:1">18:1</span> När Josafat nu hade kommit till stor
rikedom och ära, befryndade han sig med Ahab.

<span id="an_18:2">18:2</span> Och efter några års förlopp for han ned
till Ahab i Samaria. Och Ahab lät för honom och folket som han hade med
sig slakta får och fäkreatur i myckenhet; och han sökte intala honom att
draga upp mot Ramot i Gilead.

<span id="an_18:3">18:3</span> Ahab, Israels konung, frågade alltså
Josafat, Juda konung: »Vill du draga med mig mot Ramot i Gilead?» Han
svarade honom: »Jag såsom du, och mitt folk såsom ditt folk! Jag vill
följa med dig i striden.»

<span id="an_18:4">18:4</span> Men Josafat sade ytterligare till Israels
konung: »Fråga dock först HERREN härom.»

<span id="an_18:5">18:5</span> Då församlade Israels konung profeterna,
fyra hundra män, och frågade dem: »Skola vi draga åstad till Ramot i
Gilead för att belägra det, eller skall jag avstå därifrån?» De svarade:
»Drag ditupp; Gud skall giva det i konungens hand.»

<span id="an_18:6">18:6</span> Men Josafat sade: »Finnes här ingen annan
HERRENS profet, så att vi kunna fråga genom honom?»

<span id="an_18:7">18:7</span> Israels konung svarade Josafat: »Här
finnes ännu en man, Mika, Jimlas son, genom vilken vi kunna fråga
HERREN; men han är mig förhatlig, ty han profeterar aldrig lycka åt mig,
utan beständigt allenast olycka.» Josafat sade: »Konungen säge icke så.»

<span id="an_18:8">18:8</span> Då kallade Israels konung till sig en
hovman och sade: »Skaffa skyndsamt hit Mika, Jimlas son.»

<span id="an_18:9">18:9</span> Israels konung och Josafat, Juda konung,
sutto nu var och en på sin tron, iklädda sina skrudar; de sutto på en
tröskplats vid Samarias port, under det att alla profeterna profeterade
inför dem.

<span id="an_18:10">18:10</span> Då gjorde sig Sidkia, Kenaanas son,
horn av järn och sade: »Så säger HERREN: Med dessa skall du stånga
araméerna, så att de förgöras.»

<span id="an_18:11">18:11</span> Och alla profeterna profeterade på
samma sätt och sade: »Drag upp mot Ramot i Gilead, så skall du bliva
lyckosam; HERREN skall giva det i konungens hand.»

<span id="an_18:12">18:12</span> Och budet som hade gått för att kalla
på Mika talade till honom och sade: »Det är så, att profeterna med en
mun lova konungen lycka; så låt nu ock ditt tal stämma överens med
deras, och lova också du lycka.»

<span id="an_18:13">18:13</span> Men Mika svarade: »Så sant HERREN
lever, jag skall allenast tala det som min Gud säger.»

<span id="an_18:14">18:14</span> När han sedan kom till konungen,
frågade konungen honom: »Mika, skola vi draga åstad till Ramot i Gilead
för att belägra det, eller skall jag avstå därifrån?» Han svarade:
»Dragen ditupp, så skolen I bliva lyckosamma; de skola bliva givna i
eder hand.»

<span id="an_18:15">18:15</span> Men konungen sade till honom: »Huru
många gånger skall jag besvärja dig att icke tala till mig annat än
sanning i HERRENS namn?»

<span id="an_18:16">18:16</span> Då sade han: »Jag såg hela Israel
förskingrat på bergen, likt får som icke hava någon herde. Och HERREN
sade: 'Dessa hava icke någon herre; må de vända tillbaka hem i frid, var
och en till sitt.'»

<span id="an_18:17">18:17</span> Då sade Israels konung till Josafat:
»Sade jag dig icke att denne aldrig profeterar lycka åt mig, utan
allenast olycka?»

<span id="an_18:18">18:18</span> Men han sade: »Hören alltså HERRENS
ord. Jag såg HERREN sitta på sin tron och himmelens hela härskara stå på
hans högra sida och på hans vänstra.

<span id="an_18:19">18:19</span> Och HERREN sade: 'Vem vill locka Ahab,
Israels konung, att draga upp mot Ramot i Gilead, för att han må falla
där?' Då sade den ene så och den andre så.

<span id="an_18:20">18:20</span> Slutligen kom anden fram och ställde
sig inför HERREN och sade: 'Jag vill locka honom därtill.' HERREN
frågade honom: 'På vad sätt?'

<span id="an_18:21">18:21</span> Han svarade: 'Jag vill gå ut och bliva
en lögnens ande i alla hans profeters mun.» Då sade han: 'Du må försöka
att locka honom därtill och du skall också lyckas; gå ut och gör så.'

<span id="an_18:22">18:22</span> Och se, nu har HERREN lagt en lögnens
ande i dessa dina profeters mun, medan HERREN ändå har beslutit att
olycka skall komma över dig.»

<span id="an_18:23">18:23</span> Då trädde Sidkia, Kenaanas son, fram
och gav Mika ett slag på kinden och sade: »På vilken väg har då HERRENS
Ande gått bort ifrån mig för att tala med dig?»

<span id="an_18:24">18:24</span> Mika svarade: »Du skall få se det på
den dag då du nödgas springa från kammare till kammare för att gömma
dig.»

<span id="an_18:25">18:25</span> Men Israels konung sade: »Tagen Mika
och fören honom tillbaka till Amon, hövitsmannen i staden, och till
Joas, konungasonen.

<span id="an_18:26">18:26</span> Och sägen: Så säger konungen: Sätten
denne i fängelse och bespisen honom med fångkost, till dess jag kommer
välbehållen tillbaka.»

<span id="an_18:27">18:27</span> Mika svarade: »Om du kommer välbehållen
tillbaka, så har HERREN icke talat genom mig.» Och han sade ytterligare:
»Hören detta, I folk, allasammans.»

<span id="an_18:28">18:28</span> Så drog nu Israels konung jämte
Josafat, Juda konung, upp till Ramot i Gilead.

<span id="an_18:29">18:29</span> Och Israels konung sade till Josafat:
»Jag vill förkläda mig, när jag drager ut i striden, men du må vara
klädd i dina egna kläder.» Så förklädde sig Israels konung, när de drogo
ut i striden.

<span id="an_18:30">18:30</span> Men konungen i Aram hade bjudit och
sagt till sina vagnshövitsmän: »I skolen icke giva eder i strid med
någon, vare sig liten eller stor, utom med Israels konung allena.»

<span id="an_18:31">18:31</span> När då hövitsmannen över vagnarna fingo
se Josafat, tänkte de: »Detta är Israels konung», och omringade honom
därför, i avsikt att anfalla honom. Då gav Josafat upp ett rop, och
HERREN hjälpte honom, Gud vände dem bort ifrån honom.

<span id="an_18:32">18:32</span> Så snart nämligen hövitsmännen över
vagnarna märkte att det icke var Israels konung, vände de om och läto
honom vara.

<span id="an_18:33">18:33</span> Men en man som spände sin båge och sköt
på måfå träffade Israels konung i en fog på rustningen. Då sade denne
till sin körsven: »Sväng om vagnen och för mig ut ur hären, ty jag är
sårad.»

<span id="an_18:34">18:34</span> Och striden blev på den dagen allt
häftigare, och Israels konung höll sig ända till aftonen upprätt i sin
vagn, vänd mot araméerna; men vid den tid då solen gick ned gav han upp
andan.

<span id="an_19:1">19:1</span> Men Josafat, Juda konung, vände
välbehållen hem igen till Jerusalem.

<span id="an_19:2">19:2</span> Då gick siaren Jehu, Hananis son, ut mot
konung Josafat och sade till honom: »Skall man då hjälpa den ogudaktige?
Skall du då älska dem som hata HERREN? För vad du har gjort vilar nu
HERRENS förtörnelse över dig.

<span id="an_19:3">19:3</span> Dock har något gott blivit funnet hos
dig, ty du har utrotat Aserorna ur landet och har vänt ditt hjärta till
att söka Gud.»

<span id="an_19:4">19:4</span> Och Josafat stannade nu i Jerusalem, men
sedan drog han åter ut bland folket, ifrån Beer-Seba ända till Efraims
bergsbygd, och förde dem tillbaka till HERREN, deras fäders Gud.

<span id="an_19:5">19:5</span> Och han anställde domare i landet, i alla
Juda befästa städer, särskilda för var stad.

<span id="an_19:6">19:6</span> Och han sade till dessa domare: »Sen
till, vad I gören; ty I dömen icke människodom, utan HERRENS dom, och
han är närvarande, så ofta I dömen.

<span id="an_19:7">19:7</span> Låten alltså nu fruktan för HERREN vara
över eder. Given akt på vad I gören; ty hos HERREN, vår Gud, finnes
ingen orätt, och han har icke anseende till personen, ej heller tager
han mutor.»

<span id="an_19:8">19:8</span> Också i Jerusalem hade Josafat anställt
några av leviterna och prästerna och några av huvudmännen för Israels
familjer till att döma HERRENS dom och avgöra rättstvister. När de sedan
vände tillbaka till Jerusalem,

<span id="an_19:9">19:9</span> bjöd han dem och sade: »Så skolen I göra
i HERRENS fruktan, redligt och med hängivet hjärta.

<span id="an_19:10">19:10</span> Och så ofta någon rättssak drages inför
eder av edra bröder, som bo i sina städer, det må gälla dom i en
blodssak eller eljest tillämpning av lag och bud, stadgar och rätter, då
skolen I varna dem, så att de icke ådraga sig skuld inför HERREN,
varigenom förtörnelse kommer över eder och edra bröder. Så skolen I
göra, för att I icke mån ådraga eder skuld.

<span id="an_19:11">19:11</span> Och se, översteprästen Amarja skall
vara eder förman i alla HERRENS saker, och Sebadja, Ismaels son, fursten
för Juda hus, i alla konungens saker; och leviterna skola vara
tillsyningsmän under eder. Varen nu ståndaktiga i vad I gören, och
HERREN skall vara med den som är god.»

<span id="an_20:1">20:1</span> Därefter kommo Moabs barn och Ammons barn
och med dem en del av ammoniterna för att strida mot Josafat.

<span id="an_20:2">20:2</span> Och man kom och berättade detta för
Josafat och sade: »En stor hop kommer mot dig från landet på andra sidan
havet, från Aram, och de äro redan i Hasason-Tamar (det är En-Gedi).»

<span id="an_20:3">20:3</span> Då blev Josafat förskräckt och vände sin
håg till att söka HERREN; och han lät lysa ut en fasta över hela Juda.

<span id="an_20:4">20:4</span> Och Juda församlade sig för att söka
hjälp hos HERREN; ja, från alla Juda städer kom man för att söka HERREN.

<span id="an_20:5">20:5</span> Och Josafat trädde upp i Juda mäns och
Jerusalems församling i HERRENS hus, framför den nya förgården,

<span id="an_20:6">20:6</span> och sade: »HERRE, våra fäders Gud, är
icke du Gud i himmelen och den som råder över alla hednafolkens riken? I
din hand är kraft och makt; och ingen finnes, som kan stå dig emot.

<span id="an_20:7">20:7</span> Var det icke du, vår Gud, som fördrev
detta lands inbyggare för ditt folk Israel och gav det åt Abrahams, din
väns, säd för evig tid?

<span id="an_20:8">20:8</span> De fingo bo där, och de byggde dig där en
helgedom åt ditt namn, i det de sade:

<span id="an_20:9">20:9</span> 'Om något ont kommer över oss, svärd,
straffdom eller pest eller hungersnöd, så vilja vi träda upp inför detta
hus och inför dig, ty ditt namn är i detta hus; och vi vilja ropa till
dig i vår nöd, och du skall då höra och hjälpa.'

<span id="an_20:10">20:10</span> Se därför nu huru Ammons barn och Moab
och folket i Seirs bergsbygd -- genom vilkas område du icke tillstadde
Israel att gå, när de kommo från Egyptens land, varför de ock togo en
omväg bort ifrån dem och icke förgjorde dem --

<span id="an_20:11">20:11</span> se huru dessa nu vedergälla oss, i det
att de komma för att förjaga oss ur det land som är din besittning, och
som du har givit oss till besittning.

<span id="an_20:12">20:12</span> Du, vår Gud, skall du icke hålla dom
över dem? Ty vi förmå intet mot denna stora hop som kommer emot oss, och
själva veta vi icke vad vi skola göra, utan till dig se våra ögon.»

<span id="an_20:13">20:13</span> Och hela Juda stod där inför HERREN med
sina späda barn, sina hustrur och söner.

<span id="an_20:14">20:14</span> Då kom HERRENS Ande mitt i församlingen
över Jahasiel, son till Sakarja, son till Benaja, son till Jegiel, son
till Mattanja, en levit, av Asafs söner,

<span id="an_20:15">20:15</span> och han sade: »Akten härpå, alla I av
Juda, och I Jerusalems invånare, och du konung Josafat. Så säger HERREN
till eder: Frukten icke och varen icke förfärade för denna stora hop, ty
striden är icke eder, utan Guds.

<span id="an_20:16">20:16</span> Dragen i morgon ned mot dem. De draga
då upp på Hassishöjden, och I skolen träffa dem vid andan av dalen,
framför Jeruels öken.

<span id="an_20:17">20:17</span> Men därvid bliver det icke eder sak att
strida. I skolen allenast träda fram och stå stilla och se på, huru
HERREN frälsar eder, I av Juda och Jerusalem. Frukten icke och varen
icke förfärade. Dragen i morgon ut mot dem, och HERREN skall vara med
eder.»

<span id="an_20:18">20:18</span> Då böjde Josafat sig ned med ansiktet
mot jorden, och alla Juda män och Jerusalems invånare föllo ned för
HERREN och tillbådo HERREN.

<span id="an_20:19">20:19</span> Och de av leviterna, som tillhörde
kehatiternas och koraiternas barn, stodo upp och lovade HERREN, Israels
Gud, med hög och stark röst.

<span id="an_20:20">20:20</span> Men bittida följande morgon drogo de ut
till Tekoas öken. Och när de drogo ut, trädde Josafat fram och sade:
»Hören mig, I av Juda och I Jerusalems invånare. Haven tro på HERREN,
eder Gud, så skolen I hava ro. Och tron på hans profeter, så skolen I
bliva lyckosamma.»

<span id="an_20:21">20:21</span> Och sedan han hade rådfört sig med
folket, ställde han upp män som skulle sjunga till HERRENS ära och lova
honom i helig skrud, under det att de drogo ut framför den väpnade
hären; de skulle sjunga: »Tacken HERREN, ty hans nåd varar
evinnerligen.»

<span id="an_20:22">20:22</span> Och just som de begynte med sången och
lovet, lät HERREN ett angrepp ske bakifrån på Ammons barn och Moab och
folket ifrån Seirs bergsbygd, dem som hade kommit mot Juda; och de blevo
slagna.

<span id="an_20:23">20:23</span> Och Ammons barn och Moab reste sig mot
folket ifrån Seirs bergsbygd och gåvo dem till spillo och förgjorde dem;
och när de hade gjort ände på folket ifrån Seir, hjälptes de åt att
nedgöra varandra.

<span id="an_20:24">20:24</span> När sedan Juda män kommo upp på höjden,
varifrån man kunde se ut över öknen, och vände sig mot fiendernas hop,
fingo de se dessa ligga döda på jorden, och ingen hade undkommit.

<span id="an_20:25">20:25</span> Och när Josafat begav sig dit med sitt
folk för att plundra och taga byte från dem, funno de där en myckenhet
av gods och av döda kroppar och av dyrbara ting; och de togo for sig så
mycket att de icke kunde bära det. Och de fortsatte plundringen i tre
dagar; så stort var bytet.

<span id="an_20:26">20:26</span> Men på fjärde dagen församlade de sig i
Berakadalen; där lovade de HERREN, och därav fick det stället namnet
Berakadalen, såsom det heter ännu i dag.

<span id="an_20:27">20:27</span> Därefter vände alla Judas och
Jerusalems män, med Josafat i spetsen, glada tillbaka igen till
Jerusalem; ty HERREN hade berett dem glädje genom vad som hade skett med
deras fiender.

<span id="an_20:28">20:28</span> Och de drogo in i Jerusalem med
psaltare, harpor och trumpeter och tågade till HERRENS hus.

<span id="an_20:29">20:29</span> Och en förskräckelse ifrån Gud kom över
alla de främmande rikena, när de hörde att HERREN hade stritt mot
Israels fiender.

<span id="an_20:30">20:30</span> Och Josafats rike hade nu ro, ty hans
Gud lät honom få lugn på alla sidor.

<span id="an_20:31">20:31</span> Så regerade Josafat över Juda. han var
trettiofem år gammal, när han blev konung, och han regerade tjugufem år
i Jerusalem. Hans moder hette Asuba, Silhis dotter.

<span id="an_20:32">20:32</span> Och han vandrade på sin fader Asas väg,
utan att vika av ifrån den; han gjorde nämligen vad rätt var i HERRENS
ögon.

<span id="an_20:33">20:33</span> Dock blevo offerhöjderna icke
avskaffade, och ännu hade folket icke vänt sina hjärtan till sina fäders
Gud.

<span id="an_20:34">20:34</span> Vad nu mer är att säga om Josafat, om
hans första tid såväl som om hans sista, det finnes upptecknat i Jehus,
Hananis sons, krönika, som är upptagen i boken om Israels konungar.

<span id="an_20:35">20:35</span> Men sedan förband sig Josafat, Juda
konung, med Ahasja, Israels konung, fastän denne var ogudaktig i sina
gärningar;

<span id="an_20:36">20:36</span> han förband sig med honom för att bygga
skepp som skulle gå till Tarsis. Och de byggde skepp i Esjon-Geber.

<span id="an_20:37">20:37</span> Då profeterade Elieser, Dodavahus son,
från Maresa, mot Josafat; han sade: »Därför att du har förbundit dig med
Ahasja, skall HERREN låta ditt företag bliva om intet.» Och somliga av
skeppen ledo skeppsbrott, så att de icke kunde gå till Tarsis.

<span id="an_21:1">21:1</span> Och Josafat gick till vila hos sina fäder
och blev begraven hos sina fäder i Davids stad. Och hans son Joram blev
konung efter honom.

<span id="an_21:2">21:2</span> Denne hade bröder, söner till Josafat:
Asarja, Jehiel, Sakarja, Asarjahu, Mikael och Sefatja; alla dessa voro
söner till Josafat, Israels konung.

<span id="an_21:3">21:3</span> Och deras fader gav dem stora skänker i
silver och guld och dyrbarheter, därtill ock fasta städer i Juda; men
konungadömet hade han givit åt Joram, ty denne var den förstfödde.

<span id="an_21:4">21:4</span> När Joram nu hade övertagit sin faders
konungadöme och befäst sig däri, dräpte han alla sina bröder med svärd,
så ock några av Israels furstar,

<span id="an_21:5">21:5</span> Joram var trettiotvå år gammal, är han
blev konung, och han regerade åtta år i Jerusalem.

<span id="an_21:6">21:6</span> Men han vandrade på Israels konungars
väg, såsom Ahabs hus hade gjort, ty en dotter till Ahab var hans hustru;
han gjorde vad ont var i HERRENS ögon.

<span id="an_21:7">21:7</span> Dock ville HERREN icke fördärva Davids
hus, för det förbunds skull som han hade slutit med David, och enligt
sitt löfte, att han skulle låta honom och hans söner hava en lampa för
alltid.

<span id="an_21:8">21:8</span> I hans tid avföll Edom från Juda välde
och satte en egen konung över sig.

<span id="an_21:9">21:9</span> Då drog Joram dit med sina hövitsmän och
med alla sina stridsvagnar. Och om natten gjorde han ett anfall på
edoméerna, som hade omringat honom, och slog dem och hövitsmännen över
deras vagnar.

<span id="an_21:10">21:10</span> Så avföll Edom från Juda välde, och det
har varit skilt därifrån ända till denna dag. Vid samma tid avföll ock
Libna från hans välde, därför att han hade övergivit HERREN, sina fäders
Gud.

<span id="an_21:11">21:11</span> Också han uppförde offerhöjder på
bergen i Juda och förledde så Jerusalems invånare till trolös
avfällighet och förförde Juda.

<span id="an_21:12">21:12</span> Men en skrivelse kom honom till handa
från profeten Elia, så lydande: »Så säger HERREN, din fader Davids Gud:
Se, du har icke vandrat på din fader Josafats vägar eller på Asas, Juda
konungs, vägar,

<span id="an_21:13">21:13</span> utan du har vandrat på Israels
konungars väg och förlett Juda och Jerusalems invånare till trolös
avfällighet, på samma sätt som Ahabs hus förledde till avfällighet; du
har också dräpt dina bröder, dem som hörde till din faders hus, och som
voro bättre än du.

<span id="an_21:14">21:14</span> Därför skall HERREN låta en stor
hemsökelse drabba ditt folk, så ock dina barn och dina hustrur och allt
vad du äger;

<span id="an_21:15">21:15</span> och själv skall du träffas av svår
sjukdom, en sjukdom i dina inälvor, så svår att dina inälvor, efter år
och dagar, skola falla ut i följd av sjukdomen.»

<span id="an_21:16">21:16</span> Och HERREN uppväckte mot Joram
filistéernas ande och de arabers som bodde närmast etiopierna;

<span id="an_21:17">21:17</span> och de drogo upp mot Juda och bröto in
där och förde bort allt gods som fanns i konungens hus, därtill ock hans
söner och hustrur, så att han icke hade kvar någon av sina söner förutom
Joahas, sin yngste son.

<span id="an_21:18">21:18</span> Och efter allt detta hemsökte HERREN
honom med en obotlig sjukdom i inälvorna.

<span id="an_21:19">21:19</span> Och efter år och dagar, när två år voro
förlidna, föllo hans inälvor ut i följd av sjukdomen, och han dog i
svåra plågor; men hans folk anställde ingen förbränning till hans ära,
såsom de hade gjort efter hans fäder.

<span id="an_21:20">21:20</span> Han var trettiotvå år gammal, när han
blev konung, och han regerade åtta år i Jerusalem. Och han gick bort
utan att bliva saknad, och man begrov honom i Davids stad, men icke i
konungagravarna.

<span id="an_22:1">22:1</span> Och Jerusalems invånare gjorde Ahasja,
hans yngste son, till konung efter honom; ty alla de äldre hade blivit
dräpta av den rövarskara som med araberna hade kommit till lägret. Så
blev då Ahasja, Jorams son, konung i Juda.

<span id="an_22:2">22:2</span> Fyrtiotvå år gammal var Ahasja, är han
blev konung, ock han regerade ett år i Jerusalem. Hans moder hette
Atalja, Omris dotter.

<span id="an_22:3">22:3</span> Också han vandrade på Ahabs hus' vägar,
ty hans moder var hans rådgiverska i ogudaktighet.

<span id="an_22:4">22:4</span> Han gjorde vad ont var i HERRENS ögon
likasom Ahabs hus; ty därifrån tog han, efter sin faders död, sina
rådgivare, till sitt eget fördärv.

<span id="an_22:5">22:5</span> Det var ock deras råd han följde, när han
drog åstad med Joram, Ahabs son, Israels konung, och stridde mot Hasael,
konungen i Aram, vid Ramot i Gilead. Men Joram blev sårad av araméerna.

<span id="an_22:6">22:6</span> Då vände han tillbaka, för att i Jisreel
låta hela sig från de sår som han hade fått vid Rama, i striden mot
Hasael, konungen i Aram. Och Asarja, Jorams son, Juda konung, for ned
för att besöka Joram, Ahabs son, i Jisreel, eftersom denne låg sjuk.

<span id="an_22:7">22:7</span> Men till Ahasjas fördärv var det av Gud
bestämt att han skulle komma till Joram. Ty när han hade kommit dit, for
han med Joram för att möta Jehu, Nimsis son, som HERREN hade smort till
att utrota Ahabs hus.

<span id="an_22:8">22:8</span> Så hände sig att Jehu, när han utförde
straffdomen över Ahabs hus, träffade på de Juda furstar och de brorsöner
till Ahasja, som voro i Ahasjas tjänst, och dräpte dem.

<span id="an_22:9">22:9</span> Sedan sökte han efter Ahasja; och man
grep denne, där han höll sig gömd i Samaria, och förde honom till Jehu
och dödade honom. Men därefter begrovo de honom, ty de sade: »Han var
dock son till Josafat, som sökte HERREN av allt sitt hjärta.» Och av
Ahasjas hus fanns sedan ingen dom förmådde övertaga konungadömet.

<span id="an_22:10">22:10</span> När nu Atalja, Ahasjas moder, förnam
att hennes son var död, stod hon upp och förgjorde hela konungasläkten i
Juda hus.

<span id="an_22:11">22:11</span> Men just när konungabarnen skulle
dödas, tog konungadottern Josabeat Joas, Ahasjas son, och skaffade honom
hemligen undan, i det att han förde honom jämte hans amma in i
sovkammaren; där höll Josabeat, konung Jorams dotter, prästen Jojadas
hustru -- som ju ock var Ahasjas syster -- honom dold för Atalja, så att
denna icke fick döda honom.

<span id="an_22:12">22:12</span> Sedan var han hos dem i Guds hus, där
han förblev gömd i sex år, medan Atalja regerade i landet.

<span id="an_23:1">23:1</span> Men i det sjunde året tog Jojada mod till
sig och förband sig med underhövitsmännen Asarja, Jerohams son, Ismael,
Johanans son, Asarja, Obeds son, Maaseja, Adajas son, och Elisafat,
Sikris son.

<span id="an_23:2">23:2</span> Dessa foro därefter omkring i Juda och
församlade leviterna ur alla Juda städer, så ock huvudmännen för Israels
familjer. Och när de kommo till Jerusalem,

<span id="an_23:3">23:3</span> Slöt hela församlingen i Guds hus ett
förbund med konungen. Och Jojada sade till dem: »Konungens son skall nu
vara konung, såsom HERREN har talat angående Davids söner.

<span id="an_23:4">23:4</span> Detta är alltså vad I skolen göra: en
tredjedel av eder, nämligen de präster och leviter som hava att inträda
i vakthållningen på sabbaten, skall stå på vakt vid trösklarna

<span id="an_23:5">23:5</span> och en tredjedel vid konungshuset och en
tredjedel vid Jesodporten; och allt folket skall vara på förgårdarna
till HERRENS hus.

<span id="an_23:6">23:6</span> Dock må ingen annan än prästerna och de
tjänstgörande leviterna gå in i HERRENS hus; dessa må gå in, ty de äro
heliga. Men allt det övriga folket skall iakttaga vad HERREN har bjudit
dem iakttaga.

<span id="an_23:7">23:7</span> Och leviterna skola ställa sig runt
omkring konungen, var och en med sina vapen i handen; och om någon vill
tränga sig in i huset, skall han dödas. Och I skolen följa konungen,
vare sig han går in eller ut.»

<span id="an_23:8">23:8</span> Leviterna och hela Juda gjorde allt vad
prästen Jojada hade bjudit dem, var och en av dem tog sina män, både de
som skulle inträda i vakthållningen på sabbaten och de som skulle avgå
därifrån på sabbaten, ty prästen Jojada lät ingen avdelning vara fri
ifrån tjänstgöring.

<span id="an_23:9">23:9</span> Och prästen Jojada gav åt
underhövitsmännen de spjut och de sköldar av olika slag, som hade
tillhört konung David, och som funnos i Guds hus.

<span id="an_23:10">23:10</span> Och han ställde upp allt folket, var
och en med sitt vapen i handen, från husets södra sida till husets norra
sida, mot altaret och mot huset, runt omkring konungen.

<span id="an_23:11">23:11</span> Därefter förde de ut konungasonen och
satte på honom kronan och gåvo honom vittnesbördet och gjorde honom till
konung; och Jojada och hans söner smorde honom och ropade: »Leve
konungen!»

<span id="an_23:12">23:12</span> När Atalja nu hörde folkets rop, då de
skyndade fram och hyllade konungen, gick hon in i HERRENS hus till
folket.

<span id="an_23:13">23:13</span> Där fick hon då se konungen stå vid sin
pelare, nära ingången, och hövitsmännen och trumpetblåsarna bredvid
konungen, och fick höra huru hela folkmängden jublade och stötte i
trumpeterna, och huru sångarna med sina instrumenter ledde
hyllningssången. Då rev Atalja sönder sina kläder och ropade:
»Sammansvärjning! Sammansvärjning!»

<span id="an_23:14">23:14</span> Men prästen Jojada lät
underhövitsmännen som anförde skaran träda fram, och han sade till dem:
»Fören henne ut mellan leden, och om någon följer henne, så må han dödas
med svärd.» Prästen förbjöd dem nämligen att döda henne i HERRENS hus.

<span id="an_23:15">23:15</span> Alltså grepo de henne, och när hon hade
kommit fram dit där Hästporten för in i konungshuset, dödade de henne
där.

<span id="an_23:16">23:16</span> Och Jojada slöt ett förbund mellan sig
och allt folket och konungen, att de skulle vara ett HERRENS folk.

<span id="an_23:17">23:17</span> Och allt folket begav sig till Baals
tempel och rev ned det och slog sönder dess altaren och bilder; och
Mattan, Baals präst, dräpte de framför altarna.

<span id="an_23:18">23:18</span> Därefter ställde Jojada ut vakter vid
HERRENS hus och betrodde detta värv åt de levitiska prästerna, dem som
David hade indelat i klasser för tjänstgöringen i HERRENS hus, till att
offra brännoffer åt HERREN, såsom det var föreskrivet i Moses lag, med
jubel och sång, efter Davids anordning.

<span id="an_23:19">23:19</span> Och han ställde dörrvaktarna vid
portarna till HERRENS hus, för att ingen skulle komma in, som på något
sätt var oren.

<span id="an_23:20">23:20</span> Och han tog med sig underhövitsmännen
och de förnämsta och mäktigaste bland folket och hela folkmängden och
förde konungen ned från HERRENS hus, och de gingo in i konungshuset
genom Övre porten; och de satte konungen på konungatronen.

<span id="an_23:21">23:21</span> Och hela folkmängden gladde sig, och
staden förblev lugn. Men Atalja hade de dödat med svärd.

<span id="an_24:1">24:1</span> Joas var sju år gammal, när han blev
konung, och han regerade fyrtio år i Jerusalem. Hans moder hette Sibja,
från Beer-Seba.

<span id="an_24:2">24:2</span> Och Joas gjorde vad rätt var i HERRENS
ögon, så länge prästen Jojada levde.

<span id="an_24:3">24:3</span> Och Jojada tog åt honom två hustrur, och
han födde söner och döttrar.

<span id="an_24:4">24:4</span> Därefter blev Joas betänkt på att
upphjälpa HERRENS hus.

<span id="an_24:5">24:5</span> Och han församlade prästerna och
leviterna och sade till dem: »Faren vart år ut till Juda städer, och
samlen från hela Israel in penningar till att sätta eder Guds hus i
stånd; och I skolen bedriva denna sak med skyndsamhet.» Men leviterna
skyndade sig icke.

<span id="an_24:6">24:6</span> Då kallade konungen till sig
översteprästen Jojada och sade till honom: »Varför har du icke
tillhållit leviterna att från Juda och Jerusalem indriva den skatt som
HERRENS tjänare Mose pålade, och som Israels församling skulle erlägga
till vittnesbördets tabernakel?

<span id="an_24:7">24:7</span> Ty Ataljas, den ogudaktiga kvinnans,
söner hava fördärvat Gud hus; ja, allt som var helgat till HERRENS hus
hava de använt till Baalerna.»

<span id="an_24:8">24:8</span> På konungens befallning gjorde man
därefter en kista och ställde den utanför porten till HERREN hus.

<span id="an_24:9">24:9</span> Och man lät utropa i Juda och Jerusalem
att den skatt som Guds tjänare Mose hade pålagt Israel i öknen skulle
erläggas åt HERREN.

<span id="an_24:10">24:10</span> Och alla furstarna och allt folket buro
fram penningar med glädje och kastade dem i kistan, till dess att allt
var insamlat.

<span id="an_24:11">24:11</span> Och när tid blev att genom leviternas
försorg föra kistan till de granskningsmän som konungen hade förordnat,
och dessa då märkte att mycket penningar fanns i den, då kommo konungens
sekreterare och översteprästens tillsyningsman och tömde kistan och buro
den sedan tillbaka till dess plats. Så gjorde de gång efter annan och
samlade in penningar i myckenhet.

<span id="an_24:12">24:12</span> Därefter lämnade konungen och Jojada
dessa åt den som skulle utföra arbetet på HERRENS hus, och lejde
stenhuggare och timmermän till att upphjälpa HERRENS hus, så ock järn-
och kopparsmeder till att sätta HERRENS hus i stånd.

<span id="an_24:13">24:13</span> Och de som utförde arbetet bedrevo det
så, att arbetet gick framåt under deras händer, Och de återställde Guds
hus i dess förra skick och satte det i gott stånd.

<span id="an_24:14">24:14</span> Och när de hade slutat, buro de
återstoden av penningarna till konungen och Jojada; och man gjorde därav
kärl till HERRENS hus, kärl till gudstjänsten och offren, skålar och
andra kärl av guld och silver Och man offrade brännoffer i HERRENS hus
beständigt, så länge Jojada levde.

<span id="an_24:15">24:15</span> Men Jojada blev gammal och mätt på att
leva och dog så; ett hundra trettio år gammal var han vid sin död.

<span id="an_24:16">24:16</span> Och man begrov honom i Davids stad
bland konungarna, därför att han hade gjort vad gott var mot Israel och
mot Gud och hans hus.

<span id="an_24:17">24:17</span> Men efter Jojadas död kommo Juda
furstar och föllo ned för konungen; då lyssnade konungen till dem.

<span id="an_24:18">24:18</span> Och de övergåvo HERRENS, sina fäders
Guds, hus och tjänade Aserorna och avgudarna. Då kom förtörnelse över
Juda och Jerusalem genom den skuld de så ådrogo sig.

<span id="an_24:19">24:19</span> Och profeter sändes ibland dem för att
omvända dem till HERREN; och dessa varnade dem, men de lyssnade icke
därtill.

<span id="an_24:20">24:20</span> Men Sakarja, prästen Jojadas son, hade
blivit beklädd med Guds Andes kraft, och han trädde fram inför folket
och sade till dem: »Så säger Gud: Varför överträden I HERRENS bud, eder
själva till ingen fromma? Eftersom I haven övergivit HERREN, har han ock
övergivit eder.»

<span id="an_24:21">24:21</span> Då sammansvuro de sig mot honom och
stenade honom, enligt konungens befallning, på förgården till HERRENS
hus.

<span id="an_24:22">24:22</span> Ty konung Joas tänkte icke på den
kärlek som Jojada, dennes fader, hade bevisat honom, utan dräpte hans
son. Men denne sade i sin dödsstund: »Må HERREN se detta och utkräva
det.»

<span id="an_24:23">24:23</span> Och när året hade gått till ända, drog
araméernas här upp mot honom, och de kommo till Juda och Jerusalem och
utrotade ur folket alla folkets furstar. Och allt byte som de togo sände
de till konungen i Damaskus.

<span id="an_24:24">24:24</span> Ty fastän araméernas här som då ryckte
an utgjorde allenast en ringa skara, gav HERREN likväl i deras hand en
mycket talrik här, därför att folket hade övergivit HERREN, sina fäders
Gud. Så fingo de utföra straffdomen över Joas.

<span id="an_24:25">24:25</span> Och när dessa drogo bort ifrån honom --
ty de lämnade honom kvar illa sjuk -- sammansvuro sig hans tjänare mot
honom, därför att han hade utgjutit prästen Jojadas söners blod, och
dräpte honom på hans säng; detta blev hans död. Och man begrov honom i
Davids stad; dock begrov man honom icke i konungagravarna.

<span id="an_24:26">24:26</span> Och de som sammansvuro sig mot honom
voro Sabad, son till ammonitiskan Simeat, och Josabad, son till
moabitiskan Simrit.

<span id="an_24:27">24:27</span> Men om hans söner, och om de många
profetior som förkunnades mot honom, och om huru Guds hus åter
upprättades, härom är skrivet i »Utläggning av Konungaboken». Och hans
son Amasja blev konung efter honom.

<span id="an_25:1">25:1</span> Amasja var tjugufem år gammal, när han
blev konung, och han regerade tjugunio år i Jerusalem. Hans moder hette
Joaddan, från Jerusalem.

<span id="an_25:2">25:2</span> Han gjorde vad rätt var i HERRENS ögon,
dock icke av fullt hängivet hjärta.

<span id="an_25:3">25:3</span> Och sedan hans konungadöme hade blivit
befäst, lät han dräpa dem av sina tjänare, som hade dödat hans fader,
konungen.

<span id="an_25:4">25:4</span> Men deras barn dödade han icke, utan
handlade i enlighet med vad föreskrivet var i Moses lagbok, där HERREN
hade bjudit och sagt: »Föräldrarna skola icke dö för sina barns skull,
och barnen skola icke dö för sina föräldrars skull, utan var och en
skall dö genom sin egen synd.»

<span id="an_25:5">25:5</span> Och Amasja församlade Juda barn och lät
dem ställa upp sig efter sina familjer, efter sina över- och under-
hövitsmän, hela Juda och Benjamin. Därefter inmönstrade han dem som voro
tjugu år gamla eller därutöver, och fann dem utgöra tre hundra tusen
utvalda stridbara män, som kunde föra spjut och sköld.

<span id="an_25:6">25:6</span> Därtill lejde han för hundra talenter
silver ett hundra tusen tappra stridsmän ur Israel.

<span id="an_25:7">25:7</span> Men en gudsman kom till honom och sade:
»O konung, låt icke Israels här draga åstad med dig, ty HERREN är icke
med Israel, icke med hela hopen av Efraims barn;

<span id="an_25:8">25:8</span> utan du själv må allena draga åstad. Grip
verket an, gå frimodigt ut i striden. Gud skall eljest låta dig komma på
fall genom fienden; ty Gud förmår både att hjälpa och att stjälpa.»

<span id="an_25:9">25:9</span> Amasja sade till gudsmannen: »Men huru
skall det då gå med de hundra talenterna som jag har givit åt skaran
från Israel?» Gudsmannen svarade: »HERREN kan väl giva dig mer än det.»

<span id="an_25:10">25:10</span> Då avskilde Amasja den skara som hade
kommit till honom från Efraim och lät dem gå hem igen. Häröver blevo
dessa högeligen förgrymmade på Juda och vände tillbaka hem i vredesmod.

<span id="an_25:11">25:11</span> Men Amasja tog mod till sig och tågade
ut med sitt folk och drog till Saltdalen och nedgjorde där av Seirs barn
tio tusen.

<span id="an_25:12">25:12</span> Och Juda barn togo andra tio tusen till
fånga levande; dem förde de upp på spetsen av en klippa och störtade dem
ned från klippspetsen, så att de alla krossades.

<span id="an_25:13">25:13</span> Men de som tillhörde den skara som
Amasja hade sänt tillbaka, och som icke hade fått gå med honom ut i
striden, företogo plundringståg i Juda städer, från Samaria ända till
Bet-Horon; och de nedgjorde tre tusen av invånarna och togo stort byte.

<span id="an_25:14">25:14</span> När sedan Amasja kom tillbaka från sin
seger över edoméerna, förde han med sig Seirs barns gudar och ställde
upp dem till gudar åt sig; och han tillbad inför dem och tände offereld
åt dem.

<span id="an_25:15">25:15</span> Då upptändes HERRENS vrede mot Amasja,
och han sände till honom en profet; denne sade till honom: »Varför söker
du detta folks gudar, som ju icke hava kunnat rädda sitt eget folk ur
din hand?»

<span id="an_25:16">25:16</span> När denne så talade till honom, svarade
han honom: »Hava vi satt dig till konungens rådgivare? Håll upp, om du
icke vill att man skall dräpa dig.» Då höll profeten upp och sade: »Jag
förstår nu att Gud har beslutit att fördärva dig, eftersom du gör på
detta sätt och icke vill höra på mitt råd.»

<span id="an_25:17">25:17</span> Och sedan Amasja, Juda konung, hade
hållit rådplägning, sände han till Joas, son till Joahas, son till Jehu,
Israels konung, och lät säga: »Kom, låt oss drabba samman med varandra.»

<span id="an_25:18">25:18</span> Men Joas, Israels konung, sände då till
Amasja, Juda konung, och lät svara: »Törnbusken på Libanon sände en gång
bud till cedern på Libanon och lät säga: 'Giv din dotter åt min son till
hustru.' Men sedan gingo markens djur på Libanon fram över törnbusken
och trampade ned den.

<span id="an_25:19">25:19</span> Du tänker på huru du har slagit Edom,
och däröver förhäver du dig ditt hjärta och vill vinna ännu mer ära. Men
stanna nu hemma. Varför utmanar du olyckan, dig själv och Juda med dig
till fall?»

<span id="an_25:20">25:20</span> Men Amasja ville icke höra härpå, ty
Gud skickade det så, för att de skulle bliva givna i fiendehand,
eftersom de hade sökt Edoms gudar.

<span id="an_25:21">25:21</span> Så drog då Joas, Israels konung, upp,
och de drabbade samman med varandra, han och Amasja, Juda konung, vid
det Bet-Semes som hör till Juda.

<span id="an_25:22">25:22</span> Och Juda män blevo slagna av Israels
män och flydde, var och en till sin hydda.

<span id="an_25:23">25:23</span> Och Amasja, Juda konung, son till Joas,
son till Joahas, blev tagen till fånga i Bet-Semes av Joas, Israels
konung. Och när denne hade fört honom till Jerusalem, bröt han ned ett
stycke av Jerusalems mur, från Efraimsporten ända till Poneporten, fyra
hundra alnar.

<span id="an_25:24">25:24</span> Och han tog allt guld och silver och
alla kärl som funnos i Guds hus, hos Obed-Edom, och konungshusets
skatter, därtill ock gisslan, och vände så tillbaka till Samaria.

<span id="an_25:25">25:25</span> Men Amasja, Joas' son, Juda konung,
levde i femton år efter Joas', Joahas' sons, Israels konungs, död.

<span id="an_25:26">25:26</span> Vad nu mer är att säga om Amasja, om
hans första tid såväl som om hans sista, det finnes upptecknat i boken
om Judas och Israels konungar.

<span id="an_25:27">25:27</span> Och från den tid då Amasja vek av ifrån
HERREN begynte man anstifta en sammansvärjning mot honom i Jerusalem, så
att han måste fly till Lakis. Då sändes män efter honom till Lakis, och
dessa dödade honom där.

<span id="an_25:28">25:28</span> Sedan förde man honom därifrån på
hästar och begrov honom hos hans fäder i Juda huvudstad.

<span id="an_26:1">26:1</span> Och allt folket i Juda tog Ussia, som då
var sexton år gammal, och gjorde honom till konung i hans fader Amasjas
ställe.

<span id="an_26:2">26:2</span> Det var han som befäste Elot, och han
lade det åter under Juda, sedan konungen hade gått till vila hos sina
fäder.

<span id="an_26:3">26:3</span> Ussia var sexton år gammal, när han blev
konung, och han regerade femtiotvå år i Jerusalem. Hans moder hette
Jekilja, från Jerusalem.

<span id="an_26:4">26:4</span> Han gjorde vad rätt var i HERRENS ögon,
alldeles såsom hans fader Amasja hade gjort.

<span id="an_26:5">26:5</span> Och han sökte Gud, så länge Sakarja
levde, han som aktade på Guds syner. Och så länge han sökte HERREN, lät
Gud det gå honom väl.

<span id="an_26:6">26:6</span> Han drog ut och stridde mot filistéerna
och bröt ned Gats, Jabnes och Asdods murar; och han byggde städer på
Asdods område och annorstädes i filistéernas land.

<span id="an_26:7">26:7</span> Och Gud hjälpte honom mot filistéerna och
mot de araber som bodde i Gur-Baal och mot maoniterna.

<span id="an_26:8">26:8</span> Och ammoniterna måste giva skänker åt
Ussia, och ryktet om honom sträckte sig ända till Egypten, ty han blev
övermåttan mäktig.

<span id="an_26:9">26:9</span> Och Ussia byggde torn i Jerusalem över
Hörnporten och över Dalporten och över Vinkeln och befäste dem.

<span id="an_26:10">26:10</span> Han byggde ock torn i öknen och högg ut
många brunnar, ty han hade mycken boskap, både i låglandet och på
slätten. Jordbruks- och vingårdsarbetare hade han i bergsbygden och på
de bördiga fälten, ty han var en vän av åkerbruk.

<span id="an_26:11">26:11</span> Och Ussia hade en krigshär som drog ut
till strid i avdelade skaror, med en mansstyrka som hade blivit
fastställd vid mönstring genom sekreteraren Jeguel och tillsyningsmannen
Maaseja, under överinseende av Hananja, en av konungens hövitsmän.

<span id="an_26:12">26:12</span> Hela antalet av de tappra stridsmän som
voro huvudmän för familjerna var två tusen sex hundra.

<span id="an_26:13">26:13</span> Under deras befäl stod en krigshär av
tre hundra sju tusen fem hundra män, som stridde med kraft och mod och
voro konungens hjälp mot fienden.

<span id="an_26:14">26:14</span> Och Ussia försåg hela denna här med
sköldar, spjut, hjälmar, pansar och bågar, så ock med slungstenar.

<span id="an_26:15">26:15</span> Och han lät i Jerusalem göra
krigsredskap, konstmässigt uttänkta, till att sätta upp på tornen och på
murarnas hörn, för att med dem avskjuta pilar och stora stenar. Och
ryktet om honom gick ut vida omkring, ty underbart hjälptes han fram
till makt.

<span id="an_26:16">26:16</span> Men när han nu var så mäktig, blev hans
hjärta högmodigt, så att han gjorde vad fördärvligt var; han förbröt sig
trolöst mot HERREN, sin Gud, i det att han gick in i HERRENS tempel för
att antända rökelse på rökelsealtaret.

<span id="an_26:17">26:17</span> Då gick prästen Asarja ditin efter
honom, åtföljd av åttio HERRENS präster, oförskräckta män.

<span id="an_26:18">26:18</span> Dessa trädde fram mot konung Ussia och
sade till honom: »Det hör icke dig till, Ussia, att antända rökelse åt
HERREN, utan det tillhör prästerna, Arons söner, som är helgade till att
antända rökelse. Gå ut ur helgedomen, ty du har begått en förbrytelse,
och HERREN Gud skall icke låta detta lända dig till ära.»

<span id="an_26:19">26:19</span> Då for Ussia ut i vrede, där han stod
med ett rökelsekar i sin hand för att antända rökelse. Men just som han
for ut mot prästerna, slog spetälska ut på hans panna, i prästernas
närvaro, inne i HERRENS hus, bredvid rökelsealtaret.

<span id="an_26:20">26:20</span> Och när översteprästen Asarja och alla
prästerna vände sig till honom och fingo se att han var spetälsk i
pannan, drevo de honom strax ut därifrån. Själv skyndade han också ut,
eftersom HERREN så hemsökte honom.

<span id="an_26:21">26:21</span> Sedan var konung Ussia spetälsk för
hela sitt liv och bodde i ett särskilt hus såsom spetälsk, ty han var
utesluten från HERRENS hus. Hans son Jotam förestod då konungens hus och
dömde folket i landet.

<span id="an_26:22">26:22</span> Vad nu mer är att säga om Ussia, om
hans första tid såväl som om hans sista, det har profeten Jesaja, Amos'
son, tecknat upp.

<span id="an_26:23">26:23</span> Och Ussia gick till vila hos sina
fäder, och man begrov honom hos hans fäder, ute på konungagravens mark,
detta med tanke därpå att han hade varit spetälsk. Och hans son Jotam
blev konung efter honom.

<span id="an_27:1">27:1</span> Jotam var tjugufem år gammal när han blev
konung, och han regerade sexton år i Jerusalem. Hans moder hette Jerusa,
Sadoks dotter.

<span id="an_27:2">27:2</span> Han gjorde vad rätt var i HERRENS ögon,
alldeles såsom hans fader Ussia hade gjort, vartill kom att han icke
trängde in i HERRENS tempel; men folket gjorde ännu vad fördärvligt var.

<span id="an_27:3">27:3</span> Han byggde Övre porten till HERRENS hus,
och på Ofelmuren utförde han stora byggnadsarbeten.

<span id="an_27:4">27:4</span> Därtill byggde han städer i Juda
bergsbygd, och i skogarna byggde han borgar och torn.

<span id="an_27:5">27:5</span> Och när han så kom i strid med Ammons
barns konung, blev han dem övermäktig, så att Ammons barn det året måste
giva honom ett hundra talenter silver, tio tusen korer vete och tio
tusen korer korn. Lika mycket måste Ammons barn erlägga åt honom också
nästa år och året därpå.

<span id="an_27:6">27:6</span> Så mäktig blev Jotam, därför att han
vandrade ståndaktigt inför HERREN, sin Gud.

<span id="an_27:7">27:7</span> Vad nu mer är att säga om Jotam och om
alla hans krig och andra företag, det finnes upptecknat i boken om
Israels och Juda konungar.

<span id="an_27:8">27:8</span> Han var tjugufem år gammal, när han blev
konung, och han regerade sexton år i Jerusalem.

<span id="an_27:9">27:9</span> Och Jotam gick till vila hos sina fäder,
och man begrov honom i Davids stad. Och hans son Ahas blev konung efter
honom.

<span id="an_28:1">28:1</span> Ahas var tjugu år gammal när han blev
konung, och han regerade sexton år i Jerusalem. Han gjorde icke vad rätt
var i HERRENS ögon, såsom hans fader David,

<span id="an_28:2">28:2</span> utan vandrade på Israels konungars väg;
ja, han lät ock göra gjutna beläten åt Baalerna.

<span id="an_28:3">28:3</span> Och själv tände han offereld i Hinnoms
sons dal och brände upp sina barn i eld, efter den styggeliga seden hos
de folk som HERREN hade fördrivit för Israels barn.

<span id="an_28:4">28:4</span> Och han frambar offer och tände offereld
på höjderna och kullarna och under alla gröna träd.

<span id="an_28:5">28:5</span> Därför gav HERREN, hans Gud, honom i den
arameiske konungens hand; de slogo honom och togo av hans folk en stor
hop fångar och förde dem till Damaskus. Han blev ock given i Israels
konungs hand, så att denne tillfogade honom ett stort nederlag.

<span id="an_28:6">28:6</span> Ty Peka, Remaljas son, dräpte av Juda ett
hundra tjugu tusen man på en enda dag, allasammans stridbara män. Detta
skedde därför att de hade övergivit HERREN, sina fäders Gud.

<span id="an_28:7">28:7</span> Och Sikri, en tapper man från Efraim,
dräpte Maaseja, konungasonen, och Asrikam, slottshövdingen, och Elkana,
konungens närmaste man.

<span id="an_28:8">28:8</span> Och Israels barn bortförde från sina
bröder två hundra tusen fångar, nämligen deras hustrur, söner och
döttrar, och togo därjämte mycket byte från dem och förde bytet till
Samaria.

<span id="an_28:9">28:9</span> Men där var en HERRENS profet som hette
Oded; denne gick ut mot hären, när den kom till Samaria, och sade till
dem: »Se, i sin vrede över Juda har HERREN, edra fäders Gud, givit dem i
eder hand, men I haven dräpt dem med en hätskhet som har nått upp till
himmelen.

<span id="an_28:10">28:10</span> Och nu tänken I göra Judas och
Jerusalems barn till trälar och trälinnor åt eder. Därmed dragen I ju
allenast skuld över eder själva inför HERREN, eder Gud.

<span id="an_28:11">28:11</span> Så hören mig nu: Sänden tillbaka
fångarna som I haven tagit från edra bröder; ty HERRENS vrede är upptänd
mot eder.»

<span id="an_28:12">28:12</span> Några av huvudmännen bland Efraims
barn, nämligen Asarja, Johanans son, Berekja, Mesillemots son, Hiskia,
Sallums son, och Amasa, Hadlais son, stodo då upp och gingo emot dem som
kommo från kriget

<span id="an_28:13">28:13</span> och sade till dem: »I skolen icke föra
dessa fångar hitin; ty I förehaven något som drager skuld över oss inför
HERREN, och varigenom I ytterligare föröken våra synder och vår skuld.
Vår skuld är ju redan stor nog, och vrede är upptänd mot Israel.»

<span id="an_28:14">28:14</span> Då lämnade krigsfolket ifrån sig
fångarna och bytet inför de överste och hela församlingen.

<span id="an_28:15">28:15</span> Och de nämnda männen stodo upp och togo
sig an fångarna. Alla som voro nakna bland dem klädde de upp med vad de
hade tagit såsom byte; de gåvo dem kläder och skor, mat och dryck, och
smorde dem med olja, och alla som icke orkade gå läto de sätta sig upp
på åsnor, och förde dem så till Jeriko, Palmstaden, till deras bröder
där. Sedan vände de tillbaka till Samaria.

<span id="an_28:16">28:16</span> Vid samma tid sände konung Ahas bud
till konungarna i Assyrien, med begäran att de skulle hjälpa honom.

<span id="an_28:17">28:17</span> Ty förutom allt annat hade edoméerna
kommit och slagit Juda och tagit fångar.

<span id="an_28:18">28:18</span> Och filistéerna hade fallit in i
städerna i Juda lågland och sydland och hade intagit Bet-Semes, Ajalon
och Gederot, så ock Soko med underlydande orter, Timna med underlydande
orter och Gimso med underlydande orter, och hade bosatt sig i dem.

<span id="an_28:19">28:19</span> Ty HERREN ville förödmjuka Juda, för
Ahas', den israelitiske konungens, skull, därför att denne hade vållat
oordning i Juda och varit otrogen mot HERREN.

<span id="an_28:20">28:20</span> Men Tillegat-Pilneeser, konungen i
Assyrien, drog emot honom och angrep honom, i stället för att
understödja honom.

<span id="an_28:21">28:21</span> Ty fastän Ahas plundrade HERRENS hus
och konungshuset och de överstes hus och gav allt åt konungen i
Assyrien, så hjälpte det honom dock icke.

<span id="an_28:22">28:22</span> Och i sin nöd försyndade sig samme
konung Ahas ännu mer genom otrohet mot HERREN.

<span id="an_28:23">28:23</span> Han offrade nämligen åt gudarna i
Damaskus, som hade slagit honom; ty han tänkte: »Eftersom de arameiska
konungarnas gudar hava förmått hjälpa dem, vill jag offra åt dessa
gudar, för att de ock må hjälpa mig.» Men i stället var det dessa som
kommo honom och hela Israel på fall.

<span id="an_28:24">28:24</span> Ahas samlade ihop de kärl som funnos i
Guds hus och bröt sönder kärlen i Guds hus och stängde igen dörrarna
till HERRENS hus, och gjorde sig altaren i vart hörn i Jerusalem.

<span id="an_28:25">28:25</span> Och i var och en av Juda städer
uppförde han offerhöjder för att där tända offereld åt andra gudar, och
han förtörnade så HERREN, sina fäders Gud.

<span id="an_28:26">28:26</span> Vad nu mer är att säga om honom och om
alla hans företag, under hans första tid såväl som under hans sista, det
finnes upptecknat i boken om Judas och Israels konungar.

<span id="an_28:27">28:27</span> Och Ahas gick till vila hos sina fäder,
och man begrov honom i Jerusalem, inne i själva staden; de lade honom
nämligen icke i Israels konungars gravar. Och hans son Hiskia blev
konung efter honom.

<span id="an_29:1">29:1</span> Hiskia var tjugufem år gammal, när han
blev konung, och han regerade tjugunio år i Jerusalem. Hans moder hette
Abia, Sakarjas dotter.

<span id="an_29:2">29:2</span> Han gjorde vad rätt var i HERRENS ögon,
alldeles såsom hans fader David hade gjort.

<span id="an_29:3">29:3</span> I sitt första regeringsår, i första
månaden, öppnade han dörrarna till HERRENS hus och satte dem i stånd

<span id="an_29:4">29:4</span> Och han lät hämta prästerna och leviterna
och församlade dem på den öppna platsen mot öster.

<span id="an_29:5">29:5</span> Och han sade till dem: »Hören mig, I
leviter. Helgen nu eder själva, och helgen HERRENS, edra fäders Guds,
hus, och skaffen orenheten ut ur helgedomen.

<span id="an_29:6">29:6</span> Ty våra fäder voro otrogna och gjorde vad
ont var i HERRENS, vår Guds, ögon och övergåvo honom; de vände sitt
ansikte bort ifrån HERRENS boning och vände honom ryggen.

<span id="an_29:7">29:7</span> De stängde ock igen dörrarna till
förhuset, släckte ut lamporna, tände ingen rökelse och offrade inga
brännoffer i helgedomen åt Israels Gud.

<span id="an_29:8">29:8</span> Därför har HERRENS förtörnelse kommit
över Juda och Jerusalem, och han har gjort dem till en varnagel, till
ett föremål för häpnad och begabberi, såsom I sen med egna ögon.

<span id="an_29:9">29:9</span> Ja, därför hava ock våra fäder fallit för
svärd, och våra söner och döttrar och hustrur hava fördenskull kommit i
fångenskap.

<span id="an_29:10">29:10</span> Men nu har jag i sinnet att sluta ett
förbund med HERREN, Israels Gud, för att hans vredes glöd må vända sig
ifrån oss.

<span id="an_29:11">29:11</span> Så varen nu icke försumliga, mina barn,
ty eder har HERREN utvalt till att stå inför hans ansikte och göra
tjänst inför honom, till att vara hans tjänare och antända rökelse åt
honom.»

<span id="an_29:12">29:12</span> Då stodo leviterna upp: Mahat, Amasais
son, och Joel, Asarjas son, av kehatiternas barn; av Meraris barn Kis,
Abdis son, och Asarja, Jehallelels son; av gersoniterna Joa, Simmas son,
och Eden, Joas son;

<span id="an_29:13">29:13</span> av Elisafans barn Simri och Jeguel; av
Asafs barn Sakarja och Mattanja;

<span id="an_29:14">29:14</span> av Hemans barn Jehuel och Simei; av
Jedutuns barn Semaja och Ussiel.

<span id="an_29:15">29:15</span> Dessa församlade nu sina bröder och
helgade sig och gingo, såsom konungen hade bjudit i kraft av HERRENS
ord, sedan in för att rena HERRENS hus.

<span id="an_29:16">29:16</span> Men prästerna gingo in i det inre av
HERRENS hus för att rena det, och all orenhet som de funno i HERRENS
tempel buro de ut på förgården till HERRENS hus; där togo leviterna emot
den och buro ut den i Kidrons dal.

<span id="an_29:17">29:17</span> De begynte att helga templet på första
dagen i första månaden, och på åttonde dagen i månaden hade de hunnit
till HERRENS förhus och helgade sedan HERRENS hus under åtta dagar; och
på sextonde dagen i första månaden hade de fullgjort sitt arbete.

<span id="an_29:18">29:18</span> Då gingo de in till konung Hiskia och
sade: »Vi hava renat hela HERRENS hus och brännoffersaltaret med alla
dess tillbehör och skådebrödsbordet med alla dess tillbehör.

<span id="an_29:19">29:19</span> Och alla de kärl som konung Ahas under
sin regering i sin otrohet förkastade, dem hava vi återställt och
helgat, och de stå nu framför HERRENS altare.»

<span id="an_29:20">29:20</span> Då lät konung Hiskia bittida om
morgonen församla de överste i staden och gick upp i HERRENS hus.

<span id="an_29:21">29:21</span> Och man förde fram sju tjurar, sju
vädurar och sju lamm, så ock sju bockar till syndoffer för riket och för
helgedomen och för Juda; och han befallde Arons söner, prästerna, att
offra detta på HERRENS altare.

<span id="an_29:22">29:22</span> Då slaktade de fäkreaturen, och
prästerna togo upp blodet och stänkte det på altaret; därefter slaktade
de vädurarna och stänkte blodet på altaret; sedan slaktade de lammen och
stänkte blodet på altaret.

<span id="an_29:23">29:23</span> Därefter förde de syndoffersbockarna
fram inför konungen och församlingen, och de lade sina händer på dem.

<span id="an_29:24">29:24</span> Och prästerna slaktade dem och läto
deras blod såsom syndoffer komma på altaret, till försoning för hela
Israel; ty konungen hade befallt att offra dessa brännoffer och
syndoffer för hela Israel.

<span id="an_29:25">29:25</span> Och han lät leviterna ställa upp sig
till tjänstgöring i HERRENS hus med cymbaler, psaltare och harpor, såsom
David och Gad, konungens siare, och profeten Natan hade bjudit; ty budet
härom var givet av HERREN genom hans profeter.

<span id="an_29:26">29:26</span> Och leviterna ställde upp sig med
Davids instrumenter, och prästerna med trumpeterna.

<span id="an_29:27">29:27</span> Och Hiskia befallde att man skulle
offra brännoffret på altaret; och på samma gång som offret begynte,
begynte ock HERRENS sång ljuda jämte trumpeterna, och detta under
ledning av Davids, Israels konungs, instrumenter.

<span id="an_29:28">29:28</span> Och hela församlingen föll ned, under
det att sången sjöngs och trumpeterna skallade -- allt detta ända till
dess brännoffret var fullbordat.

<span id="an_29:29">29:29</span> Och när de hade offrat brännoffret,
knäböjde konungen och alla som voro där tillstädes med honom, och
tillbådo.

<span id="an_29:30">29:30</span> Och konung Hiskia och de överste
befallde leviterna att lova HERREN med Davids och siaren Asafs ord; och
de sjöngo hans lov med glädje och böjde sig ned och tillbådo.

<span id="an_29:31">29:31</span> Och Hiskia tog till orda och sade: »I
haven nu tagit handfyllning till HERRENS tjänst. Så träden nu hit och
fören fram slaktoffer och lovoffer till HERRENS hus.» Då förde
församlingen fram slaktoffer och lovoffer, och var och en som av sitt
hjärta manades därtill offrade brännoffer.

<span id="an_29:32">29:32</span> Antalet av de brännoffersdjur som
församlingen förde fram var sjuttio tjurar, ett hundra vädurar och två
hundra lamm, alla dessa till brännoffer åt HERREN.

<span id="an_29:33">29:33</span> Och tackoffren utgjordes av sex hundra
tjurar och tre tusen djur av småboskapen.

<span id="an_29:34">29:34</span> Men prästerna voro för få, så att de
icke kunde draga av huden på alla brännoffersdjuren; därför understöddes
de av sina bröder leviterna, till dess detta göromål var fullgjort, och
till dess prästerna hade helgat sig. Ty i fråga om att helga sig hade
leviterna visat sig mer rättsinniga än prästerna.

<span id="an_29:35">29:35</span> Också var antalet stort av brännoffer,
vartill kommo fettstyckena från tackoffren, så ock de drickoffer som
hörde till brännoffren. Så blev det ordnat med tjänstgöringen i HERRENS
hus.

<span id="an_29:36">29:36</span> Och Hiskia och allt folket gladde sig
över vad Gud hade berett åt folket; ty helt oväntat hade detta kommit
till stånd.

<span id="an_30:1">30:1</span> Därefter sände Hiskia ut bud till hela
Israel och Juda och skrev också brev till Efraim och Manasse, att de
skulle komma till HERRENS hus i Jerusalem för att hålla HERRENS, Israels
Guds, påskhögtid.

<span id="an_30:2">30:2</span> Och konungen och hans förnämsta män och
hela församlingen i Jerusalem enade sig om att hålla påskhögtiden i
andra månaden;

<span id="an_30:3">30:3</span> ty de kunde icke hålla den nu genast,
eftersom prästerna ännu icke hade helgat sig i tillräckligt antal och
folket icke hade hunnit församla sig till Jerusalem.

<span id="an_30:4">30:4</span> Därför syntes det konungen och hela
församlingen rätt att göra så.

<span id="an_30:5">30:5</span> Och de beslöto att låta utropa i hela
Israel, från Beer-Seba ända till Dan, att man skulle komma och hålla
HERRENS, Israels Guds, påskhögtid i Jerusalem; ty man hade icke eljest
hållit den samfällt, såsom föreskrivet var.

<span id="an_30:6">30:6</span> Så begåvo sig då ilbuden åstad med breven
från konungen och hans förnämsta män och drogo genom hela Israel och
Juda, enligt konungens befallning, och sade: »I Israels barn, vänden om
till HERREN, Abrahams, Isaks och Israels Gud, på det att han må vända om
till den kvarleva av eder, som har räddats undan de assyriska
konungarnas hand.

<span id="an_30:7">30:7</span> Och varen icke såsom edra fäder och
bröder, som voro otrogna mot HERREN, sina fäders Gud, så att han prisgav
dem åt förödelse, såsom I själva haven sett.

<span id="an_30:8">30:8</span> Varen alltså nu icke hårdnackade såsom
edra fäder, utan underkasten eder HERREN och kommen till hans helgedom,
den som han har helgat för evig tid, och tjänen HERREN, eder Gud, på det
att hans vredes glöd må vända sig ifrån eder.

<span id="an_30:9">30:9</span> Ty om I vänden om till HERREN, skola edra
bröder och edra barn finna barmhärtighet inför dem som hålla dem fångna,
så att de få vända tillbaka till detta land; ty HERREN, eder Gud, är
nådig och barmhärtig, och han skall icke vända sitt ansikte ifrån eder,
om I vänden om till honom.»

<span id="an_30:10">30:10</span> Och ilbuden foro ifrån stad till stad i
Efraims och Manasse land och ända till Sebulon; men man gjorde spe av
dem och bespottade dem.

<span id="an_30:11">30:11</span> Dock funnos några i Aser, Manasse och
Sebulon, som ödmjukade sig och kommo till Jerusalem.

<span id="an_30:12">30:12</span> Också i Juda verkade Guds hand, så att
han gav dem ett endräktigt hjärta till att göra efter vad konungen och
de överste hade bjudit i kraft av HERRENS ord.

<span id="an_30:13">30:13</span> Och mycket folk kom tillhopa i
Jerusalem för att hålla det osyrade brödets högtid i andra månaden, en
mycket stor församling.

<span id="an_30:14">30:14</span> Och de stodo upp och skaffade bort de
altaren som funnos i Jerusalem; också alla offereldsaltarna skaffade de
bort och kastade dem i Kidrons dal.

<span id="an_30:15">30:15</span> Och de slaktade påskalammet på
fjortonde dagen i andra månaden; prästerna och leviterna, som nu kände
blygsel och därför hade helgat sig, förde därvid fram brännoffer till
HERRENS hus.

<span id="an_30:16">30:16</span> Och de inställde sig till tjänstgöring
på sina platser, såsom det var föreskrivet för dem, efter gudsmannen
Moses lag; och prästerna stänkte med blodet, sedan de hade tagit emot
det av leviterna.

<span id="an_30:17">30:17</span> Ty många funnos i församlingen, som
icke hade helgat sig; därför måste leviterna slakta påskalammen för alla
som icke voro rena, och så helga dem åt HERREN.

<span id="an_30:18">30:18</span> Det var nämligen en myckenhet av
folket, många från Efraim och Manasse, Isaskar och Sebulon, som icke
hade renat sig, utan åto påskalammet på annat sätt än föreskrivet var.
Men Hiskia hade bett för dem och sagt: »HERREN, den gode, förlåte var
och en

<span id="an_30:19">30:19</span> som har vänt sitt hjärta till att söka
Gud, HERREN, sina fäders Gud, om han än icke är ren efter helgedomens
ordning.»

<span id="an_30:20">30:20</span> Och HERREN hörde Hiskia och skonade
folket.

<span id="an_30:21">30:21</span> Så höllo Israels barn, de som då voro
tillstädes i Jerusalem, det osyrade brödets högtid i sju dagar med stor
glädje; och leviterna och prästerna lovade HERREN var dag med kraftiga
instrumenter, HERREN till ära.

<span id="an_30:22">30:22</span> Och Hiskia talade vänligt till alla de
leviter som voro väl förfarna i HERRENS tjänst. Och de åto av
högtidsoffren under de sju dagarna, i det att de offrade tackoffer och
prisade HERREN, sina faders Gud.

<span id="an_30:23">30:23</span> Och hela församlingen enade sig om att
hålla högtid under ännu sju dagar; och så höll man högtid med glädje
också under de sju dagarna.

<span id="an_30:24">30:24</span> Ty Hiskia, Juda konung, hade såsom
offergärd givit åt församlingen ett tusen tjurar och av småboskapen sju
tusen djur, och de överste hade såsom offergärd givit åt församlingen
ett tusen tjurar och av småboskapen tio tusen djur. Och ett stort antal
präster helgade sig.

<span id="an_30:25">30:25</span> Och hela Juda församling gladde sig med
prästerna och leviterna, så ock hela församlingen av dem som hade kommit
från Israel, ävensom de främlingar som hade kommit från Israels land,
eller som bodde i Juda.

<span id="an_30:26">30:26</span> Och i Jerusalem var stor glädje; ty
alltsedan Salomos, Davids sons, Israels konungs, tid hade icke något
sådant som detta skett i Jerusalem.

<span id="an_30:27">30:27</span> Och de levitiska prästerna stodo upp
och välsignade folket, och deras röst blev hörd, och deras bön kom till
himmelen, hans heliga boning.

<span id="an_31:1">31:1</span> När nu allt detta var till ända, drogo
alla israeliter som hade varit där tillstädes ut till Juda städer och
slogo sönder stoderna, höggo ned Aserorna och bröto ned offerhöjderna
och altarna i hela Juda och Benjamin och i Efraim och Manasse, till dess
att de hade gjort ände på dem; sedan vände alla Israels barn tillbaka
till sina städer, var och en till sin egendom.

<span id="an_31:2">31:2</span> Och Hiskia förordnade om prästernas och
leviternas avdelningar, alltefter som de tillhörde den ena eller den
andra avdelningen, så att var och en av såväl prästerna som leviterna
fick sitt bestämda göromål, när brännoffer och tackoffer skulle offras,
till att därvid göra tjänst och tacka och lovsjunga i portarna till
HERRENS läger.

<span id="an_31:3">31:3</span> Och konungen anslog en del av sin egendom
till brännoffren, nämligen till att offra brännoffer morgon och afton,
och till att offra brännoffer på sabbaterna, vid nymånaderna och vid
högtiderna, såsom det var föreskrivet i HERRENS lag.

<span id="an_31:4">31:4</span> Och han befallde folket som bodde i
Jerusalem att giva prästerna och leviterna deras del, för att de skulle
kunna hålla fast vid HERRENS lag.

<span id="an_31:5">31:5</span> Och när denna befallning blev känd, gåvo
Israels barn rikligen en förstling av säd, vin, olja och honung och av
all markens avkastning; och tionde av allt förde de fram i myckenhet.

<span id="an_31:6">31:6</span> Och de av Israels och Juda barn, som
bodde i Juda städer, förde ock fram tionde av fäkreatur och små boskap,
så ock tionde av de heliga gåvor som helgades åt HERRENS, deras Gud, och
lade upp dem i särskilda högar.

<span id="an_31:7">31:7</span> I tredje månaden begynte de att lägga upp
högarna, och i sjunde månaden hade de slutat därmed.

<span id="an_31:8">31:8</span> När då Hiskia och de överste kommo och
sågo högarna, prisade de HERREN och hans folk Israel.

<span id="an_31:9">31:9</span> Och Hiskia frågade prästerna och
leviterna om högarna.

<span id="an_31:10">31:10</span> Då svarade honom översteprästen Asarja,
av Sadoks hus, och sade; »Alltsedan man begynte föra fram offergärden
till HERRENS hus, hava vi ätit och blivit mätta och dock fått mycket
kvar; ty HERREN har välsignat sitt folk, och vad som är kvar är denna
stora rikedom.»

<span id="an_31:11">31:11</span> Och Hiskia befallde att man skulle
inreda förrådskamrar i HERRENS hus, och man inredde sådana.

<span id="an_31:12">31:12</span> Och i dem förde man in offergärden och
tionden och de heliga gåvorna, allt på heder och tro. Och
överuppsyningsman däröver var leviten Konanja, och hans närmaste man var
hans broder Simei.

<span id="an_31:13">31:13</span> Men Jehiel, Asasja, Nahat, Asael,
Jerimot, Josabad, Eliel, Jismakja, Mahat och Benaja voro tillsyningsmän
under Konanja och hans broder Simei, efter förordnande av konung Hiskia
och Asarja, fursten i Guds hus.

<span id="an_31:14">31:14</span> Och leviten Kore, Jimnas son, som var
dörrvaktare på östra sidan, hade uppsikten över de frivilliga gåvorna åt
Gud och skulle fördela HERRENS offergärd och det högheliga av offren.

<span id="an_31:15">31:15</span> Och under honom sattes Eden, Minjamin,
Jesua, Semaja, Amarja och Sekanja till förtroendemän i präststäderna för
att ombesörja utdelningen åt sina bröder, efter deras avdelningar, åt
den minste såväl som åt den störste.

<span id="an_31:16">31:16</span> Härifrån voro undantagna alla sådana i
sina släktregister upptecknade personer av mankön, från tre års ålder
och därutöver, som skulle infinna sig i HERRENS hus, där var dag de för
den dagen bestämda sysslorna skulle utföras genom dem som hade
tjänstgöringen, med de särskilda åligganden de hade efter sina
avdelningar.

<span id="an_31:17">31:17</span> Och vad angick prästernas
släktregister, så var det uppgjort efter deras familjer; och av
leviterna voro de upptagna, som voro tjugu år gamla eller därutöver,
efter sina särskilda åligganden, alltefter sina avdelningar.

<span id="an_31:18">31:18</span> Och i släktregistret skulle de vara
upptecknade jämte alla sina späda barn, hustrur, söner och döttrar, så
många de voro. Ty på heder och tro skulle de förvalta det heliga såsom
heligt.

<span id="an_31:19">31:19</span> Och för dem av Arons söner, prästerna,
som bodde på sina städers utmarker, voro i var särskild stad namngivna
män tillsatta, som åt allt mankön bland prästerna och åt alla de leviter
som voro upptecknade i släktregistret skulle utdela vad dem tillkom.

<span id="an_31:20">31:20</span> Så förfor Hiskia i hela Juda, och han
gjorde inför HERREN, sin Gud, vad gott och rätt och sant var.

<span id="an_31:21">31:21</span> Och allt som han företog sig, när han
nu sökte sin Gud, allt, vare sig det angick tjänstgöringen i Guds hus
eller det angick lagen och budorden, det gjorde han av allt sitt hjärta,
och det lyckades honom väl.

<span id="an_32:1">32:1</span> Sedan han hade utfört detta och bevisat
sådan trohet, kom Sanherib, konungen i Assyrien, och drog in i Juda och
belägrade dess befästa städer och tänkte erövra dem åt sig.

<span id="an_32:2">32:2</span> Då nu Hiskia såg att Sanherib kom, i
avsikt att belägra Jerusalem,

<span id="an_32:3">32:3</span> rådförde han sig med sina förnämsta män
och sina hjältar om att täppa för vattnet i de källor som lågo utom
staden; och de hjälpte honom härmed.

<span id="an_32:4">32:4</span> Mycket folk församlades och täppte till
alla källorna och dämde för bäcken som flöt mitt igenom trakten, ty de
sade: »När de assyriska konungarna komma, böra de icke finna vatten i
sådan myckenhet.»

<span id="an_32:5">32:5</span> Och han tog mod till sig och byggde upp
muren överallt där den var nedbruten, och byggde tornen högre, och förde
upp en annan mur därutanför, och befäste Millo i Davids stad, och lät
göra skjutvapen i myckenhet, så ock sköldar.

<span id="an_32:6">32:6</span> Och han tillsatte krigshövitsmän över
folket och församlade dem till sig på den öppna platsen vid stadsporten,
och talade uppmuntrande till dem och sade:

<span id="an_32:7">32:7</span> »Varen frimodiga och oförfärade, frukten
icke och varen icke förskräckta för konungen i Assyrien och för hela den
hop han har med sig; ty med oss är en som är större än den som är med
honom.

<span id="an_32:8">32:8</span> Med honom är en arm av kött, men med oss
är HERREN, vår Gud, och han skall hjälpa oss och föra våra krig. Och
folket tryggade sig vid Hiskias, Juda konungs, ord.

<span id="an_32:9">32:9</span> Därefter sände Sanherib, konungen i
Assyrien -- som nu med hela sin härsmakt låg framför Lakis -- sina
tjänare till Jerusalem, till Hiskia, Juda konung, och till alla dem av
Juda, som voro i Jerusalem, och lät säga:

<span id="an_32:10">32:10</span> »Så säger Sanherib, konungen i
Assyrien: Varpå förtrösten I, eftersom I stannen kvar i det belägrade
Jerusalem?

<span id="an_32:11">32:11</span> Se, Hiskia uppeggar eder, så att I
kommen att dö genom hunger och törst; han säger: 'HERREN, vår Gud, skall
rädda oss ur den assyriske konungens hand.'

<span id="an_32:12">32:12</span> Har icke denne samme Hiskia avskaffat
hans offerhöjder och altaren och sagt till Juda och Jerusalem: 'Inför
ett enda altare skolen I tillbedja, och på detta skolen I tända
offereld'?

<span id="an_32:13">32:13</span> Veten I icke vad jag och mina fäder
hava gjort med andra länders alla folk? Hava väl de gudar som dyrkas av
folken i dessa andra länder någonsin förmått rädda sina länder ur min
hand?

<span id="an_32:14">32:14</span> Ja, vilket bland alla dessa folk som
mina fäder hava givit till spillo har väl haft någon gud som har förmått
rädda sitt folk ur min hand eftersom I menen att eder Gud förmår rädda
eder ur min hand!»

<span id="an_32:15">32:15</span> Nej, låten nu icke Hiskia så bedraga
och uppegga eder, och tron honom icke; ty ingen gud hos något folk eller
i något rike har förmått rädda sitt folk ur min hand eller ur mina
fäders hand. Huru mycket mindre skall då eder Gud kunna rädda eder ur
min hand!»

<span id="an_32:16">32:16</span> Och hans tjänare talade ännu mer mot
HERREN Gud och mot hans tjänare Hiskia.

<span id="an_32:17">32:17</span> Han hade ock skrivit ett brev vari han
smädade HERREN, Israels Gud, och talade mot honom så: »Lika litet som de
gudar som dyrkas av folken i de andra länderna hava kunnat rädda sina
folk ur min hand, lika litet skall Hiskias Gud kunna rädda sitt folk ur
min hand.»

<span id="an_32:18">32:18</span> Och till Jerusalems folk, dem som stodo
på muren, ropade de med hög röst på judiska för att göra dem modlösa och
förskräckta, så att man sedan skulle kunna intaga staden.

<span id="an_32:19">32:19</span> Och de talade om Jerusalems Gud på
samma sätt som om de främmande folkens gudar, vilka äro verk av
människohänder.

<span id="an_32:20">32:20</span> Men vid allt detta bådo konung Hiskia
och profeten Jesaja, Amos' son, och ropade till himmelen.

<span id="an_32:21">32:21</span> Då sände HERREN en ängel, som förgjorde
alla de tappra stridsmännen och furstarna och hövitsmännen i den
assyriske konungens läger, så att han med skam måste draga tillbaka till
sitt land. Och när han en gång gick in i sin guds hus, blev han där
nedhuggen med svärd av sina egna söner.

<span id="an_32:22">32:22</span> Så frälste HERREN Hiskia och Jerusalems
invånare ur Sanheribs, den assyriske konungens, hand och ur alla andras
hand; och han beskyddade dem på alla sidor.

<span id="an_32:23">32:23</span> Och många förde skänker till HERREN i
Jerusalem och dyrbara gåvor till Hiskia, Juda konung; och han blev
härefter högt aktad av alla folk.

<span id="an_32:24">32:24</span> Vid den tiden blev Hiskia dödssjuk. Då
bad han till HERREN, och han svarade honom och gav honom ett
undertecken.

<span id="an_32:25">32:25</span> Dock återgäldade Hiskia icke det goda
som hade blivit honom bevisat, utan hans hjärta blev högmodigt; därför
kom förtörnelse över honom och över Juda och Jerusalem.

<span id="an_32:26">32:26</span> Men då Hiskia ödmjukade sig, mitt i
sitt hjärtas högmod, och Jerusalems invånare med honom, drabbade HERRENS
förtörnelse dem icke, så länge Hiskia levde.

<span id="an_32:27">32:27</span> Och Hiskias rikedom och härlighet var
mycket stor; han hade byggt sig skattkamrar för silver och guld och ädla
stenar, och för välluktande kryddor, och för sköldar och för allahanda
dyrbara håvor av andra slag,

<span id="an_32:28">32:28</span> så ock förrådshus för vad som kom in av
säd, vin och olja, ävensom stall för allt slags boskap; och hjordar hade
han skaffat för sina fållor.

<span id="an_32:29">32:29</span> Och han hade byggt sig städer och
förvärvat sig stor rikedom på får och fäkreatur; ty Gud hade givit honom
mycket stora ägodelar.

<span id="an_32:30">32:30</span> Det var ock Hiskia som täppte till
Gihonsvattnets övre källa och ledde vattnet nedåt, väster om Davids
stad. Och Hiskia var lyckosam i allt vad han företog sig.

<span id="an_32:31">32:31</span> Jämväl när från Babels furstar de
sändebud kommo, som voro skickade till honom för att fråga efter det
under som hade skett i landet, övergav Gud honom allenast för att pröva
honom, på det att han skulle förnimma allt vad som var i hans hjärta.

<span id="an_32:32">32:32</span> Vad nu mer är att säga om Hiskia och om
hans fromma gärningar, det finnes upptecknat i »Profeten Jesajas, Amos'
sons, syner», i boken om Judas och Israels konungar.

<span id="an_32:33">32:33</span> Och Hiskia gick till vila hos sina
fäder, och han begrov honom på den plats där man går upp till Davids
hus' gravar; och hela Juda och Jerusalems invånare bevisade honom ära
vid hans död. Och hans son Manasse blev konung efter honom.

<span id="an_33:1">33:1</span> Manasse var tolv år gammal, när han blev
konung, och han regerade femtiofem år i Jerusalem.

<span id="an_33:2">33:2</span> Han gjorde vad ont var i HERRENS ögon,
efter den styggeliga seden hos de folk som HERREN hade fördrivit för
Israels barn.

<span id="an_33:3">33:3</span> Han byggde åter upp de offerhöjder som
hans fader Hiskia hade brutit ned, och reste altaren åt Baalerna och
gjorde Aseror, och tillbad och tjänade himmelens hela härskara.

<span id="an_33:4">33:4</span> Ja, han byggde altaren i HERRENS hus, det
om vilket HERREN hade sagt: »I Jerusalem skall mitt namn vara till evig
tid.»

<span id="an_33:5">33:5</span> Han byggde altaren åt himmelens hela
härskara på de båda förgårdarna till HERRENS hus.

<span id="an_33:6">33:6</span> Han lät ock sina barn gå genom eld i
Hinnoms sons dal och övade teckentyderi, svartkonst och trolldom och
skaffade sig andebesvärjare och spåmän och gjorde mycket som var ont i
HERRENS ögon, så att han förtörnade honom.

<span id="an_33:7">33:7</span> Och avgudabelätet som han hade låtit göra
satte han i Guds hus, om vilket Gud hade sagt till David och till hans
son Salomo: »Vid detta hus och vid Jerusalem, som jag har utvalt bland
alla Israels stammar, vill jag fästa mitt namn för evig tid.

<span id="an_33:8">33:8</span> Och jag skall icke mer låta Israel vandra
bort ifrån det land som jag har bestämt åt edra fäder, om de allenast
hålla och göra allt vad jag har bjudit dem, alldeles efter den lag, de
stadgar och rätter som de hava fått genom Mose.»

<span id="an_33:9">33:9</span> Men Manasse förförde Juda och Jerusalems
invånare, så att de gjorde mer ont än de folk som HERREN hade förgjort
för Israels barn.

<span id="an_33:10">33:10</span> Och HERREN talade till Manasse och hans
folk, men de aktade icke därpå.

<span id="an_33:11">33:11</span> Då lät HERREN den assyriske konungens
härhövitsmän komma över dem; de slogo Manasse i bojor och fängslade
honom med kopparfjättrar och förde honom till Babel.

<span id="an_33:12">33:12</span> Men när han nu var i nöd, bön föll han
inför HERREN, sin Gud, och ödmjukade sig storligen för sina fäders Gud.

<span id="an_33:13">33:13</span> Och när han så bad till honom, lät han
beveka sig och hörde hans bön och lät honom komma tillbaka till
Jerusalem såsom konung. Och då besinnade Manasse att HERREN är Gud.

<span id="an_33:14">33:14</span> Därefter byggde han en yttre mur till
Davids stad västerut mot Gihon i dalen, intill Fiskporten, och runt
omkring Ofel, och gjorde den mycket hög. Och han insatte krigshövitsmän
i alla befästa städer i Juda.

<span id="an_33:15">33:15</span> Och han skaffade bort de främmande
gudarna och avgudabelätet ur HERRENS hus, så ock alla de altaren som han
hade byggt på det berg där HERRENS hus stod och i Jerusalem, och kastade
dem utanför staden.

<span id="an_33:16">33:16</span> Och han upprättade HERRENS altare och
offrade tackoffer och lovoffer därpå, och uppmanade Juda att tjäna
HERREN, Israels Gud.

<span id="an_33:17">33:17</span> Men folket offrade ännu på höjderna,
dock allenast åt HERREN, sin Gud.

<span id="an_33:18">33:18</span> Vad nu mer är att säga om Manasse och
om hans bön till sin Gud och om de ord som siarna talade till honom i
HERRENS, Israels Guds, namn, det står i Israels konungars krönika.

<span id="an_33:19">33:19</span> Och om hans bön och huru han blev
bönhörd, och om all hans synd och otrohet, och om de platser på vilka
han byggde offerhöjder och ställde upp sina Aseror och beläten, innan
han ödmjukade sig, härom är skrivet i Hosais krönika.

<span id="an_33:20">33:20</span> Och Manasse gick till vila hos sina
fäder, och man begrov honom där han bodde. Och hans son Amon blev konung
efter honom.

<span id="an_33:21">33:21</span> Amon var tjugutvå år gammal, när han
blev konung, och han regerade två år i Jerusalem.

<span id="an_33:22">33:22</span> Han gjorde vad ont var i HERRENS ögon,
såsom hans fader Manasse hade gjort; åt alla de beläten som hans fader
Manasse hade låtit göra offrade Amon, och han tjänade dem.

<span id="an_33:23">33:23</span> Men han ödmjukade sig icke för HERREN,
såsom hans fader Manasse hade gjort, utan denne Amon hopade skuld på
skuld.

<span id="an_33:24">33:24</span> Och hans tjänare sammansvuro sig mot
honom och dödade honom hemma i hans hus.

<span id="an_33:25">33:25</span> Men folket i landet dräpte alla som
hade sammansvurit sig mot konung Amon. Därefter gjorde folket i landet
hans son Josia till konung efter honom.

<span id="an_34:1">34:1</span> Josia var åtta år gammal, när han blev
konung, och han regerade trettioett år i Jerusalem.

<span id="an_34:2">34:2</span> Han gjorde vad rätt var i HERRENS ögon
och vandrade på sin fader Davids vägar och vek icke av vare sig till
höger eller till vänster.

<span id="an_34:3">34:3</span> I sitt åttonde regeringsår, medan han
ännu var en yngling, begynte han att söka sin fader Davids Gud; och i
det tolfte året begynte han att rena Juda och Jerusalem från
offerhöjderna och Aserorna och från de skurna och gjutna belätena.

<span id="an_34:4">34:4</span> Men Baalsaltarna brötos ned i hans åsyn,
och solstoderna som voro uppställda på dem högg han ned, och Aserorna
och de skurna och gjutna belätena slog han sönder och krossade dem till
stoft och strödde ut stoftet på de mäns gravar, som hade offrat åt dem.

<span id="an_34:5">34:5</span> Och prästernas ben brände han upp på
deras altaren. Så renade han Juda och Jerusalem.

<span id="an_34:6">34:6</span> Och i Manasses, Efraims och Simeons
städer ända till Naftali genomsökte han överallt husen.

<span id="an_34:7">34:7</span> Och sedan han hade brutit ned altarna och
krossat Aserorna och belätena sönder till stoft och huggit ned alla
solstoder i hela Israels land, vände han tillbaka till Jerusalem.

<span id="an_34:8">34:8</span> Och i sitt adertonde regeringsår, medan
han höll på med att rena landet och templet, sände han Safan, Asaljas
son, och Maaseja, hövitsmannen i staden, och kansleren Joa, Joahas' son,
för att sätta HERRENS, sin Guds, hus i stånd.

<span id="an_34:9">34:9</span> Och de gingo till översteprästen Hilkia
och avlämnade de penningar som hade influtit till Guds hus, sedan de av
de leviter som höllo vakt vid tröskeln hade blivit insamlade från
Manasse, Efraim och hela det övriga Israel, så ock från hela Juda och
Benjamin och från Jerusalems invånare;

<span id="an_34:10">34:10</span> de överlämnade dem åt de män som
förrättade arbete såsom tillsyningsmän vid HERRENS hus. Sedan gåvos
penningarna av dessa män, som förrättade arbete och hade befattning vid
HERRENS hus med att laga huset och sätta det i stånd,

<span id="an_34:11">34:11</span> de gåvos åt timmermännen och
byggningsmännen, till att inköpa huggen sten och trävirke till stockar,
för att man därmed skulle timra upp de hus som Juda konungar hade
förstört.

<span id="an_34:12">34:12</span> Och männen fingo vid sitt arbete handla
på heder och tro; och tillsyningsmän över dem och föreståndare för
arbetet voro Jahat och Obadja, leviter av Meraris barn, och Sakarja och
Mesullam, av kehatiternas barn, så ock alla de leviter som voro kunniga
på musikinstrumenter.

<span id="an_34:13">34:13</span> De hade ock tillsynen över bärarna, så
att föreståndare funnos för alla arbetarna vid de särskilda göromålen.
Av leviterna togos ock skrivare, uppsyningsmän och dörrvaktare.

<span id="an_34:14">34:14</span> När de nu togo ut penningarna som hade
influtit till HERRENS hus, fann prästen Hilkia HERRENS lagbok, den som
hade blivit given genom Mose

<span id="an_34:15">34:15</span> Då tog Hilkia till orda och sade till
sekreteraren Safan: »Jag har funnit lagboken i HERRENS hus.» Och Hilkia
gav boken åt Safan.

<span id="an_34:16">34:16</span> Och Safan bar boken till konungen och
avgav därjämte sin berättelse inför konungen och sade: »Allt vad dina
tjänare hava fått i uppdrag att göra, det göra de.

<span id="an_34:17">34:17</span> Och de hava tömt ut de penningar som
funnos i HERRENS hus, och hava överlämnat dem åt tillsyningsmännen och
åt arbetarna.»

<span id="an_34:18">34:18</span> Vidare berättade sekreteraren Safan för
konungen och sade: »Prästen Hilkia har givit mig en bok.» Och Safan
föreläste därur för konungen

<span id="an_34:19">34:19</span> När konungen nu hörde lagens ord, rev
han sönder sina kläder.

<span id="an_34:20">34:20</span> Och konungen bjöd Hilkia och Ahikam,
Safans son, och Abdon, Mikas son, och sekreteraren Safan och Asaja,
konungens tjänare, och sade:

<span id="an_34:21">34:21</span> »Gån och frågen HERREN för mig och för
dem som äro kvar av Israel och Juda, angående det som står i den bok som
nu har blivit funnen. Ty stor är HERRENS vrede, den som är utgjuten över
oss, därför att våra fäder icke hava hållit HERRENS ord och icke hava
gjort allt som är föreskrivet i denna bok.»

<span id="an_34:22">34:22</span> Då gick Hilkia, tillika med andra som
konungen sände åstad, till profetissan Hulda, hustru åt Sallum,
klädkammarvaktaren, som var son till Tokehat, Hasras son; hon bodde i
Jerusalem, i Nya staden. Och de talade med henne såsom dem bjudet var.

<span id="an_34:23">34:23</span> Då svarade hon dem: »Så säger HERREN,
Israels Gud: Sägen till den man som har sänt eder till mig:

<span id="an_34:24">34:24</span> Så säger HERREN: Se, över denna plats
och över dess invånare skall jag låta olycka komma, alla de förbannelser
som äro skrivna i den bok som man har föreläst för Juda konung --

<span id="an_34:25">34:25</span> detta därför att de hava övergivit mig
och tänt offereld åt andra gudar, och så hava förtörnat mig med alla
sina händers verk. Min vrede skall utgjutas över denna plats och skall
icke bliva utsläckt.

<span id="an_34:26">34:26</span> Men till Juda konung, som har sänt eder
för att fråga HERREN, till honom skolen I säga så: Så säger HERREN,
Israels Gud, angående de ord som du har hört:

<span id="an_34:27">34:27</span> Eftersom ditt hjärta blev bevekt och du
ödmjukade dig inför Gud, när du hörde hans ord mot denna plats och mot
dess invånare, ja, ödmjukade dig inför mig och rev sönder dina kläder
och grät inför mig, fördenskull har jag ock hört dig, säger HERREN.

<span id="an_34:28">34:28</span> Se, jag vill samla dig till dina fäder,
så att du får samlas till dem i din grav med frid, och dina ögon skola
slippa att se all den olycka som jag skall låta komma över denna plats
och dess invånare.» Och de vände tillbaka till konungen med detta svar.

<span id="an_34:29">34:29</span> Då sände konungen åstad och lät
församla alla de äldste i Juda och Jerusalem.

<span id="an_34:30">34:30</span> Och konungen gick upp i HERRENS hus med
alla Juda män och Jerusalems invånare, också prästerna och leviterna,
ja, allt folket, ifrån den störste till den minste. Och han läste upp
för dem allt vad som stod i förbundsboken, som hade blivit funnen i
HERRENS hus.

<span id="an_34:31">34:31</span> Och konungen trädde fram på sin plats
och slöt inför HERRENS ansikte det förbundet, att de skulle följa efter
HERREN och hålla hans bud, hans vittnesbörd och hans stadgar, av allt
sitt hjärta och av all sin själ, och göra efter förbundets ord, dem som
voro skrivna i denna bok.

<span id="an_34:32">34:32</span> Och han lät alla som funnos i Jerusalem
och Benjamin träda in i förbundet Och Jerusalems invånare gjorde efter
Guds, sina fäders Guds, förbund.

<span id="an_34:33">34:33</span> Och Josia skaffade bort alla styggelser
ur Israels barns alla landområden, och tillhöll alla dem som funnos i
Israel att tjäna HERREN, sin Gud. Så länge han levde, veko de icke av
ifrån HERREN, sina fäders Gud.

<span id="an_35:1">35:1</span> Därefter höll Josia HERRENS påskhögtid i
Jerusalem; man slaktade påskalammet på fjortonde dagen i första månaden.

<span id="an_35:2">35:2</span> Och han fastställde prästernas åligganden
och styrkte dem till tjänstgöringen i HERRENS hus.

<span id="an_35:3">35:3</span> Och han sade till leviterna som
undervisade hela Israel, och som voro helgade åt HERREN: »Sätten den
heliga arken i det hus som Salomo, Davids son, Israels konung, har
byggt. Den skall icke mer vara en börda på edra axlar. Tjänen nu HERREN,
eder Gud, och hans folk Israel.

<span id="an_35:4">35:4</span> Gören eder redo efter edra familjer, i
edra avdelningar, enligt vad David, Israels konung, har föreskrivit, och
enligt hans son Salomos föreskrifter,

<span id="an_35:5">35:5</span> och inställen eder i helgedomen, ordnade
efter edra bröders, det meniga folkets, familjeskiften, så att en
avdelning av en levitisk familj kommer på vart skifte.

<span id="an_35:6">35:6</span> Och slakten påskalammet och helgen eder
och reden till det för edra bröder, så att I gören efter HERRENS ord
genom Mose.»

<span id="an_35:7">35:7</span> Och Josia gav åt det meniga folket såsom
offergärd småboskap, dels lamm och dels killingar, till ett antal av
trettio tusen, alltsammans till påskoffer, åt alla som voro där
tillstädes, så ock tre tusen fäkreatur, detta allt av konungens enskilda
egendom.

<span id="an_35:8">35:8</span> Och hans förnämsta män gåvo efter sin
fria vilja offergåvor åt folket, åt prästerna och leviterna. Hilkia,
Sakarja och Jehiel, furstarna i Guds hus, gåvo åt prästerna två tusen
sex hundra lamm och killingar till påskoffer, så ock tre hundra
fäkreatur.

<span id="an_35:9">35:9</span> Men Konanja och hans bröder, Semaja och
Netanel, jämte Hasabja, Jegiel och Josabad, de översta bland leviterna,
gåvo åt leviterna såsom offergärd fem tusen lamm och killingar till
påskoffer, så ock fem hundra fäkreatur.

<span id="an_35:10">35:10</span> Så blev det då ordnat för gudstjänsten;
och prästerna inställde sig till tjänstgöring på sina platser och
likaledes leviterna, efter sina avdelningar, såsom konungen hade bjudit.

<span id="an_35:11">35:11</span> Därefter slaktade de påskalammet, och
prästerna stänkte med blodet som de togo emot av leviterna; och dessa
drogo av huden.

<span id="an_35:12">35:12</span> Och de avskilde brännoffersstyckena och
delade ut dem åt det meniga folket, efter deras familjeskiften, för att
de skulle offra dem åt HERREN, såsom det var föreskrivet i Moses bok. På
samma sätt gjorde de ock med fäkreaturen.

<span id="an_35:13">35:13</span> Och de stekte påskalammet på eld, på
föreskrivet sätt; men tackoffersköttet kokade de i grytor, pannor och
kittlar och delade ut det med hast åt allt det meniga folket.

<span id="an_35:14">35:14</span> Sedan redde de till åt sig själva och
åt prästerna; ty prästerna, Arons söner, voro upptagna ända till natten
med att offra brännoffret och fettstyckena; därför måste leviterna reda
till både åt sig och åt prästerna, Arons söner.

<span id="an_35:15">35:15</span> Och sångarna, Asafs barn, stodo på sin
plats, såsom David och Asaf och Heman och konungens siare Jedutun hade
bjudit, och dörrvaktarna stodo var och en vid sin port; de behövde icke
gå ifrån sin tjänstgöring, ty deras bröder, de andra leviterna, redde
till åt dem.

<span id="an_35:16">35:16</span> Så blev allt ordnat för HERRENS tjänst
på den dagen, i det att man höll påskhögtid och offrade brännoffer på
HERRENS altare, såsom konung Josia hade bjudit.

<span id="an_35:17">35:17</span> De israeliter som voro där tillstädes
höllo nu påskhögtid och firade det osyrade brödets högtid i sju dagar.

<span id="an_35:18">35:18</span> En påskhögtid lik denna hade icke
blivit hållen i Israel sedan profeten Samuels tid; ty ingen av Israels
konungar hade hållit en sådan påskhögtid som den vilken nu hölls av
Josia jämte prästerna och leviterna och hela Juda och dem av Israel, som
voro där tillstädes, jämväl Jerusalems invånare.

<span id="an_35:19">35:19</span> I Josias adertonde regeringsår hölls
denna påskhögtid.

<span id="an_35:20">35:20</span> Efter allt detta, sedan Josia hade
försatt templet i gott stånd, drog Neko, konungen i Egypten, upp för att
strida vid Karkemis, som ligger vid Frat; och Josia drog ut mot honom.

<span id="an_35:21">35:21</span> Då skickade denne sändebud till honom
och lät säga: »Vad har du med mig att göra, du Juda konung? Det är icke
mot dig jag nu kommer, utan mot min arvfiende, och Gud har befallt mig
att skynda. Hör upp att trotsa Gud, som är med mig, och tag dig till
vara, så att han icke fördärvar dig.»

<span id="an_35:22">35:22</span> Men i stället för att vända om och
lämna honom i fred förklädde Josia sig och gick att strida mot honom,
utan att höra på Nekos ord, som dock kommo från Guds mun. Och det kom
till strid på Megiddos slätt.

<span id="an_35:23">35:23</span> Men skyttarnas skott träffade konung
Josia; och konungen sade till sina tjänare: »Bären mig undan, ty jag är
svårt sårad.»

<span id="an_35:24">35:24</span> Då buro hans tjänare honom från
stridsvagnen och satte honom i hans andra vagn och förde honom till
Jerusalem; och han gav upp andan och blev begraven där hans fäder voro
begravna. Och hela Juda och Jerusalem sörjde Josia.

<span id="an_35:25">35:25</span> Och Jeremia sjöng en klagosång över
Josia. Och alla sångare och sångerskor talade sedan i sina klagosånger
om Josia, såsom man gör ännu i dag; och dessa sånger blevo allmänt
gängse i Israel. De finnas upptecknade bland »Klagosångerna».

<span id="an_35:26">35:26</span> Vad nu mer är att säga om Josia och om
de fromma gärningar han gjorde, efter vad föreskrivet var i HERRENS lag,

<span id="an_35:27">35:27</span> och om annat som han företog sig under
sin första tid såväl som under sin sista, det finnes upptecknat i boken
om Israels och Juda konungar

<span id="an_36:1">36:1</span> Och folket i landet tog Josias son Joahas
och gjorde honom till konung i Jerusalem efter hans fader.

<span id="an_36:2">36:2</span> Joahas var tjugutre år gammal, när han
blev konung, och han regerade tre månader i Jerusalem.

<span id="an_36:3">36:3</span> Konungen i Egypten avsatte honom i
Jerusalem och pålade landet en skatt av ett hundra talenter silver och
en talent guld.

<span id="an_36:4">36:4</span> Och konungen i Egypten gjorde hans broder
Eljakim till konung över Juda och Jerusalem och förändrade hans namn
till Jojakim men hans broder Joahas, honom tog Neko med sig, och han
förde honom till Egypten.

<span id="an_36:5">36:5</span> Jojakim var tjugufem år gammal när han
blev konung, och han regerade elva år i Jerusalem. Han gjorde vad ont
var i HERRENS, sin Guds, ögon.

<span id="an_36:6">36:6</span> Och Nebukadnessar, konungen i Babel, drog
upp mot honom och fängslade honom med kopparfjättrar och förde honom
bort till Babel.

<span id="an_36:7">36:7</span> Och en del av kärlen i HERRENS hus förde
Nebukadnessar till Babel, och han satte in dem i sitt tempel i Babel.

<span id="an_36:8">36:8</span> Vad nu mer är att säga om Jojakim och om
de styggelser som han gjorde, och om vad han eljest har befunnits vara
skyldig till, det finnes upptecknat i boken om Israels och Juda
konungar. Och hans son Jojakin blev konung efter honom.

<span id="an_36:9">36:9</span> Jojakin var åtta år gammal, när han blev
konung, och han regerade tre månader och tio dagar i Jerusalem. Han
gjorde vad ont var i HERRENS ögon.

<span id="an_36:10">36:10</span> Och vid följande års början sände
konung Nebukadnessar och lät hämta honom till Babel, tillika med de
dyrbara kärlen i HERRENS hus; och han gjorde hans broder Sidkia till
konung över Juda och Jerusalem.

<span id="an_36:11">36:11</span> Sidkia var tjuguett år gammal, när han
blev konung, och han regerade elva år i Jerusalem.

<span id="an_36:12">36:12</span> Han gjorde vad ont var i HERRENS, sin
Guds, ögon; han ödmjukade sig icke för profeten Jeremia, som talade
HERRENS ord.

<span id="an_36:13">36:13</span> Han avföll från konung Nebukadnessar,
som hade tagit ed av honom vid Gud. Och han var hårdnackad och
förstockade sitt hjärta, så att han icke omvände sig till HERREN,
Israels Gud.

<span id="an_36:14">36:14</span> Alla de översta bland prästerna och
folket försyndade sig ock storligen i otrohet mot Gud med hedningarnas
alla styggelser och orenade HERRENS hus, som han hade helgat i
Jerusalem.

<span id="an_36:15">36:15</span> Och HERREN, deras faders Gud, skickade
sina budskap till dem titt och ofta genom sina sändebud, ty han ömkade
sig över sitt folk och sin boning.

<span id="an_36:16">36:16</span> Men de begabbade Guds sändebud och
föraktade hans ord och bespottade hans profeter, till dess HERRENS vrede
över hans folk växte så, att ingen bot mer fanns.

<span id="an_36:17">36:17</span> Då sände han emot dem kaldéernas
konung, och denne dräpte deras unga män med svärd i deras helgedomshus
och skonade varken ynglingar eller jungfrur, ej heller gamla och
gråhårsmän; allt blev givet i hans hand.

<span id="an_36:18">36:18</span> Och alla kärl i Guds hus, både stora
och små, och skatterna i HERRENS hus, så ock konungens och hans
förnämsta mäns skatter, allt förde han till Babel.

<span id="an_36:19">36:19</span> Och man brände upp Guds hus och bröt
ned Jerusalems mur, och alla dess palats brände man upp i eld och
förstörde alla de dyrbara föremål som funnos där.

<span id="an_36:20">36:20</span> Och dem som hade undsluppit svärdet
förde han bort i fångenskap till Babel, och de blevo tjänare åt honom
och åt hans söner, till dess att perserna kommo till väldet --

<span id="an_36:21">36:21</span> för att HERRENS ord genom Jeremias mun
skulle uppfyllas -- alltså till dess att landet hade fått gottgörelse
för sina sabbater. Ty medan det låg öde, hade det sabbat -- till dess
att sjuttio år hade gått till ända.

<span id="an_36:22">36:22</span> Men i den persiske konungens Kores'
första regeringsår uppväckte HERREN -- för att HERRENS ord genom
Jeremias mun skulle fullbordas -- den persiske konungen Kores' ande, så
att denne lät utropa över hela sitt rike och tillika skriftligen kungöra
följande:

<span id="an_36:23">36:23</span> »Så säger Kores, konungen i Persien:
Alla riken på jorden har HERREN, himmelens Gud, givit mig; och han har
anbefallt mig att bygga honom ett hus i Jerusalem i Juda. Vemhelst nu
bland eder, som tillhör hans folk, med honom vare HERREN, hans Gud, och
han drage ditupp.»

------------------------------------------------------------------------

[Next: Ezra](ezr)
