<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Swedish Bible, full text etext at Intangible Textual Heritage">
<TITLE>Swedish Bible: 2 Kings</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="kg1.htm">Previous</A>&nbsp;
<A HREF="ch1.htm">Next</A>&nbsp;
</CENTER>
<HR>
</p> <h3 align="center" align="center">Swedish Bible: 2 Kings</h3> 
<p><A NAME="an_1:1">1:1</A>&nbsp;Efter Ahabs d&#246;d avf&#246;ll Moab fr&#229;n Israel.</p> 
<p><A NAME="an_1:2">1:2</A>&nbsp;Och Ahasja st&#246;rtade ned genom gallret i sin &#214;vre sal i Samaria och skadade sig, s&#229; att han blev sjuk.  D&#229; skickade han &#229;stad s&#228;ndebud och sade till dem: &#187;G&#229;n och fr&#229;gen Baal-Sebub, guden i Ekron, om jag skall tillfriskna fr&#229;n denna sjukdom.&#187;</p> 
<p><A NAME="an_1:3">1:3</A>&nbsp;Men HERRENS &#228;ngel hade talat s&#229; till tisbiten Elia: &#187;St&#229; upp och g&#229; emot konungens i Samaria s&#228;ndebud och tala s&#229; till dem: '&#196;r det d&#228;rf&#246;r att ingen Gud finnes i Israel som I g&#229;n &#229;stad och fr&#229;gen Baal-Sebub, guden i Ekron?</p> 
<p><A NAME="an_1:4">1:4</A>&nbsp;D&#228;rf&#246;r att I g&#246;ren detta, s&#228;ger HERREN s&#229;: Du skall icke komma upp ur den s&#228;ng i vilken du har lagt dig, ty du skall d&#246;den d&#246;.'&#187;  Och Elia gick.</p> 
<p><A NAME="an_1:5">1:5</A>&nbsp;N&#228;r sedan s&#228;ndebuden kommo tillbaka till konungen, fr&#229;gade han dem: &#187;Varf&#246;r kommen I tillbaka?&#187;</p> 
<p><A NAME="an_1:6">1:6</A>&nbsp;De svarade honom: &#187;En man kom emot oss och sade till oss: 'G&#229;n tillbaka till konungen, som har s&#228;nt eder, och talen s&#229; till honom: S&#229; s&#228;ger HERREN: &#196;r det d&#228;rf&#246;r att ingen Gud finnes i Israel som du s&#228;nder bud f&#246;r att fr&#229;ga Baal-Sebub, guden i Ekron?  D&#228;rf&#246;r att du s&#229; g&#246;r skall du icke komma upp ur den s&#228;ng i vilken du har lagt dig, ty du skall d&#246;den d&#246;.'&#187;</p> 
<p><A NAME="an_1:7">1:7</A>&nbsp;D&#229; fr&#229;gade han dem: &#187;Huru s&#229;g den mannen ut, som kom emot eder och talade till eder p&#229; detta s&#228;tt?&#187;</p> 
<p><A NAME="an_1:8">1:8</A>&nbsp;De svarade honom: &#187;Mannen bar en h&#229;rmantel och var omgjordad med en l&#228;derg&#246;rdel om sina l&#228;nder.&#187;  D&#229; sade han: &#187;Det var tisbiten Elia.&#187;</p> 
<p><A NAME="an_1:9">1:9</A>&nbsp;Och han s&#228;nde till honom en underh&#246;vitsman med femtio man.  Och n&#228;r denne kom upp till honom, d&#228;r han satt p&#229; toppen av berget, sade han till honom: &#187;Du gudsman, konungen befaller dig att komma ned.&#187;</p> 
<p><A NAME="an_1:10">1:10</A>&nbsp;Men Elia svarade och sade till underh&#246;vitsmannen: &#187;Om jag &#228;r en gudsman, s&#229; komme eld ned fr&#229;n himmelen och f&#246;rt&#228;re dig och dina femtio.&#187;  D&#229; kom eld ned fr&#229;n himmelen och f&#246;rt&#228;rde honom och hans femtio.</p> 
<p><A NAME="an_1:11">1:11</A>&nbsp;Och han s&#228;nde &#229;ter till honom en annan underh&#246;vitsman med femtio man.  Denne tog till orda och sade till honom: &#187;Du gudsman, s&#229; s&#228;ger konungen: Kom strax ned.&#187;</p> 
<p><A NAME="an_1:12">1:12</A>&nbsp;Men Elia svarade och sade till dem: &#187;Om jag &#228;r en gudsman, s&#229; komme eld ned fr&#229;n himmelen och f&#246;rt&#228;re dig och dina femtio.&#187;  D&#229; kom Guds eld ned fr&#229;n himmelen och f&#246;rt&#228;rde honom och hans femtio.</p> 
<p><A NAME="an_1:13">1:13</A>&nbsp;&#197;ter s&#228;nde han &#229;stad en tredje underh&#246;vitsman med femtio man Och denne tredje underh&#246;vitsman drog ditupp, och n&#228;r han kom fram, f&#246;ll han ned p&#229; sina kn&#228;n f&#246;r Elia och bad honom och sade till honom: &#187;Du gudsman, l&#229;t mitt liv och dessa dina femtio tj&#228;nares liv vara n&#229;got aktat i dina &#246;gon.</p> 
<p><A NAME="an_1:14">1:14</A>&nbsp;Se, eld har kommit ned fr&#229;n himmelen och f&#246;rt&#228;rt de f&#246;rsta tv&#229; underh&#246;vitsm&#228;nnen med deras femtio man; men l&#229;t nu mitt liv vara n&#229;got aktat i dina &#246;gon.</p> 
<p><A NAME="an_1:15">1:15</A>&nbsp;Och HERRENS &#228;ngel sade till Elia: &#187;G&#229; ned med honom, frukta icke f&#246;r honom.&#187;  D&#229; stod han upp och gick med honom ned till konungen</p> 
<p><A NAME="an_1:16">1:16</A>&nbsp;Och han sade till denne: &#187;S&#229; s&#228;ger HERREN: Eftersom du skickade s&#228;ndebud f&#246;r att fr&#229;ga Baal-Sebub, guden i Ekron -- likasom om i Israel icke funnes n&#229;gon Gud, som du kunde fr&#229;ga h&#228;rom -- f&#246;rdenskull skall du icke f&#229; komma upp ur den s&#228;ng i vilken du har lagt dig, ty du skall d&#246;den d&#246;.&#187;</p> 
<p><A NAME="an_1:17">1:17</A>&nbsp;Och han dog, i enlighet med det HERRENS ord som Elia hade talat; och Joram blev konung efter honom, i Jorams, Josafats sons, Juda konungs, andra regerings&#229;r.  Han hade n&#228;mligen ingen son.</p> 
<p><A NAME="an_1:18">1:18</A>&nbsp;Vad nu mer &#228;r att s&#228;ga om Ahasja, om vad han gjorde, det finnes upptecknat i Israels konungars kr&#246;nika.</p> 
<p><A NAME="an_2:1">2:1</A>&nbsp;Vid den tid d&#229; HERREN ville upptaga Elia till himmelen i en stormvind gingo Elia och Elisa fr&#229;n Gilgal.</p> 
<p><A NAME="an_2:2">2:2</A>&nbsp;Och Elia sade till Elisa: &#187;Stanna h&#228;r, ty HERREN har s&#228;nt mig till Betel.&#187;  Men Elisa svarade: &#187;S&#229; sant HERREN lever, och s&#229; sant du sj&#228;lv lever, jag l&#228;mnar dig icke.  Och de gingo ned till Betel.</p> 
<p><A NAME="an_2:3">2:3</A>&nbsp;D&#229; kommo profetl&#228;rjungarna i Betel ut till Elisa och sade till honom: &#187;Vet du att HERREN i dag vill taga din herre ifr&#229;n dig, upp &#246;ver ditt huvud?&#187;  Han svarade: &#187;Ja, jag vet det; tigen stilla.&#187;</p> 
<p><A NAME="an_2:4">2:4</A>&nbsp;Och Elia sade till honom: &#187;Elisa, stanna h&#228;r, ty HERREN har s&#228;nt mig till Jeriko.&#187;  Men han svarade: &#187;S&#229; sant HERREN lever, och s&#229; sant du sj&#228;lv lever, jag l&#228;mnar dig icke.&#187;  Och de kommo till Jeriko.</p> 
<p><A NAME="an_2:5">2:5</A>&nbsp;D&#229; gingo profetl&#228;rjungarna i Jeriko fram till Elisa och sade till honom: &#187;Vet du att HERREN i dag vill taga din herre ifr&#229;n dig, upp &#246;ver ditt huvud?&#187;  Han svarade: &#187;Ja, jag vet det; tigen stilla.&#187;</p> 
<p><A NAME="an_2:6">2:6</A>&nbsp;Och Elia sade till honom: &#187;Stanna h&#228;r, ty HERREN har s&#228;nt mig till Jordan.&#187;  Men han svarade: &#187;S&#229; sant HERREN lever, och s&#229; sant du sj&#228;lv lever, jag l&#228;mnar dig icke.&#187;  Och de gingo b&#229;da &#229;stad.</p> 
<p><A NAME="an_2:7">2:7</A>&nbsp;Men femtio m&#228;n av profetl&#228;rjungarna gingo ock &#229;stad och st&#228;llde sig p&#229; n&#229;got avst&#229;nd, l&#228;ngre bort, under det att de b&#229;da stodo vid Jordan.</p> 
<p><A NAME="an_2:8">2:8</A>&nbsp;Och Elia tog sin mantel och vek ihop den och slog p&#229; vattnet; d&#229; delade sig detta &#229;t tv&#229; sidor.  Och de gingo s&#229; b&#229;da p&#229; torr mark d&#228;rigenom.</p> 
<p><A NAME="an_2:9">2:9</A>&nbsp;N&#228;r de hade kommit &#246;ver, sade Elia till Elisa: &#187;Bed mig om vad jag skall g&#246;ra f&#246;r dig, innan jag bliver tagen ifr&#229;n dig.&#187;  Elisa sade &#187;M&#229; en dubbel arvslott av din ande falla mig till.&#187;</p> 
<p><A NAME="an_2:10">2:10</A>&nbsp;Han svarade: &#187;Du har bett om n&#229;got sv&#229;rt.  Men om du ser mig, n&#228;r jag bliver tagen ifr&#229;n dig, d&#229; kommer det dock att s&#229; ske dig; varom icke, s&#229; sker det ej.&#187;</p> 
<p><A NAME="an_2:11">2:11</A>&nbsp;Under det att de nu gingo och talade, syntes pl&#246;tsligt en vagn eld, med h&#228;star av eld, och skilde de b&#229;da fr&#229;n varandra; och Elia for i stormvinden upp till himmelen.</p> 
<p><A NAME="an_2:12">2:12</A>&nbsp;Och Elisa s&#229;g det och ropade: &#187;Min fader, min fader!  Du som f&#246;r Israel &#228;r b&#229;de vagnar och ryttare!&#187;  Sedan s&#229;g han honom icke mer.  Och han fattade i sina kl&#228;der och rev s&#246;nder dem i tv&#229; stycken.</p> 
<p><A NAME="an_2:13">2:13</A>&nbsp;D&#228;refter tog han upp Elias mantel, som hade fallit av denne, och v&#228;nde s&#229; om och st&#228;llde sig vid Jordans strand.</p> 
<p><A NAME="an_2:14">2:14</A>&nbsp;Och han tog Elias mantel, som hade fallit av denne, och slog p&#229; vattnet och sade: &#187;Var &#228;r HERREN, Elias Gud?&#187;  D&#229; nu ocks&#229; Elisa slog p&#229; vattnet, delade det sig &#229;t tv&#229; sidor, och han gick &#246;ver.</p> 
<p><A NAME="an_2:15">2:15</A>&nbsp;N&#228;r profetl&#228;rjungarna, som voro vid Jeriko p&#229; n&#229;got avst&#229;nd, s&#229;go detta, sade de: &#187;Elias ande vilar p&#229; Elisa.&#187;  Och de kommo honom till m&#246;tes och bugade sig ned till jorden f&#246;r honom.</p> 
<p><A NAME="an_2:16">2:16</A>&nbsp;Och de sade till honom: &#187;Se, bland dina tj&#228;nare finnas femtio raska m&#228;n; l&#229;t dessa g&#229; och s&#246;ka efter din herre.  Kanh&#228;nda har HERRENS Ande lyft upp honom och kastat honom p&#229; n&#229;got berg eller i n&#229;gon dal.&#187;  Men han svarade: &#187;S&#228;nden ingen &#229;stad.</p> 
<p><A NAME="an_2:17">2:17</A>&nbsp;Men n&#228;r de l&#228;nge och v&#228;l entr&#228;get hade bett honom d&#228;rom, sade han: &#187;S&#229; s&#228;nden d&#229; &#229;stad.&#187;  D&#229; s&#228;nde de &#229;stad femtio m&#228;n; och dessa s&#246;kte efter honom i tre dagar, men funno honom icke.</p> 
<p><A NAME="an_2:18">2:18</A>&nbsp;N&#228;r de sedan kommo tillbaka till honom, medan han &#228;nnu vistades i Jeriko, sade han till dem: &#187;Sade jag icke till eder att I icke skullen g&#229;?&#187;</p> 
<p><A NAME="an_2:19">2:19</A>&nbsp;Och m&#228;nnen i staden sade till Elisa: &#187;Stadens l&#228;ge &#228;r ju gott, s&#229;som min herre ser, men vattnet &#228;r d&#229;ligt, och d&#228;rav komma missfall i landet.&#187;</p> 
<p><A NAME="an_2:20">2:20</A>&nbsp;Han sade: &#187;H&#228;mten hit &#229;t mig en ny sk&#229;l och l&#228;ggen salt d&#228;ri.&#187; Och de h&#228;mtade en &#229;t honom.</p> 
<p><A NAME="an_2:21">2:21</A>&nbsp;D&#228;refter gick han ut till vattenk&#228;llan och kastade salt d&#228;ri och sade: &#187;S&#229; s&#228;ger HERREN: Jag har nu gjort detta vatten sunt; d&#246;d och missfall skola icke mer komma d&#228;rav.</p> 
<p><A NAME="an_2:22">2:22</A>&nbsp;Och vattnet blev sunt, och har f&#246;rblivit s&#229; &#228;nda till denna dag, i enlighet med det ord Elisa talade.</p> 
<p><A NAME="an_2:23">2:23</A>&nbsp;D&#228;rifr&#229;n begav han sig upp till Betel.  Och under det han var p&#229; v&#228;g ditupp, kom en skara gossar ut ur staden; och de begynte driva g&#228;ck med honom och ropade till honom: &#187;Upp med dig, du flintskalle!  Upp med dig, du flintskalle!&#187;</p> 
<p><A NAME="an_2:24">2:24</A>&nbsp;N&#228;r han d&#229; v&#228;nde sig om och fick se dem, uttalade han en f&#246;rbannelse &#246;ver dem i HERRENS namn.  D&#229; kommo tv&#229; bj&#246;rninnor ut ur skogen och sleto s&#246;nder fyrtiotv&#229; av barnen.</p> 
<p><A NAME="an_2:25">2:25</A>&nbsp;D&#228;rifr&#229;n gick han till berget Karmel och v&#228;nde sedan d&#228;rifr&#229;n tillbaka till Samaria.</p> 
<p><A NAME="an_3:1">3:1</A>&nbsp;Joram, Ahabs son, blev konung &#246;ver Israel i Samaria i Josafats, Juda konungs, adertonde regerings&#229;r, och han regerade i tolv &#229;r.</p> 
<p><A NAME="an_3:2">3:2</A>&nbsp;Han gjorde vad ont var i HERRENS &#246;gon; dock icke s&#229;som hans fader och moder, ty han skaffade bort den Baalsstod som hans fader hade l&#229;tit g&#246;ra.</p> 
<p><A NAME="an_3:3">3:3</A>&nbsp;Dock h&#246;ll han fast vid de Jerobeams, Nebats sons, synder genom vilka denne hade kommit Israel att synda; fr&#229;n dessa avstod han icke.</p> 
<p><A NAME="an_3:4">3:4</A>&nbsp;Mesa, konungen i Moab, som &#228;gde mycken boskap, hade i skatt till konungen i Israel erlagt hundra tusen lamm och ull av hundra tusen v&#228;durar.</p> 
<p><A NAME="an_3:5">3:5</A>&nbsp;Men n&#228;r Ahab var d&#246;d, avf&#246;ll konungen i Moab fr&#229;n konungen i Israel.</p> 
<p><A NAME="an_3:6">3:6</A>&nbsp;D&#229; drog konung Joram ut fr&#229;n Samaria och m&#246;nstrade hela Israel.</p> 
<p><A NAME="an_3:7">3:7</A>&nbsp;D&#228;refter s&#228;nde han &#229;stad bud till Josafat, konungen i Juda, och l&#228;t s&#228;ga honom: &#187;Konungen i Moab har avfallit fr&#229;n mig.  Vill du draga med mig f&#246;r att strida mot Moab?&#187;  Han svarade: &#187;Ja, jag vill draga ditupp -- jag s&#229;som du, mitt folk s&#229;som ditt folk, mina h&#228;star s&#229;som dina h&#228;star!&#187;</p> 
<p><A NAME="an_3:8">3:8</A>&nbsp;Och han fr&#229;gade: &#187;Vilken v&#228;g skola vi draga ditupp?&#187;  Han svarade &#187;V&#228;gen genom Edoms &#246;ken.&#187;</p> 
<p><A NAME="an_3:9">3:9</A>&nbsp;S&#229; drogo d&#229; konungen i Israel konungen i Juda och konungen i Edom &#229;stad; men n&#228;r de hade f&#228;rdats sju dagsresor, fanns intet vatten f&#246;r h&#228;ren och f&#246;r djuren som de hade med sig.</p> 
<p><A NAME="an_3:10">3:10</A>&nbsp;D&#229; sade Israels konung: &#187;Ack att HERREN skulle kalla tillhopa dessa tre konungar f&#246;r att giva dem i Moabs hand!&#187;</p> 
<p><A NAME="an_3:11">3:11</A>&nbsp;Men Josafat sade: &#187;Finnes h&#228;r ingen HERRENS profet, s&#229; att vi kunna fr&#229;ga HERREN genom honom?&#187;  D&#229; svarade en av Israels konungs tj&#228;nare och sade: &#187;Elisa, Safats son, finnes h&#228;r, han som pl&#228;gade gjuta vatten p&#229; Elias h&#228;nder.&#187;</p> 
<p><A NAME="an_3:12">3:12</A>&nbsp;Josafat sade: &#187;Hos honom &#228;r HERRENS ord.&#187;  Israels konung och Josafat och Edoms konung gingo d&#229; ned till honom.</p> 
<p><A NAME="an_3:13">3:13</A>&nbsp;Men Elisa sade till Israels konung: &#187;Vad har du med mig att g&#246;ra?  G&#229; du till din faders profeter och till din moders profeter.&#187;  Israels konung svarade honom: &#187;Bort det, att HERREN skulle hava kallat tillhopa dessa tre konungar f&#246;r att giva dem i Moabs hand!&#187;</p> 
<p><A NAME="an_3:14">3:14</A>&nbsp;D&#229; sade Elisa: &#187;S&#229; sant HERREN Sebaot lever, han vilkens tj&#228;nare jag &#228;r: om jag icke hade undseende f&#246;r Josafat, Juda konung, s&#229; skulle jag icke akta p&#229; dig eller se till dig.</p> 
<p><A NAME="an_3:15">3:15</A>&nbsp;Men h&#228;mten nu hit &#229;t mig en harpospelare.&#187;  S&#229; ofta harpospelaren spelade, kom n&#228;mligen HERRENS hand &#246;ver honom.</p> 
<p><A NAME="an_3:16">3:16</A>&nbsp;Och han sade: &#187;S&#229; s&#228;ger HERREN: Gr&#228;ven i denna dal grop vid grop.</p> 
<p><A NAME="an_3:17">3:17</A>&nbsp;Ty s&#229; s&#228;ger HERREN: I skolen icke m&#228;rka n&#229;gon vind, ej heller se n&#229;got regn, men likv&#228;l skall denna dal bliva full med vatten, s&#229; att b&#229;de I sj&#228;lva skolen hava att dricka och eder boskap och edra &#246;vriga djur.</p> 
<p><A NAME="an_3:18">3:18</A>&nbsp;Dock anser HERREN icke ens detta vara nog, utan han vill ock giva Moab i eder hand.</p> 
<p><A NAME="an_3:19">3:19</A>&nbsp;Och I skolen intaga alla bef&#228;sta st&#228;der och alla andra ansenliga st&#228;der, I skolen f&#228;lla alla nyttiga tr&#228;d och kasta igen alla vattenk&#228;llor, och alla b&#246;rdiga &#229;kerstycken skolen I f&#246;rd&#228;rva med stenar.&#187;</p> 
<p><A NAME="an_3:20">3:20</A>&nbsp;Och se, om morgonen, vid den tid d&#229; spisoffret framb&#228;res, str&#246;mmade vatten till fr&#229;n Edomssidan, s&#229; att landet fylldes med vatten.</p> 
<p><A NAME="an_3:21">3:21</A>&nbsp;Moabiterna hade nu allasammans h&#246;rt att konungarna hade dragit upp f&#246;r att strida mot dem, och alla de som voro vid vapenf&#246;r &#229;lder eller d&#228;rut&#246;ver blevo uppb&#229;dade och stodo nu vid gr&#228;nsen.</p> 
<p><A NAME="an_3:22">3:22</A>&nbsp;Men bittida om morgonen, n&#228;r solen gick upp och lyste p&#229; vattnet, s&#229;go moabiterna vattnet framf&#246;r sig r&#246;tt s&#229;som blod.</p> 
<p><A NAME="an_3:23">3:23</A>&nbsp;D&#229; sade de: &#187;Det &#228;r blod!  Konungarna hava helt visst r&#229;kat i strid och d&#228;rvid dr&#228;pt varandra.  Nu till plundring, Moab!&#187;</p> 
<p><A NAME="an_3:24">3:24</A>&nbsp;Men n&#228;r de kommo till Israels l&#228;ger, br&#246;to israeliterna fram och slogo moabiterna, s&#229; att de flydde f&#246;r dem.  Och de drogo in i landet och slogo ytterligare moabiterna.</p> 
<p><A NAME="an_3:25">3:25</A>&nbsp;Och st&#228;derna f&#246;rst&#246;rde de, och p&#229; alla b&#246;rdiga &#229;kerstycken kastade de var och en sin sten, till dess de hade &#246;verh&#246;ljt dem, och alla vattenk&#228;llor t&#228;ppte de till, och alla nyttiga tr&#228;d f&#228;llde de, s&#229; att de till slut l&#228;mnade kvar allenast stenarna av Kir-Hareset.  Men n&#228;r slungkastarna omringade staden och besk&#246;to den</p> 
<p><A NAME="an_3:26">3:26</A>&nbsp;och Moabs konung s&#229;g att han icke kunde h&#229;lla st&#229;nd i striden, tog han med sig sju hundra sv&#228;rdbev&#228;pnade m&#228;n f&#246;r att sl&#229; sig igenom till Edoms konung; men de kunde det icke.</p> 
<p><A NAME="an_3:27">3:27</A>&nbsp;D&#229; tog han sin f&#246;rstf&#246;dde son, den som skulle bliva konung efter honom, och offrade denne p&#229; muren till ett br&#228;nnoffer.  D&#229; drabbades Israel av sv&#229;r hems&#246;kelse, s&#229; att de m&#229;ste bryta upp och l&#228;mna honom i fred och v&#228;nda tillbaka till sitt land igen.</p> 
<p><A NAME="an_4:1">4:1</A>&nbsp;Och en kvinna som var hustru till en av profetl&#228;rjungarna ropade till Elisa och sade: &#187;Min man, din tj&#228;nare, har d&#246;tt, och du vet att din tj&#228;nare fruktade HERREN; nu kommer hans fordrings&#228;gare och vill taga mina b&#229;da s&#246;ner till tr&#228;lar.</p> 
<p><A NAME="an_4:2">4:2</A>&nbsp;Elisa sade till henne: &#187;Vad kan jag g&#246;ra f&#246;r dig?  S&#228;g mig, vad har du i huset?&#187;  Hon svarade: &#187;Din tj&#228;narinna har intet annat i huset &#228;n en flaska sm&#246;rjelseolja.&#187;</p> 
<p><A NAME="an_4:3">4:3</A>&nbsp;D&#229; sade han: &#187;G&#229; och l&#229;na dig k&#228;rl utifr&#229;n av alla dina grannar, tomma k&#228;rl, men icke f&#246;r f&#229;.</p> 
<p><A NAME="an_4:4">4:4</A>&nbsp;G&#229; s&#229; in, och st&#228;ng igen d&#246;rren om dig och dina s&#246;ner, och gjut i alla dessa k&#228;rl; och n&#228;r ett k&#228;rl &#228;r fullt, s&#229; flytta undan det.&#187;</p> 
<p><A NAME="an_4:5">4:5</A>&nbsp;D&#229; gick hon ifr&#229;n honom.  Och sedan hon hade st&#228;ngt igen d&#246;rren om sig och sina s&#246;ner, buro de fram k&#228;rlen till henne, och hon g&#246;t i.</p> 
<p><A NAME="an_4:6">4:6</A>&nbsp;Och n&#228;r k&#228;rlen voro fulla, sade hon till sin son: &#187;B&#228;r fram &#229;t mig &#228;nnu ett k&#228;rl.&#187;  Men han svarade henne: &#187;H&#228;r finnes intet k&#228;rl mer.  D&#229; stannade oljan av.</p> 
<p><A NAME="an_4:7">4:7</A>&nbsp;Och hon kom och ber&#228;ttade detta f&#246;r gudsmannen.  D&#229; sade han: &#187;G&#229; och s&#228;lj oljan, och betala din skuld.  Sedan m&#229; du med dina s&#246;ner leva av det som bliver &#246;ver.&#187;</p> 
<p><A NAME="an_4:8">4:8</A>&nbsp;En dag kom Elisa &#246;ver till Sunem.  D&#228;r bodde en rik kvinna, som n&#246;dgade honom att &#228;ta hos sig; och s&#229; ofta han sedan kom dit&#246;ver, tog han in d&#228;r och &#229;t.</p> 
<p><A NAME="an_4:9">4:9</A>&nbsp;D&#229; sade hon en g&#229;ng till sin man: &#187;Se, jag har f&#246;rnummit att han som best&#228;ndigt kommer hit&#246;ver &#228;r en helig gudsman.</p> 
<p><A NAME="an_4:10">4:10</A>&nbsp;S&#229; l&#229;t oss nu mura upp ett litet rum p&#229; taket och d&#228;r s&#228;tta in &#229;t honom en s&#228;ng, ett bord, en stol och en ljusstake, s&#229; att han kan f&#229; taga in d&#228;r, n&#228;r han kommer till oss.&#187;</p> 
<p><A NAME="an_4:11">4:11</A>&nbsp;S&#229; kom han dit en dag och fick d&#229; taga in i rummet och ligga d&#228;r.</p> 
<p><A NAME="an_4:12">4:12</A>&nbsp;Och han sade till sin tj&#228;nare Gehasi: &#187;Kalla hit sunemitiskan.&#187; D&#229; kallade han dit henne, och hon infann sig d&#228;r hos tj&#228;naren.</p> 
<p><A NAME="an_4:13">4:13</A>&nbsp;Ytterligare tillsade han honom: &#187;S&#228;g till henne: 'Se, du har haft allt detta besv&#228;r f&#246;r oss.  Vad kan nu jag g&#246;ra f&#246;r dig?  Har du n&#229;got att andraga hos konungen eller hos h&#228;rh&#246;vitsmannen?'&#187; Men hon svarade: &#187;Nej; jag bor ju h&#228;r mitt ibland mitt folk.&#187;</p> 
<p><A NAME="an_4:14">4:14</A>&nbsp;Sedan fr&#229;gade han: &#187;Vad kan jag d&#229; g&#246;ra f&#246;r henne?&#187;  Gehasi svarade: &#187;Jo, hon har ingen son, och hennes man &#228;r gammal.&#187;</p> 
<p><A NAME="an_4:15">4:15</A>&nbsp;S&#229; sade han d&#229;: &#187;Kalla henne hitin.&#187;  D&#229; kallade han dit henne, och hon stannade i d&#246;rren.</p> 
<p><A NAME="an_4:16">4:16</A>&nbsp;Och han sade: &#187;N&#228;sta &#229;r vid just denna tid skall du hava en son i famnen.&#187;  Hon svarade: &#187;Nej, min herre, du gudsman, inbilla icke din tj&#228;narinna n&#229;got s&#229;dant.&#187;</p> 
<p><A NAME="an_4:17">4:17</A>&nbsp;Men kvinnan blev havande och f&#246;dde en son f&#246;ljande &#229;r, just vid den tid som Elisa hade sagt henne.</p> 
<p><A NAME="an_4:18">4:18</A>&nbsp;Och n&#228;r gossen blev st&#246;rre, h&#228;nde sig en dag att han gick ut till sin fader hos sk&#246;rdem&#228;nnen.</p> 
<p><A NAME="an_4:19">4:19</A>&nbsp;D&#229; begynte han klaga f&#246;r sin fader: &#187;Mitt huvud!  Mitt huvud!&#187; Denne sade till sin tj&#228;nare: &#187;Tag honom och b&#228;r honom till hans moder.</p> 
<p><A NAME="an_4:20">4:20</A>&nbsp;Han tog honom d&#229; och f&#246;rde honom till hans moder.  Och han satt i hennes kn&#228; till middagstiden; d&#229; gav han upp andan.</p> 
<p><A NAME="an_4:21">4:21</A>&nbsp;Men hon gick upp och lade honom p&#229; gudsmannens s&#228;ng och st&#228;ngde igen om honom och gick ut.</p> 
<p><A NAME="an_4:22">4:22</A>&nbsp;D&#228;refter kallade hon p&#229; sin man och sade: &#187;S&#228;nd till mig en av tj&#228;narna med en &#229;sninna, s&#229; vill jag skynda till gudsmannen; sedan kommer jag strax tillbaka.&#187;</p> 
<p><A NAME="an_4:23">4:23</A>&nbsp;Han sade: &#187;Varf&#246;r vill du i dag fara till honom?  Det &#228;r ju varken nym&#229;nad eller sabbat.&#187;  Hon svarade: &#187;Oroa dig icke!&#187;</p> 
<p><A NAME="an_4:24">4:24</A>&nbsp;Sedan l&#228;t hon sadla &#229;sninnan och sade till sin tj&#228;nare: &#187;Driv p&#229; fram&#229;t, och g&#246;r icke n&#229;got uppeh&#229;ll i min f&#228;rd, f&#246;rr&#228;n jag s&#228;ger dig till.&#187;</p> 
<p><A NAME="an_4:25">4:25</A>&nbsp;S&#229; begav hon sig &#229;stad och kom till gudsmannen p&#229; berget Karmel. D&#229; nu gudsmannen fick se henne p&#229; n&#229;got avst&#229;nd, sade han till sin tj&#228;nare Gehasi: &#187;Se, d&#228;r &#228;r sunemitiskan.</p> 
<p><A NAME="an_4:26">4:26</A>&nbsp;Skynda nu emot henne och fr&#229;ga henne: 'Allt st&#229;r v&#228;l r&#228;tt till med dig och med din man och med gossen?'&#187;  Hon svarade: &#187;Ja.&#187;</p> 
<p><A NAME="an_4:27">4:27</A>&nbsp;Men n&#228;r hon kom upp till gudsmannen p&#229; berget, fattade hon om hans f&#246;tter.  D&#229; gick Gehasi fram och ville driva henne undan; men gudsmannen sade: &#187;L&#229;t henne vara, ty hennes sj&#228;l &#228;r bedr&#246;vad; men HERREN hade f&#246;rdolt detta f&#246;r mig och icke l&#229;tit mig f&#229; veta det.&#187;</p> 
<p><A NAME="an_4:28">4:28</A>&nbsp;Och hon sade: &#187;Hade jag v&#228;l bett min herre om en son?  Sade jag icke fastmer att du icke skulle inbilla mig n&#229;got?&#187;</p> 
<p><A NAME="an_4:29">4:29</A>&nbsp;D&#229; sade han till Gehasi: &#187;Omgjorda dina l&#228;nder och tag min stav i din hand och g&#229; &#229;stad; om du m&#246;ter n&#229;gon, s&#229; h&#228;lsa icke p&#229; honom, och om n&#229;gon h&#228;lsar p&#229; dig, s&#229; besvara icke hans h&#228;lsning.  Och l&#228;gg sedan min stav p&#229; gossens ansikte.&#187;</p> 
<p><A NAME="an_4:30">4:30</A>&nbsp;Men gossens moder sade: &#187;S&#229; sant HERREN lever, och s&#229; sant du sj&#228;lv lever, jag sl&#228;pper dig icke.&#187;  D&#229; stod han upp och f&#246;ljde med henne.</p> 
<p><A NAME="an_4:31">4:31</A>&nbsp;Men Gehasi hade redan g&#229;tt f&#246;re dem och lagt staven p&#229; gossens ansikte; dock h&#246;rdes icke ett ljud, och intet sp&#229;r av f&#246;rnimmelse kunde m&#228;rkas.  D&#229; v&#228;nde han om och gick honom till m&#246;tes och ber&#228;ttade det f&#246;r honom och sade: &#187;Gossen har icke vaknat upp.&#187;</p> 
<p><A NAME="an_4:32">4:32</A>&nbsp;Och n&#228;r Elisa kom in i huset, fick han se att gossen l&#229;g d&#246;d p&#229; hans s&#228;ng.</p> 
<p><A NAME="an_4:33">4:33</A>&nbsp;D&#229; gick han in och st&#228;ngde igen d&#246;rren om dem b&#229;da och bad till HERREN.</p> 
<p><A NAME="an_4:34">4:34</A>&nbsp;Och han steg upp i s&#228;ngen och lade sig &#246;ver gossen, s&#229; att han hade sin mun p&#229; hans mun, sina &#246;gon p&#229; hans &#246;gon och sina h&#228;nder p&#229; hans h&#228;nder.  N&#228;r han s&#229; lutade sig ned &#246;ver gossen, blev kroppen varm.</p> 
<p><A NAME="an_4:35">4:35</A>&nbsp;D&#228;refter gick han &#229;ter fram och tillbaka i rummet och steg s&#229; &#229;ter upp i s&#228;ngen och lutade sig ned &#246;ver honom.  D&#229; n&#246;s gossen, &#228;nda till sju g&#229;nger.  Och d&#228;rp&#229; slog gossen upp &#246;gonen.</p> 
<p><A NAME="an_4:36">4:36</A>&nbsp;Sedan ropade han p&#229; Gehasi och sade: &#187;Kalla hit sunemitiskan.&#187; D&#229; kallade han in henne, och n&#228;r hon kom in till honom, sade han: &#187;Tag din son.&#187;</p> 
<p><A NAME="an_4:37">4:37</A>&nbsp;D&#229; kom hon fram och f&#246;ll ned f&#246;r hans f&#246;tter och bugade sig mot jorden.  D&#228;refter tog hon sin son och gick ut.</p> 
<p><A NAME="an_4:38">4:38</A>&nbsp;Och Elisa kom &#229;ter till Gilgal, medan hungersn&#246;den var i landet. N&#228;r d&#229; profetl&#228;rjungarna sutto d&#228;r inf&#246;r honom, sade han till sin tj&#228;nare &#187;S&#228;tt p&#229; den stora grytan och koka n&#229;got till soppa &#229;t profetl&#228;rjungarna.&#187;</p> 
<p><A NAME="an_4:39">4:39</A>&nbsp;Och en av dem gick ut p&#229; marken f&#246;r att plocka n&#229;got gr&#246;nt; d&#229; fick han se en vild slingerv&#228;xt, och av den plockade han n&#229;got som liknade gurkor, sin mantel full.  N&#228;r han sedan kom in, skar han s&#246;nder dem och lade dem i soppgrytan; ty de k&#228;nde icke till dem.</p> 
<p><A NAME="an_4:40">4:40</A>&nbsp;Och de &#246;ste upp &#229;t m&#228;nnen, f&#246;r att de skulle &#228;ta.  Men s&#229; snart de hade begynt &#228;ta av soppan, g&#229;vo de upp ett rop och sade: &#187;D&#246;den &#228;r i grytan, du gudsman!&#187;  Och de kunde icke &#228;ta.</p> 
<p><A NAME="an_4:41">4:41</A>&nbsp;D&#229; sade han: &#187;Skaffen hit mj&#246;l.&#187;  Detta kastade han i grytan.  D&#228;refter sade han: &#187;&#214;s upp &#229;t folket och l&#229;t dem &#228;ta.&#187; Och intet skadligt fanns nu mer i grytan.</p> 
<p><A NAME="an_4:42">4:42</A>&nbsp;Och en man kom fr&#229;n Baal-Salisa och f&#246;rde med sig &#229;t gudsmannen f&#246;rstlingsbr&#246;d; tjugu kornbr&#246;d, och ax av gr&#246;nskuren s&#228;d i sin p&#229;se.  D&#229; sade han: &#187;Giv det &#229;t folket att &#228;ta.&#187;</p> 
<p><A NAME="an_4:43">4:43</A>&nbsp;Men hans tj&#228;nare sade: &#187;Huru skall jag kunna s&#228;tta fram detta f&#246;r hundra m&#228;n?&#187;  Han sade: &#187;Giv det &#229;t folket att &#228;ta; ty s&#229; s&#228;ger HERREN: De skola &#228;ta och f&#229; &#246;ver.</p> 
<p><A NAME="an_4:44">4:44</A>&nbsp;D&#229; satte han fram det f&#246;r dem.  Och de &#229;to och fingo &#246;ver, s&#229;som HERREN hade sagt.</p> 
<p><A NAME="an_5:1">5:1</A>&nbsp;Naaman, den arameiske konungens h&#228;rh&#246;vitsman, hade stort anseende hos sin herre och var h&#246;gt aktad, ty genom honom hade HERREN givit seger &#229;t Aram; och han var en tapper stridsman, men spet&#228;lsk.</p> 
<p><A NAME="an_5:2">5:2</A>&nbsp;Nu hade aram&#233;erna, en g&#229;ng d&#229; de drogo ut p&#229; str&#246;vt&#229;g, f&#246;rt med sig s&#229;som f&#229;nge ur Israels land en ung flicka, som kom i tj&#228;nst hos Naamans hustru.</p> 
<p><A NAME="an_5:3">5:3</A>&nbsp;Denna sade till sin fru: &#187;Ack att min herre vore hos profeten i Samaria, s&#229; skulle denne nog befria honom fr&#229;n hans spet&#228;lska!&#187;</p> 
<p><A NAME="an_5:4">5:4</A>&nbsp;D&#229; gick hon &#229;stad och ber&#228;ttade detta f&#246;r sin herre och sade: &#187;S&#229; och s&#229; har flickan ifr&#229;n Israels land sagt.</p> 
<p><A NAME="an_5:5">5:5</A>&nbsp;Konungen i Aram svarade: &#187;Far dit, s&#229; skall jag s&#228;nda brev till konungen i Israel.&#187;  S&#229; for han d&#229; och tog med sig tio talenter silver och sex tusen siklar guld, s&#229; ock tio h&#246;gtidsdr&#228;kter.</p> 
<p><A NAME="an_5:6">5:6</A>&nbsp;Och han &#246;verl&#228;mnade brevet till Israels konung, och d&#228;ri stod det: &#187;Nu, n&#228;r detta brev kommer dig till handa, m&#229; du veta att jag har s&#228;nt till dig min tj&#228;nare Naaman, f&#246;r att du m&#229; befria honom fr&#229;n hans spet&#228;lska.&#187;</p> 
<p><A NAME="an_5:7">5:7</A>&nbsp;N&#228;r Israels konung hade l&#228;st brevet, rev han s&#246;nder sina kl&#228;der och sade: &#187;&#196;r jag d&#229; Gud, s&#229; att jag skulle kunna d&#246;da och g&#246;ra levande, eftersom denne s&#228;nder bud till mig att jag skall befria en man fr&#229;n hans spet&#228;lska?  M&#228;rken nu och sen huru han s&#246;ker sak med mig.&#187;</p> 
<p><A NAME="an_5:8">5:8</A>&nbsp;Men n&#228;r gudsmannen Elisa h&#246;rde att Israels konung hade rivit s&#246;nder sina kl&#228;der, s&#228;nde han till konungen och l&#228;t s&#228;ga: &#187;Varf&#246;r har du rivit s&#246;nder dina kl&#228;der?  L&#229;t honom komma till mig, s&#229; skall han f&#246;rnimma att en profet finnes i Israel.&#187;</p> 
<p><A NAME="an_5:9">5:9</A>&nbsp;S&#229; kom d&#229; Naaman med sina h&#228;star och vagnar och stannade vid d&#246;rren till Elisas hus.</p> 
<p><A NAME="an_5:10">5:10</A>&nbsp;D&#229; s&#228;nde Elisa ett bud ut till honom och l&#228;t s&#228;ga: &#187;G&#229; bort och bada dig sju g&#229;nger i Jordan, s&#229; skall ditt k&#246;tt &#229;ter bliva sig likt, och du skall bliva ren.&#187;</p> 
<p><A NAME="an_5:11">5:11</A>&nbsp;Men Naaman blev vred och for sin v&#228;g, i det han sade: &#187;Jag t&#228;nkte att han skulle g&#229; ut till mig och tr&#228;da fram och &#229;kalla HERRENS, sin Guds, namn och f&#246;ra sin hand fram och &#229;ter &#246;ver st&#228;llet och s&#229; taga bort spet&#228;lskan.</p> 
<p><A NAME="an_5:12">5:12</A>&nbsp;&#196;ro icke Damaskus' floder, Abana och Parpar, b&#228;ttre &#228;n alla vatten Israel?  D&#229; kunde jag ju lika g&#228;rna bada mig i dem f&#246;r att bliva ren.&#187;  S&#229; v&#228;nde han om och for sin v&#228;g i vrede.</p> 
<p><A NAME="an_5:13">5:13</A>&nbsp;Men hans tj&#228;nare gingo fram och talade till honom och sade: &#187;Min fader, om profeten hade f&#246;relagt dig n&#229;got sv&#229;rt, skulle du d&#229; icke hava gjort det?  Huru mycket mer nu, d&#229; han allenast har sagt till dig: 'Bada dig, s&#229; bliver du ren'!</p> 
<p><A NAME="an_5:14">5:14</A>&nbsp;D&#229; for han ned och doppade sig i Jordan sju g&#229;nger, s&#229;som gudsmannen hade sagt; och hans k&#246;tt blev d&#229; &#229;ter sig likt, friskt s&#229;som en ung gosses k&#246;tt, och han blev ren.</p> 
<p><A NAME="an_5:15">5:15</A>&nbsp;D&#228;refter v&#228;nde han tillbaka till gudsmannen med hela sin skara och gick in och tr&#228;dde fram f&#246;r honom och sade: &#187;Se, nu vet jag att ingen Gud finnes p&#229; hela jorden utom i Israel.  S&#229; tag nu emot en tacksamhetssk&#228;nk av din tj&#228;nare.&#187;</p> 
<p><A NAME="an_5:16">5:16</A>&nbsp;Men han svarade: &#187;S&#229; sant HERREN lever, han vilkens tj&#228;nare jag &#228;r, jag vill icke taga emot den.&#187;  Och fast&#228;n han entr&#228;get bad honom att taga emot den, ville han icke.</p> 
<p><A NAME="an_5:17">5:17</A>&nbsp;D&#229; sade Naaman: &#187;Om du icke vill detta, s&#229; l&#229;t d&#229; din tj&#228;nare f&#229; s&#229; mycket jord som ett par mul&#229;snor kunna b&#228;ra.  Ty din tj&#228;nare vill icke mer offra br&#228;nnoffer och slaktoffer &#229;t andra gudar, utan allenast &#229;t HERREN.</p> 
<p><A NAME="an_5:18">5:18</A>&nbsp;Detta m&#229; dock HERREN f&#246;rl&#229;ta din tj&#228;nare: n&#228;r min herre g&#229;r in i Rimmons tempel f&#246;r att d&#228;r b&#246;ja kn&#228;, och han d&#229; st&#246;der sig vid min hand, och jag ocks&#229; b&#246;jer kn&#228; d&#228;r i Rimmons tempel, m&#229; d&#229; HERREN f&#246;rl&#229;ta din tj&#228;nare, n&#228;r jag s&#229; b&#246;jer kn&#228; i Rimmons tempel.</p> 
<p><A NAME="an_5:19">5:19</A>&nbsp;Han sade till honom: &#187;Far i frid.&#187; Men n&#228;r h&#228;n hade l&#228;mnat honom och farit ett stycke v&#228;g fram&#229;t,</p> 
<p><A NAME="an_5:20">5:20</A>&nbsp;t&#228;nkte Gehasi, gudsmannen Elisas tj&#228;nare: &#187;Se, min herre har sl&#228;ppt denne Naaman fr&#229;n Aram, utan att taga emot av honom vad han hade f&#246;rt med sig.  S&#229; sant HERREN lever, jag vill skynda efter honom och s&#246;ka f&#229; n&#229;got av honom.&#187;</p> 
<p><A NAME="an_5:21">5:21</A>&nbsp;S&#229; gav sig d&#229; Gehasi &#229;stad efter Naaman.  Men n&#228;r Naaman s&#229;g n&#229;gon skynda efter sig, steg han med hast ned fr&#229;n vagnen och gick emot honom och sade: &#187;Allt st&#229;r v&#228;l r&#228;tt till?&#187;</p> 
<p><A NAME="an_5:22">5:22</A>&nbsp;Han svarade: &#187;Ja; men min herre har s&#228;nt mig och l&#229;ter s&#228;ga: 'Just nu hava tv&#229; unga m&#228;n, profetl&#228;rjungar, kommit till mig fr&#229;n Efraims bergsbygd; giv dem en talent silver och tv&#229; h&#246;gtidsdr&#228;kter.'&#187;</p> 
<p><A NAME="an_5:23">5:23</A>&nbsp;Naaman svarade: &#187;V&#228;rdes taga tv&#229; talenter.&#187;  Och han bad honom entr&#228;get och kn&#246;t s&#229; in tv&#229; talenter silver i tv&#229; pungar och tog fram tv&#229; h&#246;gtidsdr&#228;kter, och l&#228;mnade detta &#229;t tv&#229; av sina tj&#228;nare, och dessa buro det framf&#246;r honom.</p> 
<p><A NAME="an_5:24">5:24</A>&nbsp;Men n&#228;r han kom till kullen, tog han det ur deras hand och lade det i f&#246;rvar i huset; sedan l&#228;t han m&#228;nnen g&#229; sin v&#228;g.</p> 
<p><A NAME="an_5:25">5:25</A>&nbsp;D&#228;refter gick han in och tr&#228;dde fram f&#246;r sin herre.  D&#229; fr&#229;gade Elisa honom: &#187;Varifr&#229;n kommer du, Gehasi?&#187;  Han svarade: &#187;Din tj&#228;nare har ingenst&#228;des varit.&#187;</p> 
<p><A NAME="an_5:26">5:26</A>&nbsp;D&#229; sade han till honom: &#187;Menar du att jag icke i min ande var med, n&#228;r en man v&#228;nde om fr&#229;n sin vagn och gick emot dig?  &#196;r det nu tid att du skaffar dig silver och skaffar dig kl&#228;der, s&#229; ock olivplanteringar, ving&#229;rdar, f&#229;r och f&#228;kreatur, tj&#228;nare och tj&#228;narinnor,</p> 
<p><A NAME="an_5:27">5:27</A>&nbsp;nu d&#229; Naamans spet&#228;lska kommer att l&#229;da vid dig och vid dina efterkommande f&#246;r evigt?&#187;  S&#229; gick denne ut ifr&#229;n honom, vit s&#229;som sn&#246; av spet&#228;lska.</p> 
<p><A NAME="an_6:1">6:1</A>&nbsp;Profetl&#228;rjungarna sade till Elisa: &#187;Se, rummet d&#228;r vi sitta inf&#246;r dig &#228;r f&#246;r tr&#229;ngt f&#246;r oss.&#187;</p> 
<p><A NAME="an_6:2">6:2</A>&nbsp;L&#229;t oss d&#228;rf&#246;r g&#229; till Jordan och d&#228;rifr&#229;n h&#228;mta var sin timmerstock, s&#229; att vi d&#228;r kunna bygga oss ett annat hus att sitta i.&#187;  Han svarade: &#187;G&#229;n &#229;stad.&#187;</p> 
<p><A NAME="an_6:3">6:3</A>&nbsp;Men en av dem sade: &#187;V&#228;rdes sj&#228;lv g&#229; med dina tj&#228;naren.&#187;  Han varade: &#187;Ja, jag skall g&#229; med.&#187;</p> 
<p><A NAME="an_6:4">6:4</A>&nbsp;S&#229; gick han med dem.  Och n&#228;r de kommo till Jordan, begynte de hugga ned tr&#228;d.</p> 
<p><A NAME="an_6:5">6:5</A>&nbsp;Men under det att en av dem h&#246;ll p&#229; att f&#228;lla en stock, f&#246;ll yxj&#228;rnet i vattnet.  D&#229; gav han upp ett rop och sade: &#187;Ack, min herre, yxan var ju l&#229;nad.&#187;</p> 
<p><A NAME="an_6:6">6:6</A>&nbsp;Gudsmannen fr&#229;gade: &#187;Var f&#246;ll den i?&#187;  Och han visade honom st&#228;llet.  D&#229; h&#246;gg han av ett stycke tr&#228; och kastade det i d&#228;r och fick s&#229; j&#228;rnet att flyta upp.</p> 
<p><A NAME="an_6:7">6:7</A>&nbsp;Sedan sade han: &#187;Tag nu upp det.&#187;  D&#229; r&#228;ckte mannen ut sin hand och tog det.</p> 
<p><A NAME="an_6:8">6:8</A>&nbsp;Och konungen i Aram l&#229;g i krig med Israel.  Men n&#228;r han r&#229;df&#246;rde sig med sina tj&#228;nare och sade: &#187;P&#229; det och det st&#228;llet vill jag l&#228;gra mig&#187;,</p> 
<p><A NAME="an_6:9">6:9</A>&nbsp;d&#229; s&#228;nde gudsmannen bud till Israels konung och l&#228;t s&#228;ga: &#187;Tag dig till vara f&#246;r att t&#229;ga fram vid det st&#228;llet, ty aram&#233;erna ligga d&#228;r.&#187;</p> 
<p><A NAME="an_6:10">6:10</A>&nbsp;D&#229; s&#228;nde Israels konung till det st&#228;lle som gudsmannen hade angivit f&#246;r honom och varnat honom f&#246;r; och han tog sig till vara d&#228;r.  Detta skedde icke allenast en g&#229;ng eller tv&#229; g&#229;nger.</p> 
<p><A NAME="an_6:11">6:11</A>&nbsp;H&#228;r&#246;ver blev konungen i Aram mycket orolig; och han kallade till sig sina tj&#228;nare och sade till dem: &#187;Kunnen I icke s&#228;ga mig vem av de v&#229;ra det &#228;r som h&#229;ller med Israels konung?&#187;</p> 
<p><A NAME="an_6:12">6:12</A>&nbsp;D&#229; svarade en av hans tj&#228;nare: &#187;Icke s&#229;, min herre konung; men Elisa, profeten i Israel, kung&#246;r f&#246;r Israels konung vart ord som du talar i din sovkammare.&#187;</p> 
<p><A NAME="an_6:13">6:13</A>&nbsp;Han sade: &#187;G&#229;n och sen till, var han finnes, s&#229; att jag kan s&#228;nda &#229;stad och gripa honom.&#187;  Och man ber&#228;ttade f&#246;r honom att han var i Dotan.</p> 
<p><A NAME="an_6:14">6:14</A>&nbsp;D&#229; s&#228;nde han dit h&#228;star och vagnar och en stor h&#228;r; och de kommo dit om natten och omringade staden.</p> 
<p><A NAME="an_6:15">6:15</A>&nbsp;N&#228;r nu gudsmannens tj&#228;nare bittida om morgonen stod upp och gick ut, fick han se att en h&#228;r hade l&#228;grat sig runt omkring staden med h&#228;star och vagnar.  D&#229; sade tj&#228;naren till honom: &#187;Ack, min herre, huru skola vi nu g&#246;ra?&#187;</p> 
<p><A NAME="an_6:16">6:16</A>&nbsp;Han svarade: &#187;Frukta icke; ty de som &#228;ro med oss &#228;ro flera &#228;n de som &#228;ro med dem.&#187;</p> 
<p><A NAME="an_6:17">6:17</A>&nbsp;Och Elisa bad och sade: &#187;HERRE, &#246;ppna hans &#246;gon, s&#229; att han ser.&#187;  D&#229; &#246;ppnade HERREN tj&#228;narens &#246;gon, och han fick se att berget var fullt med h&#228;star och vagnar av eld, runt omkring Elisa.</p> 
<p><A NAME="an_6:18">6:18</A>&nbsp;N&#228;r de nu drogo ned mot honom, bad Elisa till HERREN och sade: &#187;Sl&#229; detta folk med blindhet.&#187;  D&#229; slog han dem med blindhet, s&#229;som Elisa bad.</p> 
<p><A NAME="an_6:19">6:19</A>&nbsp;Och Elisa sade till dem: &#187;Detta &#228;r icke den r&#228;tta v&#228;gen eller den r&#228;tta staden.  F&#246;ljen mig, s&#229; skall jag f&#246;ra eder till den man som I s&#246;ken.&#187;  D&#228;refter f&#246;rde han dem till Samaria.</p> 
<p><A NAME="an_6:20">6:20</A>&nbsp;Men n&#228;r de kommo till Samaria, sade Elisa: &#187;HERRE, &#246;ppna dessas &#246;gon, s&#229; att de se.&#187;  D&#229; &#246;ppnade HERREN deras &#246;gon, och de fingo se att de voro mitt i Samaria.</p> 
<p><A NAME="an_6:21">6:21</A>&nbsp;N&#228;r d&#229; Israels konung s&#229;g dem, sade han till Elisa: &#187;Skall jag hugga ned dem, min fader, skall jag hugga ned dem?&#187;</p> 
<p><A NAME="an_6:22">6:22</A>&nbsp;Han svarade: &#187;Du skall icke hugga ned dem.  Du pl&#228;gar ju icke ens hugga ned dem som du har tagit till f&#229;nga med sv&#228;rd och b&#229;ge.  S&#228;tt fram f&#246;r dem mat och dryck och l&#229;t dem &#228;ta och dricka, och l&#229;t dem sedan g&#229; till sin herre igen&#187;</p> 
<p><A NAME="an_6:23">6:23</A>&nbsp;D&#229; tillredde han &#229;t dem en stor m&#229;ltid, och n&#228;r de hade &#228;tit och druckit, l&#228;t han dem g&#229;; och de gingo till sin herre igen.  Sedan kommo icke vidare n&#229;gra arameiska str&#246;vskaror in i Israels land.</p> 
<p><A NAME="an_6:24">6:24</A>&nbsp;D&#228;refter h&#228;nde sig att Ben-Hadad, konungen i Aram, samlade hela sin h&#228;r och drog upp och bel&#228;grade Samaria.</p> 
<p><A NAME="an_6:25">6:25</A>&nbsp;Och medan de bel&#228;grade Samaria, uppstod d&#228;r en s&#229; stor hungersn&#246;d, att man betalade &#229;ttio siklar silver f&#246;r ett &#229;snehuvud och fem siklar silver f&#246;r en fj&#228;rdedels kab duvotr&#228;ck.</p> 
<p><A NAME="an_6:26">6:26</A>&nbsp;Och en g&#229;ng d&#229; Israels konung gick omkring p&#229; muren ropade en kvinna till honom och sade: &#187;Hj&#228;lp, min herre konung!&#187;</p> 
<p><A NAME="an_6:27">6:27</A>&nbsp;Han svarade: &#187;Hj&#228;lper icke HERREN dig, varifr&#229;n skall d&#229; jag kunna skaffa hj&#228;lp &#229;t dig?  Fr&#229;n logen eller fr&#229;n vinpressen?&#187;</p> 
<p><A NAME="an_6:28">6:28</A>&nbsp;Och konungen fr&#229;gade henne: &#187;Vad fattas dig?&#187;  Hon svarade: &#187;Kvinnan d&#228;r sade till mig: 'Giv hit din son, s&#229; att vi f&#229; &#228;ta honom i dag, s&#229; skola vi &#228;ta min son i morgon.'</p> 
<p><A NAME="an_6:29">6:29</A>&nbsp;S&#229; kokade vi min son och &#229;to upp honom.  N&#228;sta dag sade jag till henne: 'Giv nu hit din son, s&#229; att vi f&#229; &#228;ta honom.'  Men d&#229; g&#246;mde hon undan sin son.&#187;</p> 
<p><A NAME="an_6:30">6:30</A>&nbsp;N&#228;r konungen h&#246;rde kvinnans ord, rev han s&#246;nder sina kl&#228;der, d&#228;r han gick p&#229; muren.  D&#229; fick folket se att han hade s&#228;cktyg inunder, n&#228;rmast kroppen.</p> 
<p><A NAME="an_6:31">6:31</A>&nbsp;Och han sade: &#187;Gud straffe mig nu och framgent, om Elisas, Safats sons, huvud i dag f&#229;r sitta kvar p&#229; honom.&#187;</p> 
<p><A NAME="an_6:32">6:32</A>&nbsp;S&#229; s&#228;nde han d&#229; dit en man f&#246;re sig, under det att Elisa satt i sitt hus och de &#228;ldste sutto d&#228;r hos honom.  Men innan den utskickade hann fram till honom, sade han till de &#228;ldste: &#187;Sen I huru denne m&#246;rdarson s&#228;nder hit en man f&#246;r att taga mitt huvud? Men sen nu till, att I st&#228;ngen igen d&#246;rren, n&#228;r den utskickade kommer; och sp&#228;rren s&#229; v&#228;gen f&#246;r honom med den.  Jag h&#246;r nu ock ljudet av hans herres steg efter honom.&#187;</p> 
<p><A NAME="an_6:33">6:33</A>&nbsp;Medan han &#228;nnu talade med dem, kom den utskickade ned till honom.  Och denne sade: &#187;Se, detta &#228;r en olycka som kommer fr&#229;n HERREN; huru skall jag d&#229; l&#228;ngre kunna hoppas p&#229; HERREN?&#187;</p> 
<p><A NAME="an_7:1">7:1</A>&nbsp;Men Elisa svarade: &#187;H&#246;ren HERRENS ord.  S&#229; s&#228;ger HERREN: I morgon vid denna tid skall man f&#229; ett sea-m&#229;tt fint mj&#246;l f&#246;r en sikel, s&#229; ock tv&#229; sea-m&#229;tt korn f&#246;r en sikel, i Samarias port.&#187;</p> 
<p><A NAME="an_7:2">7:2</A>&nbsp;Den k&#228;mpe vid vilkens hand konungen st&#246;dde sig svarade d&#229; gudsmannen och sade: &#187;Om HERREN ocks&#229; gjorde f&#246;nster p&#229; himmelen, huru skulle v&#228;l detta kunna ske?&#187;  Han sade: &#187;Du skall f&#229; se det med egna &#246;gon, men du skall icke f&#229; &#228;ta d&#228;rav.&#187;</p> 
<p><A NAME="an_7:3">7:3</A>&nbsp;Utanf&#246;r stadsporten uppeh&#246;llo sig d&#229; fyra spet&#228;lska m&#228;n.  Dessa sade till varandra: &#187;Varf&#246;r skola vi stanna kvar h&#228;r, till dess vi d&#246;?&#187;</p> 
<p><A NAME="an_7:4">7:4</A>&nbsp;Om vi besluta oss f&#246;r att g&#229; in i staden nu d&#229; hungersn&#246;d &#228;r i staden, s&#229; skola vi d&#246; d&#228;r, och om vi stanna h&#228;r, skola vi ock d&#246;.  V&#228;lan d&#229;, l&#229;t oss g&#229; &#246;ver till aram&#233;ernas l&#228;ger; l&#229;ta de oss leva, s&#229; f&#229; vi leva, och d&#246;da de oss, s&#229; m&#229; vi d&#246;.&#187;</p> 
<p><A NAME="an_7:5">7:5</A>&nbsp;S&#229; stodo de d&#229; upp i skymningen f&#246;r att g&#229; in i aram&#233;ernas l&#228;ger.  Men n&#228;r de kommo till utkanten av aram&#233;ernas l&#228;ger, se, d&#229; fanns ingen m&#228;nniska d&#228;r.</p> 
<p><A NAME="an_7:6">7:6</A>&nbsp;Ty Herren hade l&#229;tit ett d&#229;n av vagnar och h&#228;star h&#246;ras i aram&#233;ernas l&#228;ger, ett d&#229;n s&#229;som av en stor h&#228;r, s&#229; att de hade sagt till varandra: &#187;F&#246;rvisso har Israels konung lejt hj&#228;lp mot oss av hetiternas och egyptiernas konungar, f&#246;r att dessa skola komma &#246;ver oss.&#187;</p> 
<p><A NAME="an_7:7">7:7</A>&nbsp;D&#228;rf&#246;r hade de brutit upp och flytt i skymningen och hade &#246;vergivit sina t&#228;lt, sina h&#228;star och &#229;snor, l&#228;gret s&#229;dant det stod; de hade flytt f&#246;r att r&#228;dda sina liv.</p> 
<p><A NAME="an_7:8">7:8</A>&nbsp;N&#228;r de spet&#228;lska nu kommo till utkanten av l&#228;gret, gingo de in i ett t&#228;lt och &#229;to och drucko, och togo d&#228;rur silver och guld och kl&#228;der, och gingo s&#229; bort och g&#246;mde det.  Sedan v&#228;nde de tillbaka och gingo in i ett annat t&#228;lt och togo vad d&#228;r fanns, och gingo s&#229; bort och g&#246;mde det.</p> 
<p><A NAME="an_7:9">7:9</A>&nbsp;Men d&#228;refter sade de till varandra: &#187;Vi bete oss icke r&#228;tt.  I dag kunna vi framb&#228;ra ett gl&#228;djebudskap.  Men om vi nu tiga och v&#228;nta till i morgon, n&#228;r det bliver dager, s&#229; skall det tillr&#228;knas oss s&#229;som missg&#228;rning.  V&#228;lan d&#229;, l&#229;t oss g&#229; och ber&#228;tta detta i konungens hus.</p> 
<p><A NAME="an_7:10">7:10</A>&nbsp;S&#229; gingo de &#229;stad och ropade an vakten vid stadsporten och ber&#228;ttade f&#246;r dem och sade: &#187;Vi kommo till aram&#233;ernas l&#228;ger, men d&#228;r fanns ingen m&#228;nniska, och icke ett ljud av n&#229;gon m&#228;nniska h&#246;rdes; d&#228;r stodo allenast h&#228;starna och &#229;snorna bundna och t&#228;lten s&#229;som de pl&#228;ga st&#229;.&#187;</p> 
<p><A NAME="an_7:11">7:11</A>&nbsp;Detta ropades sedan ut av dem som h&#246;llo vakt vid porten, och man f&#246;rkunnade det ocks&#229; inne i konungens hus.</p> 
<p><A NAME="an_7:12">7:12</A>&nbsp;Konungen stod d&#229; upp om natten och sade till sina tj&#228;nare: &#187;Jag vill s&#228;ga eder vad aram&#233;erna hava f&#246;r h&#228;nder mot oss.  De veta att vi lida hungersn&#246;d, d&#228;rf&#246;r hava de g&#229;tt ut ur l&#228;gret och g&#246;mt sig ute p&#229; marken, i det de t&#228;nka att de skola gripa oss levande, n&#228;r vi nu g&#229; ut ur staden, och att de s&#229; skola komma in i staden.&#187;</p> 
<p><A NAME="an_7:13">7:13</A>&nbsp;Men en av hans tj&#228;nare svarade och sade: &#187;L&#229;t oss taga fem av de &#229;terst&#229;ende h&#228;starna, dem som &#228;nnu finnas kvar h&#228;rinne -- det skall ju eljest g&#229; dem s&#229;som det g&#229;r hela hopen av israeliter som &#228;nnu &#228;ro kvar h&#228;rinne, eller s&#229;som det har g&#229;tt hela hopen av israeliter som redan hava omkommit -- och l&#229;t oss s&#228;nda &#229;stad och se efter.&#187;</p> 
<p><A NAME="an_7:14">7:14</A>&nbsp;S&#229; tog man d&#229; tv&#229; vagnar med h&#228;star f&#246;r, och konungen s&#228;nde dem &#229;stad efter aram&#233;ernas h&#228;r och sade: &#187;Faren &#229;stad och sen efter.&#187;</p> 
<p><A NAME="an_7:15">7:15</A>&nbsp;Dessa foro nu efter dem &#228;nda till Jordan; och se, hela v&#228;gen var full med kl&#228;der och andra saker som aram&#233;erna hade kastat ifr&#229;n sig, n&#228;r de hastade bort.  Och de utskickade kommo tillbaka och ber&#228;ttade detta f&#246;r konungen.</p> 
<p><A NAME="an_7:16">7:16</A>&nbsp;D&#229; drog folket ut och plundrade Aram&#233;ernas l&#228;ger; och nu fick man ett sea-m&#229;tt fint mj&#246;l f&#246;r en sikel och likas&#229; tv&#229; sea-m&#229;tt korn f&#246;r en sikel, s&#229;som HERREN hade sagt.</p> 
<p><A NAME="an_7:17">7:17</A>&nbsp;Och den k&#228;mpe vid vilkens hand konungen pl&#228;gade st&#246;dja sig hade av honom blivit satt till att h&#229;lla ordning vid stadsporten; men folket trampade honom till d&#246;ds i porten, detta i enlighet med gudsmannens ord, vad denne hade sagt, n&#228;r konungen kom ned till honom.</p> 
<p><A NAME="an_7:18">7:18</A>&nbsp;Ty n&#228;r gudsmannen sade till konungen: &#187;I morgon vid denna tid skall man i Samarias port f&#229; tv&#229; sea-m&#229;tt korn f&#246;r en sikel och likas&#229; ett sea-m&#229;tt fint mj&#246;l f&#246;r en sikel&#187;,</p> 
<p><A NAME="an_7:19">7:19</A>&nbsp;d&#229; svarade k&#228;mpen gudsmannen och sade: &#187;Om HERREN ocks&#229; gjorde f&#246;nster p&#229; himmelen, huru skulle v&#228;l n&#229;got s&#229;dant kunna ske?&#187;  D&#229; sade han: &#187;Du skall f&#229; se det med egna &#246;gon, men du skall icke f&#229; &#228;ta d&#228;rav.&#187;</p> 
<p><A NAME="an_7:20">7:20</A>&nbsp;S&#229; gick det honom ock, ty folket trampade honom till d&#246;ds i porten.</p> 
<p><A NAME="an_8:1">8:1</A>&nbsp;Och Elisa talade till den kvinna vilkens son han hade gjort levande, han sade: &#187;St&#229; upp och drag bort med ditt husfolk och vistas var du kan, ty HERREN har bjudit hungersn&#246;den komma, och den har redan kommit in i landet och skall r&#228;cka i sju &#229;r.&#187;</p> 
<p><A NAME="an_8:2">8:2</A>&nbsp;D&#229; stod kvinnan upp och gjorde s&#229;som gudsmannen sade; hon drog bort med sitt husfolk och vistades i filist&#233;ernas land i sju &#229;r.</p> 
<p><A NAME="an_8:3">8:3</A>&nbsp;Men n&#228;r de sju &#229;ren voro f&#246;rlidna, kom kvinnan tillbaka ifr&#229;n filist&#233;ernas land; och hon gick &#229;stad f&#246;r att anropa konungen om att &#229;terf&#229; sitt hus och sin &#229;ker.</p> 
<p><A NAME="an_8:4">8:4</A>&nbsp;Och konungen h&#246;ll d&#229; p&#229; att tala med Gehasi, gudsmannens tj&#228;nare, och sade: &#187;F&#246;rt&#228;lj f&#246;r mig alla de stora ting som Elisa har gjort.&#187;</p> 
<p><A NAME="an_8:5">8:5</A>&nbsp;Och just som han f&#246;rt&#228;ljde f&#246;r konungen huru han hade gjort en d&#246;d levande, d&#229; kom den kvinna vilkens son han hade gjort levande och anropade konungen om att &#229;terf&#229; sitt hus och sin &#229;ker.  D&#229; sade Gehasi: &#187;Min herre konung, detta &#228;r kvinnan, och detta &#228;r hennes son, den som Elisa har gjort levande.&#187;</p> 
<p><A NAME="an_8:6">8:6</A>&nbsp;D&#229; fr&#229;gade konungen kvinnan, och hon f&#246;rt&#228;ljde allt f&#246;r honom.  Sedan l&#228;t konungen henne f&#229; en hovman med sig och sade: &#187;Skaffa tillbaka allt vad som tillh&#246;r henne, och d&#228;rtill all avkastning av &#229;kern, fr&#229;n den dag d&#229; hon l&#228;mnade landet &#228;nda till nu.&#187;</p> 
<p><A NAME="an_8:7">8:7</A>&nbsp;Och Elisa kom till Damaskus, under det att Ben-Hadad, konungen i Aram, l&#229;g sjuk.  N&#228;r man nu ber&#228;ttade f&#246;r denne att gudsmannen hade kommit dit,</p> 
<p><A NAME="an_8:8">8:8</A>&nbsp;sade konungen till Hasael: &#187;Tag sk&#228;nker med dig och g&#229; gudsmannen till m&#246;tes, och fr&#229;ga HERREN genom honom om jag skall tillfriskna fr&#229;n denna sjukdom.</p> 
<p><A NAME="an_8:9">8:9</A>&nbsp;S&#229; gick d&#229; Hasael honom till m&#246;tes och tog med sig sk&#228;nker, allt det b&#228;sta som fanns i Damaskus, s&#229; mycket som fyrtio kameler kunde b&#228;ra.  Och han kom och tr&#228;dde fram f&#246;r honom och sade: &#187;Din son Ben-Hadad, konungen i Aram, har s&#228;nt mig till dig och l&#229;ter fr&#229;ga: 'Skall jag tillfriskna fr&#229;n denna sjukdom?'&#187;</p> 
<p><A NAME="an_8:10">8:10</A>&nbsp;Elisa svarade honom: &#187;G&#229; och s&#228;g till honom: 'Du skall tillfriskna.'  Men HERREN har uppenbarat f&#246;r mig att han likv&#228;l skall d&#246;.&#187;</p> 
<p><A NAME="an_8:11">8:11</A>&nbsp;Och gudsmannen stirrade framf&#246;r sig och betraktade honom l&#228;nge och v&#228;l; d&#228;refter begynte han gr&#229;ta.</p> 
<p><A NAME="an_8:12">8:12</A>&nbsp;D&#229; sade Hasael: &#187;Varf&#246;r gr&#229;ter min herre?&#187;  Han svarade: &#187;D&#228;rf&#246;r att jag vet huru mycket ont du skall g&#246;ra Israels barn: du skall s&#228;tta eld p&#229; deras f&#228;sten, deras unga m&#228;n skall du dr&#228;pa med sv&#228;rd, deras sp&#228;da barn skall du krossa, och deras havande kvinnor skall du upprista.&#187;</p> 
<p><A NAME="an_8:13">8:13</A>&nbsp;Hasael sade: &#187;Vad &#228;r v&#228;l din tj&#228;nare, den hunden, eftersom han skulle kunna g&#246;ra s&#229; stora ting?&#187;  Elisa svarade: &#187;HERREN har uppenbarat f&#246;r mig att du skall bliva konung &#246;ver Aram.&#187;</p> 
<p><A NAME="an_8:14">8:14</A>&nbsp;Och han gick ifr&#229;n Elisa och kom till sin herre.  D&#229; fr&#229;gade denne honom: &#187;Vad sade Elisa till dig?&#187;  Han svarade: &#187;Han sade till mig att du skall tillfriskna.&#187;</p> 
<p><A NAME="an_8:15">8:15</A>&nbsp;Men dagen d&#228;refter tog han t&#228;cket och doppade det i vatten och bredde ut det &#246;ver hans ansikte; detta blev hans d&#246;d.  Och Hasael blev konung efter honom.</p> 
<p><A NAME="an_8:16">8:16</A>&nbsp;I Jorams, Ahabs sons, Israels konungs, femte regerings&#229;r, medan Josafat var konung i Juda, blev Joram, Josafats son, konung i Juda.</p> 
<p><A NAME="an_8:17">8:17</A>&nbsp;Han var trettiotv&#229; &#229;r gammal, n&#228;r han blev konung, och han regerade &#229;tta &#229;r i Jerusalem.</p> 
<p><A NAME="an_8:18">8:18</A>&nbsp;Men han vandrade p&#229; Israels konungars v&#228;g, s&#229;som Ahabs hus hade gjort, ty en dotter till Ahab var hans hustru; han gjorde vad ont var i HERRENS &#246;gon.</p> 
<p><A NAME="an_8:19">8:19</A>&nbsp;Dock ville HERREN icke f&#246;rd&#228;rva Juda, f&#246;r sin tj&#228;nare Davids skull, enligt sitt l&#246;fte till honom, att han skulle l&#229;ta honom och hans s&#246;ner hava en lampa f&#246;r alltid.</p> 
<p><A NAME="an_8:20">8:20</A>&nbsp;I hans tid avf&#246;ll Edom fr&#229;n Juda v&#228;lde och satte en egen konung &#246;ver sig.</p> 
<p><A NAME="an_8:21">8:21</A>&nbsp;D&#229; drog Joram &#246;ver till Sair med alla sina stridsvagnar.  Och om natten gjorde han ett anfall p&#229; edom&#233;erna, som hade omringat honom, och slog dem och h&#246;vitsmannen &#246;ver deras vagnar, men folket flydde till sina hyddor.</p> 
<p><A NAME="an_8:22">8:22</A>&nbsp;S&#229; avf&#246;ll Edom fr&#229;n Juda v&#228;lde, och det har varit skilt d&#228;rifr&#229;n &#228;nda till denna dag.  Vid just samma tid avf&#246;ll ock Libna.</p> 
<p><A NAME="an_8:23">8:23</A>&nbsp;Vad nu mer &#228;r att s&#228;ga om Joram och om allt vad han gjorde, det finnes upptecknat i Juda konungars kr&#246;nika.</p> 
<p><A NAME="an_8:24">8:24</A>&nbsp;Och Joram gick till vila hos sina f&#228;der och blev begraven hos sina f&#228;der i Davids stad.  Och hans son Ahasja blev konung efter honom.</p> 
<p><A NAME="an_8:25">8:25</A>&nbsp;I Jorams, Ahabs sons, Israels konungs, tolfte regerings&#229;r blev Ahasja, Jorams son, konung i Juda.</p> 
<p><A NAME="an_8:26">8:26</A>&nbsp;Tjugutv&#229; &#229;r gammal var Ahasja, n&#228;r han blev konung, och han regerade ett &#229;r i Jerusalem.  Hans moder hette Atalja, dotter till Omri, Israels konung.</p> 
<p><A NAME="an_8:27">8:27</A>&nbsp;Han vandrade p&#229; Ahabs hus' v&#228;g och gjorde vad ont var i HERRENS &#246;gon likasom Ahabs hus; han var ju n&#228;ra besl&#228;ktad med Ahabs hus.</p> 
<p><A NAME="an_8:28">8:28</A>&nbsp;Och han drog &#229;stad med Joram, Ahabs son, och stridde mot Hasael, konungen i Aram, vid Ramot Gilead.  Men Joram blev s&#229;rad av aram&#233;erna.</p> 
<p><A NAME="an_8:29">8:29</A>&nbsp;D&#229; v&#228;nde konung Joram tillbaka, f&#246;r att i Jisreel l&#229;ta hela sig fr&#229;n de s&#229;r som aram&#233;erna hade tillfogat honom vid Rama, i striden mot Hasael, konungen i Aram.  Och Ahasja, Jorams son, Juda konung, for ned f&#246;r att bes&#246;ka Joram, Ahabs son, i Jisreel, eftersom denne l&#229;g sjuk.</p> 
<p><A NAME="an_9:1">9:1</A>&nbsp;Profeten Elisa kallade till sig en av profetl&#228;rjungarna och sade till honom: &#187;Omgjorda dina l&#228;nder och tag denna oljeflaska med dig, och g&#229; till Ramot i Gilead.</p> 
<p><A NAME="an_9:2">9:2</A>&nbsp;Och n&#228;r du har kommit dit, s&#229; s&#246;k upp Jehu, son till Josafat, son till Nimsi, och g&#229; in och bed honom st&#229; upp, d&#228;r han sitter bland sina br&#246;der, och f&#246;r honom in i den innersta kammaren.</p> 
<p><A NAME="an_9:3">9:3</A>&nbsp;Tag s&#229; oljeflaskan och gjut olja p&#229; hans huvud och s&#228;g: 'S&#229; s&#228;ger HERREN: Jag har smort dig till konung &#246;ver Israel.'  &#214;ppna sedan d&#246;rren och fly, utan att dr&#246;ja.&#187;</p> 
<p><A NAME="an_9:4">9:4</A>&nbsp;S&#229; gick d&#229; den unge mannen, profetens tj&#228;nare, &#229;stad till Ramot i Gilead.</p> 
<p><A NAME="an_9:5">9:5</A>&nbsp;Och n&#228;r han kom dit, fick han se h&#228;rens h&#246;vitsm&#228;n sitta d&#228;r.  D&#229; sade han: &#187;Jag har ett &#228;rende till dig, h&#246;vitsman.&#187;  Jehu fr&#229;gade: &#187;Till vem av oss alla h&#228;r?&#187;  Han svarade: &#187;Till dig sj&#228;lv, h&#246;vitsman.&#187;</p> 
<p><A NAME="an_9:6">9:6</A>&nbsp;D&#229; stod han upp och gick in i huset; och han g&#246;t oljan p&#229; hans huvud och sade till honom: &#187;S&#229; s&#228;ger HERREN Israels Gud: Jag har smort dig till konung &#246;ver HERRENS folk, &#246;ver Israel.</p> 
<p><A NAME="an_9:7">9:7</A>&nbsp;Och du skall f&#246;rg&#246;ra Ahabs, din herres, hus; ty jag vill p&#229; Isebel h&#228;mnas mina tj&#228;nare profeterna blod, ja, alla HERRENS tj&#228;nares blod.</p> 
<p><A NAME="an_9:8">9:8</A>&nbsp;Och Ahabs hela hus skall f&#246;rg&#229;s jag skall utrota allt mank&#246;n av Ahab hus, b&#229;de sm&#229; och stora i Israel.</p> 
<p><A NAME="an_9:9">9:9</A>&nbsp;Och jag skall g&#246;ra med Ahab hus s&#229;som jag gjorde med Jerobeams, Nebats sons, hus, och s&#229;som jag gjorde med Baesas, Ahias sons, hus.</p> 
<p><A NAME="an_9:10">9:10</A>&nbsp;Och hundarna skola &#228;ta upp Isebel p&#229; Jisreels &#229;kerf&#228;lt, och ingen skall begrava henne.&#187;  D&#228;refter &#246;ppnade han d&#246;rren och flydde.</p> 
<p><A NAME="an_9:11">9:11</A>&nbsp;N&#228;r sedan Jehu &#229;ter kom ut till sin herres tj&#228;nare, fr&#229;gade man honom: &#187;Allt st&#229;r v&#228;l r&#228;tt till?  Varf&#246;r kom denne vanvetting till dig?&#187;  Han svarade dem: &#187;I k&#228;nnen ju den mannen och hans tal.&#187;</p> 
<p><A NAME="an_9:12">9:12</A>&nbsp;Men de sade: &#187;Du vill bedraga oss; s&#228;g oss sanningen.&#187;  D&#229; sade han: &#187;S&#229; och s&#229; talade han till mig och sade: 'S&#229; s&#228;ger HERREN: Jag har smort dig till konung &#246;ver Israel.'&#187;</p> 
<p><A NAME="an_9:13">9:13</A>&nbsp;Strax tog d&#229; var och en av dem sin mantel och lade den under honom p&#229; sj&#228;lva trappan; och de st&#246;tte i basun och ropade: &#187;Jehu har blivit konung.&#187;</p> 
<p><A NAME="an_9:14">9:14</A>&nbsp;Och Jehu, son till Josafat, son till Nimsi, anstiftade nu en sammansv&#228;rjning mot Joram.  (Joram hade d&#229; med hela Israel legat vid Ramot i Gilead f&#246;r att f&#246;rsvara det mot Hasael, konungen i Aram;</p> 
<p><A NAME="an_9:15">9:15</A>&nbsp;men sj&#228;lv hade konung Joram v&#228;nt tillbaka, f&#246;r att i Jisreel l&#229;ta hela sig fr&#229;n de s&#229;r som aram&#233;erna hade tillfogat honom under hans strid mot Hasael, konungen i Aram.) Och Jehu sade: &#187;Om I s&#229; viljen, s&#229; l&#229;ten ingen slippa ut ur staden, som kan g&#229; &#229;stad och ber&#228;tta detta i Jisreel.&#187;</p> 
<p><A NAME="an_9:16">9:16</A>&nbsp;Och Jehu steg upp i sin vagn och for till Jisreel, ty Joram l&#229;g sjuk d&#228;r; och Ahasja, Juda konung, hade farit ditned f&#246;r att bes&#246;ka Joram.</p> 
<p><A NAME="an_9:17">9:17</A>&nbsp;N&#228;r nu v&#228;ktaren som stod p&#229; tornet i Jisreel fick se Jehus skara, d&#229; han kom, sade han: &#187;Jag ser en skara.&#187;  D&#229; bj&#246;d Joram att man skulle taga en ryttare och s&#228;nda honom dem till m&#246;tes och l&#229;ta honom fr&#229;ga om allt stode r&#228;tt till.</p> 
<p><A NAME="an_9:18">9:18</A>&nbsp;Ryttaren red honom d&#229; till m&#246;tes och sade: &#187;Konungen l&#229;ter fr&#229;ga 'Allt st&#229;r v&#228;l r&#228;tt till?'&#187;  D&#229; svarade Jehu: &#187;Vad kommer den saken dig vid?  V&#228;nd, och f&#246;lj efter mig.&#187;  Och v&#228;ktaren ber&#228;ttade och sade: &#187;Den utskickade har hunnit fram till dem, men han kommer icke tillbaka.&#187;</p> 
<p><A NAME="an_9:19">9:19</A>&nbsp;D&#229; s&#228;nde han en annan ryttare.  n&#228;r denne hade hunnit fram till dem, sade han: &#187;Konungen l&#229;ter fr&#229;ga: 'Allt st&#229;r v&#228;l r&#228;tt till?'&#187;  Jehu svarade: &#187;Vad kommer den saken dig vid?  V&#228;nd, och f&#246;lj efter mig.&#187;</p> 
<p><A NAME="an_9:20">9:20</A>&nbsp;V&#228;ktaren ber&#228;ttade &#229;ter och sade: &#187;Han har hunnit fram till dem men han kommer icke tillbaka.  P&#229; deras s&#228;tt att fara fram ser det ut som vore det Jehu, Nimsis son, ty han far fram s&#229;som en vanvetting.&#187;</p> 
<p><A NAME="an_9:21">9:21</A>&nbsp;D&#229; sade Joram: &#187;Sp&#228;nn f&#246;r.&#187;  Och man sp&#228;nde f&#246;r hans vagn.  Och Joram, Israels konung, for nu ut med Ahasja, Juda konung, var och en i sin vagn; de foro ut f&#246;r att m&#246;ta Jehu.  Och de tr&#228;ffade tillsammans med honom p&#229; jisreeliten Nabots &#229;kerstycke.</p> 
<p><A NAME="an_9:22">9:22</A>&nbsp;N&#228;r Joram nu fick se Jehu, sade han: &#187;Allt st&#229;r v&#228;l r&#228;tt till, Jehu?&#187;  Denne svarade: &#187;Huru skulle det kunna st&#229; r&#228;tt till, s&#229; l&#228;nge som du t&#229;l din moder Isebels avgudiska v&#228;sen och hennes m&#229;nga trolldomskonster?&#187;</p> 
<p><A NAME="an_9:23">9:23</A>&nbsp;D&#229; sv&#228;ngde Joram om vagnen och flydde, i det han ropade till Ahasja: &#187;F&#246;rr&#228;deri, Ahasja!&#187;</p> 
<p><A NAME="an_9:24">9:24</A>&nbsp;Men Jehu hade fattat b&#229;gen i sin hand och sk&#246;t Joram i ryggen, att pilen gick ut genom hj&#228;rtat, och han sj&#246;nk ned i sin vagn.</p> 
<p><A NAME="an_9:25">9:25</A>&nbsp;D&#228;refter sade han till sin livk&#228;mpe Bidkar: &#187;Tag honom och kasta ut honom p&#229; jisreeliten Nabots &#229;kerstycke; kom ih&#229;g huru HERREN, n&#228;r jag och du bredvid varandra redo bakom hans fader Ahab, om denne uttalade den utsagan:</p> 
<p><A NAME="an_9:26">9:26</A>&nbsp;'Sannerligen, s&#229; visst som jag i g&#229;r s&#229;g Nabots och hans s&#246;ners blod, s&#228;ger HERREN, skall jag just p&#229; detta &#229;kerstycke vederg&#228;lla dig, s&#228;ger HERREN.'  Tag d&#228;rf&#246;r honom nu och kasta ut honom h&#228;r p&#229; &#229;kerstycket, i enlighet med HERRENS ord.&#187;</p> 
<p><A NAME="an_9:27">9:27</A>&nbsp;N&#228;r Ahasja, Juda konung, s&#229;g detta, flydde han &#229;t Tr&#228;dg&#229;rdshuset till.  Men Jehu jagade efter honom och ropade: &#187;Skjuten ned ocks&#229; honom i vagnen.&#187;  S&#229; skedde ock p&#229; Gurh&#246;jden vid Jibleam; men han flydde vidare till Megiddo och dog d&#228;r.</p> 
<p><A NAME="an_9:28">9:28</A>&nbsp;Sedan f&#246;rde hans tj&#228;nare honom i vagnen till Jerusalem; och man begrov honom i hans grav hos hans f&#228;der, i Davids stad.</p> 
<p><A NAME="an_9:29">9:29</A>&nbsp;Ahasja hade blivit konung &#246;ver Juda i Jorams, Ahabs sons, elfte regerings&#229;r.</p> 
<p><A NAME="an_9:30">9:30</A>&nbsp;S&#229; kom nu Jehu till Jisreel.  N&#228;r Isebel fick h&#246;ra detta, sminkade hon sig kring &#246;gonen och smyckade sitt huvud och s&#229;g ut genom f&#246;nstret.</p> 
<p><A NAME="an_9:31">9:31</A>&nbsp;Och n&#228;r Jehu kom in genom porten, ropade hon: &#187;Allt st&#229;r v&#228;l r&#228;tt till, du, Simri, som har dr&#228;pt din herre?&#187;</p> 
<p><A NAME="an_9:32">9:32</A>&nbsp;Han lyfte sitt ansikte upp mot f&#246;nstret och sade: &#187;Vem h&#229;ller med mig?  Vem?&#187;  D&#229; s&#229;go tv&#229; eller tre hovm&#228;n ut, ned p&#229; honom.</p> 
<p><A NAME="an_9:33">9:33</A>&nbsp;Han sade: &#187;St&#246;rten ned henne.&#187;  Och de st&#246;rtade ned henne, s&#229; att hennes blod st&#228;nkte p&#229; v&#228;ggen och p&#229; h&#228;starna; och han k&#246;rde &#246;ver henne.</p> 
<p><A NAME="an_9:34">9:34</A>&nbsp;D&#228;refter gick han in och &#229;t och drack.  Sedan sade han: &#187;Tagen vara p&#229; henne, den f&#246;rbannade, och begraven henne, ty hon &#228;r dock en konungadotter.&#187;</p> 
<p><A NAME="an_9:35">9:35</A>&nbsp;Men n&#228;r de d&#229; gingo &#229;stad f&#246;r att begrava henne, funno de av henne intet annat &#228;n huvudsk&#229;len, f&#246;tterna och h&#228;nderna.</p> 
<p><A NAME="an_9:36">9:36</A>&nbsp;och de v&#228;nde tillbaka och ber&#228;ttade detta f&#246;r honom.  D&#229; sade han: &#187;Detta &#228;r vad HERREN talade genom sin tj&#228;nare tisbiten Elia, i det han sade: 'P&#229; Jisreels &#229;kerf&#228;lt skola hundarna &#228;ta upp Isebels k&#246;tt;</p> 
<p><A NAME="an_9:37">9:37</A>&nbsp;och Isebels d&#246;da kropp skall ligga s&#229;som g&#246;dsel p&#229; marken p&#229; Jisreels &#229;kerf&#228;lt, s&#229; att ingen skall kunna s&#228;ga: Detta &#228;r Isebel.'&#187;</p> 
<p><A NAME="an_10:1">10:1</A>&nbsp;Men Ahab hade sjuttio s&#246;ner i Samaria.  Och Jehu skrev brev och s&#228;nde till Samaria, till de &#246;verste i Jisreel, de &#228;ldste, och till de fostrare som Ahab hade utsett;</p> 
<p><A NAME="an_10:2">10:2</A>&nbsp;han skrev: &#187;Nu, n&#228;r detta brev kommer eder till handa, I som haven eder herres s&#246;ner hos eder, och som haven vagnarna och h&#228;starna hos eder, och d&#228;rtill en bef&#228;st stad och vapen,</p> 
<p><A NAME="an_10:3">10:3</A>&nbsp;m&#229;n I utse den som &#228;r b&#228;st och l&#228;mpligast av eder herres s&#246;ner och s&#228;tta honom p&#229; hans faders tron och strida f&#246;r eder herres hus.&#187;</p> 
<p><A NAME="an_10:4">10:4</A>&nbsp;Men de blevo &#246;verm&#229;ttan f&#246;rskr&#228;ckta och sade: &#187;De tv&#229; konungarna hava ju icke kunnat h&#229;lla st&#229;nd mot honom; huru skulle d&#229; vi kunna h&#229;lla st&#229;nd!&#187;</p> 
<p><A NAME="an_10:5">10:5</A>&nbsp;Och &#246;verhovm&#228;staren och h&#246;vdingen &#246;ver staden och de &#228;ldste och konungas&#246;nernas fostrare s&#228;nde till Jehu och l&#228;to s&#228;ga: &#187;Vi &#228;ro dina tj&#228;nare; allt vad du s&#228;ger oss villa vi g&#246;ra.  Vi vilja icke g&#246;ra n&#229;gon till konung; g&#246;r vad dig t&#228;ckes.&#187;</p> 
<p><A NAME="an_10:6">10:6</A>&nbsp;D&#229; skrev han ett annat brev till dem, vari det stod: &#187;Om I h&#229;llen med mig och viljen lyssna till mina ord, s&#229; tagen huvudena av eder herres s&#246;ner och kommen i morgon vid denna tid till mig i Jisreel.&#187;  De sjuttio konungas&#246;nerna bodde n&#228;mligen hos de store i staden, vilka fostrade dem.</p> 
<p><A NAME="an_10:7">10:7</A>&nbsp;D&#229; nu brevet kom dem till handa, togo de konungas&#246;nerna och slaktade dem, alla sjuttio, och lade deras huvuden i korgar och s&#228;nde dem till honom i Jisreel.</p> 
<p><A NAME="an_10:8">10:8</A>&nbsp;N&#228;r d&#229; ett bud kom och ber&#228;ttade f&#246;r honom att de hade f&#246;rt dit konungas&#246;nernas huvuden, sade han: &#187;L&#228;ggen dem till i morgon i tv&#229; h&#246;gar vid ing&#229;ngen till porten.&#187;</p> 
<p><A NAME="an_10:9">10:9</A>&nbsp;Och om morgonen gick han ut och st&#228;llde sig d&#228;r och sade till allt folket: &#187;I &#228;ren utan skuld.  Det &#228;r jag som har anstiftat sammansv&#228;rjningen mot min herre och dr&#228;pt honom; men vem har slagit ihj&#228;l alla dessa?</p> 
<p><A NAME="an_10:10">10:10</A>&nbsp;M&#228;rken nu huru intet av HERRENS ord faller till jorden, intet som HERREN har talat mot Ahabs hus.  Ja, HERREN har gjort vad han har sagt genom sin tj&#228;nare Elia.&#187;</p> 
<p><A NAME="an_10:11">10:11</A>&nbsp;Sedan, dr&#228;pte Jehu alla som voro kvar av Ahabs hus i Jisreel, s&#229; ock alla hans store och hans f&#246;rtrogne och hans pr&#228;ster; han l&#228;t ingen slippa undan.</p> 
<p><A NAME="an_10:12">10:12</A>&nbsp;D&#228;refter stod han upp och begav sig &#229;stad till Samaria; men under v&#228;gen, n&#228;r Jehu kom till Bet-Eked-Haroim,</p> 
<p><A NAME="an_10:13">10:13</A>&nbsp;tr&#228;ffade han p&#229; Ahasjas, Juda konungs, br&#246;der.  Han fr&#229;gade dem: &#187;Vilka &#228;ren I?&#187;  De svarade: &#187;Vi &#228;ro Ahasjas br&#246;der, och vi &#228;ro p&#229; v&#228;g ned f&#246;r att h&#228;lsa p&#229; konungas&#246;nerna och konungamoderns s&#246;ner.&#187;</p> 
<p><A NAME="an_10:14">10:14</A>&nbsp;Han sade: &#187;Gripen dem levande.&#187;  D&#229; grepo de dem levande och slaktade dem och kastade dem i Bet-Ekeds brunn, alla fyrtiotv&#229;; han l&#228;t ingen av dem bliva kvar.</p> 
<p><A NAME="an_10:15">10:15</A>&nbsp;N&#228;r han sedan begav sig d&#228;rifr&#229;n, tr&#228;ffade han Jonadab, Rekabs son, som kom honom till m&#246;tes; och han h&#228;lsade p&#229; honom och sade till honom: &#187;&#196;r du lika redligt sinnad mot mig som jag &#228;r mot dig?&#187;  Jonadab svarade: &#187;Ja.&#187;  &#187;&#196;r det s&#229;&#187;, sade han, &#187;s&#229; r&#228;ck mig din hand.&#187;  D&#229; r&#228;ckte han honom sin hand; och han l&#228;t honom stiga upp till sig i vagnen.</p> 
<p><A NAME="an_10:16">10:16</A>&nbsp;Och han sade: &#187;Far med mig och se huru jag nit&#228;lskar f&#246;r HERREN.&#187;  S&#229; k&#246;rde man &#229;stad med honom i hans vagn.</p> 
<p><A NAME="an_10:17">10:17</A>&nbsp;Och n&#228;r han kom till Samaria, dr&#228;pte han alla som voro kvar av Ahabs hus i Samaria och f&#246;rgjorde det s&#229;, i enlighet med det ord som HERREN hade talat till Elia.</p> 
<p><A NAME="an_10:18">10:18</A>&nbsp;Och Jehu f&#246;rsamlade allt folket och sade till dem: &#187;Ahab har tj&#228;nat Baal litet; Jehu skall tj&#228;na honom mycket.</p> 
<p><A NAME="an_10:19">10:19</A>&nbsp;S&#229; kallen nu hit till mig alla Baals profeter, alla hans tj&#228;nare och alla hans pr&#228;ster -- ingen f&#229;r saknas -- ty jag har ett stort offer &#229;t Baal i sinnet; var och en som saknas skall mista livet.&#187;  Men Jehu gjorde s&#229; med led list, i avsikt att utrota Baals tj&#228;nare.</p> 
<p><A NAME="an_10:20">10:20</A>&nbsp;D&#228;refter sade Jehu: &#187;P&#229;lysen en helig h&#246;gtidsf&#246;rsamling &#229;t Baal.&#187;  D&#229; lyste man ut en s&#229;dan.</p> 
<p><A NAME="an_10:21">10:21</A>&nbsp;Och Jehu s&#228;nde bud &#246;ver hela Israel, och alla Baals tj&#228;nare kommo; Ingen underl&#228;t att komma.  Och de gingo in i Baals tempel, och Baals tempel blev fullt, ifr&#229;n den ena &#228;ndan till den andra.</p> 
<p><A NAME="an_10:22">10:22</A>&nbsp;Sedan sade han till f&#246;rest&#229;ndaren f&#246;r kl&#228;dkammaren: &#187;Tag fram kl&#228;der &#229;t alla Baals tj&#228;nare.&#187;  Och han tog fram kl&#228;derna &#229;t dem.</p> 
<p><A NAME="an_10:23">10:23</A>&nbsp;D&#228;refter gick Jehu in i Baals tempel med Jonadab, Rekabs son.  Och han sade till Baals tj&#228;nare: &#187;Sen nu noga efter, att h&#228;r bland eder icke finnes n&#229;gon HERRENS tj&#228;nare, utan allenast s&#229;dana som tj&#228;na Baal.</p> 
<p><A NAME="an_10:24">10:24</A>&nbsp;De gingo allts&#229; in f&#246;r att offra slaktoffer och br&#228;nnoffer.  Men Jehu hade d&#228;rutanf&#246;r st&#228;llt &#229;ttio man och sagt: &#187;Om n&#229;gon slipper undan av de m&#228;n som jag nu &#246;verl&#228;mnar i edra h&#228;nder, s&#229; skall liv givas f&#246;r liv.&#187;</p> 
<p><A NAME="an_10:25">10:25</A>&nbsp;Och n&#228;r man hade offrat br&#228;nnoffret, sade Jehu till drabanterna och k&#228;mparna: &#187;G&#229;n in och sl&#229;n ned dem; l&#229;ten ingen komma ut.&#187; Och de slogo dem med sv&#228;rdsegg, och drabanterna och k&#228;mparna kastade undan deras kroppar.  D&#228;refter gingo de in i det inre av Baals tempel</p> 
<p><A NAME="an_10:26">10:26</A>&nbsp;och kastade ut stoderna ur Baals tempel och br&#228;nde upp dem.</p> 
<p><A NAME="an_10:27">10:27</A>&nbsp;Och sj&#228;lva Baalsstoden br&#246;to de ned; de br&#246;to ock ned Baals tempel och gjorde d&#228;rav avtr&#228;den, som finnas kvar &#228;nnu i dag.</p> 
<p><A NAME="an_10:28">10:28</A>&nbsp;S&#229; utrotade Jehu Baal ur Israel.</p> 
<p><A NAME="an_10:29">10:29</A>&nbsp;Men fr&#229;n de Jerobeams, Nebats sons, synder genom vilka denne hade kommit Israel att synda, fr&#229;n dem avstod icke Jehu, icke fr&#229;n guldkalvarna i Betel och Dan.</p> 
<p><A NAME="an_10:30">10:30</A>&nbsp;Och HERREN sade till Jehu: &#187;D&#228;rf&#246;r att du har v&#228;l utf&#246;rt vad r&#228;tt var i mina &#246;gon, och gjort mot Ahabs hus allt vad jag hade i sinnet, d&#228;rf&#246;r skola dina s&#246;ner till fj&#228;rde led sitta p&#229; Israels tron.</p> 
<p><A NAME="an_10:31">10:31</A>&nbsp;Men Jehu tog dock icke i akt att vandra efter HERRENS, Israels Guds, lag av allt sitt hj&#228;rta; han avstod icke fr&#229;n de Jerobeams synder genom vilka denne hade kommit Israel att synda.</p> 
<p><A NAME="an_10:32">10:32</A>&nbsp;Vid denna tid begynte HERREN sk&#228;ra bort stycken fr&#229;n Israel, ty Hasael slog israeliterna utefter hela deras gr&#228;ns</p> 
<p><A NAME="an_10:33">10:33</A>&nbsp;och intog &#246;stra sidan om Jordan hela landet Gilead, gaditernas, rubeniternas och manassiternas land, omr&#229;det fr&#229;n Aroer vid b&#228;cken Arnon, b&#229;de Gilead och Basan.</p> 
<p><A NAME="an_10:34">10:34</A>&nbsp;Vad nu mer &#228;r att s&#228;ga om Jehu, om allt vad han gjorde och om alla hans bedrifter, det finnes upptecknat i Israels konungars kr&#246;nika.</p> 
<p><A NAME="an_10:35">10:35</A>&nbsp;Och Jehu gick till vila hos sina f&#228;der, och man begrov honom i Samaria.  Och hans son Joahas blev konung efter honom.</p> 
<p><A NAME="an_10:36">10:36</A>&nbsp;Den tid Jehu regerade &#246;ver Israel Samaria var tjugu&#229;tta &#229;r.</p> 
<p><A NAME="an_11:1">11:1</A>&nbsp;N&#228;r Atalja, Ahasjas moder, f&#246;rnam att hennes son var d&#246;d, stod hon upp och f&#246;rgjorde hela konungasl&#228;kten.</p> 
<p><A NAME="an_11:2">11:2</A>&nbsp;Men just n&#228;r konungabarnen skulle d&#246;das, tog Joseba, konung Jorams dotter, Ahasjas syster, Joas, Ahasjas son, och skaffade honom j&#228;mte hans amma hemligen undan, in i sovkammaren; d&#228;r h&#246;ll man honom dold f&#246;r Atalja, s&#229; att han icke blev d&#246;dad.</p> 
<p><A NAME="an_11:3">11:3</A>&nbsp;Sedan var han hos henne i HERRENS hus, d&#228;r han f&#246;rblev g&#246;md i sex &#229;r, medan Atalja regerade i landet.</p> 
<p><A NAME="an_11:4">11:4</A>&nbsp;Men i det sjunde &#229;ret s&#228;nde Jojada &#229;stad och l&#228;t h&#228;mta kar&#233;ernas och drabanternas underh&#246;vitsm&#228;n och f&#246;rde dem in till sig i HERRENS hus; och sedan han hade gjort en &#246;verenskommelse med dem och tagit en ed av dem i HERRENS hus visade han dem konungens son.</p> 
<p><A NAME="an_11:5">11:5</A>&nbsp;D&#228;refter bj&#246;d han dem och sade: &#187;Detta &#228;r vad I skolen g&#246;ra: en tredjedel av eder, I som haven att intr&#228;da i vakth&#229;llningen p&#229; sabbaten, skall h&#229;lla vakt i konungshuset</p> 
<p><A NAME="an_11:6">11:6</A>&nbsp;och en tredjedel vid Surporten och en tredjedel vid porten bakom drabanterna; s&#229; skolen h&#229;lla vakt vid huset var i sin ordning.</p> 
<p><A NAME="an_11:7">11:7</A>&nbsp;Men de b&#229;da andra avdelningarna av eder, n&#228;mligen alla som hava att avg&#229; fr&#229;n vakth&#229;llningen p&#229; sabbaten, de skola h&#229;lla vakt i HERRENS hus hos konungen.</p> 
<p><A NAME="an_11:8">11:8</A>&nbsp;I skolen st&#228;lla eder runt omkring; konungen, var och en med sina vapen i handen; och om n&#229;gon vill tr&#228;nga sig inom leden, skall han d&#246;das.  Och I skolen f&#246;lja konungen, vare sig han g&#229;r ut eller in.</p> 
<p><A NAME="an_11:9">11:9</A>&nbsp;Underh&#246;vitsm&#228;nnen gjorde allt vad pr&#228;sten Jojada hade bjudit dem; var och en av dem tog sina m&#228;n, b&#229;de de som skulle intr&#228;da i vakth&#229;llningen p&#229; sabbaten och de som skulle avg&#229; d&#228;rifr&#229;n p&#229; sabbaten, och de kommo s&#229; till pr&#228;sten Jojada.</p> 
<p><A NAME="an_11:10">11:10</A>&nbsp;Och pr&#228;sten gav &#229;t underh&#246;vitsm&#228;nnen det spjut och de sk&#246;ldar som hade tillh&#246;rt konung David, och som funnos i HERRENS hus.</p> 
<p><A NAME="an_11:11">11:11</A>&nbsp;Och drabanterna st&#228;llde upp sig, var och en med sina vapen i handen, fr&#229;n husets s&#246;dra sida till husets norra sida, mot altaret och mot huset, runt omkring konungen.</p> 
<p><A NAME="an_11:12">11:12</A>&nbsp;D&#228;refter f&#246;rde han ut konungasonen och satte p&#229; honom kronan och gav honom vittnesb&#246;rdet; och de gjorde honom till konung och smorde honom.  Och de klappade i h&#228;nderna och ropade: &#187;Leve konungen!&#187;</p> 
<p><A NAME="an_11:13">11:13</A>&nbsp;N&#228;r Atalja nu h&#246;rde drabanternas och folkets rop, gick hon in i HERRENS hus till folket.</p> 
<p><A NAME="an_11:14">11:14</A>&nbsp;D&#228;r fick hon d&#229; se konungen st&#229; vid pelaren, s&#229;som &#246;vligt var, och h&#246;vitsm&#228;nnen och trumpetbl&#229;sarna bredvid konungen, och fick h&#246;ra huru hela folkm&#228;ngden jublade och st&#246;tte i trumpeterna.  D&#229; rev Atalja s&#246;nder sina kl&#228;der och utropade: &#187;Sammansv&#228;rjning! Sammansv&#228;rjning!&#187;</p> 
<p><A NAME="an_11:15">11:15</A>&nbsp;Men pr&#228;sten Jojada gav underh&#246;vitsm&#228;nnen som anf&#246;rde skaran denna befallning: &#187;F&#246;ren henne ut mellan leden, och om n&#229;gon f&#246;ljer henne, s&#229; m&#229; han d&#246;das med sv&#228;rd.&#187;  Pr&#228;sten ville n&#228;mligen f&#246;rhindra att hon d&#246;dades i HERRENS hus.</p> 
<p><A NAME="an_11:16">11:16</A>&nbsp;Allts&#229; grepo de henne, och n&#228;r hon hade kommit till den plats d&#228;r h&#228;starna pl&#228;gade f&#246;ras in i konungshuset, d&#246;dades hon d&#228;r.</p> 
<p><A NAME="an_11:17">11:17</A>&nbsp;Och Jojada sl&#246;t det f&#246;rbundet mellan HERREN, konungen och folket, att de skulle vara ett HERRENS folk; han sl&#246;t ock ett f&#246;rbund mellan konungen och folket.</p> 
<p><A NAME="an_11:18">11:18</A>&nbsp;Och hela folkm&#228;ngden begav sig till Baals tempel och rev ned det och f&#246;rst&#246;rde i grund dess altaren och dess bilder; och Mattan, Baals pr&#228;st, dr&#228;pte de framf&#246;r altarna.  D&#228;refter st&#228;llde pr&#228;sten ut vakter vid HERRENS hus.</p> 
<p><A NAME="an_11:19">11:19</A>&nbsp;Och han tog med sig underh&#246;vitsm&#228;nnen j&#228;mte kar&#233;erna och drabanterna och hela folkm&#228;ngden, och de f&#246;rde konungen ned fr&#229;n HERRENS hus och gingo in i konungshuset genom Drabantporten; och han satte sig p&#229; konungatronen.</p> 
<p><A NAME="an_11:20">11:20</A>&nbsp;Och hela folkm&#228;ngden gladde sig, och staden f&#246;rblev lugn.  Men Atalja hade de d&#246;dat med sv&#228;rd i konungshuset.</p> 
<p><A NAME="an_11:21">11:21</A>&nbsp;Joas var sju &#229;r gammal, n&#228;r han blev konung.</p> 
<p><A NAME="an_12:1">12:1</A>&nbsp;I Jehus sjunde regerings&#229;r blev Joas konung, och han regerade fyrtio &#229;r i Jerusalem.  Hans moder hette Sibja, fr&#229;n Beer-Seba.</p> 
<p><A NAME="an_12:2">12:2</A>&nbsp;Och Joas gjorde vad r&#228;tt var HERRENS &#246;gon, s&#229; l&#228;nge han levde, pr&#228;sten Jojada hade varit hans l&#228;rare.</p> 
<p><A NAME="an_12:3">12:3</A>&nbsp;Dock blevo offerh&#246;jderna icke avskaffade, utan folket fortfor att framb&#228;ra offer och t&#228;nda offereld p&#229; h&#246;jderna.</p> 
<p><A NAME="an_12:4">12:4</A>&nbsp;Och Joas sade till pr&#228;sterna: &#187;Alla penningar vilka s&#229;som heliga g&#229;vor inflyta till HERRENS hus, g&#229;ngbara penningar, s&#229;dana som utg&#246;ra l&#246;sen f&#246;r personer, efter det v&#228;rde som f&#246;r var och en best&#228;mmes, och alla penningar som n&#229;gon av sitt hj&#228;rta manas att b&#228;ra till HERRENS hus,</p> 
<p><A NAME="an_12:5">12:5</A>&nbsp;dem skola pr&#228;sterna taga emot, var och en av sina bekanta, och de skola d&#228;rmed s&#228;tta i st&#229;nd vad som &#228;r f&#246;rfallet p&#229; HERRENS hus, &#246;verallt d&#228;r n&#229;got f&#246;rfallet finnes.&#187;</p> 
<p><A NAME="an_12:6">12:6</A>&nbsp;Men i konung Joas' tjugutredje regerings&#229;r hade pr&#228;sterna &#228;nnu icke satt i st&#229;nd vad som var f&#246;rfallet p&#229; huset.</p> 
<p><A NAME="an_12:7">12:7</A>&nbsp;D&#229; kallade konung Joas till sig pr&#228;sten Jojada och de &#246;vriga pr&#228;sterna och sade till dem: &#187;Varf&#246;r s&#228;tten I icke i st&#229;nd vad som &#228;r f&#246;rfallet p&#229; huset?  Nu f&#229;n I icke l&#228;ngre taga emot penningar av edra bekanta, utan I skolen l&#228;mna dem ifr&#229;n eder till det som &#228;r f&#246;rfallet p&#229; huset.&#187;</p> 
<p><A NAME="an_12:8">12:8</A>&nbsp;Och pr&#228;sterna samtyckte till att icke taga emot penningar av folket, och ej heller befatta sig med att s&#228;tta i st&#229;nd vad som var f&#246;rfallet p&#229; huset.</p> 
<p><A NAME="an_12:9">12:9</A>&nbsp;D&#229; tog pr&#228;sten Jojada en kista och borrade ett h&#229;l p&#229; locket och st&#228;llde den bredvid altaret, p&#229; h&#246;gra sidan, n&#228;r man g&#229;r in i HERRENS hus.  Och pr&#228;sterna som h&#246;llo vakt vid tr&#246;skeln lade dit alla penningar som infl&#246;to till HERRENS hus.</p> 
<p><A NAME="an_12:10">12:10</A>&nbsp;Men s&#229; snart de d&#229; m&#228;rkte att mycket penningar fanns i kistan, gick konungens sekreterare ditupp j&#228;mte &#246;verstepr&#228;sten, och de kn&#246;to in och r&#228;knade sedan de penningar som funnos i HERRENS hus.</p> 
<p><A NAME="an_12:11">12:11</A>&nbsp;D&#228;refter &#246;verl&#228;mnades de uppv&#228;gda penningarna &#229;t de m&#228;n som f&#246;rr&#228;ttade arbete s&#229;som tillsyningsm&#228;n vid HERRENS hus, och dessa betalade ut dem &#229;t de timmerm&#228;n och byggningsm&#228;n som arbetade p&#229; HERRENS hus,</p> 
<p><A NAME="an_12:12">12:12</A>&nbsp;och &#229;t murarna och stenhuggarna, s&#229; ock till ink&#246;p av tr&#228;virke och huggen sten f&#246;r att s&#228;tta i st&#229;nd vad som var f&#246;rfallet p&#229; HERRENS hus, korteligen, till alla utgifter f&#246;r att s&#228;tta huset i st&#229;nd.</p> 
<p><A NAME="an_12:13">12:13</A>&nbsp;Men man gjorde inga silverfat f&#246;r HERRENS hus, ej heller knivar, sk&#229;lar, trumpeter eller andra f&#246;rem&#229;l av guld eller av silver, f&#246;r de penningar som infl&#246;to till HERRENS hus,</p> 
<p><A NAME="an_12:14">12:14</A>&nbsp;utan man gav dem &#229;t arbetarna, och dessa satte d&#228;rf&#246;r HERRENS hus i st&#229;nd.</p> 
<p><A NAME="an_12:15">12:15</A>&nbsp;Och man h&#246;ll icke n&#229;gon r&#228;kenskap med de m&#228;n &#229;t vilka penningarna &#246;verl&#228;mnades, f&#246;r att de skulle giva dem &#229;t arbetarna, utan de fingo handla p&#229; heder och tro.</p> 
<p><A NAME="an_12:16">12:16</A>&nbsp;Men skuldoffers- och syndofferspenningarna gingo icke till HERRENS hus utan tillf&#246;llo pr&#228;sterna.</p> 
<p><A NAME="an_12:17">12:17</A>&nbsp;P&#229; den tiden drog Hasael, konungen i Aram, upp och bel&#228;grade Gat och intog det, d&#228;refter st&#228;llde Hasael sitt t&#229;g upp mot Jerusalem.</p> 
<p><A NAME="an_12:18">12:18</A>&nbsp;D&#229; tog Joas, Juda konung, allt vad hans f&#228;der Josafat, Joram och Ahasja, Juda konungar, hade helgat &#229;t HERREN, och vad han sj&#228;lv hade helgat &#229;t HERREN, och allt guld som fanns i skattkamrarna i HERRENS hus och i konungshuset, och s&#228;nde det till Hasael, konungen i Aram, och d&#229; l&#228;mnade denne Jerusalem i fred.</p> 
<p><A NAME="an_12:19">12:19</A>&nbsp;Vad nu mer &#228;r att s&#228;ga om Joas och om allt vad han gjorde, det finnes upptecknat i Juda konungars kr&#246;nika.</p> 
<p><A NAME="an_12:20">12:20</A>&nbsp;Och hans tj&#228;nare uppreste sig och sammansvuro sig och dr&#228;pte Joas i Millobyggnaden, som str&#228;cker sig ned mot Silla.</p> 
<p><A NAME="an_12:21">12:21</A>&nbsp;Det var hans tj&#228;nare Josakar, Simeats son, och Josabad, Somers son, som slogo honom till d&#246;ds.  Och man begrov honom hos hans f&#228;der i Davids stad.  Och hans son Amasja blev konung efter honom</p> 
<p><A NAME="an_13:1">13:1</A>&nbsp;I Joas', Ahasjas sons, Juda konungs, tjugutredje regerings&#229;r blev Joahas, Jehus son, konung &#246;ver Israel i Samaria och regerade i sjutton &#229;r.</p> 
<p><A NAME="an_13:2">13:2</A>&nbsp;Han gjorde vad ont var i HERRENS &#246;gon och f&#246;ljde efter de Jerobeams, Nebats sons, synder genom vilka denne hade kommit Israel att synda; fr&#229;n dem avstod han icke.</p> 
<p><A NAME="an_13:3">13:3</A>&nbsp;D&#229; uppt&#228;ndes HERRENS vrede mot Israel, och han gav dem i Hasaels, den arameiske konungens, hand och i Ben-Hadads, Hasaels sons, hand hela denna tid.</p> 
<p><A NAME="an_13:4">13:4</A>&nbsp;(Men Joahas b&#246;nf&#246;ll inf&#246;r HERREN, och HERREN h&#246;rde honom, eftersom han s&#229;g Israels betryck, d&#229; nu konungen i Aram f&#246;rtryckte dem.</p> 
<p><A NAME="an_13:5">13:5</A>&nbsp;Och HERREN gav &#229;t Israel en fr&#228;lsare, s&#229; att de blevo r&#228;ddade ur aram&#233;ernas hand; sedan bodde Israels barn i sina hyddor s&#229;som f&#246;rut.</p> 
<p><A NAME="an_13:6">13:6</A>&nbsp;Dock avstodo de icke fr&#229;n de Jerobeams hus' synder genom vilka denne hade kommit Israel att synda, utan vandrade i dem.  Aseran fick ocks&#229; st&#229; kvar i Samaria.)</p> 
<p><A NAME="an_13:7">13:7</A>&nbsp;Ty han hade icke l&#229;tit Joahas beh&#229;lla mer folk &#228;n femtio ryttare, tio vagnar och tio tusen man fotfolk; s&#229; illa f&#246;rgjorde dem konungen i Aram; han slog dem, s&#229; att de blevo s&#229;som stoft, n&#228;r man tr&#246;skar.</p> 
<p><A NAME="an_13:8">13:8</A>&nbsp;Vad nu mer &#228;r att s&#228;ga om Joahas, om allt vad han gjorde och om hans bedrifter, det finnes upptecknat i Israels konungars kr&#246;nika.</p> 
<p><A NAME="an_13:9">13:9</A>&nbsp;Och Joahas gick till vila hos sina f&#228;der, och man begrov honom i Samaria.  Och hans son Joas blev konung efter honom.</p> 
<p><A NAME="an_13:10">13:10</A>&nbsp;I Joas', Juda konungs, trettiosjunde regerings&#229;r blev Joas, Joahas' son, konung &#246;ver Israel i Samaria och regerade i sexton &#229;r.</p> 
<p><A NAME="an_13:11">13:11</A>&nbsp;Han gjorde vad ont var i HERRENS &#246;gon; han avstod icke fr&#229;n n&#229;gon av de Jerobeams, Nebats sons, synder genom vilka denne hade kommit Israel att synda, utan vandrade i dem.</p> 
<p><A NAME="an_13:12">13:12</A>&nbsp;Vad nu mer &#228;r att s&#228;ga om Joas, om allt vad han gjorde och om hans bedrifter, om hans krig mot Amasja, Juda konung, det finnes upptecknat i Israels konungars kr&#246;nika.</p> 
<p><A NAME="an_13:13">13:13</A>&nbsp;Och Joas gick till vila hos sina f&#228;der, och Jerobeam besteg hans tron.  Och Joas blev begraven i Samaria, hos Israels konungar.</p> 
<p><A NAME="an_13:14">13:14</A>&nbsp;Men n&#228;r Elisa l&#229;g sjuk i den sjukdom varav han dog, kom Joas, Israels konung, ned till honom.  Och han satt hos honom gr&#229;tande och sade: &#187;Min fader, min fader!  Du som f&#246;r Israel &#228;r b&#229;de vagnar och ryttare!&#187;</p> 
<p><A NAME="an_13:15">13:15</A>&nbsp;D&#229; sade Elisa till honom: &#187;H&#228;mta en b&#229;ge och pilar.&#187;  Och han h&#228;mtade &#229;t honom en b&#229;ge och pilar.</p> 
<p><A NAME="an_13:16">13:16</A>&nbsp;D&#229; sade han till Israels konung: &#187;Fatta i b&#229;gen med din hand.&#187; Och n&#228;r han hade gjort detta, lade Elisa sina h&#228;nder p&#229; konungens h&#228;nder.</p> 
<p><A NAME="an_13:17">13:17</A>&nbsp;D&#228;refter sade han: &#187;&#214;ppna f&#246;nstret mot &#246;ster.&#187;  Och n&#228;r han hade &#246;ppnat det, sade Elisa: &#187;Skjut.&#187;  Och han sk&#246;t.  D&#229; sade han: &#187;En HERRENS segerpil, en segerpil mot Aram!  Du skall sl&#229; aram&#233;erna vid Afek, s&#229; att de f&#246;rg&#246;ras.&#187;</p> 
<p><A NAME="an_13:18">13:18</A>&nbsp;D&#228;refter sade han: &#187;Tag pilarna.&#187;  Och n&#228;r han hade tagit dem, sade han till Israels konung: &#187;Sl&#229; p&#229; jorden.&#187;  D&#229; slog han tre g&#229;nger och sedan h&#246;ll han upp.</p> 
<p><A NAME="an_13:19">13:19</A>&nbsp;D&#229; blev gudsmannen vred p&#229; honom och sade: &#187;Du skulle slagit fem eller sex g&#229;nger, ty d&#229; skulle du hava slagit aram&#233;erna s&#229;, att de hade blivit f&#246;rgjorda; men nu kommer du att sl&#229; aram&#233;erna allenast tre g&#229;nger.&#187;</p> 
<p><A NAME="an_13:20">13:20</A>&nbsp;S&#229; dog d&#229; Elisa, och man begrov honom.  Men moabitiska str&#246;vskaror pl&#228;gade falla in i landet, vid &#229;rets ing&#229;ng.</p> 
<p><A NAME="an_13:21">13:21</A>&nbsp;S&#229; h&#228;nde sig, att just n&#228;r n&#229;gra h&#246;llo p&#229; att begrava en man, fingo de se en str&#246;vskara; d&#229; kastade de mannen i Elisas grav.  N&#228;r d&#229; mannen kom i ber&#246;ring med Elisas ben, fick han liv igen och reste sig upp p&#229; sina f&#246;tter.</p> 
<p><A NAME="an_13:22">13:22</A>&nbsp;Och Hasael, konungen i Aram, hade f&#246;rtryckt Israel, s&#229; l&#228;nge Joahas levde.</p> 
<p><A NAME="an_13:23">13:23</A>&nbsp;Men HERREN blev dem n&#229;dig och f&#246;rbarmade sig &#246;ver dem och v&#228;nde sig till dem, f&#246;r det f&#246;rbunds skull som han hade slutit med Abraham, Isak och Jakob; ty han ville icke f&#246;rd&#228;rva dem, och han hade &#228;nnu icke kastat dem bort ifr&#229;n sitt ansikte.</p> 
<p><A NAME="an_13:24">13:24</A>&nbsp;Och Hasael, konungen i Aram, dog, och hans son Ben-Hadad blev konung efter honom.</p> 
<p><A NAME="an_13:25">13:25</A>&nbsp;D&#229; tog Joas, Joahas' son, tillbaka fr&#229;n Ben-Hadad, Hasaels son, de st&#228;der som denne i krig hade tagit ifr&#229;n hans fader Joahas.  Tre g&#229;nger slog Joas honom och &#229;tertog s&#229; Israels st&#228;der.</p> 
<p><A NAME="an_14:1">14:1</A>&nbsp;I Joas', Joahas' sons, Israels konungs, andra regerings&#229;r blev Amasja, Joas' son, konung i Juda.</p> 
<p><A NAME="an_14:2">14:2</A>&nbsp;Han var tjugufem &#229;r gammal, n&#228;r han blev konung, och han regerade tjugunio &#229;r i Jerusalem.  Hans moder hette Joaddin, fr&#229;n Jerusalem.</p> 
<p><A NAME="an_14:3">14:3</A>&nbsp;Han gjorde vad r&#228;tt var i HERRENS &#246;gon, dock icke s&#229;som hans fader David; men han gjorde i allt s&#229;som hans fader Joas hade gjort.</p> 
<p><A NAME="an_14:4">14:4</A>&nbsp;Offerh&#246;jderna blevo likv&#228;l icke avskaffade, utan folket fortfor att framb&#228;ra offer och t&#228;nda offereld p&#229; h&#246;jderna.</p> 
<p><A NAME="an_14:5">14:5</A>&nbsp;Och sedan konungad&#246;met hade blivit bef&#228;st i hans hand, l&#228;t han dr&#228;pa dem av sina tj&#228;nare, som hade dr&#228;pt hans fader, konungen.</p> 
<p><A NAME="an_14:6">14:6</A>&nbsp;Men m&#246;rdarnas barn d&#246;dade han icke, i enlighet med vad f&#246;reskrivet var i Moses lagbok, d&#228;r HERREN hade bjudit och sagt: &#187;F&#246;r&#228;ldrarna skola icke d&#246;das f&#246;r sina barns skull, och barnen skola icke d&#246;das f&#246;r sina f&#246;r&#228;ldrars skull, utan var och en skall d&#246; genom sin egen synd.&#187;</p> 
<p><A NAME="an_14:7">14:7</A>&nbsp;Han slog edom&#233;erna i Saltdalen, tio tusen man, och intog Sela med strid och gav det namnet Jokteel, s&#229;som det heter &#228;nnu i dag.</p> 
<p><A NAME="an_14:8">14:8</A>&nbsp;D&#228;refter skickade Amasja s&#228;ndebud till Joas, son till Joahas, son till Jehu, Israels konung, och l&#228;t s&#228;ga: &#187;Kom, l&#229;t oss drabba samman med varandra.&#187;</p> 
<p><A NAME="an_14:9">14:9</A>&nbsp;Men Joas, Israels konung, s&#228;nde d&#229; till Amasja, Juda konung, och l&#228;t svara: &#187;T&#246;rnbusken p&#229; Libanon s&#228;nde en g&#229;ng bud till cedern p&#229; Libanon och l&#228;t s&#228;ga: 'Giv din dotter &#229;t min son till hustru.'  Men sedan gingo markens djur p&#229; Libanon fram &#246;ver t&#246;rnbusken och trampade ned den.</p> 
<p><A NAME="an_14:10">14:10</A>&nbsp;Du har slagit Edom, och d&#228;r&#246;ver f&#246;rh&#228;ver du dig i ditt hj&#228;rta. Men l&#229;t dig n&#246;ja med den &#228;ran, och stanna hemma.  Varf&#246;r utmanar du olyckan, dig sj&#228;lv och Juda med dig till fall?&#187;</p> 
<p><A NAME="an_14:11">14:11</A>&nbsp;Men Amasja ville icke h&#246;ra h&#228;rp&#229;, och Joas, Israels konung, drog d&#229; upp, och de drabbade samman med varandra, han och Amasja, Juda konung, vid det Bet-Semes som h&#246;r till Juda.</p> 
<p><A NAME="an_14:12">14:12</A>&nbsp;Och Juda m&#228;n blevo slagna av Israels m&#228;n och flydde, var och en till sin hydda.</p> 
<p><A NAME="an_14:13">14:13</A>&nbsp;Och Amasja, Juda konung, son till Joas, son till Ahasja, blev tagen till f&#229;nga i Bet-Semes av Joas, Israels konung.  Och n&#228;r de kommo till Jerusalem, br&#246;t han ned ett stycke av Jerusalems mur vid Efraimsporten, och d&#228;rifr&#229;n &#228;nda till H&#246;rnporten, fyra hundra alnar.</p> 
<p><A NAME="an_14:14">14:14</A>&nbsp;Och han tog allt guld och silver och alla k&#228;rl som funnos i HERRENS hus och i konungshusets skattkamrar, d&#228;rtill ock gisslan, och v&#228;nde s&#229; tillbaka till Samaria.</p> 
<p><A NAME="an_14:15">14:15</A>&nbsp;Vad nu mer &#228;r att s&#228;ga om Joas, om vad han gjorde och om hans bedrifter och om hans krig mot Amasja, Juda konung, det finnes upptecknat i Israels konungars kr&#246;nika.</p> 
<p><A NAME="an_14:16">14:16</A>&nbsp;Och Joas gick till vila hos sina f&#228;der och blev begraven i Samaria, hos Israels konungar.  Och hans son Jerobeam blev konung efter honom.</p> 
<p><A NAME="an_14:17">14:17</A>&nbsp;Men Amasja, Joas' son, Juda konung, levde i femton &#229;r efter Joas', Joahas' sons, Israels konungs, d&#246;d.</p> 
<p><A NAME="an_14:18">14:18</A>&nbsp;Vad nu mer &#228;r att s&#228;ga om Amasja, det finnes upptecknat i Juda konungars kr&#246;nika.</p> 
<p><A NAME="an_14:19">14:19</A>&nbsp;Och en sammansv&#228;rjning anstiftades mot honom i Jerusalem, s&#229; att han m&#229;ste fly till Lakis.  D&#229; s&#228;ndes m&#228;n efter honom till Lakis, och dessa d&#246;dade honom d&#228;r.</p> 
<p><A NAME="an_14:20">14:20</A>&nbsp;Sedan f&#246;rde man honom d&#228;rifr&#229;n p&#229; h&#228;star; och han blev begraven i Jerusalem hos sina f&#228;der i Davids stad.</p> 
<p><A NAME="an_14:21">14:21</A>&nbsp;Och allt folket i Juda tog Asarja som d&#229; var sexton &#229;r gammal, och gjorde honom till konung i hans fader Amasjas st&#228;lle.</p> 
<p><A NAME="an_14:22">14:22</A>&nbsp;Det var han som bef&#228;ste Elat; ock han lade det &#229;ter under Juda, sedan konungen hade g&#229;tt till vila hos sina f&#228;der.</p> 
<p><A NAME="an_14:23">14:23</A>&nbsp;I Amasjas, Joas' sons, Juda konungs, femtonde regerings&#229;r blev Jerobeam, Joas' son, konung &#246;ver Israel i Samaria och regerade i fyrtioett &#229;r.</p> 
<p><A NAME="an_14:24">14:24</A>&nbsp;Han gjorde vad ont var i HERRENS &#246;gon; han avstod icke fr&#229;n n&#229;gon av de Jerobeams, Nebats sons, synder genom vilka denne hade kommit Israel att synda.</p> 
<p><A NAME="an_14:25">14:25</A>&nbsp;Han &#229;tervann Israels omr&#229;de, fr&#229;n det st&#228;lle d&#228;r v&#228;gen g&#229;r till Hamat &#228;nda till Hedmarkshavet, i enlighet med det ord som HERREN, Israels Gud, hade talat genom sin tj&#228;nare profeten Jona, Amittais son, fr&#229;n Gat-Hahefer.</p> 
<p><A NAME="an_14:26">14:26</A>&nbsp;Ty HERREN s&#229;g att Israels betryck var mycket sv&#229;rt, och att det var ute med alla och envar, och att Israel icke hade n&#229;gon hj&#228;lpare.</p> 
<p><A NAME="an_14:27">14:27</A>&nbsp;Och HERREN hade &#228;nnu icke beslutit att utpl&#229;na Israels namn under himmelen; d&#228;rf&#246;r fr&#228;lste han dem genom Jerobeam, Joas' son.</p> 
<p><A NAME="an_14:28">14:28</A>&nbsp;Vad nu mer &#228;r att s&#228;ga om Jerobeam, om allt vad han gjorde och om hans bedrifter och hans krig, s&#229; ock om huru han &#229;t Israel &#229;tervann den del av Damaskus och Hamat, som en g&#229;ng hade tillh&#246;rt Juda, det finnes upptecknat i Israels konungars kr&#246;nika.</p> 
<p><A NAME="an_14:29">14:29</A>&nbsp;Och Jerobeam gick till vila hos sina f&#228;der, Israels konungar.  Och hans son Sakarja blev konung efter honom.</p> 
<p><A NAME="an_15:1">15:1</A>&nbsp;I Jerobeams, Israels konungs, tjugusjunde regerings&#229;r blev Asarja, Amasjas son, konung i Juda.</p> 
<p><A NAME="an_15:2">15:2</A>&nbsp;Han var sexton &#229;r gammal, n&#228;r han blev konung, och han regerade femtiotv&#229; &#229;r i Jerusalem.  Hans moder hette Jekolja, fr&#229;n Jerusalem.</p> 
<p><A NAME="an_15:3">15:3</A>&nbsp;Han gjorde vad r&#228;tt var i HERRENS &#246;gon, alldeles s&#229;som hans fader Amasja hade gjort.</p> 
<p><A NAME="an_15:4">15:4</A>&nbsp;Dock blevo offerh&#246;jderna icke avskaffade, utan folket fortfor att framb&#228;ra offer och t&#228;nda offereld p&#229; h&#246;jderna.</p> 
<p><A NAME="an_15:5">15:5</A>&nbsp;Men HERREN hems&#246;kte konungen, s&#229; att han blev spet&#228;lsk f&#246;r hela sitt liv; och han bodde sedan i ett s&#228;rskilt hus.  Jotam, konungens son, f&#246;restod d&#229; hans hus och d&#246;mde folket i landet.</p> 
<p><A NAME="an_15:6">15:6</A>&nbsp;Vad nu mer &#228;r att s&#228;ga om Asarja och om allt vad han gjorde, det finnes upptecknat i Juda konungars kr&#246;nika.</p> 
<p><A NAME="an_15:7">15:7</A>&nbsp;Och Asarja gick till vila hos sina f&#228;der, och man begrov honom hos hans f&#228;der i Davids stad.  Och hans son Jotam blev konung efter honom.</p> 
<p><A NAME="an_15:8">15:8</A>&nbsp;I Asarjas, Juda konungs, trettio&#229;ttonde regerings&#229;r blev Sakarja, Jerobeams son, konung &#246;ver Israel i Samaria och regerade i sex m&#229;nader.</p> 
<p><A NAME="an_15:9">15:9</A>&nbsp;Han gjorde vad ont var i HERRENS &#246;gon, s&#229;som hans f&#228;der hade gjort; han avstod icke fr&#229;n de Jerobeams, Nebats sons, synder genom vilka denne hade kommit Israel att synda.</p> 
<p><A NAME="an_15:10">15:10</A>&nbsp;Och Sallum, Jabes' son, anstiftade en sammansv&#228;rjning mot honom och slog honom till d&#246;ds i folkets &#229;syn, och blev s&#229; konung i hans st&#228;lle</p> 
<p><A NAME="an_15:11">15:11</A>&nbsp;Vad nu mer &#228;r att s&#228;ga om Sakarja, det finnes upptecknat i Israels konungars kr&#246;nika.</p> 
<p><A NAME="an_15:12">15:12</A>&nbsp;S&#229;, uppfylldes det ord som HERREN, hade talat till Jehu, n&#228;r han sade: &#187;Dina s&#246;ner till fj&#228;rde led skola sitta p&#229; Israels tron.&#187; Det skedde s&#229;.</p> 
<p><A NAME="an_15:13">15:13</A>&nbsp;Sallum, Jabes' son, blev konung i Ussias, Juda konungs, trettionionde regerings&#229;r, och han regerade en m&#229;nads tid i Samaria.</p> 
<p><A NAME="an_15:14">15:14</A>&nbsp;Men d&#229; drog Menahem, Gadis son, upp fr&#229;n Tirsa och kom till Samaria och slog Sallum, Jabes' son, till d&#246;ds i Samaria, och blev s&#229; konung i hans st&#228;lle</p> 
<p><A NAME="an_15:15">15:15</A>&nbsp;Vad nu mer &#228;r att s&#228;ga om Sallum och om den sammansv&#228;rjning han anstiftade, det finnes upptecknat i Israels konungars kr&#246;nika.</p> 
<p><A NAME="an_15:16">15:16</A>&nbsp;Vid den tiden f&#246;rh&#228;rjade Menahem Tifsa med allt vad d&#228;rinne var, s&#229; ock hela dess omr&#229;de, fr&#229;n Tirsa; ty staden hade icke &#246;ppnat portarna, d&#228;rf&#246;r h&#228;rjade han den, och alla dess havande kvinnor l&#228;t han upprista.</p> 
<p><A NAME="an_15:17">15:17</A>&nbsp;I Asarjas, Juda konungs, trettionionde regerings&#229;r blev Menahem, Gadis son, konung &#246;ver Israel och regerade i tio &#229;r, i Samaria.</p> 
<p><A NAME="an_15:18">15:18</A>&nbsp;Han gjorde vad ont var i HERRENS &#246;gon; han avstod icke, s&#229; l&#228;nge han levde, fr&#229;n de Jerobeams Nebats sons, synder genom vilka denne hade kommit Israel att synda.</p> 
<p><A NAME="an_15:19">15:19</A>&nbsp;Och Pul, konungen i Assyrien, f&#246;ll in i landet; d&#229; gav Menahem &#229;t Pul tusen talenter silver, f&#246;r att han skulle underst&#246;dja honom och bef&#228;sta konungad&#246;met i hans hand.</p> 
<p><A NAME="an_15:20">15:20</A>&nbsp;Och de penningar som Menahem skulle giva &#229;t konungen i Assyrien tog han ut genom att l&#228;gga skatt p&#229; alla rika m&#228;n i Israel, en skatt av femtio siklar silver p&#229; var och en.  S&#229; v&#228;nde d&#229; konungen i Assyrien tillbaka och stannade icke d&#228;r i landet.</p> 
<p><A NAME="an_15:21">15:21</A>&nbsp;Vad nu mer &#228;r att s&#228;ga om Menahem och om allt vad han gjorde, det finnes upptecknat i Israels konungars kr&#246;nika.</p> 
<p><A NAME="an_15:22">15:22</A>&nbsp;Och Menahem gick till vila hos sina f&#228;der.  Och hans son Pekaja blev konung efter honom.</p> 
<p><A NAME="an_15:23">15:23</A>&nbsp;I Asarjas, Juda konungs, femtionde regerings&#229;r blev Pekaja, Menahems son, konung &#246;ver Israel i Samaria och regerade i tv&#229; &#229;r.</p> 
<p><A NAME="an_15:24">15:24</A>&nbsp;Han gjorde vad ont var i HERRENS &#246;gon; han avstod icke fr&#229;n de Jerobeams, Nebats sons, synder genom vilka denne hade kommit Israel att synda.</p> 
<p><A NAME="an_15:25">15:25</A>&nbsp;Och Peka, Remaljas son, hans livk&#228;mpe, anstiftade en sammansv&#228;rjning mot honom och dr&#228;pte honom i Samaria, i konungshusets palatsbyggnad, han tillika med Argob och Arje; d&#228;rvid hade han med sig femtio gileaditer.  S&#229; d&#246;dade han honom och blev konung i hans st&#228;lle.</p> 
<p><A NAME="an_15:26">15:26</A>&nbsp;Vad nu mer &#228;r att s&#228;ga om Pekaja och om allt vad han gjorde, det finnes upptecknat i Israels konungars kr&#246;nika.</p> 
<p><A NAME="an_15:27">15:27</A>&nbsp;I Asarjas, Juda konungs, femtioandra regerings&#229;r blev Peka, Remaljas son, konung &#246;ver Israel i Samaria och regerade i tjugu &#229;r.</p> 
<p><A NAME="an_15:28">15:28</A>&nbsp;Han gjorde vad ont var i HERRENS &#214;gon; han avstod icke fr&#229;n de Jerobeams; Nebats sons, synder genom vilka denne hade kommit Israel att synda.</p> 
<p><A NAME="an_15:29">15:29</A>&nbsp;I Pekas, Israels konungs, tid kom Tiglat-Pileser, konungen i Assyrien, och intog Ijon, Abel-Bet-Maaka, Janoa, Kedes, Hasor, Gilead och Galileen, hela Naftali land, och f&#246;rde folket bort till Assyrien.</p> 
<p><A NAME="an_15:30">15:30</A>&nbsp;Och Hosea, Elas son, anstiftade en sammansv&#228;rjning mot Peka, Remaljas son, och slog honom till d&#246;ds och blev s&#229; konung i hans st&#228;lle, i Jotams, Ussias sons, tjugonde regerings&#229;r.</p> 
<p><A NAME="an_15:31">15:31</A>&nbsp;Vad nu mer &#228;r att s&#228;ga om Peka och om allt vad han gjorde, det finnes upptecknat i Israels konungars kr&#246;nika.</p> 
<p><A NAME="an_15:32">15:32</A>&nbsp;I Pekas, Remaljas sons, Israels konungs, andra regerings&#229;r blev Jotam, Ussias son, konung i Juda.</p> 
<p><A NAME="an_15:33">15:33</A>&nbsp;Han var tjugufem &#229;r gammal, n&#228;r han blev konung, och han regerade sexton &#229;r i Jerusalem.  Hans moder hette Jerusa, Sadoks dotter.</p> 
<p><A NAME="an_15:34">15:34</A>&nbsp;Han gjorde vad r&#228;tt var i HERRENS &#246;gon; han gjorde alldeles s&#229;som hans fader Ussia hade gjort.</p> 
<p><A NAME="an_15:35">15:35</A>&nbsp;Dock blevo offerh&#246;jderna icke avskaffade, utan folket fortfor att framb&#228;ra offer och t&#228;nda offereld p&#229; h&#246;jderna.  Han byggde &#214;vre porten till HERRENS hus.</p> 
<p><A NAME="an_15:36">15:36</A>&nbsp;Vad nu mer &#228;r att s&#228;ga om Jotam, om vad han gjorde, det finnes upptecknat i Juda konungars kr&#246;nika.</p> 
<p><A NAME="an_15:37">15:37</A>&nbsp;Vid den tiden begynte HERREN att l&#229;ta Juda hems&#246;kas av Resin, konungen i Aram, och av Peka, Remaljas son.</p> 
<p><A NAME="an_15:38">15:38</A>&nbsp;Och Jotam gick till vila hos sina f&#228;der och blev begraven hos sina f&#228;der i sin fader Davids stad.  Och hans son Ahas blev konung efter honom.</p> 
<p><A NAME="an_16:1">16:1</A>&nbsp;I Pekas, Remaljas sons, sjuttonde regerings&#229;r blev Ahas, Jotams son, konung i Juda.</p> 
<p><A NAME="an_16:2">16:2</A>&nbsp;Tjugu &#229;r gammal var Ahas, n&#228;r han blev konung, och han regerade sexton &#229;r i Jerusalem.  Han gjorde icke vad r&#228;tt var i HERRENS, sin Guds, &#246;gon, s&#229;som hans fader David,</p> 
<p><A NAME="an_16:3">16:3</A>&nbsp;utan vandrade p&#229; Israels konungars v&#228;g; ja, han l&#228;t ock sin son g&#229; genom eld, efter den styggeliga seden hos de folk som HERREN hade f&#246;rdrivit f&#246;r Israels barn.</p> 
<p><A NAME="an_16:4">16:4</A>&nbsp;Och han frambar offer och t&#228;nde offereld p&#229; h&#246;jderna och kullarna och under alla gr&#246;na tr&#228;d.</p> 
<p><A NAME="an_16:5">16:5</A>&nbsp;P&#229; den tiden drogo Resin, konungen i Aram, och Peka, Remaljas son, Israels konung, upp f&#246;r att er&#246;vra Jerusalem; och de innesl&#246;to Ahas, men kunde icke er&#246;vra staden.</p> 
<p><A NAME="an_16:6">16:6</A>&nbsp;Vid samma tid &#229;tervann Resin, konungen i Aram, Elat &#229;t Aram och jagade Juda m&#228;n bort ifr&#229;n Elot.  D&#228;refter kommo aram&#233;erna till Elat och bosatte sig d&#228;r, och d&#228;r bo de &#228;nnu i dag.</p> 
<p><A NAME="an_16:7">16:7</A>&nbsp;Men Ahas skickade s&#228;ndebud till Tiglat-Pileser, konungen i Assyrien, och l&#228;t s&#228;ga: &#187;Jag &#228;r din tj&#228;nare och din son.  Drag hitupp och fr&#228;ls mig fr&#229;n Arams konung och fr&#229;n Israels konung, ty de hava &#246;verfallit mig.&#187;</p> 
<p><A NAME="an_16:8">16:8</A>&nbsp;Och Ahas tog det silver och guld som fanns i HERRENS hus och i konungshusets skattkamrar, och s&#228;nde det s&#229;som sk&#228;nk till konungen i Assyrien.</p> 
<p><A NAME="an_16:9">16:9</A>&nbsp;Och konungen i Assyrien lyssnade till honom: konungen i Assyrien drog upp mot Damaskus och intog det och f&#246;rde bort folket till Kir och d&#246;dade Resin.</p> 
<p><A NAME="an_16:10">16:10</A>&nbsp;Sedan for konung Ahas till Damaskus f&#246;r att d&#228;r m&#246;ta Tiglat-Pileser, konungen i Assyrien.  Och n&#228;r konung Ahas fick se altaret i Damaskus, s&#228;nde han till pr&#228;sten Uria en avteckning av altaret och en m&#246;nsterbild till ett s&#229;dant, alldeles s&#229;som det var gjort.</p> 
<p><A NAME="an_16:11">16:11</A>&nbsp;Sedan byggde pr&#228;sten Uria altaret; alldeles efter den f&#246;reskrift som konung Ahas hade s&#228;nt till honom fr&#229;n Damaskus gjorde pr&#228;sten Uria det f&#228;rdigt, till dess konung Ahas kom tillbaka fr&#229;n Damaskus.</p> 
<p><A NAME="an_16:12">16:12</A>&nbsp;N&#228;r s&#229; konungen efter sin hemkomst fr&#229;n Damaskus fick se altaret, tr&#228;dde han fram till altaret och steg upp till det.</p> 
<p><A NAME="an_16:13">16:13</A>&nbsp;D&#228;refter f&#246;rbr&#228;nde han sitt br&#228;nnoffer och sitt spisoffer och utg&#246;t sitt drickoffer; och blodet av det tackoffer som han offrade st&#228;nkte han p&#229; altaret.</p> 
<p><A NAME="an_16:14">16:14</A>&nbsp;Men kopparaltaret, som stod inf&#246;r HERRENS ansikte, flyttade han undan fr&#229;n husets framsida, fr&#229;n platsen mellan det nya altaret och HERRENS hus, och st&#228;llde det p&#229; norra sidan om detta altare.</p> 
<p><A NAME="an_16:15">16:15</A>&nbsp;Och konung Ahas bj&#246;d pr&#228;sten Uria och sade: &#187;P&#229; det stora altaret skall du f&#246;rbr&#228;nna morgonens br&#228;nnoffer och aftonens spisoffer, &#228;vensom konungens br&#228;nnoffer j&#228;mte hans spisoffer, s&#229; ock br&#228;nnoffer, spisoffer och drickoffer f&#246;r allt folket i landet; och allt blodet, s&#229;v&#228;l av br&#228;nnoffer som av slaktoffer, skall du st&#228;nka d&#228;rp&#229;.  Men vad Jag skall g&#246;ra med kopparaltaret, det vill jag n&#228;rmare bet&#228;nka.&#187;</p> 
<p><A NAME="an_16:16">16:16</A>&nbsp;Och pr&#228;sten Uria gjorde alldeles s&#229;som konung Ahas bj&#246;d honom.</p> 
<p><A NAME="an_16:17">16:17</A>&nbsp;Konung Ahas l&#246;sbr&#246;t ock sidolisterna p&#229; b&#228;ckenst&#228;llen och tog bort b&#228;ckenet fr&#229;n dem; och havet lyfte han ned fr&#229;n kopparoxarna som stodo d&#228;runder och st&#228;llde det p&#229; ett stengolv.</p> 
<p><A NAME="an_16:18">16:18</A>&nbsp;Och den t&#228;ckta sabbatsg&#229;ngen som man hade byggt vid huset, s&#229; ock konungens yttre ing&#229;ngsv&#228;g, f&#246;rlade han inom HERRENS hus, f&#246;r den assyriske konungens skull.</p> 
<p><A NAME="an_16:19">16:19</A>&nbsp;Vad nu mer &#228;r att s&#228;ga om Ahas, om vad han gjorde, det finnes upptecknat i Juda konungars kr&#246;nika.</p> 
<p><A NAME="an_16:20">16:20</A>&nbsp;Och Ahab gick till vila hos sina f&#228;der och blev begraven hos sina f&#228;der i Davids stad.  Och hans son Hiskia blev konung efter honom.</p> 
<p><A NAME="an_17:1">17:1</A>&nbsp;I Ahas', Juda konungs, tolfte regerings&#229;r blev Hosea, Elas son, konung i Samaria &#246;ver Israel och regerade i nio &#229;r.</p> 
<p><A NAME="an_17:2">17:2</A>&nbsp;Han gjorde vad ont var i HERRENS; &#246;gon, dock icke s&#229;som de israelitiska konungar som hade varit f&#246;re honom</p> 
<p><A NAME="an_17:3">17:3</A>&nbsp;Mot honom drog den assyriske konungen Salmaneser upp; och Hosea m&#229;ste bliva honom underd&#229;nig och giva honom sk&#228;nker.</p> 
<p><A NAME="an_17:4">17:4</A>&nbsp;Men sedan m&#228;rkte konungen i Assyrien att Hosea f&#246;rehade st&#228;mplingar, i det att han skickade s&#228;ndebud till So, konungen i Egypten och icke, s&#229;som f&#246;rut, vart &#229;r s&#228;nde sk&#228;nker till konungen i Assyrien D&#229; l&#228;t konungen i Assyrien sp&#228;rra in honom och h&#229;lla honom bunden i f&#228;ngelse.</p> 
<p><A NAME="an_17:5">17:5</A>&nbsp;Ty konungen i Assyrien drog upp och angrep hela landet, och drog upp mot Samaria och bel&#228;grade det i tre &#229;r.</p> 
<p><A NAME="an_17:6">17:6</A>&nbsp;I Hoseas nionde regerings&#229;r intog konungen i Assyrien Samaria och f&#246;rde Israel bort till Assyrien och l&#228;t dem bo i Hala och vid Habor -- en str&#246;m i Gosan -- och i Mediens st&#228;der.</p> 
<p><A NAME="an_17:7">17:7</A>&nbsp;Israels barn hade ju syndat mot HERREN, sin Gud, honom som hade f&#246;rt dem upp ur Egyptens land, undan Faraos, den egyptiske konungens, hand, och de hade fruktat andra gudar.</p> 
<p><A NAME="an_17:8">17:8</A>&nbsp;De hade ock vandrat efter de folks stadgar, som HERREN hade f&#246;rdrivit f&#246;r Israels barn, och efter de stadgar som Israels konungar hade uppgjort.</p> 
<p><A NAME="an_17:9">17:9</A>&nbsp;Ja, Israels barn hade bedrivit otillb&#246;rliga ting mot HERREN, sin Gud; de hade byggt sig offerh&#246;jder p&#229; alla sina boningsorter, vid v&#228;ktartornen s&#229;v&#228;l som i de bef&#228;sta st&#228;derna.</p> 
<p><A NAME="an_17:10">17:10</A>&nbsp;De hade rest stoder och Aseror &#229;t sig p&#229; alla h&#246;ga kullar och under alla gr&#246;na tr&#228;d.</p> 
<p><A NAME="an_17:11">17:11</A>&nbsp;D&#228;r hade de p&#229; alla offerh&#246;jder t&#228;nt offereld, likasom de folk som HERREN hade drivit bort f&#246;r dem, och hade gjort onda ting, s&#229; att de f&#246;rt&#246;rnade HERREN.</p> 
<p><A NAME="an_17:12">17:12</A>&nbsp;De hade tj&#228;nat de el&#228;ndiga avgudarna, fast&#228;n HERREN hade sagt till dem: &#187;I skolen icke g&#246;ra s&#229;.</p> 
<p><A NAME="an_17:13">17:13</A>&nbsp;Och HERREN hade varnat b&#229;de Israel och Juda genom alla sina profeter och siare och sagt: &#187;V&#228;nden om fr&#229;n edra onda v&#228;gar och h&#229;llen mina bud och stadgar -- efter hela den lag som jag gav edra f&#228;der -- s&#229; ock vad jag har l&#229;tit s&#228;ga eder genom mina tj&#228;nare profeterna.&#187;</p> 
<p><A NAME="an_17:14">17:14</A>&nbsp;Men de ville icke h&#246;ra, utan voro h&#229;rdnackade s&#229;som deras f&#228;der, vilka icke trodde p&#229; HERREN, sin Gud.</p> 
<p><A NAME="an_17:15">17:15</A>&nbsp;De f&#246;rkastade hans stadgar och det f&#246;rbund som han hade slutit med deras f&#228;der, och de f&#246;rordningar som han hade givit dem, och f&#246;ljde efter f&#229;f&#228;ngliga avgudar och bedrevo f&#229;f&#228;nglighet, likasom de folk som voro omkring dem, fast&#228;n HERREN hade f&#246;rbjudit dem att g&#246;ra s&#229;som dessa.</p> 
<p><A NAME="an_17:16">17:16</A>&nbsp;De &#246;verg&#229;vo HERRENS, sin Guds, alla bud och gjorde sig gjutna bel&#228;ten, tv&#229; kalvar; de gjorde sig ock Aseror och tillb&#229;do himmelens hela h&#228;rskara och tj&#228;nade Baal.</p> 
<p><A NAME="an_17:17">17:17</A>&nbsp;Och de l&#228;to sina s&#246;ner och d&#246;ttrar g&#229; genom eld och befattade sig med sp&#229;dom och &#246;vade trolldom de s&#229;lde sig till att g&#246;ra vad ont var i HERRENS &#246;gon och f&#246;rt&#246;rnade honom d&#228;rmed.</p> 
<p><A NAME="an_17:18">17:18</A>&nbsp;D&#228;rf&#246;r blev ock HERREN mycket vred p&#229; Israel och f&#246;rsk&#246;t dem fr&#229;n sitt ansikte, s&#229; att icke n&#229;got annat blev kvar &#228;n Juda stam allena.</p> 
<p><A NAME="an_17:19">17:19</A>&nbsp;Dock h&#246;ll icke heller Juda HERRENS, sin Guds, bud, utan vandrade efter de stadgar som Israel hade uppgjort.</p> 
<p><A NAME="an_17:20">17:20</A>&nbsp;S&#229; f&#246;rkastade d&#229; HERREN all Israels s&#228;d och tuktade dem och gav dem i plundrares hand, till dess att han kastade dem bort ifr&#229;n sitt ansikte.</p> 
<p><A NAME="an_17:21">17:21</A>&nbsp;Ty n&#228;r han hade ryckt Israel fr&#229;n Davids hus och de hade gjort Jerobeam, Nebats son, till konung, f&#246;rf&#246;rde Jerobeam Israel till att avfalla fr&#229;n HERREN och kom dem att beg&#229; en stor synd.</p> 
<p><A NAME="an_17:22">17:22</A>&nbsp;Och Israels barn vandrade i alla de synder son Jerobeam hade gjort; de avstodo icke fr&#229;n dem.</p> 
<p><A NAME="an_17:23">17:23</A>&nbsp;Men till slut f&#246;rsk&#246;t HERREN Israel fr&#229;n sitt ansikte, s&#229;som har hade hotat genom alla sina tj&#228;nare profeterna.  S&#229; blev Israel; bortf&#246;rt fr&#229;n sitt land till Assyrien, d&#228;r de &#228;ro &#228;nnu i dag.</p> 
<p><A NAME="an_17:24">17:24</A>&nbsp;Och konungen i Assyrien l&#228;t folk komma fr&#229;n Babel, Kuta, Ava, Hamat och Sefarvaim och bos&#228;tta sig i Samariens st&#228;der, i Israels barns st&#228;lle.  S&#229; togo d&#229; dessa Samarien i besittning och bosatte sig i dess st&#228;der.</p> 
<p><A NAME="an_17:25">17:25</A>&nbsp;Men d&#229; de under den f&#246;rsta tiden av sin vistelse d&#228;r icke fruktade HERREN, s&#228;nde HERREN bland dem lejon, som anst&#228;llde f&#246;r&#246;delse bland dem.</p> 
<p><A NAME="an_17:26">17:26</A>&nbsp;Och man omtalade detta f&#246;r konungen i Assyrien och sade: &#187;De folk som du har f&#246;rt bort och l&#229;tit bos&#228;tta sig i Samariens st&#228;der veta icke huru landets Gud skall dyrkas d&#228;rf&#246;r har han s&#228;nt lejon ibland dem, och dessa d&#246;da dem nu, eftersom de icke veta huru landets Gud skall dyrkas.&#187;</p> 
<p><A NAME="an_17:27">17:27</A>&nbsp;D&#229; bj&#246;d konungen i Assyrien och sade: &#187;L&#229;ten en av de pr&#228;ster som I haven f&#246;rt bort d&#228;rifr&#229;n fara dit; m&#229; de fara dit och bos&#228;tta sig d&#228;r.  Och m&#229; han l&#228;ra dem huru landets Gud skall dyrkas.&#187;</p> 
<p><A NAME="an_17:28">17:28</A>&nbsp;S&#229; kom d&#229; en av de pr&#228;ster som: de hade f&#246;rt bort ifr&#229;n Samarien och bosatte sig i Betel; och han l&#228;rde dem huru de skulle frukta HERREN.</p> 
<p><A NAME="an_17:29">17:29</A>&nbsp;V&#228;l gjorde sig vart folk sin egen gud och st&#228;llde upp denne i de offerh&#246;jdshus som samariterna hade uppbyggt, vart folk f&#246;r sig, i de st&#228;der d&#228;r det bodde.</p> 
<p><A NAME="an_17:30">17:30</A>&nbsp;Folket ifr&#229;n Babel gjorde sig en Suckot-Benot, folket ifr&#229;n Kut gjorde sig en Nergal, och folket ifr&#229;n Hamat gjorde sig en Asima;</p> 
<p><A NAME="an_17:31">17:31</A>&nbsp;aviterna gjorde sig en Nibhas och en Tartak, och sefarviterna br&#228;nde upp sina barn i eld &#229;t Adrammelek och Anammelek, Sefarvaims gudar.</p> 
<p><A NAME="an_17:32">17:32</A>&nbsp;Men de fruktade ocks&#229; HERREN.  Och de gjorde m&#228;n ur sin egen krets till offerh&#246;jdspr&#228;ster &#229;t sig, och dessa offrade &#229;t dem i offerh&#246;jdshusen.</p> 
<p><A NAME="an_17:33">17:33</A>&nbsp;S&#229; fruktade de visserligen HERREN, men de tj&#228;nade d&#228;rj&#228;mte sina egna gudar, p&#229; samma s&#228;tt som de folk ifr&#229;n vilka man hade f&#246;rt bort dem.</p> 
<p><A NAME="an_17:34">17:34</A>&nbsp;&#196;nnu i dag g&#246;ra de likasom f&#246;rut: de frukta icke HERREN och g&#246;ra icke efter de stadgar och den r&#228;tt som de hava f&#229;tt, icke efter den lag och de bud som HERREN har givit Jakobs barn, den mans &#229;t vilken han gav namnet Israel.</p> 
<p><A NAME="an_17:35">17:35</A>&nbsp;Ty HERREN sl&#246;t ett f&#246;rbund med dem och bj&#246;d dem och sade: &#187;I skolen icke frukta andra gudar, ej heller tillbedja dem eller tj&#228;na dem eller offra &#229;t dem.</p> 
<p><A NAME="an_17:36">17:36</A>&nbsp;Nej, HERREN allena, som f&#246;rde eder upp ur Egyptens land med stor makt och utr&#228;ckt arm, honom skolen I frukta, honom skolen I tillbedja och &#229;t honom skolen I offra.</p> 
<p><A NAME="an_17:37">17:37</A>&nbsp;Och de stadgar och r&#228;tter, den lag och de bud som han har f&#246;reskrivit eder, dem skolen I h&#229;lla och g&#246;ra i all tid; men I skolen icke frukta andra gudar.</p> 
<p><A NAME="an_17:38">17:38</A>&nbsp;Det f&#246;rbund som jag har slutit med eder skolen I icke f&#246;rg&#228;ta; I skolen icke frukta andra gudar.</p> 
<p><A NAME="an_17:39">17:39</A>&nbsp;Allenast HERREN, eder Gud, skolen I frukta, s&#229; skall han r&#228;dda eder ur alla edra fienders hand.&#187;</p> 
<p><A NAME="an_17:40">17:40</A>&nbsp;Men de ville icke h&#246;ra h&#228;rp&#229;, utan gjorde likasom f&#246;rut.</p> 
<p><A NAME="an_17:41">17:41</A>&nbsp;S&#229; fruktade d&#229; dessa folk HERREN, men tj&#228;nade d&#228;rj&#228;mte sina bel&#228;ten.  Ocks&#229; deras barn och deras barnbarn g&#246;ra &#228;nnu i dag s&#229;som deras f&#228;der gjorde.</p> 
<p><A NAME="an_18:1">18:1</A>&nbsp;I Hoseas, Elas sons, Israels konungs, tredje regerings&#229;r blev Hiskia, Ahas' son, konung i Juda.</p> 
<p><A NAME="an_18:2">18:2</A>&nbsp;Han var tjugufem &#229;r gammal, n&#228;r han blev konung, och han regerade tjugunio &#229;r i Jerusalem.  Hans moder hette Abi, Sakarjas dotter.</p> 
<p><A NAME="an_18:3">18:3</A>&nbsp;Han gjorde vad r&#228;tt var i HERRENS &#246;gon, alldeles s&#229;som hans fader David hade gjort.</p> 
<p><A NAME="an_18:4">18:4</A>&nbsp;Han avskaffade offerh&#246;jderna, slog s&#246;nder stoderna och h&#246;gg ned Aseran.  Han krossade ock den kopparorm som Mose hade gjort; ty &#228;nda till denna tid hade Israels barn t&#228;nt offereld &#229;t denne.  Man kallade honom Nehustan.</p> 
<p><A NAME="an_18:5">18:5</A>&nbsp;P&#229; HERREN, Israels Gud, f&#246;rtr&#246;stade han, s&#229; att ingen var honom lik bland alla Juda konungar efter honom, ej heller bland dem som hade varit f&#246;re honom.</p> 
<p><A NAME="an_18:6">18:6</A>&nbsp;Han h&#246;ll sig till HERREN och vek icke av ifr&#229;n honom, utan h&#246;ll hans bud, dem som HERREN hade givit Mose.</p> 
<p><A NAME="an_18:7">18:7</A>&nbsp;Och HERREN var med honom, s&#229; att han hade framg&#229;ng i allt vad han f&#246;retog sig.  Han avf&#246;ll fr&#229;n konungen i Assyrien och upph&#246;rde att vara honom underd&#229;nig.</p> 
<p><A NAME="an_18:8">18:8</A>&nbsp;Han slog ock filist&#233;erna och intog deras land &#228;nda till Gasa med dess omr&#229;de, s&#229;v&#228;l v&#228;ktartorn som bef&#228;sta st&#228;der.</p> 
<p><A NAME="an_18:9">18:9</A>&nbsp;I konung Hiskias fj&#228;rde regerings&#229;r, som var Hoseas, Elas sons, Israels konungs, sjunde regerings&#229;r, drog Salmaneser, konungen i Assyrien, upp mot Samaria och bel&#228;grade det.</p> 
<p><A NAME="an_18:10">18:10</A>&nbsp;Och de intogo det efter tre &#229;r, i Hiskias sj&#228;tte regerings&#229;r; under detta &#229;r, som var Hoseas, Israels konungs, nionde regerings&#229;r, blev Samaria intaget.</p> 
<p><A NAME="an_18:11">18:11</A>&nbsp;Och konungen i Assyrien f&#246;rde Israel bort till Assyrien och f&#246;rflyttade dem till Hala och till Habor, en str&#246;m i Gosan, och till Mediens st&#228;der --</p> 
<p><A NAME="an_18:12">18:12</A>&nbsp;detta d&#228;rf&#246;r att de icke h&#246;rde HERRENS, sin Guds, r&#246;st, utan &#246;vertr&#228;dde hans f&#246;rbund, allt vad HERRENS tj&#228;nare Mose hade bjudit; de ville varken h&#246;ra eller g&#246;ra det.</p> 
<p><A NAME="an_18:13">18:13</A>&nbsp;Och i konung Hiskias fjortonde regerings&#229;r drog Sanherib, konungen i Assyrien, upp och angrep alla bef&#228;sta st&#228;der i Juda och intog dem.</p> 
<p><A NAME="an_18:14">18:14</A>&nbsp;D&#229; s&#228;nde Hiskia, Juda konung, till Assyriens konung i Lakis och l&#228;t s&#228;ga: &#187;Jag har f&#246;rsyndat mig; v&#228;nd om och l&#228;mna mig i fred. Vad du l&#228;gger p&#229; mig vill jag b&#228;ra.&#187;  D&#229; &#229;lade konungen i Assyrien Hiskia, Juda konung, att betala tre hundra talenter silver och trettio talenter guld.</p> 
<p><A NAME="an_18:15">18:15</A>&nbsp;Och Hiskia gav ut alla de penningar som funnos i HERRENS hus och i konungshusets skattkamrar.</p> 
<p><A NAME="an_18:16">18:16</A>&nbsp;Vid detta tillf&#228;lle l&#246;sbr&#246;t ock Hiskia fr&#229;n d&#246;rrarna till HERRENS tempel och fr&#229;n d&#246;rrposterna den bel&#228;ggning som Hiskia, Juda konung, hade &#246;verdragit dem med, och gav detta &#229;t konungen i Assyrien.</p> 
<p><A NAME="an_18:17">18:17</A>&nbsp;Men konungen i Assyrien s&#228;nde fr&#229;n Lakis &#229;stad Tartan, Rab-Saris och Rab-Sake med en stor h&#228;r mot konung Hiskia i Jerusalem.  Dessa drogo d&#229; upp och kommo till Jerusalem; och n&#228;r de hade dragit ditupp och kommit fram, stannade de vid &#214;vre dammens vattenledning, p&#229; v&#228;gen till Valkarf&#228;ltet.</p> 
<p><A NAME="an_18:18">18:18</A>&nbsp;Och de beg&#228;rde att f&#229; tala med konungen.  D&#229; gingo &#246;verhovm&#228;staren Eljakim, Hilkias son, och sekreteraren Sebna och kansleren Joa, Asafs son, ut till dem.</p> 
<p><A NAME="an_18:19">18:19</A>&nbsp;Och Rab-Sake sade till dem: &#187;S&#228;gen till Hiskia: S&#229; s&#228;ger den store konungen, konungen i Assyrien: Vad &#228;r det f&#246;r en f&#246;rtr&#246;stan som du nu har h&#228;ngivit dig &#229;t?</p> 
<p><A NAME="an_18:20">18:20</A>&nbsp;Du menar v&#228;l att allenast munv&#228;der beh&#246;vs f&#246;r att veta r&#229;d och hava makt att f&#246;ra krig.  P&#229; vem f&#246;rtr&#246;star du d&#229;, eftersom du har satt dig upp mot mig?</p> 
<p><A NAME="an_18:21">18:21</A>&nbsp;Du f&#246;rtr&#246;star val nu p&#229; den br&#228;ckta r&#246;rstaven Egypten, men se, n&#228;r n&#229;gon st&#246;der sig p&#229; den, g&#229;r den in i hans hand och genomborrar den.  Ty s&#229;dan &#228;r Farao, konungen i Egypten, f&#246;r alla som f&#246;rtr&#246;sta p&#229; honom.</p> 
<p><A NAME="an_18:22">18:22</A>&nbsp;Eller s&#228;gen I kanh&#228;nda till mig: 'Vi f&#246;rtr&#246;sta p&#229; HERREN, v&#229;r Gud'?  Var det d&#229; icke hans offerh&#246;jder och altaren Hiskia avskaffade, n&#228;r han sade till Juda och Jerusalem: 'Inf&#246;r detta altare skolen I tillbedja, har i Jerusalem'?</p> 
<p><A NAME="an_18:23">18:23</A>&nbsp;Men ing&#229; nu ett vad med min herre, konungen i Assyrien: jag vill giva dig tv&#229; tusen h&#228;star, om du kan skaffa dig ryttare till dem.</p> 
<p><A NAME="an_18:24">18:24</A>&nbsp;Huru skulle du d&#229; kunna sl&#229; tillbaka en enda st&#229;th&#229;llare, en av min herres ringaste tj&#228;nare?  Och du s&#228;tter din f&#246;rtr&#246;stan till Egypten, i hopp om att s&#229; f&#229; vagnar och ryttare!</p> 
<p><A NAME="an_18:25">18:25</A>&nbsp;Menar du d&#229; att jag utan HERRENS vilja har dragit upp till detta st&#228;lle f&#246;r att f&#246;rd&#228;rva det?  Nej, det &#228;r HERREN som har sagt till mig: Drag upp mot detta land och f&#246;rd&#228;rva det.&#187;</p> 
<p><A NAME="an_18:26">18:26</A>&nbsp;D&#229; sade Eljakim, Hilkias son, och Sebna och Joa till Rab-Sake: &#187;Tala till dina tj&#228;nare p&#229; arameiska, ty vi f&#246;rst&#229; det spr&#229;ket, och tala icke med oss p&#229; judiska inf&#246;r folket som st&#229;r p&#229; muren.&#187;</p> 
<p><A NAME="an_18:27">18:27</A>&nbsp;Men Rab-Sake svarade dem: &#187;&#196;r det d&#229; till din herre och till dig som min herre har s&#228;nt mig att tala dessa ord?  &#196;r det icke fastmer till de m&#228;n som sitta p&#229; muren, och som j&#228;mte eder skola n&#246;dgas &#228;ta sin egen tr&#228;ck och dricka sitt eget vatten?&#187;</p> 
<p><A NAME="an_18:28">18:28</A>&nbsp;D&#228;refter tr&#228;dde Rab-Sake n&#228;rmare och ropade med h&#246;g r&#246;st p&#229; judiska och talade och sade: &#187;H&#246;ren den store konungens, den assyriske konungens, ord.</p> 
<p><A NAME="an_18:29">18:29</A>&nbsp;S&#229; s&#228;ger konungen: L&#229;ten icke Hiskia bedraga eder, ty han f&#246;rm&#229;r icke r&#228;dda eder ur min hand</p> 
<p><A NAME="an_18:30">18:30</A>&nbsp;Och l&#229;ten icke Hiskia f&#246;rleda eder att f&#246;rtr&#246;sta p&#229; HERREN, d&#228;rmed att han s&#228;ger: 'HERREN skall f&#246;rvisso r&#228;dda oss, och denna stad skall icke bliva given i den assyriske konungens hand.'</p> 
<p><A NAME="an_18:31">18:31</A>&nbsp;H&#246;ren icke p&#229; Hiskia.  Ty s&#229; s&#228;ger konungen i Assyrien: G&#246;ren upp i godo med mig och given eder &#229;t mig, s&#229; skolen I f&#229; &#228;ta var och en av sitt vintr&#228;d och av sitt fikontr&#228;d och dricka var och en ur sin brunn,</p> 
<p><A NAME="an_18:32">18:32</A>&nbsp;till dess jag kommer och h&#228;mtar eder till ett land som &#228;r likt edert eget land, ett land med s&#228;d och vin, ett land med br&#246;d och ving&#229;rdar, ett land med &#228;dla olivtr&#228;d och honung; s&#229; skolen I f&#229; leva och icke d&#246;.  Men h&#246;ren icke p&#229; Hiskia; ty han vill f&#246;rleda eder, n&#228;r han s&#228;ger: 'HERREN skall r&#228;dda oss.'</p> 
<p><A NAME="an_18:33">18:33</A>&nbsp;Har v&#228;l n&#229;gon av de andra folkens gudar n&#229;gonsin r&#228;ddat sitt land ur den assyriske konungens hand?</p> 
<p><A NAME="an_18:34">18:34</A>&nbsp;Var &#228;ro Hamats och Arpads gudar?  Var &#228;ro Sefarvaims, Henas och Ivas gudar?  Eller hava de r&#228;ddat Samaria ur min hand?</p> 
<p><A NAME="an_18:35">18:35</A>&nbsp;Vilken bland andra l&#228;nders alla gudar har v&#228;l r&#228;ddat sitt land ur min hand, eftersom I menen att HERREN skall r&#228;dda Jerusalem ur min hand?&#187;</p> 
<p><A NAME="an_18:36">18:36</A>&nbsp;Men folket teg och svarade honom icke ett ord, ty konungen hade s&#229; bjudit och sagt: &#187;Svaren honom icke.&#187;</p> 
<p><A NAME="an_18:37">18:37</A>&nbsp;Och &#246;verhovm&#228;staren Eljakim, Hilkias son, och sekreteraren Sebna och kansleren Joa, Asafs son, kommo till Hiskia med s&#246;nderrivna kl&#228;der och ber&#228;ttade f&#246;r honom vad Rab-Sake hade sagt.</p> 
<p><A NAME="an_19:1">19:1</A>&nbsp;D&#229; nu konung Hiskia h&#246;rde detta, rev han s&#246;nder sina kl&#228;der och h&#246;ljde sig i sorgdr&#228;kt och gick in i HERRENS hus.</p> 
<p><A NAME="an_19:2">19:2</A>&nbsp;Och &#246;verhovm&#228;staren Eljakim och sekreteraren Sebna och de &#228;ldste bland pr&#228;sterna s&#228;nde han, h&#246;ljda i sorgdr&#228;kt, till profeten Jesaja, Amos' son.</p> 
<p><A NAME="an_19:3">19:3</A>&nbsp;Och de sade till denne: &#187;S&#229; s&#228;ger Hiskia: En n&#246;dens, tuktans och sm&#228;lekens dag &#228;r denna dag, ty fostren hava v&#228;l kommit fram till f&#246;dseln, men kraft att f&#246;da finnes icke.</p> 
<p><A NAME="an_19:4">19:4</A>&nbsp;Kanh&#228;nda skall HERREN, din Gud, h&#246;ra alla Rab-Sakes ord, med vilka hans herre, konungen i Assyrien, har s&#228;nt honom till att sm&#228;da den levande Guden, s&#229; att han straffar honom f&#246;r dessa ord, som han, HERREN, din Gud, har h&#246;rt.  S&#229; bed nu en b&#246;n f&#246;r den kvarleva som &#228;nnu finnes.&#187;</p> 
<p><A NAME="an_19:5">19:5</A>&nbsp;N&#228;r nu konung Hiskias tj&#228;nare kommo till Jesaja,</p> 
<p><A NAME="an_19:6">19:6</A>&nbsp;sade Jesaja till dem: &#187;S&#229; skolen I s&#228;ga till eder herre: S&#229; s&#228;ger HERREN: Frukta icke f&#246;r de ord som du har h&#246;rt, dem med vilka den assyriske konungens tj&#228;nare hava h&#228;dat mig.</p> 
<p><A NAME="an_19:7">19:7</A>&nbsp;Se, jag skall l&#229;ta en s&#229;dan ande komma in i honom, att han, p&#229; grund av ett rykte som han skall f&#229; h&#246;ra, v&#228;nder tillbaka till sitt land; och jag skall l&#229;ta honom falla f&#246;r sv&#228;rd i hans eget land.</p> 
<p><A NAME="an_19:8">19:8</A>&nbsp;Och Rab-Sake v&#228;nde tillbaka och fann den assyriske konungen upptagen med att bel&#228;gra Libna; ty han hade h&#246;rt att han hade brutit upp fr&#229;n Lakis.</p> 
<p><A NAME="an_19:9">19:9</A>&nbsp;Men n&#228;r Sanherib fick h&#246;ra s&#228;ga om Tirhaka, konungen i Etiopien, att denne hade dragit ut f&#246;r att strida mot honom, skickade han &#229;ter s&#228;ndebud till Hiskia och sade:</p> 
<p><A NAME="an_19:10">19:10</A>&nbsp;&#187;S&#229; skolen I s&#228;ga till Hiskia, Juda konung: L&#229;t icke din Gud, som du f&#246;rtr&#246;star p&#229;, bedraga dig, i det att du t&#228;nker: 'Jerusalem skall icke bliva givet i den assyriske konungens hand.'</p> 
<p><A NAME="an_19:11">19:11</A>&nbsp;Du har nu h&#246;rt vad konungarna i Assyrien hava gjort med alla andra l&#228;nder, huru de hava givit dem till spillo.  Och du skulle nu bliva r&#228;ddad!</p> 
<p><A NAME="an_19:12">19:12</A>&nbsp;Hava v&#228;l de folk som mina f&#228;der f&#246;rd&#228;rvade, Gosan, Haran, Resef och Edens barn i Telassar, blivit r&#228;ddade av sina gudar?</p> 
<p><A NAME="an_19:13">19:13</A>&nbsp;Var &#228;r Hamats konung och Arpads konung och konungen &#246;ver Sefarvaims stad, &#246;ver Hena och Iva?&#187;</p> 
<p><A NAME="an_19:14">19:14</A>&nbsp;N&#228;r Hiskia hade mottagit brevet av s&#228;ndebuden och l&#228;st det, gick han upp i HERRENS hus, och d&#228;r bredde Hiskia ut det inf&#246;r HERRENS ansikte.</p> 
<p><A NAME="an_19:15">19:15</A>&nbsp;Och Hiskia bad inf&#246;r HERRENS ansikte och sade: &#187;HERRE, Israels Gud, du som tronar p&#229; keruberna, du allena &#228;r Gud, den som r&#229;der &#246;ver alla riken p&#229; jorden; du har gjort himmel och jord.</p> 
<p><A NAME="an_19:16">19:16</A>&nbsp;HERRE, b&#246;j ditt &#246;ra h&#228;rtill och h&#246;r; HERRE, &#246;ppna dina &#246;gon och se.  Ja, h&#246;r Sanheribs ord, det budskap varmed han har sm&#228;dat den levande Guden.</p> 
<p><A NAME="an_19:17">19:17</A>&nbsp;Det &#228;r sant, HERRE, att konungarna i Assyrien hava f&#246;r&#246;tt folken och deras land.</p> 
<p><A NAME="an_19:18">19:18</A>&nbsp;Och de hava kastat deras gudar i elden; ty dessa voro inga gudar, utan verk av m&#228;nniskoh&#228;nder, tr&#228; och sten; d&#228;rf&#246;r kunde de f&#246;rg&#246;ra dem.</p> 
<p><A NAME="an_19:19">19:19</A>&nbsp;Men fr&#228;ls oss nu, HERRE, v&#229;r Gud, ur hans hand, s&#229; att alla riken p&#229; jorden f&#246;rnimma att du, HERRE, allena &#228;r Gud.&#187;</p> 
<p><A NAME="an_19:20">19:20</A>&nbsp;D&#229; s&#228;nde Jesaja, Amos' son, bud till Hiskia och l&#229;t s&#228;ga: &#187;S&#229; s&#228;ger HERREN, Israels Gud: Det varom du har bett mig ang&#229;ende Sanherib, konungen i Assyrien, det har jag h&#246;rt.</p> 
<p><A NAME="an_19:21">19:21</A>&nbsp;S&#229; &#228;r nu detta det ord som HERREN har talat om honom: Hon f&#246;raktar dig och bespottar dig, jungfrun dottern Sion; hon skakar huvudet efter dig, dottern Jerusalem.</p> 
<p><A NAME="an_19:22">19:22</A>&nbsp;vem har du sm&#228;dat och h&#228;dat, och mot vem har du upph&#228;vt din r&#246;st? Alltf&#246;r h&#246;gt har du upplyft dina &#246;gon -- Ja, mot Israels Helige.</p> 
<p><A NAME="an_19:23">19:23</A>&nbsp;Genom dina s&#228;ndebud sm&#228;dade du Herren, n&#228;r du sade: 'Med mina m&#229;nga vagnar drog jag upp p&#229; bergens h&#246;jder, l&#228;ngst upp p&#229; Libanon; jag h&#246;gg ned dess h&#246;ga cedrar och v&#228;ldiga cypresser; jag tr&#228;ngde fram till dess innersta g&#246;mslen, dess frodigaste skog;</p> 
<p><A NAME="an_19:24">19:24</A>&nbsp;jag gr&#228;vde brunnar och drack ut fr&#228;mmande vatten, och med min fot uttorkade jag alla Egyptens str&#246;mmar.'</p> 
<p><A NAME="an_19:25">19:25</A>&nbsp;Har du icke h&#246;rt att jag f&#246;r l&#228;nge sedan beredde detta? Av &#229;lder best&#228;mde jag ju s&#229;; och nu har jag f&#246;rt det fram: du fick makt att &#246;del&#228;gga bef&#228;sta st&#228;der till grusade stenhopar.</p> 
<p><A NAME="an_19:26">19:26</A>&nbsp;Deras inv&#229;nare blevo maktl&#246;sa, de f&#246;rf&#228;rades och stodo med skam. Det gick dem s&#229;som gr&#228;set p&#229; marken och gr&#246;na &#246;rter, s&#229;som det som v&#228;xer p&#229; taken, och s&#228;d som f&#246;rbr&#228;nnes, f&#246;rr&#228;n str&#229;et har vuxit upp.</p> 
<p><A NAME="an_19:27">19:27</A>&nbsp;Om du sitter eller g&#229;r ut eller g&#229;r in, s&#229; vet jag det, och huru du rasar mot mig.</p> 
<p><A NAME="an_19:28">19:28</A>&nbsp;Men d&#229; du nu s&#229; rasar mot mig, och d&#229; ditt &#246;vermod har n&#229;tt till mina &#246;ron, skall jag s&#228;tta min krok i din n&#228;sa och mitt betsel i din mun och f&#246;ra dig tillbaka samma v&#228;g som du har kommit p&#229;.</p> 
<p><A NAME="an_19:29">19:29</A>&nbsp;Och detta skall f&#246;r dig vara tecknet: man skall detta &#229;r &#228;ta vad som v&#228;xer upp av spills&#228;d, och n&#228;sta &#229;r sj&#228;lvvuxen s&#228;d; men det tredje &#229;ret skolen I f&#229; s&#229; och sk&#246;rda och plantera ving&#229;rdar och &#228;ta deras frukt.</p> 
<p><A NAME="an_19:30">19:30</A>&nbsp;Och den r&#228;ddade skara av Juda hus, som bliver kvar, skall &#229;ter skjuta rot nedtill och b&#228;ra frukt upptill.</p> 
<p><A NAME="an_19:31">19:31</A>&nbsp;Ty fr&#229;n Jerusalem skall utg&#229; en kvarleva, en r&#228;ddad skara fr&#229;n Sions berg.  HERRENS nit&#228;lskan skall g&#246;ra detta.</p> 
<p><A NAME="an_19:32">19:32</A>&nbsp;D&#228;rf&#246;r s&#228;ger HERREN s&#229; om konungen i Assyrien: Han skall icke komma in i denna stad och icke skjuta n&#229;gon pil ditin; han skall icke mot den f&#246;ra fram n&#229;gon sk&#246;ld eller kasta upp n&#229;gon vall mot den.</p> 
<p><A NAME="an_19:33">19:33</A>&nbsp;Samma v&#228;g han kom skall han v&#228;nda tillbaka, och in i denna stad skall han icke komma, s&#228;ger HERREN.</p> 
<p><A NAME="an_19:34">19:34</A>&nbsp;Ty jag skall besk&#228;rma och fr&#228;lsa denna stad f&#246;r min och min tj&#228;nare Davids skull.&#187;</p> 
<p><A NAME="an_19:35">19:35</A>&nbsp;Och samma natt gick HERRENS &#228;ngel ut och slog i assyriernas l&#228;ger ett hundra &#229;ttiofem tusen man; och n&#228;r man bittida f&#246;ljande morgon kom ut, fick man se d&#246;da kroppar ligga d&#228;r &#246;verallt</p> 
<p><A NAME="an_19:36">19:36</A>&nbsp;D&#229; br&#246;t Sanherib, konungen i Assyrien, upp och t&#229;gade tillbaka; och han stannade sedan i Nineve.</p> 
<p><A NAME="an_19:37">19:37</A>&nbsp;Men n&#228;r han en g&#229;ng tillbad i sin gud Nisroks tempel, blev han dr&#228;pt med sv&#228;rd av Adrammelek och Sareser; d&#228;refter flydde dessa undan till Ararats land.  Och hans son Esarhaddon blev konung efter honom.</p> 
<p><A NAME="an_20:1">20:1</A>&nbsp;Vid den tiden blev Hiskia d&#246;dssjuk; och profeten Jesaja, Amos' son, kom till honom och sade till honom: &#187;S&#229; s&#228;ger HERREN: Best&#228;ll om ditt hus; ty du m&#229;ste d&#246; och skall icke tillfriskna.&#187;</p> 
<p><A NAME="an_20:2">20:2</A>&nbsp;D&#229; v&#228;nde han sitt ansikte mot v&#228;ggen och bad till HERREN och sade:</p> 
<p><A NAME="an_20:3">20:3</A>&nbsp;&#187;Ack HERRE, t&#228;nk dock p&#229; huru jag har vandrat inf&#246;r dig i trohet och med h&#228;ngivet hj&#228;rta och gjort vad gott &#228;r i dina &#246;gon.&#187;  Och Hiskia gr&#228;t bitterligen.</p> 
<p><A NAME="an_20:4">20:4</A>&nbsp;Men innan Jesaja hade hunnit ut ur den inre staden, kom HERRENS ord till honom; han sade:</p> 
<p><A NAME="an_20:5">20:5</A>&nbsp;&#187;V&#228;nd om och s&#228;g till Hiskia, fursten &#246;ver mitt folk: S&#229; s&#228;ger HERREN, din fader Davids Gud: Jag har h&#246;rt din b&#246;n, jag har sett dina t&#229;rar.  Se, jag vill g&#246;ra dig frisk; i &#246;vermorgon skall du f&#229; g&#229; upp i HERRENS hus.</p> 
<p><A NAME="an_20:6">20:6</A>&nbsp;Och jag skall f&#246;r&#246;ka din livstid med femton &#229;r; jag skall ock r&#228;dda dig och denna stad ur den assyriske konungens hand.  Ja, jag skall besk&#228;rma denna stad, f&#246;r min skull och f&#246;r min tj&#228;nare Davids skull.</p> 
<p><A NAME="an_20:7">20:7</A>&nbsp;Och Jesaja sade: &#187;H&#228;mten hit en fikonkaka.&#187;  D&#229; h&#228;mtade man en s&#229;dan och lade den p&#229; bulnaden.  Och han tillfrisknade.</p> 
<p><A NAME="an_20:8">20:8</A>&nbsp;Och Hiskia sade till Jesaja: &#187;Vad f&#246;r ett tecken gives mig d&#228;rp&#229; att HERREN skall g&#246;ra mig frisk, s&#229; att jag i &#246;vermorgon f&#229;r g&#229; upp i HERRENS hus?&#187;</p> 
<p><A NAME="an_20:9">20:9</A>&nbsp;Jesaja svarade: &#187;Detta skall f&#246;r dig vara tecknet fr&#229;n HERREN d&#228;rp&#229; att HERREN skall g&#246;ra vad han har lovat: skuggan har g&#229;tt tio steg fram&#229;t; skall den nu g&#229; tio steg tillbaka?&#187;</p> 
<p><A NAME="an_20:10">20:10</A>&nbsp;Hiskia sade: &#187;Det &#228;r l&#228;tt f&#246;r skuggan att str&#228;cka sig tio steg fram&#229;t.  Nej, l&#229;t skuggan g&#229; tio steg tillbaka.&#187;</p> 
<p><A NAME="an_20:11">20:11</A>&nbsp;D&#229; ropade profeten Jesaja till HERREN, och han l&#228;t skuggan p&#229; Ahas' solvisare g&#229; tillbaka de tio steg som den redan hade lagt till rygga.</p> 
<p><A NAME="an_20:12">20:12</A>&nbsp;Vid samma tid s&#228;nde Berodak-Baladan, Baladans son, konungen i Babel, brev och sk&#228;nker till Hiskia, ty han hade sport att Hiskia hade varit sjuk.</p> 
<p><A NAME="an_20:13">20:13</A>&nbsp;Och n&#228;r Hiskia hade h&#246;rt p&#229; dem, visade han dem hela sitt f&#246;rr&#229;dshus, sitt silver och guld, sina v&#228;lluktande kryddor och sina dyrbara oljor, och hela sitt tyghus och allt vad som fanns i hans skattkamrar.  Intet fanns i Hiskias hus eller eljest i hans &#228;go, som han icke visade dem.</p> 
<p><A NAME="an_20:14">20:14</A>&nbsp;Men profeten Jesaja kom till konung Hiskia och sade till honom: &#187;Vad hava dessa m&#228;n sagt, och varifr&#229;n hava de kommit till dig?&#187; Hiskia svarade: &#187;De hava kommit ifr&#229;n fj&#228;rran land, ifr&#229;n Babel.&#187;</p> 
<p><A NAME="an_20:15">20:15</A>&nbsp;Han sade vidare: &#187;Vad hava de sett i ditt hus?&#187;  Hiskia svarade: &#187;Allt som &#228;r i mitt hus hava de sett; intet finnes i mina skattkamrar, som jag icke har visat dem.&#187;</p> 
<p><A NAME="an_20:16">20:16</A>&nbsp;D&#229; sade Jesaja till Hiskia: &#187;H&#246;r HERRENS ord:</p> 
<p><A NAME="an_20:17">20:17</A>&nbsp;Se, dagar skola komma, d&#229; allt som finnes i ditt hus, och som dina f&#228;der hava samlat &#228;nda till denna dag skall f&#246;ras bort till Babel; intet skall bliva kvar, s&#228;ger HERREN.</p> 
<p><A NAME="an_20:18">20:18</A>&nbsp;Och s&#246;ner till dig, de som skola utg&#229; av dig, och som du skall f&#246;da, dem skall man taga, och de skola bliva hovtj&#228;nare i den babyloniske konungens palats.&#187;</p> 
<p><A NAME="an_20:19">20:19</A>&nbsp;Hiskia sade till Jesaja: &#187;Gott &#228;r det HERRENS ord som du har talat.&#187;  Och han sade ytterligare: &#187;Ja, om nu blott frid och trygghet f&#229; r&#229;da i min tid.&#187;</p> 
<p><A NAME="an_20:20">20:20</A>&nbsp;Vad nu mer &#228;r att s&#228;ga om Hiskia och om alla hans bedrifter, och om huru han anlade dammen och vattenledningen och ledde vatten in i staden, det finnes upptecknat Juda konungars kr&#246;nika.</p> 
<p><A NAME="an_20:21">20:21</A>&nbsp;Och Hiskia gick till vila hos sina f&#228;der.  Och hans son Manasse blev konung efter honom.</p> 
<p><A NAME="an_21:1">21:1</A>&nbsp;Manasse var tolv &#229;r gammal, n&#228;r han blev konung, och han regerade femtiofem &#229;r i Jerusalem.  Hans moder hette Hefsi-Ba.</p> 
<p><A NAME="an_21:2">21:2</A>&nbsp;Han gjorde vad ont var i HERRENS &#246;gon, efter den styggeliga seden hos de folk som HERREN hade f&#246;rdrivit f&#246;r Israels barn.</p> 
<p><A NAME="an_21:3">21:3</A>&nbsp;Han byggde &#229;ter upp de offerh&#246;jder som hans fader Hiskia hade f&#246;rst&#246;rt, och reste altaren &#229;t Baal och gjorde en Asera, likasom Ahab, Israels konung, hade gjort, och tillbad och tj&#228;nade himmelens hela h&#228;rskara.</p> 
<p><A NAME="an_21:4">21:4</A>&nbsp;Ja, han byggde altaren i HERRENS hus, det om vilket HERREN hade sagt: &#187;Vid Jerusalem vill jag f&#228;sta mitt namn.&#187;</p> 
<p><A NAME="an_21:5">21:5</A>&nbsp;Han byggde altaren &#229;t himmelens hela h&#228;rskara p&#229; de b&#229;da f&#246;rg&#229;rdarna till HERRENS hus.</p> 
<p><A NAME="an_21:6">21:6</A>&nbsp;Han l&#228;t ock sin son g&#229; genom eld och &#246;vade teckentyderi och svartkonst och skaffade sig andebesv&#228;rjare och sp&#229;m&#228;n och gjorde mycket som var ont i HERRENS &#246;gon, s&#229; att han f&#246;rt&#246;rnade honom.</p> 
<p><A NAME="an_21:7">21:7</A>&nbsp;Och Aserabel&#228;tet som han hade l&#229;tit g&#246;ra satte han i det hus om vilket HERREN hade sagt till David och till hans son Salomo: &#187;Vid detta hus och vid Jerusalem som jag har utvalt bland alla Israels stammar, vill jag f&#228;sta mitt namn f&#246;r evig tid</p> 
<p><A NAME="an_21:8">21:8</A>&nbsp;Och jag skall icke mer l&#229;ta Israel vandra flyktig bort ifr&#229;n det land som jag har givit &#229;t deras f&#228;der, om de allenast h&#229;lla och g&#246;ra allt vad jag har bjudit dem, och det alldeles efter den lag som min tj&#228;nare Mose har givit dem.&#187;</p> 
<p><A NAME="an_21:9">21:9</A>&nbsp;Men de lyssnade icke h&#228;rtill, och Manasse f&#246;rf&#246;rde dem, s&#229; att de gjorde mer ont &#228;n de folk som HERREN hade f&#246;rgjort f&#246;r Israels barn.</p> 
<p><A NAME="an_21:10">21:10</A>&nbsp;D&#229; talade HERREN genom sina tj&#228;nare profeterna och sade:</p> 
<p><A NAME="an_21:11">21:11</A>&nbsp;&#187;Eftersom Manasse, Juda konung, har bedrivit dessa styggelser och s&#229; gjort mer ont, &#228;n allt vad amor&#233;erna som voro f&#246;re honom hava gjort, s&#229; att han med sina el&#228;ndiga avgudar har kommit ocks&#229; Juda att synda,</p> 
<p><A NAME="an_21:12">21:12</A>&nbsp;d&#228;rf&#246;r s&#228;ger HERREN, Israels Gud, s&#229;: 'Se, jag skall l&#229;ta en s&#229;dan olycka komma &#246;ver Jerusalem och Juda, att det skall genljuda i b&#229;da &#246;ronen p&#229; var och en som f&#229;r h&#246;ra det.</p> 
<p><A NAME="an_21:13">21:13</A>&nbsp;Och mot Jerusalem skall jag bruka det m&#228;tsn&#246;re som jag brukade mot Samaria, och det s&#228;nklod som jag brukade mot Ahabs hus; och jag skall sk&#246;lja Jerusalem tomt, s&#229;som man sk&#246;ljer ett fat och, sedan man har sk&#246;ljt det, v&#228;nder det upp och ned.</p> 
<p><A NAME="an_21:14">21:14</A>&nbsp;Och jag skall f&#246;rskjuta kvarlevan av min arvedel och giva dem i deras fienders hand, s&#229; att de skola bliva ett rov och ett byte f&#246;r alla sina fiender --</p> 
<p><A NAME="an_21:15">21:15</A>&nbsp;detta d&#228;rf&#246;r att de hava gjort vad ont &#228;r i mina &#246;gon och best&#228;ndigt f&#246;rt&#246;rnat mig, fr&#229;n den dag d&#229; deras fader drogo ut ur Egypten &#228;nda till denna dag.'&#187;</p> 
<p><A NAME="an_21:16">21:16</A>&nbsp;D&#228;rtill utg&#246;t ock Manasse oskyldigt blod i s&#229; stor myckenhet, att han d&#228;rmed uppfyllde Jerusalem fr&#229;n den ena &#228;ndan till den andra -- detta f&#246;rutom den s&#228;rskilda syns genom vilken han kom Juda att synda och g&#246;ra vad ont var i HERRENS &#246;gon.</p> 
<p><A NAME="an_21:17">21:17</A>&nbsp;Vad nu mer &#228;r att s&#228;ga om Manasse och om allt vad han gjorde s&#229; ock om den synd han begick det finnes upptecknat i Juda konungars kr&#246;nika.</p> 
<p><A NAME="an_21:18">21:18</A>&nbsp;Och Manasse gick till vila hos sina f&#228;der och blev begraven i tr&#228;dg&#229;rden till sitt hus, i Ussas tr&#228;dg&#229;rd.  Och hans son Amon blev konung efter honom.</p> 
<p><A NAME="an_21:19">21:19</A>&nbsp;Amon var tjugutv&#229; &#229;r gammal n&#228;r han blev konung, och han regerade tv&#229; &#229;r i Jerusalem.  Hans moder hette Mesullemet, Harus' dotter, fr&#229;n Jotba.</p> 
<p><A NAME="an_21:20">21:20</A>&nbsp;Han gjorde vad ont var i HERRENS &#246;gon, s&#229;som hans fader Manasse hade gjort.</p> 
<p><A NAME="an_21:21">21:21</A>&nbsp;Han vandrade i allt p&#229; samma v&#228;g som hans fader hade vandrat, och tj&#228;nade och tillbad de el&#228;ndiga avgudar som hans fader hade tj&#228;nat.</p> 
<p><A NAME="an_21:22">21:22</A>&nbsp;Han &#246;vergav HERREN, sina f&#228;ders Gud, och vandrade icke p&#229; HERRENS v&#228;g.</p> 
<p><A NAME="an_21:23">21:23</A>&nbsp;Och Amons tj&#228;nare sammansvuro sig mot honom och d&#246;dade konungen hemma i hans hus.</p> 
<p><A NAME="an_21:24">21:24</A>&nbsp;Men folket i landet dr&#228;pte alla som hade sammansvurit sig mot konung Amon.  D&#228;refter gjorde folket i landet hans son Josia till konung efter honom.</p> 
<p><A NAME="an_21:25">21:25</A>&nbsp;Vad nu mer &#228;r att s&#228;ga om Amon, om vad han gjorde, det finnes upptecknat i Juda konungars kr&#246;nika.  </p> 
<p><A NAME="an_21:26">21:26</A>&nbsp;Och man begrov honom i hans grav i Ussas tr&#228;dg&#229;rd.  Och hans son Josia blev konung efter honom.</p> 
<p><A NAME="an_22:1">22:1</A>&nbsp;Josia var &#229;tta &#229;r gammal, n&#228;r han blev konung, och han regerade trettioett &#229;r i Jerusalem.  Hans moder hette Jedida, Adajas dotter, fr&#229;n Boskat.</p> 
<p><A NAME="an_22:2">22:2</A>&nbsp;Han gjorde vad r&#228;tt var i HERRENS &#246;gon och vandrade i allt p&#229; sin fader Davids v&#228;g och vek icke av vare sig till h&#246;ger eller till v&#228;nster.</p> 
<p><A NAME="an_22:3">22:3</A>&nbsp;I sitt adertonde regerings&#229;r s&#228;nde konung Josia sekreteraren Safan, son till Asalja, Mesullams son, &#229;stad till HERRENS hus och sade:</p> 
<p><A NAME="an_22:4">22:4</A>&nbsp;&#187;G&#229; upp till &#246;verstepr&#228;sten Hilkia, och bjud honom att g&#246;ra i ordning de penningar som hava influtit till HERRENS hus, sedan de hava blivit insamlade ifr&#229;n folket av dem som h&#229;lla vakt vid tr&#246;skeln.</p> 
<p><A NAME="an_22:5">22:5</A>&nbsp;Och han skall &#246;verl&#228;mna dem &#229;t de m&#228;n som f&#246;rr&#228;tta arbete s&#229;som tillsyningsm&#228;n vid HERRENS hus, och dessa skola giva dem &#229;t de m&#228;n som arbeta vid HERRENS hus, f&#246;r att s&#228;tta i st&#229;nd vad som &#228;r f&#246;rfallet p&#229; huset,</p> 
<p><A NAME="an_22:6">22:6</A>&nbsp;n&#228;mligen &#229;t timmerm&#228;nnen, byggningsm&#228;nnen och murarna, s&#229; ock till att ink&#246;pa tr&#228;virke och huggen sten f&#246;r att s&#228;tta huset i st&#229;nd.</p> 
<p><A NAME="an_22:7">22:7</A>&nbsp;Dock skall man icke h&#229;lla n&#229;gon r&#228;kenskap med dem ang&#229;ende de penningar som &#246;verl&#228;mnas &#229;t dem, utan de skola f&#229; handla p&#229; heder och tro.&#187;</p> 
<p><A NAME="an_22:8">22:8</A>&nbsp;Och &#246;verstepr&#228;sten Hilkia sade till sekreteraren Safan: &#187;Jag har funnit lagboken i HERRENS hus.&#187;  Och Hilkia gav boken &#229;t Safan, och han l&#228;ste den.</p> 
<p><A NAME="an_22:9">22:9</A>&nbsp;D&#228;refter gick sekreteraren Safan in till konungen och avgav sin ber&#228;ttelse inf&#246;r konungen; han sade: &#187;Dina tj&#228;nare hava t&#246;mt ut de penningar som funnos i templet, och hava &#246;verl&#228;mnat dem &#229;t de m&#228;n som f&#246;rr&#228;tta arbete s&#229;som tillsyningsm&#228;n vid HERRENS hus.&#187;</p> 
<p><A NAME="an_22:10">22:10</A>&nbsp;Vidare ber&#228;ttade sekreteraren Safan f&#246;r konungen och sade: &#187;Pr&#228;sten Hilkia har givit mig en bok.&#187;  Och Safan f&#246;rel&#228;ste den f&#246;r konungen.</p> 
<p><A NAME="an_22:11">22:11</A>&nbsp;N&#228;r konungen nu h&#246;rde lagbokens ord, rev han s&#246;nder sina kl&#228;der.</p> 
<p><A NAME="an_22:12">22:12</A>&nbsp;Och konungen bj&#246;d pr&#228;sten Hilkia och Ahikam, Safans son, och Akbor, Mikajas son, och sekreteraren Safan och Asaja, konungens tj&#228;nare, och sade:</p> 
<p><A NAME="an_22:13">22:13</A>&nbsp;&#187;G&#229;n och fr&#229;gen HERREN f&#246;r mig och f&#246;r folket, ja, f&#246;r hela Juda, ang&#229;ende det som st&#229;r i denna bok som nu har blivit funnen.  Ty stor &#228;r HERRENS vrede, den som &#228;r uppt&#228;nd mot oss, d&#228;rf&#246;r att v&#229;ra f&#228;der icke hava velat lyssna till denna boks ord och icke hava gjort allt som &#228;r oss f&#246;reskrivet.</p> 
<p><A NAME="an_22:14">22:14</A>&nbsp;D&#229; gingo pr&#228;sten Hilkia och Ahikam, Akbor, Safan och Asaja till profetissan Hulda, hustru &#229;t Sallum, kl&#228;dkammarvaktaren, som var son till Tikva, Harhas' son; hon bodde i Jerusalem, i Nya staden.  Och de talade med henne.</p> 
<p><A NAME="an_22:15">22:15</A>&nbsp;D&#229; sade hon till dem: &#187;S&#229; s&#228;ger HERREN, Israels Gud: S&#228;gen till den man som har s&#228;nt eder till mig:</p> 
<p><A NAME="an_22:16">22:16</A>&nbsp;S&#229; s&#228;ger HERREN: Se, &#246;ver denna plats och &#246;ver dess inv&#229;nare skall jag l&#229;ta olycka komma, allt vad som st&#229;r i den bok som Juda konung har l&#228;st --</p> 
<p><A NAME="an_22:17">22:17</A>&nbsp;detta d&#228;rf&#246;r att de hava &#246;vergivit mig och t&#228;nt offereld &#229;t andra gudar, och s&#229; hava f&#246;rt&#246;rnat mig med alla sina h&#228;nders verk.  Min vrede skall uppt&#228;ndas mot denna plats och skall icke bliva utsl&#228;ckt.</p> 
<p><A NAME="an_22:18">22:18</A>&nbsp;Men till Juda konung, som har s&#228;nt eder f&#246;r att fr&#229;ga HERREN, till honom skolen I s&#228;ga s&#229;: S&#229; s&#228;ger HERRES, Israels Gud,</p> 
<p><A NAME="an_22:19">22:19</A>&nbsp;ang&#229;ende de ord som du har h&#246;rt: Eftersom ditt hj&#228;rta blev bevekt och du &#246;dmjukade dig inf&#246;r HERREN, n&#228;r du h&#246;rde vad jag har talat mot denna plats och mot dess inv&#229;nare, n&#228;mligen att de skola bliva ett f&#246;rem&#229;l f&#246;r h&#228;pnad och ett exempel som man n&#228;mner, n&#228;r man f&#246;rbannar, och eftersom du rev s&#246;nder dina kl&#228;der och gr&#228;t inf&#246;r mig, f&#246;rdenskull har jag ock h&#246;rt dig, s&#228;ger HERREN.</p> 
<p><A NAME="an_22:20">22:20</A>&nbsp;D&#228;rf&#246;r vill jag samla dig till dina f&#228;der, s&#229; att du f&#229;r samlas till dem i din grav med frid; och dina &#246;gon skola slippa att se all den olycka som jag skall l&#229;ta komma &#246;ver denna plats.&#187;  Och de v&#228;nde till baka till konungen med detta svar.</p> 
<p><A NAME="an_23:1">23:1</A>&nbsp;D&#229; s&#228;nde konungen &#229;stad m&#228;n som f&#246;rsamlade till honom alla de &#228;ldste i Juda och Jerusalem.</p> 
<p><A NAME="an_23:2">23:2</A>&nbsp;Och konungen gick upp i HERRENS hus, och alla Juda m&#228;n och alla Jerusalems inv&#229;nare f&#246;ljde honom, ocks&#229; pr&#228;sterna och profeterna, ja, allt folket, ifr&#229;n den minste till den st&#246;rste.  Och han l&#228;ste upp f&#246;r dem allt vad som stod i f&#246;rbundsboken, som hade blivit funnen i HERRENS hus</p> 
<p><A NAME="an_23:3">23:3</A>&nbsp;Och konungen tr&#228;dde fram till pelaren och sl&#246;t inf&#246;r HERRENS ansikte det f&#246;rbundet, att de skulle f&#246;lja efter HERREN och h&#229;lla hans bud, hans vittnesb&#246;rd och hans stadgar, av allt hj&#228;rta och av all sj&#228;l, och uppr&#228;tth&#229;lla detta f&#246;rbunds ord, dem som voro skrivna i denna bok.  Och allt folket tr&#228;dde in i f&#246;rbundet.</p> 
<p><A NAME="an_23:4">23:4</A>&nbsp;D&#228;refter bj&#246;d konungen &#246;verstepr&#228;sten Hilkia och pr&#228;sterna n&#228;st under honom, s&#229; ock dem som h&#246;llo vakt vid tr&#246;skeln, att de skulle f&#246;ra bort ur HERRENS tempel alla de redskap som voro gjorda &#229;t Baal och Aseran och &#229;t himmelens hela h&#228;rskara.  Och han l&#228;t br&#228;nna upp dem utanf&#246;r Jerusalem p&#229; Kidrons f&#228;lt, men askan efter dem l&#228;t han f&#246;ra till Betel.</p> 
<p><A NAME="an_23:5">23:5</A>&nbsp;Han avsatte ock de avgudapr&#228;ster som Juda konungar hade tillsatt, f&#246;r att t&#228;nda offereld p&#229; offerh&#246;jderna i Juda st&#228;der och runt omkring Jerusalem, s&#229; ock dem som t&#228;nde offereld &#229;t Baal, &#229;t solen, &#229;t m&#229;nen, &#229;t stj&#228;rnbilderna och &#229;t himmelens hela h&#228;rskara.</p> 
<p><A NAME="an_23:6">23:6</A>&nbsp;Och han tog Aseran ur HERRENS hus och f&#246;rde bort den utanf&#246;r Jerusalem till Kidrons dal, och br&#228;nde upp den d&#228;r i Kidrons dal, han st&#246;tte s&#246;nder den till stoft och kastade stoftet p&#229; den allm&#228;nna begravningsplatsen.</p> 
<p><A NAME="an_23:7">23:7</A>&nbsp;Vidare rev han ned tempelbolarhusen som funnos i HERRENS hus, dem i vilka kvinnor v&#228;vde tyg till t&#228;lt &#229;t Aseran.</p> 
<p><A NAME="an_23:8">23:8</A>&nbsp;Och han l&#228;t f&#246;ra alla pr&#228;sterna bort ifr&#229;n Juda st&#228;der och orenade de offerh&#246;jder d&#228;r pr&#228;sterna hade t&#228;nt offereld, fr&#229;n Geba &#228;nda till Beer-Seba; och han br&#246;t ned offerh&#246;jderna vid stadsportarna, b&#229;de den som l&#229;g vid ing&#229;ngen till stadsh&#246;vitsmannen Josuas port och den som l&#229;g till v&#228;nster, n&#228;r man gick in genom stadsporten.</p> 
<p><A NAME="an_23:9">23:9</A>&nbsp;Dock fingo offerh&#246;jdspr&#228;sterna icke stiga upp till HERRENS altare i Jerusalem; de fingo allenast &#228;ta osyrat br&#246;d ibland sina br&#246;der.</p> 
<p><A NAME="an_23:10">23:10</A>&nbsp;Han orenade ock Tofet i Hinnoms barns dal, f&#246;r att ingen skulle l&#229;ta sin son eller dotter g&#229; genom eld, till offer &#229;t Molok.</p> 
<p><A NAME="an_23:11">23:11</A>&nbsp;Och han skaffade bort de h&#228;star som Juda konungar hade invigt &#229;t solen och st&#228;llt upp s&#229;, att man icke kunde g&#229; in i HERRENS hus, vid hovmannen Netan-Meleks kammare i Parvarim; och solens vagnar br&#228;nde han upp i eld.</p> 
<p><A NAME="an_23:12">23:12</A>&nbsp;Och altarna p&#229; taket &#246;ver Ahas' sal, vilka Juda konungar hade l&#229;tit g&#246;ra, och de altaren som Manasse hade l&#229;tit g&#246;ra p&#229; de b&#229;da f&#246;rg&#229;rdarna till HERRENS hus, dem br&#246;t konungen ned; sedan skyndade han bort d&#228;rifr&#229;n och kastade stoftet av dem i Kidrons dal.</p> 
<p><A NAME="an_23:13">23:13</A>&nbsp;Och offerh&#246;jderna &#246;ster om Jerusalem och s&#246;der om F&#246;rd&#228;rvets berg, vilka Salomo, Israels konung, hade byggt &#229;t Astarte, sidoniernas styggelse, &#229;t Kemos, Moabs styggelse, och &#229;t Milkom, Ammons barns sk&#228;ndlighet, dem orenade konungen.</p> 
<p><A NAME="an_23:14">23:14</A>&nbsp;Han slog s&#246;nder stoderna och h&#246;gg ned Aserorna; och platsen d&#228;r de hade st&#229;tt fyllde han med m&#228;nniskoben.</p> 
<p><A NAME="an_23:15">23:15</A>&nbsp;Ocks&#229; altaret i Betel, den offerh&#246;jd som Jerobeam, Nebats son, hade byggt upp, han som kom Israel att synda, ocks&#229; detta altare med offerh&#246;jden br&#246;t han ned; d&#228;refter br&#228;nde han upp offerh&#246;jden och st&#246;tte s&#246;nder den till stoft och br&#228;nde tillika upp Aseran.</p> 
<p><A NAME="an_23:16">23:16</A>&nbsp;N&#228;r d&#229; Josia s&#229;g sig om och fick se gravarna som voro d&#228;r p&#229; berget, s&#228;nde han &#229;stad och l&#228;t h&#228;mta benen ur gravarna och br&#228;nde upp dem p&#229; altaret och orenade det s&#229; -- i enlighet med det HERRENS ord som hade blivit f&#246;rkunnat av gudsmannen som f&#246;rkunnade att detta skulle ske.</p> 
<p><A NAME="an_23:17">23:17</A>&nbsp;Och han fr&#229;gade: &#187;Vad &#228;r det f&#246;r en v&#229;rd som jag ser d&#228;r?&#187; Folket i staden svarade honom: &#187;Det &#228;r den gudsmans grav, som kom fr&#229;n Juda och ropade mot altaret i Betel att det skulle ske, som du nu har gjort.&#187;</p> 
<p><A NAME="an_23:18">23:18</A>&nbsp;D&#229; sade han: &#187;L&#229;ten honom vara; ingen m&#229; r&#246;ra hans ben.&#187;  S&#229; l&#228;mnade man d&#229; hans ben i fred, och tillika benen av den profet som hade kommit dit fr&#229;n Samarien.</p> 
<p><A NAME="an_23:19">23:19</A>&nbsp;D&#228;rj&#228;mte skaffade Josia bort alla de offerh&#246;jdshus i Samariens st&#228;der, som Israels konungar hade byggt upp, och med vilka de hade kommit f&#246;rt&#246;rnelse &#229;stad; och han gjorde med dem alldeles p&#229; samma s&#228;tt som han hade gjort i Betel.</p> 
<p><A NAME="an_23:20">23:20</A>&nbsp;Och alla offerh&#246;jdspr&#228;ster som funnos d&#228;r slaktade han p&#229; altarna och br&#228;nde m&#228;nniskoben ovanp&#229; dem.  D&#228;refter v&#228;nde han tillbaka till Jerusalem.</p> 
<p><A NAME="an_23:21">23:21</A>&nbsp;Och konungen bj&#246;d allt folket och sade: &#187;H&#229;llen HERRENS, eder Guds, p&#229;skh&#246;gtid, s&#229;som det &#228;r f&#246;reskrivet i denna f&#246;rbundsbok.&#187;</p> 
<p><A NAME="an_23:22">23:22</A>&nbsp;Ty en s&#229;dan p&#229;skh&#246;gtid hade icke blivit h&#229;llen sedan den tid d&#229; domarna d&#246;mde Israel, icke under Israels konungars och Juda konungars hela tid.</p> 
<p><A NAME="an_23:23">23:23</A>&nbsp;F&#246;rst i konung Josias adertonde regerings&#229;r h&#246;lls en s&#229;dan HERRENS p&#229;skh&#246;gtid i Jerusalem.</p> 
<p><A NAME="an_23:24">23:24</A>&nbsp;D&#228;rj&#228;mte skaffade Josia bort andebesv&#228;rjarna och sp&#229;m&#228;nnen, husgudarna och de el&#228;ndiga avgudarna, och alla styggelser som voro att se i Juda land och i Jerusalem, p&#229; det att han skulle uppr&#228;tth&#229;lla lagens ord, dem som voro skrivna i den bok som pr&#228;sten Hilkia hade funnit i HERRENS hus.</p> 
<p><A NAME="an_23:25">23:25</A>&nbsp;Ingen konung lik honom hade funnits f&#246;re honom, ingen som s&#229; av allt sitt hj&#228;rta och av all sin sj&#228;l och av all sin kraft hade v&#228;nt sig till HERREN, i enlighet med Moses hela lag; och efter honom uppstod ej heller n&#229;gon som var honom lik.</p> 
<p><A NAME="an_23:26">23:26</A>&nbsp;Dock v&#228;nde HERREN sig icke ifr&#229;n sin stora vredes gl&#246;d, d&#229; nu hans vrede hade blivit uppt&#228;nd mot Juda, f&#246;r allt det varmed Manasse hade f&#246;rt&#246;rnat honom.</p> 
<p><A NAME="an_23:27">23:27</A>&nbsp;Och HERREN sade: &#187;Ocks&#229; Juda vill jag f&#246;rskjuta ifr&#229;n mitt ansikte, likasom jag har f&#246;rskjutit Israel; ja, jag vill f&#246;rkasta Jerusalem, denna stad som jag hade utvalt, s&#229; ock det hus varom jag hade sagt: Mitt namn skall vara d&#228;r.&#187;</p> 
<p><A NAME="an_23:28">23:28</A>&nbsp;Vad nu mer &#228;r att s&#228;ga om Josia och om allt vad han gjorde, det finnes upptecknat i Juda konungars kr&#246;nika.</p> 
<p><A NAME="an_23:29">23:29</A>&nbsp;I hans tid drog Farao Neko, konungen i Egypten, upp mot konungen i Assyrien, till floden Frat.  D&#229; t&#229;gade konung Josia emot honom, men blev d&#246;dad av honom vid Megiddo, under f&#246;rsta sammandrabbningen.</p> 
<p><A NAME="an_23:30">23:30</A>&nbsp;Och hans tj&#228;nare f&#246;rde hans d&#246;da kropp i en vagn bort ifr&#229;n Megiddo till Jerusalem och begrovo honom i hans grav.  Men folket i landet tog Josias son Joahas och smorde honom och gjorde honom till konung efter hans fader.</p> 
<p><A NAME="an_23:31">23:31</A>&nbsp;Joahas var tjugutre &#229;r gammal, n&#228;r han blev konung, och han regerade tre m&#229;nader i Jerusalem.  Hans moder hette Hamutal, Jeremias dotter, fr&#229;n Libna.</p> 
<p><A NAME="an_23:32">23:32</A>&nbsp;Han gjorde vad ont var i HERRENS &#246;gon, alldeles s&#229;som hans f&#228;der hade gjort.</p> 
<p><A NAME="an_23:33">23:33</A>&nbsp;Och Farao Neko l&#228;t s&#228;tta honom i f&#228;ngelse i Ribla i Hamats land och gjorde s&#229; slut p&#229; hans regering i Jerusalem; och han p&#229;lade landet en skatt av ett hundra talenter silver och en talent guld.</p> 
<p><A NAME="an_23:34">23:34</A>&nbsp;Och Farao Neko gjorde Josias son Eljakim till konung i hans fader Josias st&#228;lle och f&#246;r&#228;ndrade hans namn till Jojakim.  Men Joahas tog han med sig, och denne kom s&#229; till Egypten och dog d&#228;r.</p> 
<p><A NAME="an_23:35">23:35</A>&nbsp;Och Jojakim betalade ut silvret och guldet &#229;t Farao; men han m&#229;ste skattl&#228;gga landet f&#246;r att kunna utbetala dessa penningar enligt Faraos befallning.  Efter som var och en av folket i landet blev uppskattad, indrevs fr&#229;n dem silvret och guldet, f&#246;r att sedan utbetalas &#229;t Farao Neko.</p> 
<p><A NAME="an_23:36">23:36</A>&nbsp;Jojakim var tjugufem &#229;r gammal, n&#228;r han blev konung; och han regerade elva &#229;r i Jerusalem.  Hans moder hette Sebida, Pedajas dotter, fr&#229;n Ruma.</p> 
<p><A NAME="an_23:37">23:37</A>&nbsp;Han gjorde vad ont var i HERRENS &#246;gon, alldeles s&#229;som hans f&#228;der hade gjort.</p> 
<p><A NAME="an_24:1">24:1</A>&nbsp;I hans tid drog Nebukadnessar, konungen i Babel, upp, och Jojakim blev honom underd&#229;nig och f&#246;rblev s&#229; i tre &#229;r; men sedan avf&#246;ll han fr&#229;n honom.</p> 
<p><A NAME="an_24:2">24:2</A>&nbsp;D&#229; s&#228;nde HERREN &#246;ver honom kald&#233;ernas; aram&#233;ernas, moabiternas och Ammons barns h&#228;rskaror; han s&#228;nde dem &#246;ver Juda f&#246;r att f&#246;rg&#246;ra det -- i enlighet med det ord som HERREN hade talat genom sina tj&#228;nare profeterna.</p> 
<p><A NAME="an_24:3">24:3</A>&nbsp;Ja, det var efter HERRENS ord som detta kom &#246;ver Juda, i det att han f&#246;rsk&#246;t det fr&#229;n sitt ansikte f&#246;r de synder Manasse hade beg&#229;tt och f&#246;r allt vad denne hade f&#246;r&#246;vat,</p> 
<p><A NAME="an_24:4">24:4</A>&nbsp;j&#228;mv&#228;l f&#246;r det oskyldiga blod som han utg&#246;t, ty han uppfyllde Jerusalem med oskyldigt blod; det ville HERREN icke f&#246;rl&#229;ta.</p> 
<p><A NAME="an_24:5">24:5</A>&nbsp;Vad nu mer &#228;r att s&#228;ga om Jojakim och om allt vad han gjorde, det finnes upptecknat i Juda konungars kr&#246;nika.</p> 
<p><A NAME="an_24:6">24:6</A>&nbsp;Och Jojakim gick till vila hos sina f&#228;der.  Och hans son Jojakin blev konung efter honom.</p> 
<p><A NAME="an_24:7">24:7</A>&nbsp;D&#228;refter drog konungen i Egypten icke vidare ut ur sitt land, ty konungen i Babel hade intagit allt som tillh&#246;rde konungen i Egypten, fr&#229;n Egyptens b&#228;ck &#228;nda till floden Frat.&#187;</p> 
<p><A NAME="an_24:8">24:8</A>&nbsp;Jojakin var aderton &#229;r gammal, n&#228;r han blev konung, och han regerade tre m&#229;nader i Jerusalem.  Hans moder hette Nehusta, Elnatans dotter, fr&#229;n Jerusalem.</p> 
<p><A NAME="an_24:9">24:9</A>&nbsp;Han gjorde vad ont var i HERRENS &#246;gon, alldeles s&#229;som hans fader hade gjort.</p> 
<p><A NAME="an_24:10">24:10</A>&nbsp;P&#229; den tiden drogo den babyloniske konungen Nebukadnessars tj&#228;nare upp till Jerusalem, och staden blev bel&#228;grad.</p> 
<p><A NAME="an_24:11">24:11</A>&nbsp;Och Nebukadnessar, konungen i Babel, kom till staden, medan hans tj&#228;nare bel&#228;grade den.</p> 
<p><A NAME="an_24:12">24:12</A>&nbsp;D&#229; gav sig Jojakin, Juda konung, &#229;t konungen i Babel, med sin moder och med sina tj&#228;nare, sina h&#246;vitsm&#228;n och hovm&#228;n; och konungen i Babel tog honom s&#229; till f&#229;nga i sitt &#229;ttonde regerings&#229;r.</p> 
<p><A NAME="an_24:13">24:13</A>&nbsp;Och han f&#246;rde bort d&#228;rifr&#229;n alla skatter i HERRENS hus och skatterna i konungshuset, han l&#246;sbr&#246;t ock bel&#228;ggningen fr&#229;n alla gyllene f&#246;rem&#229;l som Salomo, Israels konung, hade l&#229;tit g&#246;ra f&#246;r HERRENS tempel, detta i enlighet med vad HERREN hade hotat.</p> 
<p><A NAME="an_24:14">24:14</A>&nbsp;Och han f&#246;rde bort i f&#229;ngenskap hela Jerusalem, alla h&#246;vitsm&#228;n och alla tappra stridsm&#228;n; tio tusen f&#246;rde han bort, j&#228;mv&#228;l alla timmerm&#228;n och smeder.  Inga andra l&#228;mnades kvar &#228;n de ringaste av folket i landet.</p> 
<p><A NAME="an_24:15">24:15</A>&nbsp;Han f&#246;rde Jojakin bort till Babel; d&#228;rj&#228;mte f&#246;rde han konungens moder, konungens hustrur och hans hovm&#228;n samt de m&#228;ktige i landet s&#229;som f&#229;ngar bort ifr&#229;n Jerusalem till Babel,</p> 
<p><A NAME="an_24:16">24:16</A>&nbsp;s&#229; ock alla stridsm&#228;nnen, sju tusen, och timmerm&#228;nnen och smederna, ett tusen, allasammans raska och krigsdugliga m&#228;n.  Dessa f&#246;rdes nu av den babyloniske konungen i f&#229;ngenskap till Babel.</p> 
<p><A NAME="an_24:17">24:17</A>&nbsp;Men konungen i Babel gjorde hans farbroder Mattanja till konung i hans st&#228;lle och f&#246;r&#228;ndrade dennes namn till Sidkia.</p> 
<p><A NAME="an_24:18">24:18</A>&nbsp;Sidkia var tjuguett &#229;r gammal, n&#228;r han blev konung, och han regerade elva &#229;r i Jerusalem.  Hans moder hette Hamital, Jeremias dotter, fr&#229;n Libna.</p> 
<p><A NAME="an_24:19">24:19</A>&nbsp;Han gjorde vad ont var i HERRENS &#246;gon, alldeles s&#229;som Jojakim hade gjort.</p> 
<p><A NAME="an_24:20">24:20</A>&nbsp;Ty p&#229; grund av HERRENS vrede skedde vad som skedde med Jerusalem och Juda, till dess att han kastade dem bort ifr&#229;n sitt ansikte.</p> 
<p><A NAME="an_25:1">25:1</A>&nbsp;D&#229;, i hans nionde regerings&#229;r, i tionde m&#229;naden; p&#229; tionde dagen i m&#229;naden, kom Nebukadnessar, konungen i Babel, med hela sin h&#228;r till Jerusalem och bel&#228;grade det; och de byggde en bel&#228;gringsmur runt omkring det.</p> 
<p><A NAME="an_25:2">25:2</A>&nbsp;S&#229; blev staden bel&#228;grad och f&#246;rblev s&#229; &#228;nda till konung Sidkias elfte regerings&#229;r.</p> 
<p><A NAME="an_25:3">25:3</A>&nbsp;Men p&#229; nionde dagen i m&#229;naden var hungersn&#246;den s&#229; stor i staden, att m&#228;ngden av folket icke hade n&#229;got att &#228;ta.</p> 
<p><A NAME="an_25:4">25:4</A>&nbsp;Och staden stormades, och allt krigsfolket flydde om natten genom porten mellan de b&#229;da murarna (den port som ledde till den kungliga tr&#228;dg&#229;rden), medan kald&#233;erna l&#229;go runt omkring staden; och folket tog v&#228;gen &#229;t Hedmarken till.</p> 
<p><A NAME="an_25:5">25:5</A>&nbsp;Men kald&#233;ernas h&#228;r f&#246;rf&#246;ljde konungen, och de hunno upp honom p&#229; Jerikos hedmarker, sedan hela hans h&#228;r hade &#246;vergivit honom och skingrat sig.</p> 
<p><A NAME="an_25:6">25:6</A>&nbsp;Och de grepo konungen och f&#246;rde honom till den babyloniske konungen i Ribla; d&#228;r h&#246;ll man rannsakning och dom med honom.</p> 
<p><A NAME="an_25:7">25:7</A>&nbsp;Och Sidkias barn slaktade man inf&#246;r hans &#246;gon, och p&#229; Sidkia sj&#228;lv stack man ut &#246;gonen; och man f&#228;ngslade honom med kopparfj&#228;ttrar och f&#246;rde honom till Babel.</p> 
<p><A NAME="an_25:8">25:8</A>&nbsp;I femte m&#229;naden, p&#229; sjunde dagen i m&#229;naden, detta i den babyloniske konungen Nebukadnessars nittonde regerings&#229;r, kom den babyloniske konungens tj&#228;nare Nebusaradan, &#246;versten f&#246;r drabanterna, till Jerusalem.</p> 
<p><A NAME="an_25:9">25:9</A>&nbsp;Denne br&#228;nde upp HERRENS hus och konungshuset: ja, alla hus i Jerusalem, i synnerhet alla de f&#246;rn&#228;mas hus, br&#228;nde han upp i eld.</p> 
<p><A NAME="an_25:10">25:10</A>&nbsp;Och murarna runt omkring Jerusalem br&#246;tos ned av hela den h&#228;r av kald&#233;er, som &#246;versten f&#246;r drabanterna hade med sig,</p> 
<p><A NAME="an_25:11">25:11</A>&nbsp;och &#229;terstoden av folket, dem som voro kvar i staden, och de &#246;verl&#246;pare som hade g&#229;tt &#246;ver till konungen i Babel, s&#229; ock den &#246;vriga hopen, dem f&#246;rde Nebusaradan, &#246;versten f&#246;r drabanterna, bort i f&#229;ngenskap.</p> 
<p><A NAME="an_25:12">25:12</A>&nbsp;Men av de ringaste i landet l&#228;mnade &#246;versten f&#246;r drabanterna n&#229;gra kvar till ving&#229;rdsm&#228;n och &#229;kerm&#228;n.</p> 
<p><A NAME="an_25:13">25:13</A>&nbsp;Kopparpelarna i HERRENS hus, b&#228;ckenst&#228;llen och kopparhavet i HERRENS hus slogo kald&#233;erna s&#246;nder och f&#246;rde kopparen till Babel.</p> 
<p><A NAME="an_25:14">25:14</A>&nbsp;Och askk&#228;rlen, skovlarna, knivarna, sk&#229;larna och alla koppark&#228;rl som hade begagnats vid gudstj&#228;nsten togo de bort.</p> 
<p><A NAME="an_25:15">25:15</A>&nbsp;Likaledes tog &#246;versten f&#246;r drabanterna bort fyrfaten och offersk&#229;larna, allt som var av rent guld eller av rent silver.</p> 
<p><A NAME="an_25:16">25:16</A>&nbsp;Vad ang&#229;r de tv&#229; pelarna, havet, som var allenast ett, och b&#228;ckenst&#228;llen, som Salomo hade l&#229;tit g&#246;ra till HERRENS hus, s&#229; kunde kopparen i alla dessa f&#246;rem&#229;l icke v&#228;gas.</p> 
<p><A NAME="an_25:17">25:17</A>&nbsp;Aderton alnar h&#246;g var den ena pelaren, och ovanp&#229; den var ett pelarhuvud av koppar, och pelarhuvudet var tre alnar h&#246;gt, och ett n&#228;tverk och granat&#228;pplen funnos p&#229; pelarhuvudet runt omkring, alltsammans av koppar; och likadant var det p&#229; den andra pelaren, &#246;ver n&#228;tverket.</p> 
<p><A NAME="an_25:18">25:18</A>&nbsp;Och &#246;versten f&#246;r drabanterna tog &#246;verstepr&#228;sten Seraja j&#228;mte Sefanja, pr&#228;sten n&#228;st under honom, s&#229; ock de tre som h&#246;llo vakt vid tr&#246;skeln,</p> 
<p><A NAME="an_25:19">25:19</A>&nbsp;och fr&#229;n staden tog han en hovman, den som var anf&#246;rare f&#246;r krigsfolket, och fem av konungens n&#228;rmaste m&#228;n, som p&#229;tr&#228;ffades i staden, s&#229; ock sekreteraren, den h&#228;rh&#246;vitsman som pl&#228;gade utskriva folket i landet till krigstj&#228;nst, och sextio andra m&#228;n av landets folk, som p&#229;tr&#228;ffades i staden --</p> 
<p><A NAME="an_25:20">25:20</A>&nbsp;dessa tog Nebusaradan, &#246;versten f&#246;r drabanterna, och f&#246;rde dem till den babyloniske konungen i Ribla.</p> 
<p><A NAME="an_25:21">25:21</A>&nbsp;Och konungen i Babel l&#228;t avliva dem d&#228;r, i Ribla i Hamats land. blev Juda bortf&#246;rt fr&#229;n sitt land.</p> 
<p><A NAME="an_25:22">25:22</A>&nbsp;Men &#246;ver det folk som blev kvar i Juda land, det folk som Nebukadnessar, konungen i Babel, l&#228;t bliva kvar d&#228;r, satte han Gedalja, son till Ahikam, son till Safan.</p> 
<p><A NAME="an_25:23">25:23</A>&nbsp;N&#228;r d&#229; alla krigsh&#246;vitsm&#228;nnen j&#228;mte sina m&#228;n fingo h&#246;ra att konungen i Babel hade satt Gedalja &#246;ver landet, kommo de till Gedalja i Mispa, n&#228;mligen Ismael, Netanjas son, Johanan, Kareas son, netofatiten Seraja, Tanhumets son, och Jaasanja, maakatitens son, med sina m&#228;n.</p> 
<p><A NAME="an_25:24">25:24</A>&nbsp;Och Gedalja gav dem och deras m&#228;n sin ed och sade till dem: &#187;Frukten icke f&#246;r kald&#233;ernas tj&#228;nare.  Stannen kvar i landet, och tj&#228;nen konungen i Babel, s&#229; skall det g&#229; eder v&#228;l.&#187;</p> 
<p><A NAME="an_25:25">25:25</A>&nbsp;Men i sjunde m&#229;naden kom Ismael, son till Netanja, son till Elisama, av konungslig b&#246;rd, och hade med sig tio m&#228;n, och de slogo ihj&#228;l Gedalja, s&#229; ock de judar och kald&#233;er som voro hos honom i Mispa.</p> 
<p><A NAME="an_25:26">25:26</A>&nbsp;D&#229; br&#246;t allt folket upp, fr&#229;n den minste till den st&#246;rste, tillika med krigsh&#246;vitsm&#228;nnen, och begav sig till Egypten; ty de fruktade f&#246;r kald&#233;erna.</p> 
<p><A NAME="an_25:27">25:27</A>&nbsp;Men i det trettiosjunde &#229;ret sedan Jojakin, Juda konung, hade blivit bortf&#246;rd i f&#229;ngenskap, i tolfte m&#229;naden, p&#229; tjugusjunde dagen i m&#229;naden, tog Evil-Merodak, konungen i Babel -- samma &#229;r han blev konung -- Jojakin, Juda konung, till n&#229;der och befriade honom ur f&#228;ngelset;</p> 
<p><A NAME="an_25:28">25:28</A>&nbsp;Och han talade v&#228;nligt med honom och gav honom fr&#228;msta platsen bland de konungar som voro hos honom i Babel.</p> 
<p><A NAME="an_25:29">25:29</A>&nbsp;Han fick l&#228;gga av sin f&#229;ngdr&#228;kt och best&#228;ndigt &#228;ta vid hans bord, s&#229; l&#228;nge han levde.</p> 
<p><A NAME="an_25:30">25:30</A>&nbsp;Och ett st&#228;ndigt underh&#229;ll gavs honom fr&#229;n konungen, visst f&#246;r var dag, s&#229; l&#228;nge han levde.</p> 
<p><HR>
<CENTER>
<A HREF="ch1.htm">Next: 1 Chronicles</A></CENTER>
</BODY>
</HTML>
