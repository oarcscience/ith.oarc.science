[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](luk) 

------------------------------------------------------------------------

### Armenian (Eastern): John

<span id="an_1:1">1:1</span> Սկզբից էր Բանը, եւ Բանը Աստծու մօտ էր, եւ
Բանը Աստուած էր:

<span id="an_1:2">1:2</span> Նա սկզբից Աստծու մօտ էր:

<span id="an_1:3">1:3</span> Ամէն ինչ նրանով եղաւ. եւ առանց նրան չեղաւ
ոչինչ, որ եղել է:

<span id="an_1:4">1:4</span> Կեանքը նրանով էր: Եւ այդ կեանքը մարդկանց
համար լոյս էր:

<span id="an_1:5">1:5</span> Եւ լոյսը խաւարի մէջ լուսաւորում է, եւ
խաւարը նրան չնուաճեց:

<span id="an_1:6">1:6</span> Կար մի մարդ՝ Աստծուց ուղարկուած. նրա
անունը՝ Յովհաննէս:

<span id="an_1:7">1:7</span> Սա եկաւ որպէս վկայ, որպէսզի վկայի լոյսի
մասին, որ բոլորը նրա միջոցով հաւատան:

<span id="an_1:8">1:8</span> Ինքը լոյսը չէր, այլ եկել էր, որ վկայի լոյսի
մասին:

<span id="an_1:9">1:9</span> Այդ լոյսն էր ճշմարիտ լոյսը, որ լուսաւորում
է ամէն մարդու, որ գալու է աշխարհ:

<span id="an_1:10">1:10</span> Նա աշխարհի մէջ էր, եւ աշխարհը նրանով
եղաւ, սակայն աշխարհը նրան չճանաչեց:

<span id="an_1:11">1:11</span> Իւրայինների մօտ եկաւ, բայց իւրայինները
նրան չընդունեցին:

<span id="an_1:12">1:12</span> Իսկ ովքեր նրան ընդունեցին, նրանց
իշխանութիւն տուեց լինելու Աստծու որդիներ, նրանց, որոնք իր անուանը կը
հաւատան:

<span id="an_1:13">1:13</span> Նրանք ո՛չ արիւնից, ո՛չ մարմնի կամքից եւ
ոչ էլ մարդու կամքից, այլ Աստծուց ծնուեցին:

<span id="an_1:14">1:14</span> Եւ Բանը մարմին եղաւ ու բնակուեց մեր մէջ,
եւ տեսանք նրա փառքը, նման այն փառքի, որ Հայրն է տալիս Միածնին՝ լի
շնորհով ու ճշմարտութեամբ:

<span id="an_1:15">1:15</span> Յովհաննէսը վկայում էր նրա մասին,
աղաղակում եւ ասում. «Սա՛ է, որի մասին ասացի: Նա, որ իմ յետեւից էր գալու,
ինձնից մեծ եղաւ, որովհետեւ ինձնից առաջ կար»:

<span id="an_1:16">1:16</span> Մենք բոլորս նրա լրիւութիւնից ստացանք
շնորհ՝ շնորհի փոխարէն.

<span id="an_1:17">1:17</span> որովհետեւ օրէնքը Մովսէսի միջոցով տրուեց,
իսկ շնորհը եւ ճշմարտութիւնը Յիսուս Քրիստոսի միջոցով եղան:

<span id="an_1:18">1:18</span> Աստծուն ոչ ոք երբեք չի տեսել, բացի միայն
միածին Որդուց, որ Հօր ծոցում է. նա՛ յայտնեց Նրան:

<span id="an_1:19">1:19</span> Եւ Յովհաննէսի վկայութիւնը այս է. երբ
հրեաները Երուսաղէմից քահանաներ ու ղեւտացիներ ուղարկեցին նրա մօտ, որպէսզի
հարցնեն նրան՝ դու ո՞վ ես,

<span id="an_1:20">1:20</span> նա խոստովանեց առանց վարանելու.
խոստովանեց, թէ՝ ես Քրիստոսը չեմ:

<span id="an_1:21">1:21</span> Ու նրան հարցրին՝ իսկ դու ո՞վ ես, Եղիա՞ն
ես: Եւ նա ասաց՝ ո՛չ, չեմ: Իսկ դու մարգարէ՞ն ես: Նա պատասխանեց՝ ո՛չ:

<span id="an_1:22">1:22</span> Իսկ ասա՛ մեզ՝ դու ո՞վ ես, որպէսզի
պատասխան տանենք նրանց, որոնք մեզ ուղարկեցին. ի՞նչ ես ասում քո մասին:

<span id="an_1:23">1:23</span> Նա ասաց. «Ես անապատում կանչողի ձայնն եմ,
հարթեցէ՛ք Տիրոջ ճանապարհը, ինչպէս ասաց Եսայի մարգարէն»:

<span id="an_1:24">1:24</span> Եւ եկողները փարիսեցիների կողմից էին:

<span id="an_1:25">1:25</span> Նրանք հարցրին նրան ու ասացին. «Իսկ դու
ինչո՞ւ ես մկրտում, եթէ դու չես Քրիստոսը, ոչ էլ Եղիան եւ ոչ էլ մարգարէն»:

<span id="an_1:26">1:26</span> Յովհաննէսը պատասխան տուեց նրանց ու ասաց.
«Ես ձեզ մկրտում եմ ջրով. ձեր մէջ կայ մէկը, որին դուք չէք ճանաչում,

<span id="an_1:27">1:27</span> որ գալու է իմ յետեւից, եւ որի կօշիկների
կապերը արձակելու արժանի չեմ ես»:

<span id="an_1:28">1:28</span> Այս բանը պատահեց Բեթաբրիայում, Յորդանանի
միւս կողմում, ուր գտնւում էր Յովհաննէսը եւ մկրտում:

<span id="an_1:29">1:29</span> Հետեւեալ օրը նա տեսաւ Յիսուսին, որ գալիս
էր դէպի իրեն, ու ասաց. «Ահա՛ Գառն Աստուծոյ, որ վերացնում է աշխարհի
մեղքը:

<span id="an_1:30">1:30</span> Սա՛ է նա, որի մասին ես ասում էի՝ իմ
յետեւից գալիս է մէկը, որ ինձնից մեծ եղաւ, որովհետեւ ինձնից առաջ կար:

<span id="an_1:31">1:31</span> Եւ ես չէի ճանաչում նրան, բայց որպէսզի
յայտնի լինի Իսրայէլին, դրա համար ես եկայ ջրով մկրտելու»:

<span id="an_1:32">1:32</span> Յովհաննէսը վկայեց եւ ասաց. «Տեսայ Հոգին,
որ իջնում էր երկնքից որպէս աղաւնի եւ հանգչում նրա վրայ:

<span id="an_1:33">1:33</span> Եւ ես չէի ճանաչում նրան. սակայն նա, ով
ինձ ուղարկեց ջրով մկրտելու, նա ինձ ասաց. «Ում վրայ տեսնես, որ Հոգին
իջնում եւ մնում է, նա՛ է, որ մկրտում է Սուրբ Հոգով»:

<span id="an_1:34">1:34</span> Եւ ես տեսայ ու վկայեցի, թէ սա՛ է Աստծու
Որդին»:

<span id="an_1:35">1:35</span> Հետեւեալ օրը դարձեալ այնտեղ կանգնած էր
Յովհաննէսը. նաեւ՝ իր աշակերտներից երկուսը:

<span id="an_1:36">1:36</span> Եւ նայելով Յիսուսին, որ անցնում գնում էր,
ասաց. «Ահաւասիկ Քրիստոսը՝ Գառն Աստուծոյ»:

<span id="an_1:37">1:37</span> Երկու աշակերտները նրանից լսեցին, ինչ որ
խօսեց, եւ գնացին Յիսուսի յետեւից:

<span id="an_1:38">1:38</span> Երբ Յիսուս յետ դարձաւ եւ տեսաւ նրանց, որ
գալիս էին իր յետեւից, ասաց նրանց. «Ի՞նչ էք ուզում»: Նրանք ասացին նրան.
«Ռաբբի՛ (որ թարգմանւում է՝ վարդապետ), ո՞ւր է քո օթեւանը»:

<span id="an_1:39">1:39</span> Նա նրանց ասաց. «Եկէ՛ք եւ տեսէ՛ք»: Եկան եւ
տեսան, թէ որտեղ էր նրա օթեւանը. եւ այն օրը նրա մօտ գիշերեցին, որովհետեւ
մօտ ժամը չորսն էր:

<span id="an_1:40">1:40</span> Սիմոն Պետրոսի եղբայր Անդրէասը մէկն էր այն
երկուսից, որոնք լսեցին Յովհաննէսի ասածը եւ գնացին Յիսուսի յետեւից:

<span id="an_1:41">1:41</span> Սա նախ գտնում է իր եղբայր Սիմոնին ու նրան
ասում է. «Գտանք Մեսիային» (որ թարգմանւում է՝ Քրիստոս):

<span id="an_1:42">1:42</span> Սա նրան տարաւ Յիսուսի մօտ: Նայելով նրան՝
Յիսուս ասաց. «Դու Յովնանի որդի Սիմոնն ես. դու պիտի կոչուես Կեփաս» (որ
թարգմանւում է՝ Պետրոս):

<span id="an_1:43">1:43</span> Յաջորդ օրը Յիսուս որոշեց Գալիլիա մեկնել.
գտաւ Փիլիպպոսին ու նրան ասաց. «Արի՛ իմ յետեւից»:

<span id="an_1:44">1:44</span> Եւ Փիլիպպոսը Բեթսայիդայից էր, Անդրէասի եւ
Պետրոսի քաղաքից:

<span id="an_1:45">1:45</span> Փիլիպպոսը գտնում է Նաթանայէլին ու նրան
ասում. «Ում մասին որ Մովսէսը օրէնքի մէջ եւ մարգարէները գրել են, գտանք
նրան՝ Յիսուսին՝ Յովսէփի որդուն, Նազարէթ քաղաքից»:

<span id="an_1:46">1:46</span> Նաթանայէլը նրան ասաց. «Իսկ կարելի՞ է, որ
Նազարէթից մի որեւիցէ լաւ բան դուրս գայ»: Փիլիպպոսը նրան ասաց. «Արի՛ եւ
տե՛ս»:

<span id="an_1:47">1:47</span> Երբ Յիսուս տեսաւ Նաթանայէլին, որ իր մօտ
էր գալիս, ասաց նրա մասին. «Ահա՛ իսկական մի իսրայէլացի, որի մէջ
նենգութիւն չկայ»:

<span id="an_1:48">1:48</span> Նաթանայէլը նրան ասաց. «Որտեղի՞ց ես ինձ
ճանաչում»: Յիսուս պատասխանեց եւ ասաց նրան. «Փիլիպպոսը դեռ քեզ չկանչած,
երբ թզենու տակ էիր, տեսայ քեզ»:

<span id="an_1:49">1:49</span> Նաթանայէլը պատասխան տուեց նրան ու ասաց.
«Ռաբբի՛, դո՛ւ ես Աստծու Որդին, դո՛ւ ես Իսրայէլի թագաւորը»:

<span id="an_1:50">1:50</span> Յիսուս պատասխան տուեց նրան ու ասաց. «Նրա
համա՞ր ես հաւատում, որ քեզ ասացի, թէ՝ թզենու տակ տեսայ քեզ. դրանից շատ
աւելի մեծ բաներ պիտի տեսնես»:

<span id="an_1:51">1:51</span> Եւ ասաց նրան. «Ճշմարիտ, ճշմարիտ եմ ասում
ձեզ, պիտի տեսնէք երկինքը բացուած եւ Աստծու հրեշտակներին՝ բարձրանալիս եւ
իջնելիս մարդու Որդու վրայ»:

<span id="an_2:1">2:1</span> Գալիլիա հասնելու երրորդ օրը Կանա քաղաքում
հարսանիք կար: Եւ Յիսուսի մայրը այնտեղ էր:

<span id="an_2:2">2:2</span> Հարսանիքի հրաւիրուեցին նաեւ Յիսուս եւ իր
աշակերտները:

<span id="an_2:3">2:3</span> Եւ երբ գինին պակասեց, մայրը Յիսուսին ասաց.
«Գինի չունեն»:

<span id="an_2:4">2:4</span> Եւ Յիսուս նրան ասաց. «Ի՞նչ ես ուզում
ինձնից, ո՛վ կին, իմ ժամանակը դեռ չի հասել»:

<span id="an_2:5">2:5</span> Նրա մայրը սպասաւորներին ասաց. «Ինչ որ ձեզ
ասի, արէ՛ք»:

<span id="an_2:6">2:6</span> Այնտեղ կային քարէ վեց թակոյկներ՝ հրեաների
սովորութեան համաձայն մաքրուելու համար. նրանցից իւրաքանչիւրը շուրջ հարիւր
լիտր տարողութիւն ունէր:

<span id="an_2:7">2:7</span> Յիսուս նրանց ասաց. «Լցրէ՛ք այդ թակոյկները
ջրով»: Եւ լցրին բերնէբերան:

<span id="an_2:8">2:8</span> Եւ ասաց նրանց. «Հիմա վերցրէ՛ք եւ տարէ՛ք
սեղանապետին»: Եւ նրանք տարան:

<span id="an_2:9">2:9</span> Եւ երբ սեղանապետը ճաշակեց գինի դարձած ջուրը
ու չէր իմանում, թէ որտեղից է (բայց սպասաւորները, որոնք ջուր լցրին,
գիտէին),

<span id="an_2:10">2:10</span> խօսեց փեսայի հետ ու ասաց. «Ամէն մարդ նախ
ընտիր գինին է մատուցում, եւ երբ հարբած են, այն ժամանակ՝ վատը: Իսկ դու
ընտիր գինին մինչեւ հիմա պահել ես»:

<span id="an_2:11">2:11</span> Յիսուս այս առաջին նշանն արեց Գալիլիայի
Կանա քաղաքում որպէս սկիզբը նշանների եւ յայտնեց իր փառքը, ու նրա
աշակերտները հաւատացին նրան:

<span id="an_2:12">2:12</span> Սրանից յետոյ Յիսուս Կափառնայում իջաւ իր
մօր եւ իր եղբայրների հետ. եւ այնտեղ մնաց միայն մի քանի օր:

<span id="an_2:13">2:13</span> Հրեաների զատիկը մօտ էր, եւ Յիսուս
Երուսաղէմ ելաւ:

<span id="an_2:14">2:14</span> Եւ տաճարի մէջ գտաւ նրանց, որ վաճառում էին
արջառներ, ոչխարներ եւ աղաւնիներ, ինչպէս նաեւ՝ լումայափոխներ, որ նստած
էին:

<span id="an_2:15">2:15</span> Եւ չուանից խարազան շինեց ու բոլորին
տաճարից դուրս հանեց. նաեւ՝ ոչխարներն ու արջառները. իսկ լումայափոխների
պղնձադրամները ցիր ու ցան արեց եւ նրանց սեղանները շուռ տուեց:

<span id="an_2:16">2:16</span> Իսկ աղաւնի վաճառողներին ասաց. «Դրանք
այստեղից վերցրէ՛ք եւ իմ Հօր Տունը վաճառատան մի՛ վերածէք»:

<span id="an_2:17">2:17</span> Նրա աշակերտները յետոյ յիշեցին, որ գրուած
է. «Քո Տան նկատմամբ իմ նախանձախնդրութիւնը ինձ պիտի ուտի»:

<span id="an_2:18">2:18</span> Հրեաները նրան ասացին. «Ի՞նչ նշան ցոյց կը
տաս մեզ, թէ իրաւունք ունես այդ բանն անելու»:

<span id="an_2:19">2:19</span> Պատասխանեց նրանց Յիսուս եւ ասաց.
«Քանդեցէ՛ք այդ տաճարը, եւ երեք օրուայ ընթացքում այն կը վերականգնեմ»:

<span id="an_2:20">2:20</span> Հրեաները նրան ասացին. «Քառասունվեց տարում
շինուեց այս տաճարը, իսկ դու երե՞ք օրում այն վերականգնում ես»:

<span id="an_2:21">2:21</span> Բայց նա իր մարմնի տաճարի մասին էր խօսում:

<span id="an_2:22">2:22</span> Իսկ երբ մեռելներից յարութիւն առաւ, նրա
աշակերտները յիշեցին, թէ այդ է, որ ասել էր. եւ հաւատացին Գրքին ու այն
խօսքին, որ Յիսուս ասել էր:

<span id="an_2:23">2:23</span> Եւ երբ Յիսուս զատկի տօնին Երուսաղէմում էր
գտնւում, շատեր հաւատացին նրան, քանի որ տեսնում էին այն նշանները, որ
կատարում էր:

<span id="an_2:24">2:24</span> Բայց Յիսուս անձամբ վստահութիւն չունէր
նրանց նկատմամբ, որովհետեւ ինքն ամենքին ճանաչում էր

<span id="an_2:25">2:25</span> եւ կարիք չկար, որ որեւէ մէկը վկայէր
մարդու մասին, քանի որ ինքն արդէն գիտէր, թէ ինչ կար մարդու հոգու մէջ:

<span id="an_3:1">3:1</span> Եւ փարիսեցիների մէջ Նիկոդեմոս անունով մի
մարդ կար, որ հրեաների իշխանաւոր էր:

<span id="an_3:2">3:2</span> Սա գիշերով եկաւ նրա մօտ ու նրան ասաց.
«Ռաբբի՛, գիտենք, որ Աստծուց ես եկել որպէս վարդապետ, որովհետեւ ոչ ոք չի
կարող կատարել այն նշանները, որ դու ես անում, եթէ Աստուած նրա հետ չլինի»:

<span id="an_3:3">3:3</span> Յիսուս պատասխանեց եւ ասաց նրան. «Ճշմարիտ,
ճշմարիտ եմ ասում քեզ, եթէ մէկը վերստին չծնուի, չի կարող Աստծու
արքայութիւնը տեսնել»:

<span id="an_3:4">3:4</span> Նիկոդեմոսը նրան ասաց. «Ինչպէ՞ս կարող է
ծնուել մի մարդ, որ ծեր է. միթէ կարելի՞ է իր մօր որովայնը կրկին անգամ
մտնել ու ծնուել»:

<span id="an_3:5">3:5</span> Յիսուս պատասխան տուեց եւ ասաց. «Ճշմարիտ,
ճշմարիտ եմ ասում քեզ, եթէ մէկը ջրից ու Հոգուց չծնուի, չի կարող Աստծու
արքայութիւնը մտնել.

<span id="an_3:6">3:6</span> որովհետեւ մարմնից ծնուածը մարմին է, իսկ
Հոգուց ծնուածը՝ հոգի:

<span id="an_3:7">3:7</span> Դու մի՛ զարմացիր, որ քեզ ասացի՝ պէտք է ձեզ
վերստին ծնուել.

<span id="an_3:8">3:8</span> որովհետեւ քամին ուր ուզում է՝ փչում է, եւ
նրա ձայնը լսում ես, բայց չգիտես որտեղից է գալիս կամ ուր է գնում. այսպէս
է եւ ամէն ոք, որ Հոգուց է ծնուած»:

<span id="an_3:9">3:9</span> Նիկոդեմոսը հարցրեց նրան. «Այդ ինչպէ՞ս կարող
է լինել»:

<span id="an_3:10">3:10</span> Յիսուս պատասխանեց եւ ասաց նրան. «Դո՛ւ ես
Իսրայէլի վարդապետ եւ այդ չգիտե՞ս:

<span id="an_3:11">3:11</span> Ճշմարիտ, ճշմարիտ եմ ասում քեզ, խօսում
ենք, ինչ որ գիտենք, եւ վկայում ենք, ինչ որ տեսել ենք, եւ մեր վկայութիւնը
չէք ընդունում:

<span id="an_3:12">3:12</span> Իսկ արդ, եթէ երկրաւոր բաներ ասացի ձեզ, եւ
չէք հաւատում, ապա ինչպէ՞ս պիտի հաւատաք, եթէ երկնաւոր բաներ ասեմ:

<span id="an_3:13">3:13</span> Արդ, ոչ ոք երկինք չի ելել, եթէ ոչ նա, որ
իջաւ երկնքից՝ մարդու Որդին, որ երկնքից էր:

<span id="an_3:14">3:14</span> Եւ ինչպէս որ Մովսէսը անապատում բարձրացրեց
օձը, այնպէս էլ մարդու Որդին պէտք է բարձրանայ,

<span id="an_3:15">3:15</span> որպէսզի, ով նրան հաւատում է, յաւիտենական
կեանքն ընդունի.

<span id="an_3:16">3:16</span> քանի որ Աստուած այնքան սիրեց աշխարհը, որ
մինչեւ իսկ իր միածին Որդուն տուեց, որպէսզի, ով նրան հաւատում է, չկորչի,
այլ ընդունի յաւիտենական կեանքը.

<span id="an_3:17">3:17</span> որովհետեւ Աստուած իր Որդուն չուղարկեց
աշխարհ, որ դատապարտի աշխարհը, այլ՝ որպէսզի աշխարհը նրանով փրկուի:

<span id="an_3:18">3:18</span> Ով նրան հաւատում է, չպիտի դատապարտուի, եւ
ով նրան չի հաւատում, արդէն իսկ դատապարտուած է, քանի որ Աստծու միածին
Որդու անուանը չհաւատաց:

<span id="an_3:19">3:19</span> Եւ դատաստանը այսպէ՛ս իսկ է. որ լոյսը եկաւ
աշխարհ, սակայն մարդիկ խաւարն աւելի սիրեցին, քան լոյսը, որովհետեւ իրենց
գործեր ը չար էին.

<span id="an_3:20">3:20</span> որովհետեւ, ով չարիք է գործում, ատում է
լոյսը եւ չի գալիս դէպի լոյսը, որպէսզի նրա գործերը իր երեսովը չտան:

<span id="an_3:21">3:21</span> Իսկ ով կատարում է այն, ինչ ճշմարիտ է,
գալիս է դէպի լոյսը, որպէսզի նրա գործերը յայտնի լինեն, թէ Աստուծով
կատարուեցին»:

<span id="an_3:22">3:22</span> Այնուհետեւ Յիսուս եւ իր աշակերտները
Հրէաստանի երկիրը եկան, եւ նա այնտեղ շրջում էր նրանց հետ ու մկրտում:

<span id="an_3:23">3:23</span> Յովհաննէսն էլ մկրտում էր Այենոնում,
Երուսաղէմի մօտ, որովհետեւ այնտեղ շատ ջրեր կային, եւ մարդիկ գալիս ու
մկրտւում էին,

<span id="an_3:24">3:24</span> քանի դեռ Յովհաննէսին չէին բանտարկել:

<span id="an_3:25">3:25</span> Եւ Յովհաննէսի աշակերտների ու մի հրեայի
միջեւ մաքրութեան մասին մի հարց ծագեց:

<span id="an_3:26">3:26</span> Նրանք եկան Յովհաննէսի մօտ եւ նրան ասացին.
«Ռաբբի՛, նա, որ Յորդանանի միւս կողմում քեզ հետ էր, եւ որի մասին դու
վկայեցիր, ահաւասիկ նա մկրտում է, եւ ամէնքը գալիս են նրա մօտ»:

<span id="an_3:27">3:27</span> Յովհաննէսը պատասխանեց եւ ասաց. «Մարդն
իրենից որեւէ բան անել չի կարող, եթէ նրան ի վերուստ՝ երկնքից այդ տրուած
չէ:

<span id="an_3:28">3:28</span> Դուք ինքներդ էք վկայում ինձ, որ ձեզ
ասացի. ես Քրիստոսը չեմ, այլ ուղարկուած եմ նրա առաջից:

<span id="an_3:29">3:29</span> Ով հարս ունի, նա՛ է փեսան. իսկ փեսայի
բարեկամը, որ կանգնած լսում է նրան, մեծապէս ուրախանում է փեսայի ձայնի
համար. արդ, այս ուրախութիւնը, որ իմն է, կատարեալ է:

<span id="an_3:30">3:30</span> Պէտք է, որ նա մեծանայ, իսկ ես՝ նուազեմ»:

<span id="an_3:31">3:31</span> «Նա, որ ի վերուստ է գալիս, վեր է ամենքից.
նա, որ այս երկրից է, երկրաւոր է եւ երկրաւոր բաների մասին է խօսում:

<span id="an_3:32">3:32</span> Նա, որ երկնքից է գալիս, վկայում է, ինչ որ
տեսել ու լսել է, սակայն նրա վկայութիւնը ոչ ոք չի ընդունում:

<span id="an_3:33">3:33</span> Ով ընդունում է նրա վկայութիւնը, հաստատած
կը լինի, որ Աստուած ճշմարիտ է,

<span id="an_3:34">3:34</span> քանի որ նա, ում Աստուած ուղարկեց, Աստծու
խօսքերն է խօսում. որովհետեւ Աստուած Հոգին տալիս է առանց չափի:

<span id="an_3:35">3:35</span> Հայրը սիրում է Որդուն եւ ամէն ինչ տուել է
նրա ձեռքը:

<span id="an_3:36">3:36</span> Ով հաւատում է Որդուն, ընդունում է
յաւիտենական կեանքը, իսկ ով չի հնազանդւում Որդուն, կեանք չի տեսնի, այլ
նրա վրայ կը մնայ Աստծու բարկութիւնը»:

<span id="an_4:1">4:1</span> Երբ Յիսուս իմացաւ, որ փարիսեցիները լսել են,
թէ ինքն աւելի շատ աշակերտներ է դարձնում եւ մկրտում, քան Յովհաննէսը

<span id="an_4:2">4:2</span> (թէպէտեւ ոչ թէ Յիսուս ինքն էր մկրտում, այլ՝
նրա աշակերտները),

<span id="an_4:3">4:3</span> թողեց Հրէաստան երկիրը եւ վերստին եկաւ
Գալիլիա:

<span id="an_4:4">4:4</span> Եւ անհրաժեշտ էր, որ նա անցնէր Սամարիայով:

<span id="an_4:5">4:5</span> Նա գալիս է Սամարիայի մի քաղաքը, որի անունն
էր Սիւքար, մօտիկ այն գիւղին, որ Յակոբը տուել էր իր որդուն՝ Յովսէփին:

<span id="an_4:6">4:6</span> Եւ այնտեղ Յակոբի աղբիւրը կար: Եւ Յիսուս
ճանապարհից յոգնած՝ նստեց աղբիւրի մօտ. կէսօր էր:

<span id="an_4:7">4:7</span> Սամարիայից մի կին է գալիս ջուր հանելու.
Յիսուս նրան ասում է.

<span id="an_4:8">4:8</span> «Ինձ խմելու ջուր տուր» (քանի որ նրա
աշակերտները գնացել էին քաղաք, որպէսզի ուտելիք գնեն):

<span id="an_4:9">4:9</span> Սամարացի կինը նրան ասում է. «Դու, որ հրեայ
ես, ինչպէ՞ս ինձնից՝ սամարացի կնոջից, խմելու ջուր ես ուզում» (որովհետեւ
հրեաները սամարացիների հետ երբեք շփում չեն ունենում):

<span id="an_4:10">4:10</span> Յիսուս նրան պատասխանեց եւ ասաց. «Եթէ դու
գիտենայի՜ր Աստծու պարգեւները, եւ թէ ով է, որ քեզ ասում է՝ «Ինձ խմելու
ջուր տուր», գուցէ ինքդ արդարեւ նրանից կ՚ուզէիր, եւ նա քեզ կենդանի ջուր
կը տար»:

<span id="an_4:11">4:11</span> Կինը նրան ասաց. «Տէ՛ր, սակայն դու դոյլ
իսկ չունես, եւ այս ջրհորը խորն է. ուրեմն դու որտեղի՞ց կ՚ունենաս կենդանի
ջուր:

<span id="an_4:12">4:12</span> Միթէ դու աւելի մե՞ծ մէկն ես, քան մեր
հայրը՝ Յակոբը, որ այս ջրհորը մեզ տուել է եւ ինքն էլ խմել է սրանից. նաեւ՝
իր որդիներն ու իր հօտերը»:

<span id="an_4:13">4:13</span> Յիսուս նրան պատասխանեց եւ ասաց. «Ով որ
այս ջրից խմի, նորից կը ծարաւի, բայց ով որ խմի այն ջրից, որ ես եմ տալու
նրան, յաւիտեան չպիտի ծարաւի:

<span id="an_4:14">4:14</span> Իսկ այն ջուրը, որ ես նրան տալու եմ, նրա
մէջ կը լինի բխող ջրի աղբիւր յաւիտենական կեանքի համար»:

<span id="an_4:15">4:15</span> Կինը ասաց նրան. «Տէ՛ր, տո՛ւր ինձ այդ
ջուրը, որպէսզի չծարաւեմ եւ այստեղ չգամ ջուր հանելու»:

<span id="an_4:16">4:16</span> Յիսուս նրան ասաց. «Գնա՛, ամուսնուդ
կանչի՛ր եւ արի՛ այստեղ»:

<span id="an_4:17">4:17</span> Կինը պատասխան տուեց նրան եւ ասաց.
«Ամուսին չունեմ»: Յիսուս նրան ասաց. «Լա՛ւ ասացիր, թէ՝ ամուսին չունեմ,

<span id="an_4:18">4:18</span> որովհետեւ հինգ մարդ ես փոխել եւ ում հետ,
որ այժմ ապրում ես, քո ամուսինը չէ. այդ ճիշտ ասացիր»:

<span id="an_4:19">4:19</span> Կինը նրան ասաց. «Տէ՛ր, ինձ թւում է, թէ
դու մարգարէ ես:

<span id="an_4:20">4:20</span> Մեր հայրերը այս լերան վրայ երկրպագութիւն
արեցին, իսկ դուք ասում էք, թէ միայն Երուսաղէմն է այն տեղը, ուր արժան է
երկրպագել»:

<span id="an_4:21">4:21</span> Յիսուս նրան ասաց. «Ո՛վ կին, հաւատա՛ ինձ,
որ կը գայ ժամանակը, երբ ո՛չ այս լերան վրայ եւ ո՛չ էլ Երուսաղէմում
կ՚երկրպագեն Հօրը:

<span id="an_4:22">4:22</span> Դուք երկրպագում էք նրան, ում չգիտէք, իսկ
մենք երկրպագում ենք նրան, ում գիտենք, որովհետեւ փրկութիւնը հրեաներից է:

<span id="an_4:23">4:23</span> Բայց կը գայ ժամանակը, եւ արդէն իսկ եկել
է, երբ ճշմարիտ երկրպագուները կ՚երկրպագեն Հօրը հոգով եւ ճշմարտութեամբ,
քանի որ Հայրն էլ իրեն այդպիսի երկրպագուներ է ուզում:

<span id="an_4:24">4:24</span> Հոգի է Աստուած, եւ նրա երկրպագուները պէտք
է հոգով եւ ճշմարտութեամբ երկրպագեն»:

<span id="an_4:25">4:25</span> Կինը ասաց նրան. «Գիտեմ, որ Մեսիան՝
Քրիստոս կոչուածը, կը գայ. երբ նա գայ, մեզ ամէն ինչ կը պատմի»:

<span id="an_4:26">4:26</span> Յիսուս նրան ասաց. «Այդ ես եմ, որ խօսում
եմ քեզ հետ»:

<span id="an_4:27">4:27</span> Եւ այդ խօսքի վրայ նրա աշակերտները եկան եւ
զարմանում էին, որ նա խօսում էր այդ կնոջ հետ, բայց նրանցից ոչ ոք չասաց,
թէ՝ ի՞նչ ես ուզում կամ ի՞նչ ես խօսում նրա հետ:

<span id="an_4:28">4:28</span> Կինը թողեց իր սափորը եւ քաղաք գնաց ու
ասաց մարդկանց.

<span id="an_4:29">4:29</span> «Եկէք տեսէ՛ք մի մարդու, որ ինձ ասաց այն
բոլորը, ինչ արել եմ. արդեօք նա՞ է Քրիստոսը»:

<span id="an_4:30">4:30</span> Նրանք ելան քաղաքից եւ գալիս էին նրա մօտ:

<span id="an_4:31">4:31</span> Եւ մինչ նրանք դեռ չէին եկել, աշակերտներն
աղաչում էին նրան ու ասում. «Ռաբբի՛, հա՛ց կեր»:

<span id="an_4:32">4:32</span> Նա ասաց նրանց. «Ես ունեմ ուտելու
կերակուր, որ դուք չգիտէք»:

<span id="an_4:33">4:33</span> Աշակերտները իրար մէջ ասում էին՝ արդեօք
մէկը դրան ուտելու բա՞ն է բերել:

<span id="an_4:34">4:34</span> Յիսուս նրանց ասաց. «Իմ կերակուրն այն է,
որ կամքը կատարեմ նրա՛, ով ինձ ուղարկել է, եւ կատարեմ նրա գործը:

<span id="an_4:35">4:35</span> Չէ՞ որ դուք էք ասում, թէ չորս ամիս եւս
կայ, որ հունձը գայ. ահա ես ձեզ ասում եմ. բարձրացրէ՛ք ձեր աչքերը եւ
տեսէ՛ք արտերը, որ սպիտակել են եւ հասել հնձի համար:

<span id="an_4:36">4:36</span> Եւ ով հնձում է, վարձ է ստանում ու
յաւիտենական կեանքի համար պտուղ է կուտակում, որպէսզի սերմանողն ու հնձողը
հաւասարապէս ցնծան:

<span id="an_4:37">4:37</span> Հէնց սրանով է ճշմարիտ այն խօսքը, թէ՝ ա՛յլ
է սերմանողը եւ ա՛յլ՝ հնձողը:

<span id="an_4:38">4:38</span> Ես ուղարկեցի ձեզ հնձելու այն, որի վրայ
աշխատանք չէիք թափել. ուրիշներ աշխատանք թափեցին, իսկ դուք նրանց վաստակի
մէջ մտաք»:

<span id="an_4:39">4:39</span> Եւ սամարացիների այդ քաղաքից շատեր
հաւատացին նրան այն կնոջ խօսքի համար, որ վկայեց, թէ՝ ինձ ասաց այն բոլորը,
ինչ ես արել էի:

<span id="an_4:40">4:40</span> Իսկ երբ սամարացիները նրա մօտ եկան,
աղաչում էին, որ իրենց մօտ մնայ. եւ նա այնտեղ մնաց երկու օր:

<span id="an_4:41">4:41</span> Ուրիշ շատեր էլ նրան հաւատացին՝ իր խօսքի
համար.

<span id="an_4:42">4:42</span> եւ կնոջն ասում էին. «Այսուհետեւ քո
խօսքերի համար չէ, որ հաւատում ենք, որովհետեւ մենք ինքներս լսեցինք նրանից
եւ գիտենք, թէ նա՛ է ճշմարտապէս Փրկիչն աշխարհի»:

<span id="an_4:43">4:43</span> Եւ երկու օր յետոյ նա ելաւ այնտեղից եւ
գնաց Գալիլիա.

<span id="an_4:44">4:44</span> քանի որ Յիսուս ինքն իսկ վկայել էր, թէ
մարգարէն իր գաւառում պատիւ չունի:

<span id="an_4:45">4:45</span> Սակայն, երբ նա Գալիլիա եկաւ,
գալիլիացիները նրան ընդունեցին, որովհետեւ նրանք եւս տեսել էին այն բոլոր
նշանները, որ նա արեց Երուսաղէմում՝ տօնի ժամանակ, քանի որ նրանք էլ էին
եկել տօնին:

<span id="an_4:46">4:46</span> Յիսուս դարձեալ եկաւ Գալիլիայի Կանա
քաղաքը, ուր ջուրը գինու էր վերածել: Պալատական մի պաշտօնատար կար, որի
որդին հիւանդ էր Կափառնայումում:

<span id="an_4:47">4:47</span> Երբ նա լսեց, թէ Յիսուս Հրէաստանից Գալիլիա
է եկել, եկաւ նրա մօտ եւ աղաչում էր, որ Կափառնայում իջնի ու իր որդուն
բժշկի, քանի որ մերձիմահ էր:

<span id="an_4:48">4:48</span> Յիսուս նրան ասաց. «Եթէ նշաններ եւ
զարմանալի գործեր չտեսնէք, չէք հաւատում»:

<span id="an_4:49">4:49</span> Պաշտօնատարը նրան ասաց. «Տէ՛ր, իջի՛ր, քանի
դեռ իմ որդին չի մեռել»:

<span id="an_4:50">4:50</span> Յիսուս նրան ասաց. «Գնա՛, քո որդին կենդանի
է»: Եւ մարդը հաւատաց Յիսուսի ասած խօսքին ու գնաց:

<span id="an_4:51">4:51</span> Եւ մինչդեռ նա իջնում էր, նրա ծառաները
ընդառաջ ելան նրան, աւետիս տուեցին եւ ասացին, թէ նրա տղան կենդանի է:

<span id="an_4:52">4:52</span> Նա հարցրեց նրանց, թէ ո՞ր ժամին
ապաքինուեց: Նրան ասացին. «Երէկ, յետմիջօրէի ժամը մէկին ջերմը նրան թողեց»:

<span id="an_4:53">4:53</span> Հայրը գիտակցեց, որ այդ ժամին էր, երբ
Յիսուս նրան ասաց՝ քո որդին կենդանի է: Եւ հաւատաց ինքը, ու իր ամբողջ
ընտանիքը:

<span id="an_4:54">4:54</span> Այս դարձեալ երկրորդ նշանն է, որ արեց
Յիսուս՝ Հրէաստանից Գալիլիա գալուց յետոյ:

<span id="an_5:1">5:1</span> Դրանից յետոյ հրեաների տօնն էր, եւ Յիսուս
Երուսաղէմ ելաւ:

<span id="an_5:2">5:2</span> Եւ Երուսաղէմում, Ոչխարների աւազանի մօտ մի
տեղ կար, որ եբրայերէն անուանւում էր Բեթհեզդա՝ հինգ սրահներով,

<span id="an_5:3">5:3</span> որոնց մէջ պառկած էր մի մեծ բազմութիւն
հիւանդների, կոյրերի, կաղերի եւ գօսացածների, որոնք սպասում էին ջրերի
խառնուելուն:

<span id="an_5:4">5:4</span> Եւ Տիրոջ հրեշտակը ժամանակ առ ժամանակ իջնում
էր աւազանը եւ ջրերը խառնում. եւ ով ջրերի խառնուելու ժամանակ առաջինն էր
իջնում, բժշկւում էր՝ հիւանդութիւնից նշան անգամ չպահելով:

<span id="an_5:5">5:5</span> Այնտեղ կար մի մարդ, որ երեսունութ տարուց ի
վեր հիւանդ էր:

<span id="an_5:6">5:6</span> Երբ Յիսուս տեսաւ, որ նա պառկած ընկած է, եւ
իմացաւ, որ դա շատ ժամանակից ի վեր էր, նրան ասաց. «Կամենո՞ւմ ես առողջ
լինել»:

<span id="an_5:7">5:7</span> Հիւանդը պատասխանեց նրան. «Տէ՛ր, ոչ ոք
չունեմ, որ, երբ ջրերը խառնուեն, ինձ աւազանի մէջ իջեցնի. եւ մինչ ես
դանդաղում եմ, մէկ ուրիշն ինձնից աւելի առաջ է իջնում»:

<span id="an_5:8">5:8</span> Յիսուս նրան ասաց. «Վե՛ր կաց, վերցրո՛ւ քո
մահիճը եւ գնա՛»:

<span id="an_5:9">5:9</span> Եւ մարդը առողջացաւ, վեր կացաւ, վերցրեց իր
մահիճը եւ ման էր գալիս. եւ այն օրը շաբաթ էր:

<span id="an_5:10">5:10</span> Հրեաները բժշկուած մարդուն ասացին. «Շաբաթ
օր է եւ օրինաւոր չէ, որ վերցնես մահիճդ»:

<span id="an_5:11">5:11</span> Նա նրանց ասաց. «Նա, որ ինձ բժշկեց, նա՛
ինձ ասաց՝ վերցրո՛ւ քո մահիճը եւ գնա՛»:

<span id="an_5:12">5:12</span> Նրան հարցրին ու ասացին. «Ո՞վ է այն մարդը,
որ քեզ ասաց՝ վերցրո՛ւ քո մահիճը եւ շրջի՛ր»:

<span id="an_5:13">5:13</span> Իսկ բժշկուածը չէր իմանում, թէ ո՛վ է նա,
որովհետեւ Յիսուս այդտեղից ամբոխի պատճառով հեռացել էր:

<span id="an_5:14">5:14</span> Այնուհետեւ Յիսուս նրան գտաւ տաճարում ու
ասաց նրան. «Ահաւասիկ առողջացար, այլեւս մի՛ մեղանչիր, որպէսզի մի աւելի
չար բան չպատահի քեզ»:

<span id="an_5:15">5:15</span> Մարդը գնաց եւ հրեաներին պատմեց, թէ՝
Յիսուս էր, որ ինձ բժշկեց:

<span id="an_5:16">5:16</span> Եւ հրեաները Յիսուսին հալածում էին նրա
համար, որ շաբաթ օրով էր անում այդ բաները:

<span id="an_5:17">5:17</span> Սակայն Յիսուս պատասխանեց նրանց եւ ասաց.
«Իմ Հայրը մինչեւ այժմ գործում է, ուրեմն ես եւս գործում եմ»:

<span id="an_5:18">5:18</span> Դրա համար հրեաները առաւել եւս ուզում էին
նրան սպանել, որովհետեւ ոչ միայն չէր պահում շաբաթը, այլ նաեւ Աստծուն
կոչում էր իր Հայրը եւ իր անձը Աստծուն հաւասար էր դասում:

<span id="an_5:19">5:19</span> Յիսուս ասաց նրանց. «Ճշմարիտ, ճշմարիտ եմ
ասում ձեզ, մարդու Որդին ինքն իրենից ոչինչ չի կարող անել, այլ անում է
այն, ինչ տեսնում է, թէ Հայրը կատարում է, որովհետեւ ինչ որ Հայրն է անում,
նոյնը նրա նման եւ Որդին է գործում,

<span id="an_5:20">5:20</span> քանի որ Հայրը սիրում է Որդուն, եւ այն
ամէնը, ինչ ինքն է անում, ցոյց է տալիս նրան. եւ նրան ցոյց կը տայ սրանից
շատ աւելի մեծ գործեր, որոնց վրայ դուք կը զարմանաք.

<span id="an_5:21">5:21</span> որովհետեւ, ինչպէս որ Հայրը յարութիւն է
տալիս մեռելներին եւ կենդանացնում է, նոյնպէս եւ Որդին կենդանացնում է՝ ում
կամենայ:

<span id="an_5:22">5:22</span> Սակայն Հայրը ոչ մէկին չի դատում, այլ ամէն
դատաստան տուել է իր Որդուն,

<span id="an_5:23">5:23</span> որպէսզի ամէնքը պատուեն Որդուն, ինչպէս
պատւում են Հօրը: Ով Որդուն չի պատւում, չի պատւում եւ Հօրը՝ նրան
առաքողին:

<span id="an_5:24">5:24</span> Ճշմարիտ, ճշմարիտ եմ ասում ձեզ, որ, ով իմ
խօսքը լսում է ու հաւատում է նրան, ով ինձ առաքեց, ընդունում է յաւիտենական
կեանքը եւ չի դատապարտւում, այլ մահուանից կեանք անցաւ:

<span id="an_5:25">5:25</span> Ճշմարիտ, ճշմարիտ եմ ասում ձեզ, որ կը գայ
ժամանակ, եւ արդէն իսկ եկել է, երբ մեռելները կը լսեն Աստծու Որդու ձայնը,
եւ նրանք, որ կը լսեն, կ՚ապրեն,

<span id="an_5:26">5:26</span> որովհետեւ, ինչպէս Հայրն ինքն իր մէջ կեանք
ունի եւ կեանք է տալիս, նոյնպէս եւ Որդուն տուեց ինքն իր մէջ կեանք ունենալ
եւ տալ:

<span id="an_5:27">5:27</span> Եւ նրան իշխանութիւն տուեց դատաստան
անելու, քանի որ մարդու Որդի է.

<span id="an_5:28">5:28</span> դրա վրայ ինչո՞ւ էք զարմանում, որովհետեւ
կը գայ ժամանակ, երբ բոլոր նրանք, որ գերեզմաններում են, կը լսեն նրա ձայնը

<span id="an_5:29">5:29</span> եւ դուրս կը գան. ովքեր բարի գործեր են
արել՝ կեանքի յարութեան համար, իսկ ովքեր չար գործեր են արել՝ դատաստանի
յարութեան համար:

<span id="an_5:30">5:30</span> Ես ինքս ինձնից ոչինչ անել չեմ կարող, այլ,
ինչպէս լսում եմ Հօրից՝ դատում եմ, եւ իմ դատաստանը արդար է, որովհետեւ ոչ
թէ իմ կամքն եմ որոնում, այլ նրա կամքը, ով ինձ առաքեց»:

<span id="an_5:31">5:31</span> «Եթէ ես եմ վկայում իմ մասին, իմ
վկայութիւնը հաւաստի չէ:

<span id="an_5:32">5:32</span> Ուրիշն է, որ վկայում է իմ մասին. եւ դուք
գիտէք, որ հաւաստի է այն վկայութիւնը, որ նա վկայեց իմ մասին:

<span id="an_5:33">5:33</span> Յովհաննէսի մօտ դուք մարդ ուղարկեցիք, եւ
նա վկայեց ճշմարտութիւնը:

<span id="an_5:34">5:34</span> Բայց ես մարդկանցից չէ, որ վկայութիւն եմ
առնում, այլ այս ասում եմ, որ դուք փրկուէք:

<span id="an_5:35">5:35</span> Յովհաննէսն էր ճրագը, որ վառուած էր եւ
լոյս էր տալիս, եւ դուք կամեցաք միառժամանակ ցնծալ նրա լոյսով:

<span id="an_5:36">5:36</span> Բայց ես աւելի մեծ վկայութիւն ունեմ, քան
Յովհաննէսինը. այն գործերը, որ Հայրն ինձ տուեց, որ կատարեմ, այդ նոյն
գործերն իսկ, որ անում եմ, վկայում են իմ մասին, թէ Հայրն է ուղարկել ինձ:

<span id="an_5:37">5:37</span> Եւ Հայրը, որ ինձ ուղարկեց, նա՛ է վկայել
իմ մասին. դուք ո՛չ նրա ձայնն էք երբեւէ լսել եւ ո՛չ էլ նրա երեսն էք
տեսել:

<span id="an_5:38">5:38</span> Եւ ո՛չ էլ նրա խօսքն ունէք ձեր մէջ
բնակուած, որովհետեւ, ում նա ուղարկեց, դուք նրան չէք հաւատում:

<span id="an_5:39">5:39</span> Քննեցէ՛ք Գրքերը, քանի որ կարծում էք, թէ
նրանցով յաւիտենական կեանք կ՚ունենաք: Բայց այդ Գրքերն իսկ վկայում են իմ
մասին, որովհետեւ դուք կարծում էք, թէ յաւիտենական կեանք ունէք:

<span id="an_5:40">5:40</span> Եւ դուք չէք կամենում դէպի ինձ գալ,
որպէսզի կեանք ունենաք:

<span id="an_5:41">5:41</span> Ես մարդկանցից փառք չեմ առնում:

<span id="an_5:42">5:42</span> Բայց գիտեմ ձեզ, որ Աստծու հանդէպ սէր
չունէք ձեր մէջ:

<span id="an_5:43">5:43</span> Ես եկայ իմ Հօր անունով, եւ ինձ չէք
ընդունում: Եթէ ուրիշ մէկը գայ իր անունով, նրան կ՚ընդունէք:

<span id="an_5:44">5:44</span> Դուք ինչպէ՞ս կարող էք հաւատալ, քանի որ
իրարից էք փառք առնում եւ չէք որոնում այն փառքը, որ միակ Աստծուց է գալիս:

<span id="an_5:45">5:45</span> Մի՛ կարծէք, որ ես Հօր մօտ ձեզ պիտի
ամբաստանեմ. կայ մէկը, որ որպէս ամբաստանող կը կանգնի ձեր դէմ՝ Մովսէ՛սը,
որի վրայ դուք յոյս էք դրել.

<span id="an_5:46">5:46</span> որովհետեւ, եթէ դուք հաւատայիք Մովսէսին,
կը հաւատայիք այդ դէպքում ուրեմն եւ ինձ, քանի որ նա հէնց իմ մասին է գրել.

<span id="an_5:47">5:47</span> իսկ եթէ նրա գրածներին չէք հաւատում, իմ
խօսքերին ինչպէ՞ս պիտի հաւատաք»:

<span id="an_6:1">6:1</span> Այնուհետեւ Յիսուս Գալիլիայի՝ Տիբերական ծովի
հանդիպակաց կողմն անցաւ.

<span id="an_6:2">6:2</span> եւ նրա յետեւից բազում ժողովուրդ էր գնում,
որովհետեւ տեսնում էին այն նշանները, որ նա կատարում էր հիւանդների վրայ:

<span id="an_6:3">6:3</span> Յիսուս լեռ բարձրացաւ եւ նստեց այնտեղ իր
աշակերտների հետ:

<span id="an_6:4">6:4</span> Եւ մօտ էր զատիկը՝ հրեաների տօնը:

<span id="an_6:5">6:5</span> Յիսուս իր աչքերը վեր բարձրացրեց եւ տեսաւ,
որ բազում ժողովուրդ է գալիս իր մօտ: Փիլիպպոսին ասաց. «Որտեղի՞ց հաց պիտի
գնենք, որ դրանք ուտեն»:

<span id="an_6:6">6:6</span> Այս ասում էր՝ նրան փորձելու համար, բայց
ինքը գիտէր, թէ ինչ էր անելու:

<span id="an_6:7">6:7</span> Փիլիպպոսը նրան պատասխանեց. «Երկու հարիւր
դահեկանի հաց դրանց չի բաւարարի, թէկուզ եւ իւրաքանչիւր ոք մի կտոր
վերցնի»:

<span id="an_6:8">6:8</span> Նրա աշակերտներից մէկը՝ Անդրէասը, Սիմոն
Պետրոսի եղբայրը, ասաց նրան.

<span id="an_6:9">6:9</span> «Այստեղ մի պատանի կայ, որ հինգ գարեհաց ունի
եւ երկու ձուկ. բայց այդքանն ի՞նչ է այսչափ մարդկանց համար»:

<span id="an_6:10">6:10</span> Յիսուս ասաց. «Նստեցրէ՛ք մարդկանց»: Այնտեղ
առատ խոտ կար: Եւ շուրջ հինգ հազար մարդիկ նստեցին:

<span id="an_6:11">6:11</span> Եւ Յիսուս հացն առաւ ու գոհութիւն յայտնեց
Աստծուն եւ բաշխեց նստածներին: Նոյն ձեւով եւ ձկներից՝ որչափ որ կամեցան:

<span id="an_6:12">6:12</span> Եւ երբ կշտացան, աշակերտներին ասաց.
«Հաւաքեցէ՛ք այդ մնացած կտորները, որպէսզի ոչ մի բան չկորչի»:

<span id="an_6:13">6:13</span> Հաւաքեցին եւ լցրին տասներկու սակառ այն
հինգ գարեհացի կտորտանքով, որ ավելացել էր ուտողներից:

<span id="an_6:14">6:14</span> Իսկ մարդիկ, երբ տեսան այն նշանները, որ նա
արեց, ասացին. «Սա՛ է ճշմարիտ մարգարէն, որ աշխարհ էր գալու»:

<span id="an_6:15">6:15</span> Երբ Յիսուս իմացաւ, որ գալու են իրեն բռնել
տանելու, որպէսզի իրեն թագաւոր անեն, դարձեալ միայնակ դէպի լեռը գնաց:

<span id="an_6:16">6:16</span> Եւ երբ երեկոյ եղաւ, նրա աշակերտները
ծովեզերք իջան:

<span id="an_6:17">6:17</span> Եւ նաւակ նստելով՝ գալիս էին դէպի ծովի
միւս կողմը, դէպի Կափառնայում: Եւ երբ մութն ընկաւ, Յիսուս դեռ իրենց մօտ
չէր եկել.

<span id="an_6:18">6:18</span> եւ ծովը հողմի ուժգին փչելուց փոթորկւում
էր:

<span id="an_6:19">6:19</span> Երբ շուրջ հինգ կամ վեց կիլոմետր
թիավարելուց յետոյ տեսան Յիսուսին, որ քայլում էր ծովի վրայով եւ նաւակին
մօտեցել էր, սաստիկ վախեցան:

<span id="an_6:20">6:20</span> Եւ նա ասաց նրանց. «Ես եմ, մի՛ վախեցէք»:

<span id="an_6:21">6:21</span> Եւ ուզում էին նրան նաւակի մէջ առնել. եւ
նաւակը շուտով հասաւ այն տեղը, ուր գնում էին:

<span id="an_6:22">6:22</span> Յաջորդ օրը, ժողովուրդը, որ մնացել էր ծովի
այն կողմը, տեսաւ, որ այնտեղ այլ նաւակ չկայ, բացի միայն մէկից, որի մէջ
մտել էին Յիսուսի աշակերտները, իսկ Յիսուս իր աշակերտների հետ նաւակ չէր
մտել, այլ միայն իր աշակերտներն էին գնաց»լ:

<span id="an_6:23">6:23</span> Սակայն Տիբերիայից ուրիշ նաւակներ էլ գալիս
էին մօտ այն տեղին, ուր հացն էին կերել:

<span id="an_6:24">6:24</span> Ուրեմն, երբ ժողովուրդը տեսաւ, որ Յիսուս
այդտեղ չէ եւ ոչ էլ՝ նրա աշակերտները, նաւակներ նստեցին եւ եկան
Կափառնայում՝ Յիսուսին փնտռելու:

<span id="an_6:25">6:25</span> Եւ երբ նրան գտան ծովի միւս կողմում,
ասացին նրան. «Ռաբբի՛, ե՞րբ եկար այստեղ»:

<span id="an_6:26">6:26</span> Յիսուս պատասխանեց նրանց եւ ասաց.
«Ճշմարիտ, ճշմարիտ եմ ասում ձեզ, դուք ինձ փնտռում էք ոչ թէ նրա համար, որ
նշաններ տեսաք, այլ որովհետեւ կերաք այն հացից եւ կշտացաք:

<span id="an_6:27">6:27</span> Գնացէք աշխատեցէ՛ք ոչ թէ կորստեան ենթակայ
կերակրի համար, այլ այն կերակրի, որը մնում է յաւիտենական կեանքի համար, եւ
որը մարդու Որդին կը տայ ձեզ, քանի որ նրան իր կնիքով հաստատել է Հայրը՝
Աստուած»:

<span id="an_6:28">6:28</span> Նրան ասացին. «Ի՞նչ անենք, որ Աստծու ուզած
գործերը գործենք»:

<span id="an_6:29">6:29</span> Յիսուս պատասխանեց եւ ասաց նրանց. «Աստծու
ուզած գործը ա՛յս է. որ հաւատաք նրան, ում նա ուղարկեց»:

<span id="an_6:30">6:30</span> Նրան ասացին. «Ի՞նչ նշան կ՚անես, որ
տեսնենք եւ հաւատանք, ի՞նչ գործ կը գործես:

<span id="an_6:31">6:31</span> Մեր հայրերը անապատում մանանան կերան,
ինչպէս որ գրուած է. «Երկնքից նրանց հաց տուեց ուտելու»»:

<span id="an_6:32">6:32</span> Յիսուս նրանց ասաց. «Ճշմարիտ, ճշմարիտ եմ
ասում ձեզ, Մովսէսը չէ, որ ձեզ երկնքից հաց տուեց, այլ իմ Հայրն է, որ
տալիս է ձեզ ճշմարիտ հացը երկնքից.

<span id="an_6:33">6:33</span> որովհետեւ Աստծուց է այն հացը, որ իջնում է
երկնքից եւ կեանք է տալիս աշխարհին»:

<span id="an_6:34">6:34</span> Նրան ասացին. «Տէ՛ր, ամէն ժամ տո՛ւր մեզ
այդ հացը»:

<span id="an_6:35">6:35</span> Յիսուս նրանց ասաց. «Ես եմ կենաց հացը. ով
դէպի ինձ գայ, քաղց չի զգայ, եւ ով ինձ հաւատայ, երբեք չի ծարաւի:

<span id="an_6:36">6:36</span> Բայց ես ձեզ ասել եմ, թէ ինձ տեսաք եւ չէք
հաւատում:

<span id="an_6:37">6:37</span> Բոլոր նրանք, ում Հայրն ինձ տալիս է, կը
գան ինձ մօտ, եւ ով որ ինձ մօտ կը գայ, դուրս չեմ անի.

<span id="an_6:38">6:38</span> որովհետեւ ես երկնքից իջայ ոչ թէ իմ կամքը
կատարելու համար, այլ՝ կամքը նրա, ով ինձ ուղարկեց:

<span id="an_6:39">6:39</span> Այս է կամքը իմ Հօր, որ ինձ ուղարկեց.
բոլոր նրանք, ում Հայրն ինձ տուել է, նրանցից ոչ մէկին չկորցնեմ, այլ
վերջին օրը յարութիւն առնել տամ նրանց:

<span id="an_6:40">6:40</span> Այս է իմ Հօր կամքը. ամէն ոք, ով տեսնի
Որդուն եւ հաւատայ նրան, ունենայ յաւիտենական կեանք. եւ ես նրան վերջին օրը
յարութիւն առնել տամ»:

<span id="an_6:41">6:41</span> Հրեաները տրտնջում էին նրանից, որովհետեւ
ասել էր՝ ե՛ս եմ երկնքից իջած հացը:

<span id="an_6:42">6:42</span> Եւ ասում էին. «Սա Յիսուսը չէ՞՝ Յովսէփի
որդին, որի հօրն ու մօրը մենք ճանաչում ենք: Իսկ արդ, ինչպէ՞ս է ասում՝ ես
երկնքից իջայ»:

<span id="an_6:43">6:43</span> Յիսուս պատասխանեց եւ ասաց նրանց. «Մի՛
քրթմնջէք իրար մէջ.

<span id="an_6:44">6:44</span> ոչ ոք չի կարող գալ դէպի ինձ, եթէ նրան
չձգի Հայրը, որ ինձ ուղարկեց, եւ ես նրան վերջին օրը յարութիւն առնել կը
տամ:

<span id="an_6:45">6:45</span> Մարգարէների գրքերում գրուած է. «Եւ ամէնքը
Աստծուց ուսած կը լինեն»: Ամէն ոք, որ լսում է Հօրից եւ ուսանում է, գալիս
է դէպի ինձ:

<span id="an_6:46">6:46</span> Սակայն ոչ ոք Հօրը չի տեսել, այլ միայն նա,
որ Աստծուց է, նա՛ է տեսել Հօրը:

<span id="an_6:47">6:47</span> Ճշմարիտ, ճշմարիտ եմ ասում ձեզ, որ, ով
հաւատում է, ունենում է յաւիտենական կեանքը:

<span id="an_6:48">6:48</span> Ես եմ կենաց հացը:

<span id="an_6:49">6:49</span> Ձեր հայրերը անապատում մանանան կերան,
սակայն մեռան:

<span id="an_6:50">6:50</span> Այս է երկնքից իջած հացը, որպէսզի, ով որ
սրանից ուտի, չմեռնի:

<span id="an_6:51">6:51</span> Ես եմ կենդանի հացը, որ երկնքից է իջած.

<span id="an_6:52">6:52</span> թէ մէկն այս հացից ուտի, յաւիտենապէս
կ՚ապրի. եւ այն հացը, որ ես կը տամ, իմ մարմինն է, որը ես կը տամ, որպէսզի
աշխարհը կեանք ունենայ»:

<span id="an_6:53">6:53</span> Հրեաները իրար հետ բուռն կերպով վիճում էին
եւ ասում. «Սա ինչպէ՞ս կարող է իր մարմինը մեզ տալ՝ ուտելու»:

<span id="an_6:54">6:54</span> Յիսուս նրանց ասաց. «Ճշմարիտ, ճշմարիտ եմ
ասում ձեզ, եթէ չուտէք մարդու Որդու մարմինը եւ չըմպէք նրա արիւնը, ձեր մէջ
կեանք չէք ունենայ:

<span id="an_6:55">6:55</span> Ով ուտում է իմ մարմինը եւ ըմպում իմ
արիւնը, յաւիտենական կեանք ունի. եւ ես նրան վերջին օրը յարութիւն առնել
պիտի տամ,

<span id="an_6:56">6:56</span> քանի որ իմ մարմինը ճշմարիտ կերակուր է, եւ
իմ արիւնը՝ ճշմարիտ ըմպելիք:

<span id="an_6:57">6:57</span> Ով ուտում է իմ մարմինը եւ ըմպում իմ
արիւնը, կը բնակուի իմ մէջ, եւ ես՝ նրա մէջ:

<span id="an_6:58">6:58</span> Ինչպէս Հայրը, որ ինձ ուղարկեց, ապրում է,
ես էլ ապրում եմ Հօր միջոցով. եւ ով ուտում է ինձ, նա էլ կ՚ապրի իմ
միջոցով:

<span id="an_6:59">6:59</span> Այս է հացը, որ երկնքից է իջած. ոչ այնպէս,
ինչպէս մանանան, որը ձեր հայրերը կերան եւ մեռան. ով այս հացն ուտում է,
կ՚ապրի յաւիտեան»:

<span id="an_6:60">6:60</span> Նա այս բաներն ասաց Կափառնայումի մէջ
ժողովարանում ուսուցանելիս:

<span id="an_6:61">6:61</span> Եւ աշակերտներից շատերը, երբ լսեցին,
ասացին. «Խիստ է այդ խօսքը. ո՞վ կարող է այն լսել»:

<span id="an_6:62">6:62</span> Յիսուս երբ ինքն իրենից իմացաւ, որ իր
աշակերտները դրա համար տրտնջում են, նրանց ասաց. «Այդ ձեզ գայթակղեցնո՞ւմ
է.

<span id="an_6:63">6:63</span> իսկ արդ, եթէ տեսնէք մարդու Որդուն
բարձրանալիս այնտեղ, ուր առաջ էր...»:

<span id="an_6:64">6:64</span> «Հոգին է կենդանարար. մարմինը ոչ մի բան չի
կարող անել: Այն խօսքը, որ ես ձեզ ասացի, հոգի է եւ կեանք:

<span id="an_6:65">6:65</span> Բայց ձեր մէջ կան ոմանք, որ չեն հաւատում»:
Քանի որ Յիսուս սկզբից գիտէր, թէ ովքեր են նրանք, որ չեն հաւատում, եւ ով է
նա, որ մատնելու է իրեն, ասաց.

<span id="an_6:66">6:66</span> «Դրա համար ձեզ ասացի, թէ ոչ ոք չի կարող
գալ ինձ մօտ, եթէ այդ իմ Հօրից տրուած չէ նրան»:

<span id="an_6:67">6:67</span> Դրա վրայ՝ նրա աշակերտներից շատերը յետ
քաշուեցին եւ այլեւս նրա հետ չէին շրջում:

<span id="an_6:68">6:68</span> Յիսուս տասներկու աշակերտներին ասաց. «Միթէ
դո՞ւք էլ ուզում էք գնալ»:

<span id="an_6:69">6:69</span> Սիմոն Պետրոսը նրան պատասխանեց. «Տէ՛ր,
ո՞ւմ մօտ պիտի գնանք: Դու յաւիտենական կեանքի խօսքեր ունես:

<span id="an_6:70">6:70</span> Եւ մենք հաւատացինք եւ ճանաչեցինք, որ դու
ես Քրիստոսը՝ Աստծու Որդին»:

<span id="an_6:71">6:71</span> Յիսուս նրանց պատասխանեց. «Չէ՞ որ ես եմ
ընտրել ձեզ՝ Տասներկուսիդ. եւ ձեզանից մէկը սատանայ է»:

<span id="an_6:72">6:72</span> Նա խօսում էր Իսկարիովտացու՝ Սիմոնի որդի
Յուդայի մասին, որովհետեւ հէնց նա էր մատնելու նրան. եւ Տասներկուսից մէկն
էր:

<span id="an_7:1">7:1</span> Դրանից յետոյ Յիսուս շրջում էր Գալիլիայում,
քանի որ չէր կամենում Հրէաստանում շրջել, որովհետեւ հրեայ առաջնորդները
ուզում էին սպանել նրան:

<span id="an_7:2">7:2</span> Հրեաների Տաղաւարահարաց տօնը մօտ էր:

<span id="an_7:3">7:3</span> Եւ նրա եղբայրներն ասացին նրան. «Այստեղից
անցիր գնա՛ Հրէաստան, որպէսզի քո աշակերտներն էլ տեսնեն այն գործերը, որ
դու անում ես.

<span id="an_7:4">7:4</span> որովհետեւ չկայ մէկը, որ թաքուն գործի եւ դեռ
ուզենայ իրեն համարձակ ներկայացնել. եթէ այդ գործերն անում ես, ուրեմն
յայտնի՛ր քեզ աշխարհին».

<span id="an_7:5">7:5</span> քանի որ եղբայրներն իսկ դեռեւս չէին
հաւատացել նրան:

<span id="an_7:6">7:6</span> Յիսուս նրանց ասաց. «Իմ ժամանակը դեռ չի
հասել, բայց ձեր ժամանակը միշտ պատրաստ է:

<span id="an_7:7">7:7</span> Աշխարհը չի կարող ձեզ ատել, բայց ինձ ատում
է, որովհետեւ ես վկայում եմ աշխարհի մասին, թէ մարդկանց գործերը չար են:

<span id="an_7:8">7:8</span> Դուք գնացէ՛ք այդ տօնին, ես այդ տօնին չեմ
գնում, որովհետեւ իմ ժամանակը դեռ չի լրացել»:

<span id="an_7:9">7:9</span> Երբ այս ասաց, ինքը մնաց այնտեղ,
Գալիլիայում:

<span id="an_7:10">7:10</span> Երբ նրա եղբայրները գնացին, ապա ինքն էլ
գնաց տօնին, բայց ոչ յայտնապէս, այլ՝ թաքուն:

<span id="an_7:11">7:11</span> Իսկ հրեաները նրան փնտռում էին այդ տօնի
ժամանակ եւ ասում էին՝ ո՞ւր է նա:

<span id="an_7:12">7:12</span> Եւ ժողովրդի բազմութեան մէջ նրա մասին
քրթմնջիւն կար. ոմանք ասում էին՝ լաւն է, ուրիշներ ասում էին՝ չէ,
ընդհակառակը, ժողովրդին մոլորեցնում է:

<span id="an_7:13">7:13</span> Եւ հրեայ առաջնորդների վախի պատճառով ոչ ոք
նրա մասին համարձակ չէր խօսում:

<span id="an_7:14">7:14</span> Տօնակատարութեան կէսին Յիսուս տաճար ելաւ
եւ ուսուցանում էր:

<span id="an_7:15">7:15</span> Հրեաները զարմանում էին ու ասում. «Սա
ինչպէ՞ս գիտէ Գրուածքները, քանի որ բնաւ չի սովորել»:

<span id="an_7:16">7:16</span> Յիսուս նրանց պատասխան տուեց ու ասաց. «Իմ
ուսուցումն իմը չէ, այլ՝ նրանը, ով ինձ ուղարկեց:

<span id="an_7:17">7:17</span> Եթէ մէկը ուզում է նրա կամքը կատարել,
կ՚իմանայ այս ուսուցման մասին, թէ Աստծո՞ւց է արդեօք, թէ՞ ես ինքս ինձնից
եմ խօսում:

<span id="an_7:18">7:18</span> Ով ինքն իրենից է խօսում, իր համար է փառք
փնտռում, իսկ ով փնտռում է նրա՛ փառքը, ով իրեն ուղարկել է, նա ճշմարիտ է,
եւ նրա մէջ սուտ բան չկայ:

<span id="an_7:19">7:19</span> Օրէնքը ձեզ Մովսէսը չտուե՞ց, բայց ձեզնից
ոչ ոք Օրէնքը չի կատարում:

<span id="an_7:20">7:20</span> Ինչո՞ւ էք ուզում ինձ սպանել»: Ժողովուրդը
պատասխան տուեց ու ասաց. «Քո մէջ դեւ կայ, ո՞վ է ուզում քեզ սպանել»:

<span id="an_7:21">7:21</span> Յիսուս պատասխան տուեց նրանց ու ասաց. «Մի
գործ արեցի, եւ ամէնքդ զարմացել էք:

<span id="an_7:22">7:22</span> Մովսէսը դրա համար ձեզ տուեց թլփատութիւնը
(թէեւ այդ ոչ թէ Մովսէսից էր, այլ՝ հայրերից):

<span id="an_7:23">7:23</span> Եւ շաբաթ օրով մարդ էք թլփատում: Իսկ արդ,
եթէ մարդը շաբաթ օրով թլփատւում է, որպէսզի Մովսէսի Օրէնքը չխախտուի, իմ
վրա՞յ էք բարկացած, որ շաբաթ օրով մի ամբողջ մարդ բժշկեցի:

<span id="an_7:24">7:24</span> Աչքներիդ երեւացածի պէս մի՛ դատէք, այլ
ուղի՛ղ դատաստան արէք»:

<span id="an_7:25">7:25</span> Երուսաղէմացիներից ոմանք ասում էին. «Սա
չէ՞ նա, որին ուզում էին սպանել:

<span id="an_7:26">7:26</span> Իսկ ահաւասիկ բացայայտօրէն խօսում է, եւ
դրան բան չեն ասում. գուցէ արդարեւ իշխանաւորներն էլ ճանաչեցին, թէ սա՛ է
Քրիստոսը:

<span id="an_7:27">7:27</span> Բայց մենք սրան գիտենք, թէ որտեղից է. իսկ
Քրիստոս երբ որ գայ, ոչ ոք չի գիտենայ, թէ որտեղից է»:

<span id="an_7:28">7:28</span> Յիսուս աղաղակեց տաճարի մէջ, ուսուցանում
էր եւ ասում. «Ե՛ւ ինձ գիտէք, ե՛ւ գիտէք որտեղից եմ. ինքս ինձ չեմ եկել,
այլ ճշմարիտ է նա, ով ինձ ուղարկեց. նա, որին դուք չգիտէք:

<span id="an_7:29">7:29</span> Ես գիտեմ նրան, որովհետեւ նրանից իսկ եմ,
եւ նա՛ ուղարկեց ինձ»:

<span id="an_7:30">7:30</span> Ուզում էին նրան բռնել, բայց ոչ ոք նրա
վրայ ձեռք չդրեց, որովհետեւ նրա ժամանակը դեռ չէր հասել:

<span id="an_7:31">7:31</span> Սակայն բազմութեան միջից շատերը հաւատացին
նրան եւ ասում էին. «Երբ Քրիստոսը գայ, միթէ աւելի՞ նշաններ պիտի անի, քան
սա է անում»:

<span id="an_7:32">7:32</span> Եւ փարիսեցիները նրա մասին ժողովրդի մէջ
եղած քրթմնջիւնները լսեցին. եւ քահանայապետներն ու փարիսեցիները
սպասաւորներ ուղարկեցին, որպէսզի բռնեն նրան:

<span id="an_7:33">7:33</span> Յիսուս ասաց. «Մի փոքր ժամանակ էլ ձեզ հետ
եմ եւ ապա գնում եմ նրա մօտ, ով ինձ ուղարկեց:

<span id="an_7:34">7:34</span> Ինձ կը փնտռէք եւ չէք գտնի, եւ ուր ես եմ
գնում, դուք չէք կարող գալ»:

<span id="an_7:35">7:35</span> Հրեայ առաջնորդներն իրար ասում էին. «Իսկ
դա ո՞ւր պիտի գնայ, որ մենք դրան չգտնենք. միթէ հեթանոսների մէջ ցրուած
հրեաների՞ մօտ պիտի գնայ եւ հեթանոսների՞ն պիտի ուսուցանի:

<span id="an_7:36">7:36</span> Ի՞նչ է այն խօսքը, որ նա ասաց՝ կը փնտռէք
ինձ եւ չէք գտնի, եւ ուր ես եմ գնում, դուք չէք կարող գալ»:

<span id="an_7:37">7:37</span> Մեծ տօնի վերջին օրը Յիսուս կանգնած էր եւ
աղաղակում էր՝ ասելով. «Եթէ մէկը ծարաւ է, թող ինձ մօտ գայ եւ խմի:

<span id="an_7:38">7:38</span> Ով ինձ հաւատում է, - ինչպէս Գիրքն է
ասում, - նրա ներսից կենդանի ջրերի գետեր պիտի բխեն»:

<span id="an_7:39">7:39</span> Նա այս ասում էր Հոգու մասին, որին
ընդունելու էին իրեն հաւատացողները. քանի որ Հոգին դեռեւս չկար, որովհետեւ
Յիսուս դեռ փառաւորուած չէր:

<span id="an_7:40">7:40</span> Ժողովրդից ոմանք, երբ լսում էին այս
խօսքերը, ասում էին՝ սա՛ է ճշմարիտ մարգարէն.

<span id="an_7:41">7:41</span> ուրիշներն ասում էին՝ սա՛ է Քրիստոսը. իսկ
դեռ ուրիշներ ասում էին՝ միթէ Քրիստոս Գալիլիայի՞ց է գալու.

<span id="an_7:42">7:42</span> չէ՞ որ Գիրքն ասում է, թէ Քրիստոս գալու է
Դաւթի սերնդից եւ Բեթղեհէմ գիւղից, որտեղից Դաւիթն էր:

<span id="an_7:43">7:43</span> Եւ ժողովրդի մէջ նրա պատճառով պառակտում
եղաւ:

<span id="an_7:44">7:44</span> Եւ նրանցից ոմանք ուզեցին բռնել նրան, բայց
ոչ ոք նրա վրայ ձեռք չդրեց:

<span id="an_7:45">7:45</span> Իսկ սպասաւորները վերադարձան
քահանայապետների եւ փարիսեցիների մօտ. եւ սրանք նրանց ասացին. «Ինչո՞ւ նրան
այստեղ չբերեցիք»:

<span id="an_7:46">7:46</span> Սպասաւորները պատասխանեցին ու ասացին. «Ոչ
մի մարդ երբեք այնպէս չի խօսել, ինչպէս այն մարդը»:

<span id="an_7:47">7:47</span> Փարիսեցիները ասացին. «Միթէ դո՞ւք էլ էք
մոլորուել:

<span id="an_7:48">7:48</span> Միթէ իշխանաւորներից կամ փարիսեցիներից
որեւէ մէկը հաւատա՞ց նրան,

<span id="an_7:49">7:49</span> բացի այն խաժամուժ ամբոխից, որ օրէնք չգիտէ
եւ նզովեալ է»:

<span id="an_7:50">7:50</span> Նիկոդեմոսը, որ նախապէս գիշերով եկել էր
նրա մօտ եւ նրանցից մէկն էր, նրանց ասաց.

<span id="an_7:51">7:51</span> «Միթէ մեր օրէնքը դատապարտո՞ւմ է մարդուն,
եթէ նախ նրանից լսած եւ կամ իմացած չլինի, թէ ինչ է գործել նա»:

<span id="an_7:52">7:52</span> Նրան պատասխանեցին ու ասացին. «Միթէ դո՞ւ
էլ Գալիլիայից ես. քննի՛ր ու տե՛ս, որ Գալիլիայից մարգարէ դուրս չի գալիս»:

<span id="an_8:1">8:1</span> Ապա ամէն ոք իր տունը գնաց: Իսկ Յիսուս գնաց
Ձիթենեաց լեռը:

<span id="an_8:1">8:1</span> Ապա ամէն ոք իր տունը գնաց: Իսկ Յիսուս գնաց
Ձիթենեաց լեռը:

<span id="an_8:2">8:2</span> Առաւօտեան նորից տաճար եկաւ. ամբողջ
ժողովուրդը գալիս էր նրա մօտ, եւ ինքն ուսուցանում էր նրանց:

<span id="an_8:3">8:3</span> Օրէնսգէտներն ու փարիսեցիները բերեցին
շնութեան մէջ բռնուած մի կին եւ նրան մէջտեղ կանգնեցնելով՝ ասացին
Յիսուսին.

<span id="an_8:4">8:4</span> «Յանցանքի մէջ բռնուած այս կինը յայտնապէս
շնացել է,

<span id="an_8:5">8:5</span> իսկ Օրէնքում Մովսէսը մեզ պատուիրել է
այսպիսիներին քարկոծել. արդ, դու դրա մասին ի՞նչ ես ասում»:

<span id="an_8:6">8:6</span> Նրանք այս ասում էին՝ նրան փորձելու համար,
որպէսզի նրան ամբաստանելու պատճառ ունենան: Իսկ Յիսուս, ցած նայելով, մատով
գետնի վրայ գրում էր:

<span id="an_8:7">8:7</span> Իսկ երբ նրան ստիպեցին հարցնելով, վեր նայեց
ու նրանց ասաց. «Ձեր միջից անմե՛ղը նախ թող քար գցի դրա վրայ»:

<span id="an_8:8">8:8</span> Եւ դարձեալ ցած նայելով՝ գետնի վրայ գրում
էր:

<span id="an_8:9">8:9</span> Եւ այս լսելով՝ մէկ առ մէկ ելնում գնում էին՝
տարիքաւորներից մինչեւ փոքրերը: Եւ Յիսուս միայն մնաց ու կինը՝ կանգնած նրա
առաջ:

<span id="an_8:10">8:10</span> Յիսուս նրան ասաց. «Ո՛վ կին, ո՞ւր են. քեզ
ոչ ոք չդատապարտե՞ց»:

<span id="an_8:11">8:11</span> Եւ սա ասաց՝ ո՛չ, Տէ՛ր: Եւ Յիսուս ասաց.
«Ես էլ քեզ չեմ դատապարտում. գնա՛, այսուհետեւ մի՛ մեղանչիր»:

<span id="an_8:12">8:12</span> Յիսուս դարձեալ խօսեց ժողովրդի հետ ու
ասաց. «Ես եմ աշխարհի լոյսը. ով իմ յետեւից է գալիս, խաւարի միջով չի
քայլի, այլ կ՚ընդունի կենաց լոյսը»:

<span id="an_8:13">8:13</span> Փարիսեցիները նրան ասացին. «Դու քո անձի
մասին ես վկայում, եւ քո վկայութիւնը հաւաստի չէ»:

<span id="an_8:14">8:14</span> Յիսուս պատասխանեց եւ ասաց նրանց. «Թէպէտ
ես վկայում եմ իմ անձի մասին, իմ վկայութիւնը ճշմարիտ է, որովհետեւ գիտեմ,
թէ որտեղից եկայ եւ ուր եմ գնում: Բայց դուք չգիտէք՝ որտեղից եմ գալիս կամ
ուր եմ գնում:

<span id="an_8:15">8:15</span> Դուք ըստ մարմնի էք դատում, ես ոչ ոքի չեմ
դատում.

<span id="an_8:16">8:16</span> թէկուզ եւ մէկին դատեմ էլ, իմ դատաստանը
ճշմարիտ է, որովհետեւ մենակ չեմ, այլ՝ ես եմ եւ ինձ հետ է նաեւ իմ Հայրը,
որ ինձ ուղարկեց:

<span id="an_8:17">8:17</span> Եւ ձեր օրէնքում իսկ գրուած է, թէ երկու
մարդու վկայութիւնը ճշմարիտ է:

<span id="an_8:18">8:18</span> Ես նա եմ, որ վկայում եմ իմ մասին, եւ
վկայում է իմ մասին Հայրը, որ ինձ ուղարկեց»:

<span id="an_8:19">8:19</span> Նրան ասացին. «Ո՞ւր է քո Հայրը»: Յիսուս
պատասխան տուեց եւ ասաց նրանց. «Ո՛չ ինձ էք ճանաչում եւ ո՛չ էլ իմ Հօրը.
եթէ ինձ ճանաչէիք, թերեւս իմ Հօրն էլ կը ճանաչէիք»:

<span id="an_8:20">8:20</span> Յիսուս այս խօսքերը խօսեց գանձատանը, երբ
ուսուցանում էր տաճարում. սակայն ոչ ոք նրան չբռնեց, որովհետեւ նրա ժամը
դեռ չէր հասել:

<span id="an_8:21">8:21</span> Յիսուս դարձեալ նրանց ասաց. «Ես գնում եմ,
եւ դուք ինձ կը փնտռէք եւ ձեր մեղքերի մէջ կը մեռնէք, քանի որ, ուր ես եմ
գնում, դուք չէք կարող գալ»:

<span id="an_8:22">8:22</span> Հրեաները ասացին. «Միթէ անձնասպանութեա՞ն
կը դիմի, քանի որ ասում է, թէ՝ ուր ես եմ գնում, դուք չէք կարող գալ»:

<span id="an_8:23">8:23</span> Եւ նրանց ասաց. «Դուք այս ներքեւից էք, իսկ
ես՝ այն վերեւից. դուք այս աշխարհից էք, ես այս աշխարհից չեմ:

<span id="an_8:24">8:24</span> Բայց ասացի ձեզ, որ ձեր մեղքերի մէջ կը
մեռնէք. արդարեւ, եթէ չհաւատաք, որ ես եմ, կը մեռնէք ձեր մեղքերի մէջ»:

<span id="an_8:25">8:25</span> Նրան ասացին՝ ո՞վ ես դու: Յիսուս նրանց
ասաց. «Նա, որ սկզբից եւեթ խօսում էր ձեզ հետ:

<span id="an_8:26">8:26</span> Շատ բաներ ունեմ ձեր մասին խօսելու եւ
դատելու: Բայց նա, ով ինձ ուղարկեց, ճշմարիտ է. եւ ես, ինչ որ լսել եմ
նրանից, ա՛յն եմ խօսում աշխարհում»:

<span id="an_8:27">8:27</span> Եւ նրանք չիմացան, թէ Հօր մասին էր ասում
իրենց:

<span id="an_8:28">8:28</span> Յիսուս նրանց ասաց. «Երբ մարդու Որդուն
բարձրացնէք, այն ժամանակ պիտի իմանաք, թէ ես եմ. եւ ես ինքս ինձնից ոչինչ
չեմ անում, այլ՝ ինչպէս իմ Հայրն ինձ սովորեցրեց, ա՛յն եմ խօսում:

<span id="an_8:29">8:29</span> Եւ ով ինձ ուղարկեց, ինձ հետ է. ինձ
միայնակ չթողեց, որովհետեւ ես միշտ անում եմ, ինչ որ նրան է հաճելի»:

<span id="an_8:30">8:30</span> Երբ այս բաները խօսեց, շատերը հաւատացին
նրան:

<span id="an_8:31">8:31</span> Եւ Յիսուս հաւատացեալ հրեաներին ասաց. «Եթէ
դուք իմ ուսուցմանը հաւատարիմ մնաք, իմ ճշմարիտ աշակերտները կը լինէք:

<span id="an_8:32">8:32</span> Եւ կը ճանաչէք ճշմարտութիւնը, եւ
ճշմարտութիւնը ձեզ կ՚ազատի»:

<span id="an_8:33">8:33</span> Նրան պատասխանեցին ու ասացին. «Աբրահամի
որդիներ ենք եւ երբեք ոչ ոքի չենք ծառայել. ինչպէ՞ս ես ասում, թէ՝ ազատ կը
լինէք»:

<span id="an_8:34">8:34</span> Յիսուս պատասխանեց նրանց. «Ճշմարիտ,
ճշմարիտ եմ ասում ձեզ, թէ ամէն ոք, որ մեղք է գործում, մեղքին ծառայ է:

<span id="an_8:35">8:35</span> Եւ ծառան յաւիտեան տան մէջ չի մնում, իսկ
որդին յաւիտեան մնում է:

<span id="an_8:36">8:36</span> Իսկ արդ, եթէ Որդին ձեզ ազատի, ճշմարտապէս
ազատ կը լինէք:

<span id="an_8:37">8:37</span> Գիտեմ, որ Աբրահամի որդիներ էք, բայց
ուզում էք ինձ սպանել, որովհետեւ իմ խօսքը տեղ չունի ձեր մէջ:

<span id="an_8:38">8:38</span> Ես խօսում եմ այն, ինչ տեսայ իմ Հօր մօտ,
իսկ դուք անում էք, ինչ ձեր հօրից էք լսել»:

<span id="an_8:39">8:39</span> Նրան պատասխանեցին ու ասացին. «Մեր հայրը
Աբրահամն է»: Յիսուս նրանց ասաց. «Եթէ Աբրահամի որդիներ լինէիք, Աբրահամի
գործերը կը գործէիք:

<span id="an_8:40">8:40</span> Իսկ այժմ ուզում էք սպանել մի մարդու՝ ինձ,
որ ձեզ ասացի ճշմարտութիւնը, որը լսել եմ իմ Հօրից. այդպիսի բան Աբրահամը
չարեց.

<span id="an_8:41">8:41</span> դուք ձեր հօր գործերն էք անում»: Նրան
ասացին. «Մենք պոռնկութիւնից չենք ծնուել. մեր Հայրը մէկ է՝ Աստուած»:

<span id="an_8:42">8:42</span> Յիսուս նրանց ասաց. «Եթէ Աստուած ձեր Հայրը
լինէր, ինձ իրապէս կը սիրէիք, որովհետեւ ես Աստծուց ելայ ու եկայ. եւ ոչ թէ
ինքս ինձ եկայ, այլ նա՛ ուղարկեց ինձ:

<span id="an_8:43">8:43</span> Ինչո՞ւ դուք իմ խօսածը չէք հասկանում.
որովհետեւ իմ խօսքը չէք կարող լսել:

<span id="an_8:44">8:44</span> Դուք հօր կողմից սատանայի զաւակներ էք, եւ
ձեր հօր ցանկութիւններն էք ուզում կատարել, թէեւ նա ի սկզբանէ մարդասպան էր
եւ ճշմարտութեան մէջ չմնաց, որովհետեւ նրա մէջ ճշմարտութիւն չկար: Երբ որ
նա սուտ խօսի, ինքն իրենից է խօսում, քանի որ նա սուտ է »ւ ստի հայր:

<span id="an_8:45">8:45</span> Իսկ ես, որ ճշմարտութիւնն եմ ասում, ինձ
չէք հաւատում:

<span id="an_8:46">8:46</span> Ձեզնից ո՞վ կը յանդիմանի ինձ մեղքի համար.
եթէ ճշմարիտ եմ ասում ձեզ, ինձ ինչո՞ւ չէք հաւատում:

<span id="an_8:47">8:47</span> Ով Աստծուց է, Աստծու խօսքերն է լսում, իսկ
դուք չէք լսում նրա համար, որ Աստծուց չէք»:

<span id="an_8:48">8:48</span> Հրեաները պատասխանեցին եւ ասացին նրան.
«Մենք լաւ չե՞նք ասում, թէ՝ սամարացի ես դու, եւ քո մէջ դեւ կայ»:

<span id="an_8:49">8:49</span> Յիսուս պատասխանեց եւ ասաց. «Իմ մէջ դեւ
չկայ, այլ պատւում եմ իմ Հօրը, իսկ դուք անարգում էք ինձ:

<span id="an_8:50">8:50</span> Ես իմ փառքը չեմ փնտռում. կայ մէկը, որ այն
փնտռում է եւ դատում:

<span id="an_8:51">8:51</span> Ճշմարիտ, ճշմարիտ եմ ասում ձեզ. եթէ մէկը
իմ խօսքը պահի, մահ չի տեսնի յաւիտեան»:

<span id="an_8:52">8:52</span> Հրեաները նրան ասացին. «Այժմ իմացանք, որ
քո մէջ դեւ կայ: Աբրահամը մեռաւ, նաեւ՝ մարգարէները, իսկ դու ասում ես, թէ՝
ով իմ խօսքը պահի, յաւիտեան մահ չի ճաշակի:

<span id="an_8:53">8:53</span> Միթէ դու աւելի մե՞ծ ես, քան մեր հայրը՝
Աբրահամը, որ մեռաւ. մեռան եւ մարգարէները. արդ, դու քեզ ո՞ւմ տեղ ես
դնում»:

<span id="an_8:54">8:54</span> Յիսուս պատասխանեց. «Եթէ ես փառաւորեմ իմ
անձը, իմ փառքը ոչինչ է. Հայրն է, որ ինձ փառաւորում է, եւ որի մասին դուք
ասում էք, թէ՝ մեր Աստուածն է.

<span id="an_8:55">8:55</span> ու չէք ճանաչում նրան: Բայց ես ճանաչում եմ
նրան. եւ եթէ ասեմ, թէ նրան չեմ ճանաչում, ձեզ նման ստախօս կը լինեմ. բայց
ես ճանաչում եմ նրան եւ նրա խօսքը պահում եմ:

<span id="an_8:56">8:56</span> Աբրահամը՝ ձեր հայրը, ցանկացաւ իմ աշխարհ
գալու օրը տեսնել. տեսաւ եւ ուրախացաւ»:

<span id="an_8:57">8:57</span> Հրեաները նրան ասացին. «Դեռ յիսուն տարեկան
չկաս դու եւ Աբրահամի՞ն ես տեսել»:

<span id="an_8:58">8:58</span> Յիսուս նրանց ասաց. «Ճշմարիտ, ճշմարիտ եմ
ասում ձեզ, ես ե՛մ, նախքան Աբրահամի լինելը»:

<span id="an_8:59">8:59</span> Նրանք քարեր վերցրին, որ գցեն նրա վրայ,
բայց Յիսուս խոյս տուեց եւ տաճարից ելաւ գնաց:

<span id="an_9:1">9:1</span> Եւ մինչ անցնում էր, ի ծնէ կոյր մի մարդու
տեսաւ.

<span id="an_9:2">9:2</span> իր աշակերտները հարցրին նրան եւ ասացին.
«Ռաբբի՛, մեղքը ո՞ւմն է, որ կոյր է ծնուել, սրա՞նն է, թէ՞ հօրն ու մօրը»:

<span id="an_9:3">9:3</span> Յիսուս պատասխանեց. «Ո՛չ դրա մեղքն է եւ ոչ
էլ իր հօր ու մօր, այլ՝ որպէսզի դրա վրայ Աստծու գործերը յայտնի լինեն:

<span id="an_9:4">9:4</span> Եւ քանի դեռ ցերեկ է, ես պէտք է կատարեմ
գործերը նրա, ով ինձ ուղարկեց. կը գայ գիշերը, երբ ոչ ոք չի կարող գործել:

<span id="an_9:5">9:5</span> Քանի դեռ աշխարհում եմ, աշխարհի լոյսն եմ»:

<span id="an_9:6">9:6</span> Երբ այս ասաց, թքեց գետնին եւ թքով կաւ
շինեց, եւ կաւը ծեփեց կոյրի աչքերի վրայ ու ասաց նրան.

<span id="an_9:7">9:7</span> «Գնա՛ լուացուիր Սիլովամի աւազանի մէջ» (որ
թարգմանւում է՝ առաքուած): Գնաց լուացուեց, եկաւ եւ տեսնում էր:

<span id="an_9:8">9:8</span> Իսկ հարեւանները եւ նրանք, որ նախապէս տեսել
էին նրան, որ մուրացիկ էր, ասում էին. «Սա չէ՞ր, որ նստում էր եւ մուրում»:

<span id="an_9:9">9:9</span> Ոմանք ասում էին՝ նա է. ուրիշներ ասում էին՝
ո՛չ, բայց նման է նրան: Իսկ ինքն ասում էր՝ ես եմ:

<span id="an_9:10">9:10</span> Նրան ասացին. «Իսկ ինչպէ՞ս բացուեցին քո
աչքերը»:

<span id="an_9:11">9:11</span> Նա պատասխանեց. «Մի մարդ, որին ասում են՝
Յիսուսն է, կաւ շինեց եւ ծեփեց իմ աչքերը եւ ինձ ասաց. «Գնա՛ Սիլովամ եւ
լուացուի՛ր»: Գնացի, լուացուեցի եւ տեսնում եմ»:

<span id="an_9:12">9:12</span> Նրան ասացին՝ ո՞ւր է նա: Նրանց ասաց՝
չգիտեմ:

<span id="an_9:13">9:13</span> Նրան, որ մի ժամանակ կոյր էր, բերին
փարիսեցիների մօտ

<span id="an_9:14">9:14</span> (օրը շաբաթ էր, երբ Յիսուս կաւ շինեց եւ
կոյրի աչքերը բացեց):

<span id="an_9:15">9:15</span> Փարիսեցիներն էլ կրկին հարցրին նրան.
«Ինչպէ՞ս ես տեսնում»: Եւ նա նրանց ասաց. «Կաւ դրեց աչքերիս վրայ, եւ
լուացուեցի ու տեսնում եմ»:

<span id="an_9:16">9:16</span> Փարիսեցիներից ոմանք ասացին. «Այդ մարդը
Աստծուց չէ, քանի որ շաբաթ օրը չի պահում»: Ոմանք ասում էին. «Իսկ մեղաւոր
մի մարդ ինչպէ՞ս կարող է այսպիսի նշաններ կատարել»: Եւ նրանց մէջ պառակտում
կար:

<span id="an_9:17">9:17</span> Դարձեալ կոյրին ասացին. «Դո՛ւ ինչ ես ասում
նրա մասին, քանի որ նա քո աչքերը բացեց»: Եւ նա ասաց՝ մարգարէ է:

<span id="an_9:18">9:18</span> Եւ հրեաները չէին հաւատում, թէ նա կոյր էր,
եւ բացուեց, մինչեւ որ կանչեցին աչքերը բացուածի ծնողներին,

<span id="an_9:19">9:19</span> հարցրին նրանց ու ասացին. «Սա՞ է ձեր
որդին, որի մասին ասում էիք, թէ՝ կոյր ծնուեց. իսկ այժմ ինչպէ՞ս է, որ
տեսնում է»:

<span id="an_9:20">9:20</span> Նրա ծնողները պատասխանեցին եւ ասացին.
«Գիտենք, որ սա մեր որդին է, եւ որ կոյր ծնուեց.

<span id="an_9:21">9:21</span> բայց թէ այժմ ինչպէ՛ս է, որ տեսնում է,
չգիտենք, կամ թէ՝ ո՛վ բացեց դրա աչքերը, մենք չգիտենք. հէնց իրե՛ն հարցրէք.
ինքն արդէն չափահաս է. իր մասին ինքը թող խօսի»:

<span id="an_9:22">9:22</span> Նրա ծնողները այսպէս ասացին, որովհետեւ
հրեաներից վախենում էին, քանի որ հրեաները երդուել էին, որ, եթէ մէկը նրան
Քրիստոս խոստովանի, հեռացուի ժողովարանից:

<span id="an_9:23">9:23</span> Դրա համար է, որ նրա ծնողներն ասացին.
«Ինքն արդէն չափահաս է, հէնց իրե՛ն հարցրէք»:

<span id="an_9:24">9:24</span> Նորից կրկին անգամ կանչեցին այդ մարդուն,
որ կոյր էր, եւ նրան ասացին. «Աստծուն փա՛ռք տուր. մենք գիտենք, որ այն
մարդը մեղաւոր է»:

<span id="an_9:25">9:25</span> Իսկ նա ասաց. «Թէ մեղաւոր է, ես չգիտեմ,
բայց այն գիտեմ, որ կոյր էի եւ հիմա տեսնում եմ»:

<span id="an_9:26">9:26</span> Դարձեալ ասացին նրան. «Քեզ ի՞նչ արեց, քո
աչքերը ինչպէ՞ս բացեց»:

<span id="an_9:27">9:27</span> Նրանց պատասխանեց. «Նոր ձեզ ասացի, եւ չէք
լսում, ինչո՞ւ էք ուզում նորից լսել. միթէ դո՞ւք էլ էք կամենում նրան
աշակերտել»:

<span id="an_9:28">9:28</span> Նրանք նախատում էին նրան ու ասում. «Դո՛ւ
եղիր նրան աշակերտ. մենք Մովսէսի աշակերտներն ենք:

<span id="an_9:29">9:29</span> Մենք գիտենք, որ Աստուած Մովսէսի հետ
խօսեց. իսկ սրան չգիտենք, թէ որտեղից է»:

<span id="an_9:30">9:30</span> Մարդը պատասխանեց նրանց եւ ասաց.
«Զարմանալին էլ այն է, որ դուք չգիտէք, թէ նա որտեղից է, եւ սակայն իմ
աչքերը բացեց:

<span id="an_9:31">9:31</span> Գիտենք, որ Աստուած մեղաւորներին չի լսում,
բայց եթէ մէկը աստուածապաշտ է եւ նրա կամքը կատարում է, նրան լսում է:

<span id="an_9:32">9:32</span> Աշխարհի սկզբից ոչ ոք չի լսել, թէ մէկը ի
ծնէ կոյր ծնուած կոյրի աչքերը բացած լինի:

<span id="an_9:33">9:33</span> Եթէ այդ մարդը Աստծուց չլինէր, որեւէ բան
անել չէր կարող»:

<span id="an_9:34">9:34</span> Պատասխանեցին եւ ասացին նրան. «Ամբողջովին
մեղքի մէջ ես ծնուած եւ դու մեր գլխին վարդապե՞տ ես դարձել»: Եւ նրան դուրս
հանեցին:

<span id="an_9:35">9:35</span> Յիսուս լսեց, թէ նրան դուրս են հանել. եւ
երբ նրան գտաւ, ասաց. «Դու Աստծու Որդուն հաւատո՞ւմ ես»:

<span id="an_9:36">9:36</span> Նա պատասխան տուեց եւ ասաց. «Տէ՛ր, ո՞վ է,
որ նրան հաւատամ»:

<span id="an_9:37">9:37</span> Յիսուս նրան ասաց. «Ե՛ւ տեսար նրան, ե՛ւ նա
է, ով խօսում է քեզ հետ»:

<span id="an_9:38">9:38</span> Ու նա ասաց. «Հաւատում եմ, Տէ՛ր»: Եւ
երկրպագեց նրան:

<span id="an_9:39">9:39</span> Եւ Յիսուս ասաց. «Դատաստանի համար եկայ այս
աշխարհը, որպէսզի, ովքեր չեն տեսնում, տեսնեն, եւ ովքեր տեսնում են,
կուրանան»:

<span id="an_9:40">9:40</span> Փարիսեցիներից ոմանք, որ Յիսուսի հետ էին,
այդ լսեցին ու նրան ասացին. «Միթէ մե՞նք էլ կոյր ենք»:

<span id="an_9:41">9:41</span> Յիսուս նրանց ասաց. «Եթէ կոյր լինէիք, դուք
մեղք չէիք ունենայ, բայց հիմա ասում էք, թէ՝ տեսնում ենք. եւ ձեր մեղքը ձեր
մէջ հաստատ է մնում»:

<span id="an_10:1">10:1</span> «Ճշմարիտ, ճշմարիտ եմ ասում ձեզ, ով
ոչխարների փարախը դռնով չի մտնում, այլ ուրիշ տեղով է բարձրանում, նա գող է
եւ աւազակ.

<span id="an_10:2">10:2</span> իսկ ով դռնով է մտնում, հովիւ է ոչխարների:

<span id="an_10:3">10:3</span> Դռնապանը նրա համար բացում է դուռը, եւ
ոչխարները լսում են նրա ձայնը. նա իր ոչխարներին անուններով է կանչում եւ
նրանց դուրս է հանում:

<span id="an_10:4">10:4</span> Եւ երբ իր բոլոր ոչխարներին հանի, նրանց
առջեւից է գնում, եւ ոչխարները հետեւում են նրան, որովհետեւ ճանաչում են
նրա ձայնը:

<span id="an_10:5">10:5</span> Օտարի յետեւից չեն գնայ, այլ կը փախչեն
նրանից, որովհետեւ չեն ճանաչում օտարների ձայնը»:

<span id="an_10:6">10:6</span> Յիսուս նրանց այս առակն ասաց, իսկ նրանք
չէին իմանում, թէ ինչ էր այն, որ նա իրենց ասում էր:

<span id="an_10:7">10:7</span> Դարձեալ Յիսուս նրանց ասաց. «Ճշմարիտ,
ճշմարիտ եմ ասում ձեզ, որ ես եմ ոչխարների դուռը:

<span id="an_10:8">10:8</span> Բոլոր նրանք, որ ինձնից առաջ եկան, գողեր
էին ու աւազակներ, ուստի ոչխարները նրանց չլսեցին:

<span id="an_10:9">10:9</span> Ես եմ դուռը. եթէ մէկը իմ միջով մտնի, կը
փրկուի. կը մտնի ու կ՚ելնի եւ ճարակելու բան կը գտնի:

<span id="an_10:10">10:10</span> Գողը գալիս է միայն, որպէսզի գողանայ,
սպանի եւ կորստեան մատնի. ես եկայ, որպէսզի կեանք ունենան եւ՝ առաւել եւս
ունենան:

<span id="an_10:11">10:11</span> Ես եմ լաւ հովիւը. լաւ հովիւը իր կեանքն
է տալիս ոչխարների համար:

<span id="an_10:12">10:12</span> Իսկ վարձկանը, որ հովիւ չէ, եւ ոչխարներն
էլ իրենը չեն, երբ տեսնում է, որ գայլը գալիս է, թողնում է ոչխարներին եւ
փախչում է: Եւ գայլը յափշտակում է նրանց ու ցրում է.

<span id="an_10:13">10:13</span> քանի որ վարձկան է, եւ ոչխարների համար
հոգ չի անում:

<span id="an_10:14">10:14</span> Ես եմ լաւ հովիւը. եւ ճանաչում եմ իմ
ոչխարներին ու ճանաչւում նրանցից:

<span id="an_10:15">10:15</span> Ինչպէս Հայրը ինձ ճանաչում է, ես էլ
ճանաչում եմ Հօրը. եւ իմ կեանքը կը տամ իմ ոչխարների համար:

<span id="an_10:16">10:16</span> Ես ունեմ նաեւ այլ ոչխարներ, որոնք այս
փարախից չեն. նրանց եւս պէտք է այստեղ բերեմ. եւ իմ ձայնը պիտի լսեն. եւ
պիտի լինի մի հօտ եւ մի հովիւ:

<span id="an_10:17">10:17</span> Նրա համար է իմ Հայրն ինձ սիրում, որ ես
իմ կեանքն եմ տալիս, որպէսզի վերստին այն առնեմ:

<span id="an_10:18">10:18</span> Այն ինձնից ոչ ոք չի վերցնի, այլ ես ինքս
եմ այն տալիս. իշխանութիւն ունեմ այն տալու եւ իշխանութիւն ունեմ վերստին
այն առնելու. այս պատուէրը իմ Հօրից ստացայ»:

<span id="an_10:19">10:19</span> Այս խօսքերի պատճառով հրեաների մէջ
դարձեալ պառակտում եղաւ:

<span id="an_10:20">10:20</span> Եւ նրանցից շատերն ասում էին. «Նրա մէջ
դեւ կայ եւ մոլեգնում է. ինչո՞ւ էք նրան լսում»:

<span id="an_10:21">10:21</span> Ոմանք էլ ասում էին. «Սրանք դիւահարի
խօսքեր չեն, միթէ դեւը կարո՞ղ է կոյրի աչքերը բանալ»:

<span id="an_10:22">10:22</span> Այն ժամանակ Երուսաղէմում տաճարի
Նաւակատիքի տօն էր, եւ ձմեռ էր:

<span id="an_10:23">10:23</span> Եւ Յիսուս շրջում էր տաճարի մէջ,
Սողոմոնի սրահում:

<span id="an_10:24">10:24</span> Հրեաները նրա շուրջը հաւաքուեցին ու
ասացին. «Մինչեւ ե՞րբ մեր հոգին պիտի հանես. եթէ դու ես Քրիստոսը, համարձակ
ասա՛ մեզ»:

<span id="an_10:25">10:25</span> Յիսուս պատասխանեց նրանց եւ ասաց. «Ձեզ
ասացի, եւ ինձ չէք հաւատում. այն գործերը, որ ես անում եմ իմ Հօր անունով,
դրանք վկայում են իմ մասին:

<span id="an_10:26">10:26</span> Բայց դուք չէք հաւատում, որովհետեւ իմ
ոչխարներից չէք.

<span id="an_10:27">10:27</span> իմ ոչխարներն իմ ձայնը լսում են, եւ ես
ճանաչում եմ նրանց. եւ նրանք գալու են իմ յետեւից.

<span id="an_10:28">10:28</span> եւ ես նրանց կը տամ յաւիտենական կեանք.
եւ նրանք չեն կորչի յաւիտեան. եւ ոչ ոք նրանց իմ ձեռքից չի յափշտակի:

<span id="an_10:29">10:29</span> Իմ Հայրը, որ նրանց ինձ տուեց, ամենքից
մեծ է. եւ իմ Հօր ձեռքից ոչ ոք չի կարող ոչինչ յափշտակել:

<span id="an_10:30">10:30</span> Ես եւ իմ Հայրը մի ենք»:

<span id="an_10:31">10:31</span> Հրեաները քարեր վերցրին, որ նրան
քարկոծեն:

<span id="an_10:32">10:32</span> Յիսուս պատասխանեց նրանց. «Բազում բարի
գործեր ցոյց տուի ձեզ իմ Հօրից. դրանցից ո՞ր գործի համար էք ինձ
քարկոծում»:

<span id="an_10:33">10:33</span> Հրեաները նրան պատասխանեցին. «Քեզ բարի
գործի համար չենք քարկոծում, այլ հայհոյութեան համար եւ նրա համար, որ դու
մարդ ես, բայց ինքդ քեզ Աստծու տեղ ես դնում»:

<span id="an_10:34">10:34</span> Յիսուս նրանց պատասխանեց. «Ձեր օրէնքում
չէ՞, որ գրուած է. «Ես ասացի, թէ աստուածներ էք»:

<span id="an_10:35">10:35</span> Իսկ եթէ աստուածներ է կոչում նրանց,
որոնց ուղղուած էր Աստծու խօսքը (եւ հնարաւոր չէ, որ Գիրքը ջնջուի),

<span id="an_10:36">10:36</span> ուրեմն՝ ո՛ւմ Հայրը սրբացրեց եւ աշխարհ
ուղարկեց, դուք ասում էք, թէ՝ հայհոյում ես, նրա համար, որ ասացի, թէ՝
Աստծու Որդի եմ:

<span id="an_10:37">10:37</span> Եթէ իմ Հօր գործերը չեմ անում, ինձ մի՛
հաւատացէք:

<span id="an_10:38">10:38</span> Իսկ եթէ անում եմ, թէ ինձ էլ չէք
հաւատում, գործերի՛ն հաւատացէք, որպէսզի իմանաք եւ ճանաչէք, որ Հայրը իմ
մէջ է, եւ ես՝ Հօր մէջ»:

<span id="an_10:39">10:39</span> Դարձեալ ուզում էին նրան բռնել, բայց նա
նրանց ձեռքից դուրս պրծաւ:

<span id="an_10:40">10:40</span> Եւ վերստին գնաց Յորդանանի միւս կողմը,
այնտեղ, ուր Յովհաննէսն էր նախապէս գտնւում եւ մկրտում. եւ այնտեղ էր
մնում:

<span id="an_10:41">10:41</span> Շատեր նրա մօտ եկան եւ ասում էին.
«Յովհաննէսը որեւէ նշան չարեց, բայց այն ամէնը, որ Յովհաննէսն ասել էր նրա
մասին, ճշմարիտ էր»:

<span id="an_10:42">10:42</span> Եւ այնտեղ շատերը հաւատացին նրան:

<span id="an_11:1">11:1</span> Եւ մի հիւանդ կար, Ղազարոս անունով,
Բեթանիայից՝ Մարիամի եւ նրա քոյր Մարթայի գիւղից:

<span id="an_11:2">11:2</span> Սա այն Մարիամն էր, որ իւղով օծեց Տիրոջը
եւ իր մազերով սրբեց նրա ոտքերը: Եւ սրա եղբայր Ղազարոսը հիւանդ էր:

<span id="an_11:3">11:3</span> Սրա քոյրերը նրա մօտ մարդ ուղարկեցին եւ
ասացին. «Տէ՛ր, ահաւասիկ նա, ում դու սիրում էիր, հիւանդացել է»:

<span id="an_11:4">11:4</span> Երբ Յիսուս լսեց, ասաց. «Այդ հիւանդութիւնը
մահաբեր չէ, այլ Աստծու փառքի համար է, որպէսզի դրանով Աստծու Որդին
փառաւորուի»:

<span id="an_11:5">11:5</span> Յիսուս սիրում էր Մարիամին, նրա քրոջը՝
Մարթային, եւ Ղազարոսին:

<span id="an_11:6">11:6</span> Լսելուց յետոյ, թէ Ղազարոսը հիւանդացել է,
նա տակաւին երկու օր մնաց այնտեղ, ուր գտնւում էր:

<span id="an_11:7">11:7</span> Ապա դրանից յետոյ իր աշակերտներին ասաց.
«Եկէ՛ք վերստին գնանք Հրէաստան»:

<span id="an_11:8">11:8</span> Աշակերտները նրան ասացին. «Ռաբբի՛,
հրեաները դեռ նոր էին ուզում քեզ քարկոծել, եւ նորից այնտե՞ղ ես գնում»:

<span id="an_11:9">11:9</span> Յիսուս պատասխանեց. «Ցերեկը տասներկու ժամ
չունի՞. եթէ մէկը ցերեկն է քայլում, չի սայթաքում, որովհետեւ այս աշխարհի
լոյսը տեսնում է,

<span id="an_11:10">11:10</span> իսկ եթէ մէկը գիշերն է քայլում,
սայթաքում է, որովհետեւ հետը լոյս չունի»:

<span id="an_11:11">11:11</span> Այս բաներն ասելուց յետոյ նորից ասաց
նրանց. «Մեր բարեկամ Ղազարոսը ննջել է, սակայն ես գնում եմ, որ նրան
արթնացնեմ»:

<span id="an_11:12">11:12</span> Աշակերտները նրան ասացին. «Տէ՛ր, եթէ
ննջել է, ապա կ՚առողջանայ»:

<span id="an_11:13">11:13</span> Բայց Յիսուս նրա մահուան մասին էր ասում,
մինչդեռ նրանց այնպէս թուաց, թէ նա քնով ննջելու մասին է խօսում:

<span id="an_11:14">11:14</span> Այն ժամանակ Յիսուս նրանց յայտնապէս
ասաց. «Ղազարոսը մեռաւ.

<span id="an_11:15">11:15</span> բայց ես ուրախ եմ ձեզ համար, որ այնտեղ
չէի. որպէսզի դուք ինձ հաւատաք: Արդ, եկէ՛ք գնանք նրա մօտ»:

<span id="an_11:16">11:16</span> Թովմասը, որ Երկուորեակ էր կոչւում,
աշակերտակիցներին ասաց. «Եկէ՛ք մենք էլ գնանք, որ նրա հետ մեռնենք»:

<span id="an_11:17">11:17</span> Յիսուս եկաւ, նրան գտաւ չորս օրից ի վեր
գերեզմանի մէջ:

<span id="an_11:18">11:18</span> Եւ Բեթանիան Երուսաղէմի մօտ էր շուրջ
երեք կիլոմետր:

<span id="an_11:19">11:19</span> Հրեաներից շատերը եկել էին Մարթայի եւ
Մարիամի մօտ, որպէսզի նրանց մխիթարեն իրենց եղբօր մահուան համար:

<span id="an_11:20">11:20</span> Երբ Մարթան լսեց, որ Յիսուս գալիս է,
նրան ընդառաջ գնաց. իսկ Մարիամը տանը նստած էր:

<span id="an_11:21">11:21</span> Մարթան Յիսուսին ասաց. «Տէ՛ր, եթէ դու
այստեղ եղած լինէիր, իմ եղբայրը մեռած չէր լինի.

<span id="an_11:22">11:22</span> բայց հիմա էլ գիտեմ, թէ ինչ էլ որ
Աստծուց ուզես, Աստուած քեզ կը տայ»:

<span id="an_11:23">11:23</span> Յիսուս նրան ասաց. «Քո եղբայրը յարութիւն
կ՚առնի»:

<span id="an_11:24">11:24</span> Մարթան նրան ասաց. «Գիտեմ, որ յարութեան
ժամանակ վերջին օրը յարութիւն կ՚առնի»:

<span id="an_11:25">11:25</span> Յիսուս նրան ասաց. «Ես իսկ եմ յարութիւն
եւ կեանք. ով հաւատում է ինձ, թէպէտ եւ մեռնի, կ՚ապրի.

<span id="an_11:26">11:26</span> եւ ով կենդանի է ու ինձ հաւատում է,
յաւիտեան չի մեռնի: Հաւատո՞ւմ ես այս բանին»:

<span id="an_11:27">11:27</span> Նա ասաց նրան. «Այո՛, Տէ՛ր, ես հաւատում
եմ, որ դո՛ւ ես Քրիստոսը՝ Աստծու Որդին, որ աշխարհ էիր գալու»:

<span id="an_11:28">11:28</span> Եւ այս ասելուց յետոյ, գնաց գաղտնաբար
կանչեց իր քրոջը՝ Մարիամին եւ ասաց. «Վարդապետն է եկել եւ քեզ է կանչում»:

<span id="an_11:29">11:29</span> Երբ նա լսեց, իսկոյն վեր կացաւ եւ եկաւ
նրա մօտ:

<span id="an_11:30">11:30</span> Յիսուս դեռ գիւղ չէր հասել, այլ դեռեւս
այն տեղում էր, ուր Մարթան նրան ընդառաջ էր ելել:

<span id="an_11:31">11:31</span> Իսկ այն հրեաները, որ նրա հետ տանն էին
եւ նրան մխիթարում էին, երբ տեսան Մարիամին, որ վեր կացաւ իսկոյն ու գնաց,
իրենք եւս նրա յետեւից գնացին. կարծում էին, թէ գերեզման է գնում, որ
այնտեղ լաց լինի:

<span id="an_11:32">11:32</span> Իսկ Մարիամը, երբ եկաւ այնտեղ, ուր
Յիսուս կանգնած էր, ու տեսաւ նրան, ընկաւ նրա ոտքերն ու ասաց. «Տէ՛ր, եթէ
այստեղ եղած լինէիր, իմ եղբայրը մեռած չէր լինի»:

<span id="an_11:33">11:33</span> Երբ Յիսուս տեսաւ, որ նա լալիս է, եւ նրա
հետ եղող հրեաներն էլ լալիս են, սաստիկ խռովուեց իր հոգում եւ ասաց.

<span id="an_11:34">11:34</span> «Ո՞ւր դրիք նրան»: Նրան ասացին. «Տէ՛ր,
արի՛ եւ տե՛ս»:

<span id="an_11:35">11:35</span> Եւ Յիսուս արտասուեց:

<span id="an_11:36">11:36</span> Հրեաներն ասացին. «Տեսէ՛ք ինչքան էր
սիրում նրան»:

<span id="an_11:37">11:37</span> Նրանցից ոմանք ասում էին. «Սա, որ կոյրի
աչքերը բացեց, չէ՞ր կարող նաեւ այնպէս անել, որ սա չմեռնէր»:

<span id="an_11:38">11:38</span> Յիսուս, դարձեալ խռովուելով ինքն իր մէջ,
եկաւ գերեզմանը: Սա մի քարայր էր, որի վրայ մի քար էր դրուած:

<span id="an_11:39">11:39</span> Եւ Յիսուս ասաց. «Այդ քարը մի կողմ
դրէք»: Մարթան՝ մեռածի քոյրը, նրան ասաց. «Տէ՛ր, հիմա արդէն նեխած կը լինի,
քանի որ չորս օրուայ է»:

<span id="an_11:40">11:40</span> Յիսուս նրան ասաց. «Քեզ չասացի՞. եթէ
հաւատաս, կը տեսնես Աստծու փառքը»:

<span id="an_11:41">11:41</span> Երբ քարը վերցրին, Յիսուս աչքերը վեր
բարձրացրեց ու ասաց. «Հա՛յր, գոհութիւն եմ տալիս քեզ, որ ինձ լսեցիր.

<span id="an_11:42">11:42</span> եւ ես գիտէի, որ ամէն ժամ լսում ես ինձ,
բայց այս անում եմ շուրջս կանգնած այս ժողովրդի համար, որպէսզի հաւատան, որ
դո՛ւ ինձ ուղարկեցիր»:

<span id="an_11:43">11:43</span> Երբ այս ասաց, բարձր ձայնով աղաղակեց եւ
ասաց. «Ղազարո՛ս, վե՛ր կաց, դո՛ւրս արի»:

<span id="an_11:44">11:44</span> Եւ մեռելը ելաւ՝ կապուած ոտքերով,
ձեռքերը երիզով ամրացուած եւ երեսը վարշամակով պատած: Եւ Յիսուս նրանց
ասաց. «Արձակեցէ՛ք դրան եւ թողէ՛ք, որ գնայ»:

<span id="an_11:45">11:45</span> Հրեաներից շատերը, որոնք եկել էին
Մարիամենց մօտ, երբ տեսան, ինչ որ Յիսուս արեց, հաւատացին նրան:

<span id="an_11:46">11:46</span> Իսկ նրանցից ոմանք գնացին փարիսեցիների
մօտ եւ պատմեցին նրանց, ինչ որ Յիսուս արեց:

<span id="an_11:47">11:47</span> Քահանայապետներն ու փարիսեցիները ատեան
գումարեցին եւ ասացին. «Ի՞նչ անենք, քանի որ այդ մարդը բազում նշաններ է
անում:

<span id="an_11:48">11:48</span> Եթէ նրան այնպէս թողնենք, ամէնքը կը
հաւատան նրան, եւ հռոմէացիները կը գան ու կը վերացնեն մեր ազգն ու մեր
սրբավայրը»:

<span id="an_11:49">11:49</span> Նրանցից մէկը՝ Կայիափա անունով, որ այդ
տարուայ քահանայապետն էր, նրանց ասաց.

<span id="an_11:50">11:50</span> «Դուք ոչինչ չգիտէք, ոչ իսկ խորհել էք,
թէ մեզ համար աւելի լաւ է, որ մէկ մարդ մեռնի ժողովրդի համար, քան թէ
ամբողջ ազգը կորչի»:

<span id="an_11:51">11:51</span> Այս բանը նա ինքն իրենից չասաց, այլ,
քանի որ այդ տարուայ քահանայապետն էր, մարգարէացաւ, որ Յիսուս մեռնելու էր
ազգի համար:

<span id="an_11:52">11:52</span> Եւ ոչ միայն ազգի համար, այլ՝ որպէսզի
նաեւ Աստծու ցրուած որդիներին ի մի հաւաքի:

<span id="an_11:53">11:53</span> Ապա այն օրուանից խորհուրդ արեցին, որ
նրան սպանեն:

<span id="an_11:54">11:54</span> Եւ Յիսուս այնուհետեւ այլեւս համարձակ
չէր շրջում հրեաների մէջ, այլ այնտեղից գնաց մի շրջան, որ մօտ էր անապատին.
գնաց մի քաղաք, որի անունն էր Եփրայիմ, եւ իր աշակերտների հետ այդտեղ էր
մնում:

<span id="an_11:55">11:55</span> Եւ հրեաների զատիկը մօտ էր. եւ այդ
գաւառից շատերը Երուսաղէմ բարձրացան զատկից առաջ, որպէսզի իրենք իրենց
մաքրեն:

<span id="an_11:56">11:56</span> Յիսուսին փնտռում էին. եւ մինչ տաճարի
մէջ էին, միմեանց ասում էին. «Ինչպէ՞ս է ձեզ թւում, արդեօք այս տօնին չի՞
գայ»: Քահանայապետներն ու փարիսեցիները հրահանգել էին, որ, եթէ մէկն
իմանայ, թէ նա որտեղ է, յայտնի, որպէսզի նրան ձ»րբակալ»ն:

<span id="an_11:56">11:56</span> Յիսուսին փնտռում էին. եւ մինչ տաճարի
մէջ էին, միմեանց ասում էին. «Ինչպէ՞ս է ձեզ թւում, արդեօք այս տօնին չի՞
գայ»: Քահանայապետներն ու փարիսեցիները հրահանգել էին, որ, եթէ մէկն
իմանայ, թէ նա որտեղ է, յայտնի, որպէսզի նրան ձ»րբակալ»ն:

<span id="an_12:1">12:1</span> Իսկ Յիսուս զատկից վեց օր առաջ եկաւ
Բեթանիա, ուր ապրում էր մեռած Ղազարոսը, որին մեռելներից վեր էր կացրել:

<span id="an_12:2">12:2</span> Եւ այնտեղ նրան ընթրիք տուին. սպասարկում
էր Մարթան, իսկ Ղազարոսը նրա հետ սեղան նստածներից մէկն էր:

<span id="an_12:3">12:3</span> Իսկ Մարիամը մի լիտր ազնիւ նարդոսի
թանկարժէք իւղ վերցնելով՝ օծեց Յիսուսի ոտքերը. եւ իր մազերով էլ սրբում էր
նրա ոտքերը. եւ տունը լցուեց իւղի բուրմունքով:

<span id="an_12:4">12:4</span> Աշակերտներից մէկը՝ Յուդա Իսկարիովտացին,
որ մատնելու էր նրան, ասաց.

<span id="an_12:5">12:5</span> «Ինչո՞ւ այդ իւղը չվաճառուեց երեք հարիւր
արծաթ դահեկանի եւ չտրուեց աղքատներին»:

<span id="an_12:6">12:6</span> Նա այս ասաց ոչ թէ նրա համար, որ աղքատների
համար էր հոգում, այլ որովհետեւ գող էր եւ գանձարկղը ինքն էր պահում, եւ
ինչ որ այնտեղ դրւում էր, ինքն էր վերցնում:

<span id="an_12:7">12:7</span> Յիսուս ասաց նրան. «Թո՛յլ տուէք նրան,
որպէսզի իմ թաղման օրուայ համար պահի այդ:

<span id="an_12:8">12:8</span> Աղքատներին ամէն ժամ ձեզ հետ ունէք: Ինձ
միշտ ձեզ հետ չունէք»:

<span id="an_12:9">12:9</span> Երբ հրեաներից բազում ժողովուրդ իմացաւ, որ
նա այնտեղ է, եկաւ. ոչ միայն Յիսուսի պատճառով, այլ՝ որպէսզի տեսնի նաեւ
Ղազարոսին, որին մեռելներից վեր էր կացրել:

<span id="an_12:10">12:10</span> Քահանայապետները խորհուրդ արեցին, որ
Ղազարոսին էլ սպանեն,

<span id="an_12:11">12:11</span> քանի որ շատերը հեռանում էին հրեաներից
եւ հաւատում էին Յիսուսին:

<span id="an_12:12">12:12</span> Յաջորդ օրը, ժողովրդի բազմութիւնը, որ
զատկի տօնին էր եկել, երբ լսեց, թէ Յիսուս Երուսաղէմ է գալիս,

<span id="an_12:13">12:13</span> արմաւենիների ճիւղեր վերցրեց եւ Յիսուսին
ընդառաջ ելաւ: Աղաղակում էին ու ասում. «Ովսաննա՜, օրհնեա՜լ լինես դու, որ
գալիս ես Տիրոջ անունով, ո՛վ թագաւոր Իսրայէլի»:

<span id="an_12:14">12:14</span> Եւ Յիսուս մի էշ գտնելով, նստեց նրա
վրայ, ինչպէս որ գրուած է.

<span id="an_12:15">12:15</span> «Մի՛ վախեցիր, ո՛վ դուստրդ Սիոնի, ահա քո
թագաւորը գալիս է՝ նստած մի էշի քուռակի վրայ»:

<span id="an_12:16">12:16</span> Եւ նրա աշակերտները սկզբում այն
չհասկացան, բայց երբ Յիսուս փառաւորուեց, այն ժամանակ յիշեցին, թէ այդ նրա
մասին էր գրուած, եւ իրենք այդ էին արել նրան:

<span id="an_12:17">12:17</span> Իսկ ժողովուրդը, որ նրա հետ էր, վկայում
էր, որ Ղազարոսին հէնց գերեզմանից կանչեց եւ նրան մեռելներից կենդանացրեց:

<span id="an_12:18">12:18</span> Եւ դրա համար էլ նրան ընդառաջ ելաւ
ժողովուրդը, որովհետեւ լսել էին, որ այդ նշաններն էր արել:

<span id="an_12:19">12:19</span> Իսկ փարիսեցիները միմեանց ասում էին.
«Տեսնում էք, որ ոչ մի օգուտ չէք ստանում. ահաւասիկ ամբողջ աշխարհը նրա
յետեւից գնաց»:

<span id="an_12:20">12:20</span> Այնտեղ կային նաեւ որոշ թուով
հեթանոսներ՝ նրանց մէջ, որ Երուսաղէմ էին եկել, որպէսզի տօնի ժամանակ
երկրպագութիւն անեն:

<span id="an_12:21">12:21</span> Նրանք մօտեցան Փիլիպպոսին, որ Գալիլիայի
Բեթսայիդա քաղաքից էր. աղաչում էին նրան ու ասում. «Տէ՛ր, ուզում ենք
Յիսուսին տեսնել»:

<span id="an_12:22">12:22</span> Փիլիպպոսը եկաւ եւ Անդրէասին ասաց:
Անդրէասը եւ Փիլիպպոսն էլ Յիսուսին ասացին:

<span id="an_12:23">12:23</span> Եւ Յիսուս նրանց պատասխանեց ու ասաց.
«Հասաւ ժամը, որ փառաւորուի մարդու Որդին:

<span id="an_12:24">12:24</span> Ճշմարիտ, ճշմարիտ եմ ասում ձեզ. եթէ
ցորենի հատիկը հողի մէջ ընկնելով չմեռնի, միայն հատիկն ինքը կը մնայ, իսկ
եթէ մեռնի, բազում արդիւնք կը տայ:

<span id="an_12:25">12:25</span> Ով սիրում է իր անձը, կը կորցնի այն, իսկ
ով այս աշխարհում իր անձն ատում է, այն կը պահի յաւիտենական կեանքի համար:

<span id="an_12:26">12:26</span> Եթէ մէկն ինձ ծառայի, իմ յետեւից կը գայ.
եւ ուր ես եմ, այնտեղ կը լինի եւ իմ ծառան. եթէ մէկը ինձ ծառայի, նրան կը
պատուի իմ Հայրը:

<span id="an_12:27">12:27</span> Բայց այժմ հոգիս խռովուած է. եւ ի՞նչ
ասեմ. Հա՛յր, փրկի՛ր ինձ այս ժամից: Բայց ես հէնց այս բանի համար եմ եկել
այս ժամին:

<span id="an_12:28">12:28</span> Հա՛յր, փառաւորի՛ր քո անունը»: Երկնքից
մի ձայն եկաւ. «Ե՛ւ փառաւորեցի, եւ դարձեա՛լ պիտի փառաւորեմ»:

<span id="an_12:29">12:29</span> Եւ ժողովուրդը, որ կանգնած էր ու լսում
էր, ասում էր, թէ՝ որոտմունք է լինում: Ոմանք էլ ասացին. «Նրա հետ մի
հրեշտակ խօսեց»:

<span id="an_12:30">12:30</span> Յիսուս պատասխանեց ու ասաց. «Այս ձայնը
ինձ համար չէ, որ եկաւ, այլ՝ ձեզ համար:

<span id="an_12:31">12:31</span> Հիմա՛ է այս աշխարհի դատաստանը, հիմա՛ է,
որ այս աշխարհի իշխանը դուրս կը նետուի:

<span id="an_12:32">12:32</span> Եւ երբ ես բարձրանամ երկրից, ամենքին
դէպի ինձ կը ձգեմ»:

<span id="an_12:33">12:33</span> Այս ասում էր նշելու համար, թէ ի՛նչ
մահով էր մեռնելու:

<span id="an_12:34">12:34</span> Ժողովուրդը նրան պատասխանեց. «Օրէնքից
մենք լսել ենք, թէ Քրիստոս յաւիտեան կը մնայ, իսկ դու ինչպէ՞ս ես ասում, թէ
մարդու Որդին պէտք է բարձրանայ. ո՞վ է այդ մարդու Որդին»:

<span id="an_12:35">12:35</span> Յիսուս նրանց ասաց. «Մի փոքր ժամանակ եւս
լոյսը ձեզ հետ է. քայլեցէ՛ք, քանի դեռ լոյսն ունէք, որպէսզի խաւարը ձեզ
չկլանի, քանի որ, ով քայլում է խաւարի մէջ, չի իմանում, թէ ուր է գնում:

<span id="an_12:36">12:36</span> Քանի դեռ լոյսը ձեզ հետ ունէք,
հաւատացէ՛ք լոյսին, որպէսզի լոյսի որդիներ լինէք»: Յիսուս այս խօսեց եւ
գնաց նրանցից թաքնուեց:

<span id="an_12:37">12:37</span> Թէպէտ եւ նա այնքան նշաններ էր արել
նրանց առաջ, նրանք չէին հաւատում նրան,

<span id="an_12:38">12:38</span> որպէսզի կատարուէր Եսայի մարգարէի խօսքը,
որ ասաց. «Տէ՛ր, ո՞վ հաւատաց մեր տուած լուրին, եւ Տիրոջ բազուկը ո՞ւմ
յայտնուեց»:

<span id="an_12:39">12:39</span> Չէին կարողանում հաւատալ եւ այն բանի
համար, որ Եսային վերստին ասում է.

<span id="an_12:40">12:40</span> «Նրանց աչքերը կուրացրեց եւ նրանց սրտերը
կարծրացրեց, որպէսզի աչքերով չտեսնեն ու սրտերով չիմանան եւ դարձի չգան, ու
ես նրանց չբժշկեմ»:

<span id="an_12:41">12:41</span> Եսային այս ասաց, որովհետեւ տեսաւ նրա
փառքը եւ խօսեց նրա մասին:

<span id="an_12:42">12:42</span> Բայց մինչեւ անգամ հրեայ իշխանաւորներից
շատեր հաւատացին նրան, բայց փարիսեցիների պատճառով չէին յայտնում, որպէսզի
ժողովարանից դուրս չհանուեն.

<span id="an_12:43">12:43</span> քանի որ մարդկանցից տրուած փառքը աւելի
սիրեցին, քան Աստծուց տրուած փառքը:

<span id="an_12:44">12:44</span> Յիսուս աղաղակում էր ու ասում. «Ով ինձ է
հաւատում, ինձ չէ, որ հաւատում է, այլ նրան, ով ինձ ուղարկեց:

<span id="an_12:45">12:45</span> Եւ ով ինձ է տեսնում, տեսնում է նրան, ով
ինձ ուղարկեց:

<span id="an_12:46">12:46</span> Ես որպէս լոյս եկայ աշխարհ, որպէսզի ամէն
ոք, որ ինձ հաւատում է, խաւարում չմնայ:

<span id="an_12:47">12:47</span> Եւ եթէ մէկը լսի իմ խօսքերը եւ չպահի
դրանք, ես նրան չեմ դատապարտի, քանի որ չեկայ, որ աշխարհը դատապարտեմ, այլ՝
որպէսզի փրկեմ աշխարհը:

<span id="an_12:48">12:48</span> Ով անարգում է ինձ եւ իմ խօսքերը չի
ընդունում, կայ մէկը, որ նրան դատում է. այն խօսքը, որ ես խօսեցի, դա՛ պիտի
դատապարտի նրան վերջին օրը,

<span id="an_12:49">12:49</span> որովհետեւ ես ինքս ինձնից չխօսեցի, այլ
Հայրը, որ ինձ ուղարկեց, նա՛ ինձ պատուիրեց, թէ ի՛նչ պիտի ասեմ եւ ի՛նչ
պիտի խօսեմ:

<span id="an_12:50">12:50</span> Եւ գիտեմ, որ այն պատուիրանը յաւիտենական
կեանք է: Արդ, ինչ որ ես եմ խօսում, այնպէս եմ խօսում, ինչպէս Հայրն ինձ
ասաց»:

<span id="an_13:1">13:1</span> Զատկի տօնից առաջ Յիսուս իմացաւ, որ հասել
է իր ժամը, որպէսզի այս աշխարհից Հօր մօտ փոխադրուի. սիրեց իւրայիններին,
որ այս աշխարհում են, իսպառ սիրեց նրանց:

<span id="an_13:2">13:2</span> Եւ ընթրիքի ժամանակ, երբ սատանան արդէն իսկ
Սիմոնի որդի Իսկարիովտացի Յուդայի սրտի մէջ դրել էր, որ մատնի նրան,

<span id="an_13:3">13:3</span> Յիսուս իմացաւ, որ Հայրը ամէն բան իր ձեռքն
էր յանձնել, եւ որ ինքը Աստծուց էր ելել եւ Աստծու մօտ էր գնում:

<span id="an_13:4">13:4</span> Նա վեր կացաւ ընթրիքի սեղանից, մի կողմ
դրեց զգեստները եւ մի սրբիչ վերցնելով՝ մէջքին կապեց:

<span id="an_13:5">13:5</span> Եւ ապա ջուր վերցնելով՝ ածեց կոնքի մէջ եւ
սկսեց իր աշակերտների ոտքերը լուանալ եւ սրբել մէջքին կապած սրբիչով:

<span id="an_13:6">13:6</span> Մօտեցաւ Սիմոն Պետրոսին, եւ սա ասաց նրան.
«Տէ՛ր, դո՞ւ ես իմ ոտքերը լուանում»:

<span id="an_13:7">13:7</span> Յիսուս պատասխանեց նրան ու ասաց. «Ինչ որ
ես անում եմ, դու հիմա չես իմանում, բայց յետոյ կ՚իմանաս»:

<span id="an_13:8">13:8</span> Պետրոսը նրան ասաց. «Իմ ոտքերը յաւիտեան
չես լուանայ»: Յիսուս պատասխանեց. «Եթէ քեզ չլուանամ, ինձ հետ մաս չունես»:

<span id="an_13:9">13:9</span> Սիմոն Պետրոսն ասաց նրան. «Տէ՛ր, ոչ թէ
միայն իմ ոտքերը, այլեւ իմ ձեռքերն ու գլուխն էլ լուա՛»:

<span id="an_13:10">13:10</span> Յիսուս նրան ասաց. «Լուացուածին ուրիշ
բան պէտք չէ, բայց միայն ոտքերը լուանալ, քանի որ ամբողջութեամբ մաքուր է.
եւ դուք մաքուր էք, բայց ոչ բոլորդ»:

<span id="an_13:11">13:11</span> Քանի որ նա գիտէր նրան, ով իրեն մատնելու
էր, դրա համար ասաց. «Բոլորդ չէ, որ մաքուր էք»:

<span id="an_13:12">13:12</span> Եւ երբ նրանց ոտքերը լուաց, վերցրեց իր
զգեստները եւ դարձեալ սեղան նստեց ու ասաց նրանց. «Գիտէ՞ք, թէ այդ ինչ
արեցի ձեզ:

<span id="an_13:13">13:13</span> Դուք ինձ Վարդապետ եւ Տէր էք կոչում. եւ
լաւ էք անում, քանի որ իսկապէս ե՛մ.

<span id="an_13:14">13:14</span> իսկ արդ, եթէ ես՝ Տէրս եւ Վարդապետս,
լուացի ձեր ոտքերը, դուք էլ պարտաւոր էք միմեանց ոտքերը լուանալ.

<span id="an_13:15">13:15</span> որովհետեւ մի օրինակ տուի ձեզ, որ,
ինչպէս ես ձեզ արեցի, դուք էլ նոյն ձեւով անէք:

<span id="an_13:16">13:16</span> Ճշմարիտ, ճշմարիտ եմ ասում ձեզ, ծառան
աւելի մեծ չէ, քան իր տէրը, եւ ոչ էլ ուղարկուածը՝ աւելի մեծ, քան նա, ով
նրան ուղարկեց:

<span id="an_13:17">13:17</span> Եթէ այս բաները գիտէք, առաւել երանելի
էք, եթէ դրանք կատարէք:

<span id="an_13:18">13:18</span> Ձեր բոլորի համար չէ, որ ասում եմ,
որովհետեւ ես գիտեմ նրանց, որոնց ընտրել եմ, այլ որպէսզի կատարուի գրուածը,
թէ՝ ով ինձ հետ հաց էր ուտում, իմ դէմ դարձաւ.

<span id="an_13:19">13:19</span> հէնց այժմուանից ասում եմ ձեզ, քանի դեռ
չի եղել, որպէսզի, երբ որ լինի, հաւատաք, որ ես եմ:

<span id="an_13:20">13:20</span> Ճշմարիտ, ճշմարիտ եմ ասում ձեզ, ով որ
ընդունի նրան, ում ես կ՚ուղարկեմ, ինձ է ընդունում, եւ ով ինձ է ընդունում,
ընդունում է նրան, ով ինձ ուղարկեց»:

<span id="an_13:21">13:21</span> Երբ Յիսուս այս բաներն ասաց, խռովուեց իր
հոգում, վկայեց ու ասաց. «Ճշմարիտ, ճշմարիտ եմ ասում ձեզ, որ ձեզնից մէկն
ինձ մատնելու է»:

<span id="an_13:22">13:22</span> Աշակերտներն իրար էին նայում
տարակուսելով, թէ ո՛ւմ մասին է ասում:

<span id="an_13:23">13:23</span> Եւ աշակերտներից մէկը, որին Յիսուս
սիրում էր, նստել էր նրա մօտ:

<span id="an_13:24">13:24</span> Սիմոն Պետրոսը սրան ակնարկ արեց՝
հարցնելով, թէ այդ ո՛ւմ մասին է ասում:

<span id="an_13:25">13:25</span> Եւ սա Յիսուսի կրծքովն ընկաւ ու ասաց
նրան. «Տէ՛ր, ո՞վ է»:

<span id="an_13:26">13:26</span> Յիսուս պատասխանեց եւ ասաց. «Նա է, որի
համար ես այս պատառը կը թաթախեմ եւ կը տամ իրեն»: Եւ թաթախելով պատառը՝
տալիս է Իսկարիովտացի Յուդային:

<span id="an_13:27">13:27</span> Եւ երբ նա պատառն առաւ, սատանան մտաւ նրա
մէջ: Յիսուս նրան ասաց. «Հիմա ինչ որ անելու ես, իսկոյն արա՛»:

<span id="an_13:28">13:28</span> Եւ սեղանակիցներից ոչ ոք չիմացաւ, թէ նա
ինչի՛ համար այդ նրան ասաց.

<span id="an_13:29">13:29</span> որովհետեւ ոմանք կարծում էին, թէ, քանի
որ Յուդան էր գանձանակը պահում, Յիսուս նրան ասաց. «Գնի՛ր, ինչ որ մեզ տօնի
ժամանակ պէտք է» եւ կամ՝ որ մի բան տայ աղքատներին:

<span id="an_13:30">13:30</span> Իսկ նա պատառը վերցնելով՝ իսկոյն դուրս
ելաւ: Եւ գիշեր էր...

<span id="an_13:31">13:31</span> Եւ երբ նա դուրս ելաւ, Յիսուս ասաց.
«Այժմ մարդու Որդին փառաւորուեց, եւ Աստուած փառաւորուեց նրանով,

<span id="an_13:32">13:32</span> քանի որ, եթէ Աստուած փառաւորուեց
նրանով, Աստուած էլ նրան կը փառաւորի իրենով. եւ իսկոյն կը փառաւորի նրան:

<span id="an_13:33">13:33</span> Որդեակնե՛րս, մի քիչ ժամանակ դեռ ձեզ հետ
եմ. ինձ պիտի փնտռէք, եւ ինչպէս ասացի հրեաներին՝ ուր ես եմ գնում, դուք
չէք կարող գալ, - այժմ այդ ձեզ էլ եմ ասում:

<span id="an_13:34">13:34</span> Նոր պատուիրան եմ տալիս ձեզ, որ սիրէք
միմեանց. ինչպէս ես ձեզ սիրեցի, դուք էլ միմեա՛նց սիրեցէք:

<span id="an_13:35">13:35</span> Եթէ դուք միմեանց սիրէք, դրանով բոլորը
պիտի իմանան, որ դուք իմ աշակերտներն էք»:

<span id="an_13:36">13:36</span> Սիմոն Պետրոսը նրան ասաց. «Տէ՛ր, ո՞ւր ես
գնում»: Յիսուս պատասխանեց. «Ուր ես եմ գնում, դու այժմ իմ յետեւից չես
կարող գալ, բայց յետոյ կը գաս իմ յետեւից»:

<span id="an_13:37">13:37</span> Պետրոսը նրան ասաց. «Տէ՛ր, ինչո՞ւ այժմ
չեմ կարող քո յետեւից գալ. այժմուանից իսկ իմ կեանքը քեզ համար կը տամ»:

<span id="an_13:38">13:38</span> Յիսուս պատասխանեց. «Ինձ համար կեա՞նքդ
կը տաս. ճշմարիտ, ճշմարիտ եմ ասում քեզ, աքաղաղը դեռ կանչած չի լինի, երբ
դու երեք անգամ ինձ ուրացած կը լինես»:

<span id="an_14:1">14:1</span> Ապա Յիսուս ասաց իր աշակերտներին. «Թող ձեր
սրտերը չխռովուեն. հաւատացէ՛ք Աստծուն, հաւատացէ՛ք եւ ինձ:

<span id="an_14:2">14:2</span> Իմ Հօր տան մէջ բազում օթեւաններ կան. թէ
չէ ես ձեզ կ՚ասէի, թէ գնում եմ ձեզ համար էլ տեղ պատրաստելու.

<span id="an_14:3">14:3</span> եւ եթէ գնամ եւ ձեզ համար էլ տեղ
պատրաստեմ, դարձեալ կը գամ եւ ձեզ կը վերցնեմ ինձ մօտ, որպէսզի, ուր ես
լինեմ, դուք եւս այնտեղ լինէք:

<span id="an_14:4">14:4</span> Եւ թէ ուր եմ գնում, այդ գիտէք, գիտէք եւ
ճանապարհը»:

<span id="an_14:5">14:5</span> Թովմասը նրան ասաց. «Տէ՛ր, չգիտենք՝ ուր ես
գնում, ուրեմն ինչպէ՞ս կարող ենք գիտենալ ճանապարհը»:

<span id="an_14:6">14:6</span> Յիսուս նրանց ասաց. «Ես եմ Ճանապարհը եւ
Ճշմարտութիւնը եւ Կեանքը: Ոչ ոք չի գայ Հօր մօտ, եթէ ոչ՝ ինձանով:

<span id="an_14:7">14:7</span> Եթէ ինձ ճանաչէիք, ապա կը ճանաչէիք եւ իմ
Հօրը. այսուհետեւ կը ճանաչէք նրան. եւ տեսել էք նրան»:

<span id="an_14:8">14:8</span> Փիլիպպոսն ասաց նրան. «Տէ՛ր, Հօրը մեզ
ցո՛յց տուր, եւ այդ բաւական է մեզ»:

<span id="an_14:9">14:9</span> Յիսուս նրան ասաց. «Այսքան ժամանակ ձեզ հետ
եմ, Փիլիպպո՛ս, եւ ինձ չճանաչեցի՞ր. ով ինձ տեսաւ, տեսաւ Հօրը. իսկ դու
ինչպէ՞ս ես ասում, թէ՝ Հօրը մեզ ցո՛յց տուր:

<span id="an_14:10">14:10</span> Չե՞ս հաւատում, որ ես Հօր մէջ եմ, եւ
Հայրը՝ իմ մէջ: Այն խօսքերը, որ ես ասում եմ ձեզ, ինքս ինձնից չեմ խօսում,
այլ Հայրը, որ բնակւում է իմ մէջ, նա՛ է անում գործերը:

<span id="an_14:11">14:11</span> Հաւատացէ՛ք ինձ, որ ես Հօր մէջ եմ, եւ
Հայրը՝ իմ մէջ. եթէ ոչ՝ գոնէ գործերի՛ համար հաւատացէք ինձ:

<span id="an_14:12">14:12</span> Ճշմարիտ, ճշմարիտ եմ ասում ձեզ, թէ ով
հաւատում է ինձ, ինքն էլ կ՚անի այն գործերը, որ ես եմ անում. եւ դրանցից
աւելի մեծերը կ՚անի, որովհետեւ ես գնում եմ Հօր մօտ:

<span id="an_14:13">14:13</span> Եւ ինչ որ ուզէք իմ անունով, այն կ՚անեմ,
որպէսզի Հայրը փառաւորուի Որդու միջոցով»:

<span id="an_14:14">14:14</span> «Եթէ ինձ սիրում էք, կը պահէք իմ
պատուիրանները.

<span id="an_14:15">14:15</span> եւ ես պիտի աղաչեմ Հօրը, եւ նա մի այլ
Մխիթարիչ պիտի տայ ձեզ, որպէսզի յաւիտեան ձեզ հետ բնակուի.

<span id="an_14:16">14:16</span> Ճշմարտութեան Հոգին, որին այս աշխարհը չի
կարող ընդունել, որովհետեւ նրան չի տեսնում եւ նրան չի ճանաչում, բայց դուք
ճանաչում էք նրան, որովհետեւ ձեզ մօտ պիտի բնակուի եւ ձեր մէջ պիտի լինի:

<span id="an_14:17">14:17</span> Ձեզ որբ չեմ թողնի, կը գամ ձեզ մօտ:

<span id="an_14:18">14:18</span> Մի փոքր ժամանակ եւս, եւ այս աշխարհը ինձ
չի տեսնի, բայց դուք ինձ կը տեսնէք, որովհետեւ ես կենդանի եմ, եւ դուք
կենդանի էք լինելու:

<span id="an_14:19">14:19</span> Այն օրը դուք պիտի իմանաք, որ ես իմ Հօր
մէջ եմ, եւ դուք՝ իմ մէջ. ու ես՝ ձեր մէջ:

<span id="an_14:20">14:20</span> Ով իմ պատուիրաններն ընդունում եւ դրանք
պահում է, նա՛ է, որ ինձ սիրում է. եւ ով ինձ սիրում է, պիտի սիրուի իմ
Հօրից. ես էլ նրան պիտի սիրեմ եւ ինձ պիտի յայտնեմ նրան»:

<span id="an_14:21">14:21</span> Յուդան (ոչ Իսկարիովտացին) ասաց նրան.
«Տէ՛ր, ինչպէ՞ս եղաւ, որ քեզ պիտի յայտնես մեզ եւ ոչ թէ աշխարհին»:

<span id="an_14:22">14:22</span> Յիսուս պատասխանեց եւ ասաց նրան. «Եթէ
մէկը սիրում է ինձ, իմ խօսքը կը պահի, եւ իմ Հայրը նրան կը սիրի. եւ մենք
նրա մօտ կը գանք ու նրա մօտ կ՚օթեւանենք:

<span id="an_14:23">14:23</span> Եւ ով ինձ չի սիրում, իմ խօսքերը չի
պահում. եւ իմ խօսքը, որ լսում էք, իմը չէ, այլ՝ Հօրը, որ ինձ ուղարկեց:

<span id="an_14:24">14:24</span> Այս բաները ասացի ձեզ, մինչ ձեզ հետ եմ:

<span id="an_14:25">14:25</span> Իսկ Մխիթարիչը՝ Սուրբ Հոգին, որին Հայրը
կ՚ուղարկի իմ անունով, նա ձեզ ամէն բան կ՚ուսուցանի եւ ձեզ կը յիշեցնի այն
ամէնը, ինչ ես ասացի ձեզ»:

<span id="an_14:26">14:26</span> «Խաղաղութիւն եմ թողնում ձեզ, իմ
խաղաղութիւնն եմ տալիս ձեզ. ձեզ չեմ տալիս այնպէս, ինչպէս այս աշխարհն է
տալիս. ձեր սրտերը թող չխռովուեն, եւ չվախենաք:

<span id="an_14:27">14:27</span> Լսեցիք, որ ձեզ ասացի, թէ՝ գնում եմ եւ
կը գամ ձեզ մօտ. եթէ ինձ սիրէիք, ապա դուք ուրախ պիտի լինէիք, որ ես Հօր
մօտ եմ գնում, որովհետեւ իմ Հայրը մեծ է, քան ես:

<span id="an_14:28">14:28</span> Եւ հիմա ասացի ձեզ, երբ դեռ չի եղել,
որպէսզի, երբ լինի, հաւատաք:

<span id="an_14:29">14:29</span> Այլեւս երկար չեմ խօսի ձեզ հետ. գալիս է
աշխարհի իշխանը եւ իմ վրայ ոչ մի իշխանութիւն չունի:

<span id="an_14:30">14:30</span> Իսկ որպէսզի աշխարհը գիտենայ, որ ես
սիրում եմ Հօրը, այնպէս եմ անում, ինչպէս որ Հայրը պատուիրեց ինձ. դե՛հ,
վե՛ր կացէք գնանք այստեղից»:

<span id="an_15:1">15:1</span> «Ես եմ ճշմարիտ որթատունկը, եւ իմ Հայրը
մշակն է:

<span id="an_15:2">15:2</span> Ամէն ճիւղ, որ իմ վրայ է եւ պտուղ չի
տալիս, նա կտրում է այն. եւ այն ամէնը, որ պտուղ է տալիս, էտում է, որպէսզի
առաւել եւս պտղաբեր լինի:

<span id="an_15:3">15:3</span> Դուք արդէն իսկ մաքուր էք այն խօսքի համար,
որ ձեզ ասացի:

<span id="an_15:4">15:4</span> Մնացէ՛ք իմ մէջ, եւ ես՝ ձեր մէջ. ինչպէս
ճիւղը, որ ինքն իրեն չի կարող պտուղ տալ, եթէ որթատունկի վրայ հաստատուած
չլինի, նոյնպէս եւ դուք՝ եթէ իմ վրայ հաստատուած չլինէք:

<span id="an_15:5">15:5</span> Ես եմ որթատունկը, իսկ դուք՝ ճիւղերը: Ով
բնակւում է իմ մէջ, եւ ես՝ նրա մէջ, նա շատ պտուղ է տալիս, որովհետեւ առանց
ինձ ոչինչ անել չէք կարող:

<span id="an_15:6">15:6</span> Եթէ մէկը իմ վրայ հաստատուած չէ, նա ճիւղի
նման դուրս կը նետուի եւ կը չորանայ, եւ այն կը հաւաքեն ու կրակը կը նետեն,
եւ կ՚այրուի:

<span id="an_15:7">15:7</span> Եթէ իմ մէջ մնաք, եւ իմ խօսքերն էլ մնան
ձեր մէջ, ինչ որ ուզենաք, խնդրեցէ՛ք Աստծուց, եւ ձեզ կը տրուի:

<span id="an_15:8">15:8</span> Իմ Հայրը փառաւորուած կը լինի նրանով, որ
դուք շատ պտուղ տաք եւ իմ աշակերտները լինէք:

<span id="an_15:9">15:9</span> Ինչպէս իմ Հայրն ինձ սիրեց, ես էլ ձեզ
սիրեցի. իմ սիրոյ մէջ հաստատո՛ւն մնացէք:

<span id="an_15:10">15:10</span> Եթէ իմ պատուիրանները պահէք, կը մնաք իմ
սիրոյ մէջ, ինչպէս ես իմ Հօր պատուիրանները պահեցի եւ մնում եմ նրա սիրոյ
մէջ:

<span id="an_15:11">15:11</span> Այս բաները ձեզ ասացի, որպէսզի իմ
ուրախութիւնը ձեր մէջ լինի, եւ ձեր ուրախութիւնը լիակատար լինի:

<span id="an_15:12">15:12</span> Այս է իմ պատուէրը. որ սիրէք միմեանց,
ինչպէս որ ես սիրեցի ձեզ:

<span id="an_15:13">15:13</span> Աւելի մեծ սէր ոչ ոք չունի, քան այն, որ
մէկն իր կեանքը տայ իր բարեկամների համար:

<span id="an_15:14">15:14</span> Դուք իմ բարեկամներն էք, եթէ անէք այն,
ինչ ես ձեզ պատուիրում եմ:

<span id="an_15:15">15:15</span> Այլեւս ձեզ ծառաներ չեմ կոչում,
որովհետեւ ծառան չգիտէ, թէ տէրն ինչ է անում. այլ ձեզ բարեկամներ կոչեցի,
որովհետեւ այն բոլորը, ինչ իմ Հօրից լսեցի, յայտնեցի ձեզ:

<span id="an_15:16">15:16</span> Ոչ թէ դուք ինձ ընտրեցիք, այլ ես ձեզ
ընտրեցի եւ ձեզ կարգեցի, որ դուք գնաք եւ պտղաբեր լինէք, եւ ձեր պտուղը
մնայ, եւ ինչ էլ որ իմ անունով Հօրիցս խնդրէք, ձեզ տայ:

<span id="an_15:17">15:17</span> Այս եմ ձեզ պատուիրում. որ սիրէք
միմեանց»:

<span id="an_15:18">15:18</span> «Եթէ աշխարհը ձեզ ատում է, իմացէ՛ք, որ
նախ ինձ է ատել:

<span id="an_15:19">15:19</span> Եթէ այս աշխարհից լինէիք, աշխարհն արդէն,
որպէս իրենը, ձեզ սիրած կը լինէր. բայց որովհետեւ այս աշխարհից չէք, այլ ես
ձեզ ընտրեցի աշխարհից, դրա համար աշխարհը ձեզ ատում է:

<span id="an_15:20">15:20</span> Յիշեցէ՛ք այն խօսքը, որ ես ձեզ ասացի,
թէ՝ ծառան մեծ չէ, քան իր տէրը. եթէ ինձ հալածեցին, ապա ձեզ էլ կը հալածեն.
եթէ իմ խօսքը պահեցին, ապա ձերն էլ կը պահեն:

<span id="an_15:21">15:21</span> Բայց նոյն բաները ձեզ պիտի անեն իմ
անուան համար, որովհետեւ չեն ճանաչում նրան, ով ինձ ուղարկել է:

<span id="an_15:22">15:22</span> Եթէ ես եկած եւ նրանց հետ խօսած չլինէի,
նրանք որեւէ մեղք ունեցած չէին լինի. բայց հիմա իրենց մեղքի համար ոչ մի
արդարացում չկայ:

<span id="an_15:23">15:23</span> Ով ինձ է ատում, ատում է եւ իմ Հօրը.

<span id="an_15:24">15:24</span> եթէ ես նրանց մէջ արած չլինէի այն
գործերը, որ ուրիշ ոչ ոք չարեց, նրանք որեւէ մեղք չէին ունենայ. բայց այժմ
տեսան գործերը եւ ատեցին թէ՛ ինձ, թէ՛ իմ Հօրը:

<span id="an_15:25">15:25</span> Եւ այդ նրա համար, որ կատարուի նրանց
օրէնքում գրուած այն խօսքը, թէ՝ առանց պատճառի ինձ ատեցին:

<span id="an_15:26">15:26</span> Բայց երբ գայ Մխիթարիչը, որին ես ձեզ
կ՚ուղարկեմ Հօրից, Ճշմարտութեան Հոգին, որ ելնում է Հօրից, նա՛ կը վկայի իմ
մասին.

<span id="an_15:27">15:27</span> կը վկայէք եւ դուք, որովհետեւ սկզբից ինձ
հետ էք»:

<span id="an_16:1">16:1</span> «Այս բաները ասացի ձեզ, որպէսզի
գայթակղութիւնից յետ մնաք:

<span id="an_16:2">16:2</span> Իրենց ժողովարաններից դուրս պիտի հանեն
ձեզ. մինչեւ իսկ ժամանակը կը գայ, երբ, ով ձեզ սպանի, պիտի համարի, թէ
Աստծուն պաշտամունք է մատուցում:

<span id="an_16:3">16:3</span> Եւ այդ բանը պիտի անեն ձեզ էլ, որովհետեւ
չճանաչեցին ո՛չ Հօրը եւ ո՛չ էլ ինձ:

<span id="an_16:4">16:4</span> Սակայն այս բաները ձեզ ասացի, որպէսզի երբ
ժամանակը գայ, յիշէք, որ ես ձեզ ասել եմ: Այս բաները սկզբից ձեզ չասացի,
քանի որ ձեզ հետ էի»:

<span id="an_16:5">16:5</span> «Բայց այժմ ես գնում եմ ինձ ուղարկողի մօտ,
եւ ձեզնից ոչ ոք ինձ չի հարցնում, թէ՝ ո՞ւր ես գնում:

<span id="an_16:6">16:6</span> Բայց որովհետեւ ձեզ այս բաներն ասացի,
տրտմութիւնը լցրեց ձեր սրտերը:

<span id="an_16:7">16:7</span> Բայց ես ճշմարիտն եմ ասում ձեզ. լաւ է ձեզ
համար, որ ես գնամ. որովհետեւ, եթէ ես չգնամ, Մխիթարիչը ձեզ մօտ չի գայ.
իսկ եթէ գնամ, նրան կ՚ուղարկեմ ձեզ մօտ:

<span id="an_16:8">16:8</span> Եւ նա գալով՝ պիտի ապացուցի աշխարհին, որ
նա սխալ է մեղքի եւ արդարութեան հարցում եւ դատաստանի հարցում:

<span id="an_16:9">16:9</span> Մեղքի հարցում՝ որովհետեւ ինձ չեն
հաւատում.

<span id="an_16:10">16:10</span> արդարութեան հարցում՝ որովհետեւ իմ Հօր
մօտ եմ գնում, եւ այլեւս ինձ չէք տեսնի.

<span id="an_16:11">16:11</span> դատաստանի հարցում՝ որովհետեւ այս
աշխարհի իշխանը դատապարտուած է:

<span id="an_16:12">16:12</span> Դեռ շատ բաներ ունեմ ձեզ ասելու, բայց
այժմ չէք կարող տանել:

<span id="an_16:13">16:13</span> Երբ որ գայ նա՝ Ճշմարտութեան Հոգին,
ամենայն ճշմարտութեամբ կ՚առաջնորդի ձեզ. որովհետեւ ոչ թէ ինքն իրենից կը
խօսի, այլ ինչ լսի, այն կը խօսի. եւ գալիք բաների մասին կը պատմի ձեզ:

<span id="an_16:14">16:14</span> Նա ինձ պիտի փառաւորի, որովհետեւ ինչ որ
առնում է ինձանից, կը յայտնի ձեզ:

<span id="an_16:15">16:15</span> Ամէն ինչ որ Հայրն ունի, իմն է. դրա
համար ձեզ ասացի, թէ ինչ որ առնում է ինձանից, կը յայտնի ձեզ»:

<span id="an_16:16">16:16</span> «Մի փոքր ժամանակ, եւ այլեւս ինձ չէք
տեսնի. եւ ապա մի քիչ եւս՝ եւ ինձ նորից կը տեսնէք. եւ ես գնում եմ Հօր
մօտ»:

<span id="an_16:17">16:17</span> Աշակերտներից ոմանք միմեանց ասում էին.
«Ի՞նչ է այս, որ մեզ ասում է, թէ՝ մի քիչ եւս, եւ ինձ չէք տեսնի. եւ
դարձեալ, թէ՝ մի քիչ եւս, եւ ինձ կը տեսնէք եւ թէ՝ ես գնում եմ իմ Հօր
մօտ»:

<span id="an_16:18">16:18</span> Եւ ասում էին. «Ի՞նչ է այն «մի քիչ եւս»
-ը. չենք հասկանում, թէ ինչ է խօսում»:

<span id="an_16:19">16:19</span> Յիսուս իմացաւ, որ ուզում են իրեն հարց
տալ, եւ նրանց ասաց. «Դրա՞ համար էիք միմեանց հարցնում, որ ասացի, թէ՝ մի
փոքր ժամանակ, եւ ինձ չէք տեսնի. եւ դարձեալ՝ մի քիչ եւս, եւ կը տեսնէք
ինձ:

<span id="an_16:20">16:20</span> Ճշմարիտ, ճշմարիտ եմ ասում ձեզ, որ դուք
պիտի լաք եւ պիտի ողբաք, իսկ աշխարհը ուրախ պիտի լինի. դուք պիտի տրտմէք,
բայց ձեր տրտմութիւնը ուրախութեան պիտի փոխուի:

<span id="an_16:21">16:21</span> Երբ կինը ծննդաբերում է, նրա համար
տրտմութիւն է, որովհետեւ նրա ժամը հասած է. բայց երբ մանկանը ծնի, այլեւս
չի յիշում նեղութիւնը՝ ուրախութեան պատճառով, որ աշխարհում մի մարդ ծնուեց:

<span id="an_16:22">16:22</span> Դուք էլ այժմ տրտմութիւն ունէք, բայց ես
դարձեալ ձեզ պիտի տեսնեմ, ու ձեր սրտերը ուրախ պիտի լինեն. եւ ձեր
ուրախութիւնը ոչ ոք ձեզնից չպիտի խլի:

<span id="an_16:23">16:23</span> Եւ այն օրը ինձ ոչինչ չպիտի հարցնէք:
Ճշմարիտ, ճշմարիտ եմ ասում ձեզ, որ, ինչ իմ անունով իմ Հօրից ուզէք, պիտի
տայ ձեզ:

<span id="an_16:24">16:24</span> Մինչեւ հիմա իմ անունով ոչինչ չխնդրեցիք.
խնդրեցէ՛ք եւ պիտի ստանաք, որպէսզի ձեր ուրախութիւնը լիակատար լինի»:

<span id="an_16:25">16:25</span> «Այս բաները առակներով ասացի ձեզ. պիտի
գայ ժամանակ, երբ այլեւս առակներով չպիտի խօսեմ ձեզ հետ, այլ յայտնապէս Հօր
մասին պիտի պատմեմ ձեզ:

<span id="an_16:26">16:26</span> Այն օրը իմ անունով պիտի խնդրէք. եւ ձեզ
չեմ ասում, թէ՝ ե՛ս պիտի աղաչեմ Հօրը ձեզ համար,

<span id="an_16:27">16:27</span> քանի որ Հայրը ինքն իսկ սիրում է ձեզ.
որովհետեւ դուք սիրեցիք ինձ եւ հաւատացիք, որ ես Աստծուց ելայ:

<span id="an_16:28">16:28</span> Ելայ Հօրից եւ եկայ աշխարհ. դարձեալ
թողնում եմ աշխարհը եւ գնում Հօր մօտ»:

<span id="an_16:29">16:29</span> Աշակերտները նրան ասացին. «Ահա հիմա
բացայայտ ես խօսում եւ ոչ մի առակ չես ասում:

<span id="an_16:30">16:30</span> Հիմա գիտենք, որ ամէն ինչ գիտես, եւ պէտք
չկայ, որ մէկը քեզ բան հարցնի. դրա համար հաւատում ենք, որ Աստծուց ելար»:

<span id="an_16:31">16:31</span> Յիսուս պատասխանեց նրանց եւ ասաց. «Այժմ
հաւատո՞ւմ էք.

<span id="an_16:32">16:32</span> ահա պիտի գայ ժամանակ եւ արդէն իսկ եկել
է, երբ պիտի ցրուէք իւրաքանչիւրդ իր տեղը, եւ ինձ միայնակ պիտի թողնէք.
սակայն ես միայնակ չեմ, որովհետեւ Հայրն ինձ հետ է:

<span id="an_16:33">16:33</span> Այս բաները ասացի ձեզ, որպէսզի ինձնով
խաղաղութիւն ունենաք: Այստեղ, աշխարհում նեղութիւն պիտի ունենաք, սակայն
քաջալերուեցէ՛ք, որովհետեւ ես յաղթեցի աշխարհին»:

<span id="an_17:1">17:1</span> Յիսուս երբ այս բաները խօսեց, աչքերը
երկինք բարձրացրեց եւ ասաց. «Հա՛յր, հասել է ժամը, փառաւորի՛ր քո Որդուն,
որպէսզի քո Որդին էլ քեզ փառաւորի.

<span id="an_17:2">17:2</span> ինչպէս որ նրան իշխանութիւն տուեցիր բոլոր
մարդկանց վրայ, որպէսզի յաւիտենական կեանք տայ այն ամենքին, որ նրան
տուեցիր:

<span id="an_17:3">17:3</span> Յաւիտենական կեանքը այս է. որ ճանաչեն քեզ
միակ ճշմարիտ Աստուած, նաեւ Յիսուս Քրիստոսին, որ դու ուղարկեցիր:

<span id="an_17:4">17:4</span> Ես քեզ փառաւորեցի երկրի վրայ. լրացրի այն
գործը, որն ինձ տուիր, որ անեմ.

<span id="an_17:5">17:5</span> եւ դու այժմ փառաւորի՛ր ինձ, Հա՛յր, քեզ
մօտ եղող այն փառքով, որ ունէի քեզ մօտ՝ նախքան աշխարհի լինելը:

<span id="an_17:6">17:6</span> Քո անունը յայտնեցի այն մարդկանց, որոնց
ինձ տուեցիր աշխարհից. նրանք քոնն էին, եւ ինձ տուեցիր նրանց, ու նրանք քո
խօսքը պահեցին:

<span id="an_17:7">17:7</span> Հիմա իմացան, որ այն ամէնը, ինչ ինձ տուիր,
ես նրանց տուեցի.

<span id="an_17:8">17:8</span> եւ նրանք ընդունեցին ու ճշմարտութեամբ
ճանաչեցին, որ ես քո մօտից ելայ. եւ նրանք հաւատացին, որ դո՛ւ ուղարկեցիր
ինձ:

<span id="an_17:9">17:9</span> Արդ, ես նրանց համար եմ աղաչում. ես չեմ
աղաչում աշխարհի համար, այլ՝ նրանց համար, որոնց դու ինձ տուեցիր,
որովհետեւ նրանք քոնն են:

<span id="an_17:10">17:10</span> Եւ ինչ որ իմն է, բոլորը քոնն է, եւ ինչ
որ քոնն է, այն իմն է, ու ես նրանց մէջ փառաւորուած եմ:

<span id="an_17:11">17:11</span> Եւ ես այլեւս աշխարհի մէջ չեմ, իսկ նրանք
աշխարհի մէջ են. եւ ես դէպի քեզ եմ գալիս: Սո՛ւրբ Հայր, պահի՛ր նրանց քո
անունով, որով ինձ տուեցիր, որպէսզի լինեն մի, ինչպէս մենք էլ մի ենք:

<span id="an_17:12">17:12</span> Մինչ աշխարհում նրանց հետ էի, ես պահում
էի նրանց քո անունով, որով ինձ տուեցիր. եւ ես պահեցի. ու նրանցից ոչ ոք
չկորաւ, բացի կորստեան դատապարտուած մարդուց, որպէսզի գրուածը կատարուի:

<span id="an_17:13">17:13</span> Բայց հիմա քեզ մօտ եմ գալիս եւ այս
բաները խօսում եմ աշխարհում, որպէսզի նրանք իրենց մէջ իմ լիակատար
ուրախութիւնն ունենան:

<span id="an_17:14">17:14</span> Ես նրանց տուի քո խօսքը, եւ աշխարհը
նրանց ատեց, որովհետեւ նրանք աշխարհից չեն, ինչպէս ես էլ աշխարհից չեմ:

<span id="an_17:15">17:15</span> Այս աղաչում եմ ոչ թէ նրա համար, որ
նրանց վերացնես աշխարհից, այլ որպէսզի նրանց պահես չարից:

<span id="an_17:16">17:16</span> Նրանք այս աշխարհից չեն, ինչպէս ես էլ
աշխարհից չեմ:

<span id="an_17:17">17:17</span> Սրբացրո՛ւ նրանց քո ճշմարտութեամբ,
որովհետեւ քո խօսքը ճշմարտութիւն է:

<span id="an_17:18">17:18</span> Ինչպէս դու ինձ ուղարկեցիր աշխարհ, ես էլ
նրանց ուղարկեցի աշխարհ:

<span id="an_17:19">17:19</span> Եւ ես ինձ սրբացնում եմ նրանց համար,
որպէսզի նրանք էլ սրբացուեն ճշմարտութեամբ:

<span id="an_17:20">17:20</span> Սակայն միայն նրանց համար չէ, որ աղաչում
եմ, այլեւ նրանց խօսքի միջոցով բոլոր ինձ հաւատացողների համար,

<span id="an_17:21">17:21</span> որպէսզի ամէնքը մի լինեն. ինչպէս դու,
Հա՛յր, իմ մէջ, եւ ես՝ քո մէջ, որպէսզի նրանք էլ մեր մէջ լինեն, եւ որպէսզի
աշխարհն էլ հաւատայ, թէ դո՛ւ ուղարկեցիր ինձ:

<span id="an_17:22">17:22</span> Եւ ես տուեցի նրանց այն փառքը, որ դու
ինձ տուեցիր, որպէսզի մի լինեն, ինչպէս եւ մենք մի ենք:

<span id="an_17:23">17:23</span> Ես՝ նրանց մէջ, եւ դու՝ իմ մէջ, որպէսզի
կատարեալ լինեն միութեան մէջ: Եւ աշխարհը գիտենայ, որ դո՛ւ ուղարկեցիր ինձ.
եւ ես սիրեցի նրանց, ինչպէս դու ինձ սիրեցիր:

<span id="an_17:24">17:24</span> Հա՛յր, ում որ ինձ տուիր, կամենում եմ,
որ, ուր ես եմ, նրանք էլ ինձ հետ լինեն, որպէսզի տեսնեն իմ փառքը, որ դու
ինձ տուեցիր, քանի որ ինձ սիրեցիր՝ նախքան աշխարհի լինելը:

<span id="an_17:25">17:25</span> Արդա՛ր Հայր, թէեւ աշխարհը քեզ չճանաչեց,
բայց ես քեզ ճանաչեցի, եւ իմացան նրանք, որ դու ես ինձ ուղարկել:

<span id="an_17:26">17:26</span> Եւ ճանաչեցրի նրանց քո անունը ու պիտի
ճանաչեցնեմ, որպէսզի այն սէրը, որով ինձ սիրեցիր, նրանց մէջ լինի, եւ ես՝
նրանց մէջ»:

<span id="an_18:1">18:1</span> Երբ Յիսուս այսպէս խօսեց, աշակերտներով
հանդերձ ելաւ գնաց Կեդրոնի ձորի միւս կողմը. այնտեղ մի պարտէզ կար, ուր
մտան ինքը եւ իր աշակերտները:

<span id="an_18:2">18:2</span> Յուդան էլ, որ նրան մատնելու էր, գիտէր այն
տեղը, որովհետեւ Յիսուս ու իր աշակերտները շատ անգամ այնտեղ հաւաքուել էին:

<span id="an_18:3">18:3</span> Եւ Յուդան իր հետ վերցնելով գունդը եւ
պահակներ՝ ուղարկուած քահանայապետներից ու փարիսեցիներից, այնտեղ եկաւ
ջահերով, լապտերներով ու զէնքերով:

<span id="an_18:4">18:4</span> Իսկ Յիսուս իր վրայ եկող այս ամէնը
տեսնելով՝ դուրս ելաւ ու նրանց ասաց. «Ո՞ւմ էք փնտռում»:

<span id="an_18:5">18:5</span> Նրան պատասխանեցին՝ Յիսուս Նազովրեցուն:
Յիսուս նրանց ասաց՝ ես եմ: Նրանց հետ էր եւ Յուդան, որ մատնում էր նրան:

<span id="an_18:6">18:6</span> Երբ Յիսուս ասաց՝ ես եմ, յետ-յետ գնացին եւ
գետին ընկան:

<span id="an_18:7">18:7</span> Դարձեալ նրանց հարցրեց՝ ո՞ւմ էք փնտռում:
Նրանք ասացին՝ Յիսուս Նազովրեցուն:

<span id="an_18:8">18:8</span> Յիսուս նրանց պատասխանեց. «Ձեզ ասացի, թէ՝
ես եմ. արդ, եթէ ինձ էք փնտռում, նրանց թո՛յլ տուէք գնալ».

<span id="an_18:9">18:9</span> որպէսզի կատարուի խօսքը, որ ասել էր, թէ՝
նրանց, որոնց ինձ տուեցիր, նրանցից եւ ոչ մէկին չկորցրի:

<span id="an_18:10">18:10</span> Իսկ Սիմոն Պետրոսը, որովհետեւ սուր
ունէր, քաշեց այն եւ զարկեց քահանայապետի ծառային ու նրա աջ ականջը կտրեց:
Եւ այն ծառայի անունը Մաղքոս էր:

<span id="an_18:11">18:11</span> Յիսուս Պետրոսին ասաց. «Այդ սուրդ նորից
իր պատեանի մէջ դիր. այն բաժակը, որ Հայրն է ինձ տուել, չպիտի՞ խմեմ»:

<span id="an_18:12">18:12</span> Իսկ գունդը, հազարապետը եւ հրեաների
պահակները բռնեցին Յիսուսին եւ կապեցին:

<span id="an_18:13">18:13</span> Եւ նախ նրան տարան Աննայի մօտ, որը
Կայիափայի՝ այդ տարուայ քահանայապետի աներն էր:

<span id="an_18:14">18:14</span> Սա այն Կայիափան էր, որ հրեաներին խրատ
տուեց, թէ աւելի լաւ է, որ ժողովրդի համար մէկ մարդ մեռնի:

<span id="an_18:15">18:15</span> Եւ Յիսուսի յետեւից գնում էին Սիմոն
Պետրոսը եւ միւս աշակերտը: Եւ քանի որ այդ աշակերտը քահանայապետին ծանօթ
էր, Յիսուսի հետ մտաւ քահանայապետի տան գաւիթը:

<span id="an_18:16">18:16</span> Իսկ Պետրոսը կանգնել էր դռան մօտ,
դուրսը: Միւս աշակերտը, որ ծանօթ էր քահանայապետին, դուրս ելաւ, դռնապանին
ասաց եւ Պետրոսին ներս մտցրեց:

<span id="an_18:17">18:17</span> Այն աղջիկը, որ դռնապանն էր, Պետրոսին
ասաց. «Մի՞թէ դու էլ այդ մարդու աշակերտներից ես»: Եւ նա ասաց՝ ո՛չ, չեմ:

<span id="an_18:18">18:18</span> Այնտեղ կային ծառաներ եւ պահակներ, որոնք
խարոյկ էին արել եւ տաքանում էին, քանի որ ցուրտ էր: Պետրոսն էլ նրանց հետ
կանգնել էր ու տաքանում էր:

<span id="an_18:19">18:19</span> Իսկ քահանայապետը հարց տուեց Յիսուսին
նրա աշակերտների եւ վարդապետութեան մասին:

<span id="an_18:20">18:20</span> Յիսուս նրան պատասխանեց. «Ես բացայայտ
ասացի բոլորին. ես միշտ ուսուցանել եմ ժողովարանում եւ տաճարի մէջ, ուր
հաւաքւում էին բոլոր հրեաները. եւ ծածուկ ոչինչ չեմ խօսել:

<span id="an_18:21">18:21</span> Ինձ ինչո՞ւ ես հարցուփորձ անում.
հարցուփորձ արա նրանց, ովքեր լսել են, թէ ես նրանց հետ ինչ եմ խօսել. ահա՛,
նրանք գիտեն, թէ ինչ եմ ասել»:

<span id="an_18:22">18:22</span> Երբ նա այս ասաց, այնտեղ կանգնած
պահակներից մէկը մի ապտակ տուեց Յիսուսին ու ասաց. «Այդպէ՞ս ես պատասխան
տալիս քահանայապետին»:

<span id="an_18:23">18:23</span> Եւ Յիսուս նրան ասաց. «Եթէ վատ խօսեցի,
վկայի՛ր վատի մասին, իսկ եթէ լաւ՝ ինձ ինչո՞ւ ես խփում»:

<span id="an_18:24">18:24</span> Եւ Աննան նրան կապած ուղարկեց Կայիափա
քահանայապետի մօտ:

<span id="an_18:25">18:25</span> Եւ Սիմոն Պետրոսը այնտեղ կանգնած էր ու
տաքանում էր. նրան ասացին. «Մի՞թէ դու էլ նրա աշակերտներից ես»: Նա ուրացաւ
եւ ասաց՝ ո՛չ, չեմ:

<span id="an_18:26">18:26</span> Եւ քահանայապետի ծառաներից մէկը՝ նրա՛
ազգականը, որի ականջը Պետրոսը կտրել էր, ասաց. «Չէ՞ որ ես ինքս տեսայ քեզ
նրա հետ պարտէզում»:

<span id="an_18:27">18:27</span> Պետրոսը դարձեալ ուրացաւ. եւ իսկոյն մի
աքաղաղ կանչեց:

<span id="an_18:28">18:28</span> Կայիափայի տնից Յիսուսին տարան կուսակալի
ապարանքը: Այգաբաց էր: Բայց նրանք ապարանք չմտան, որպէսզի չպղծուեն եւ
որպէսզի զատկական ընթրիքը կարողանան ուտել:

<span id="an_18:29">18:29</span> Ուստի Պիղատոսն ինքը դուրս ելաւ նրանց
մօտ եւ ասաց. «Այս մարդու մասին ի՞նչ ամբաստանութիւն էք ներկայացնում»:

<span id="an_18:30">18:30</span> Նրան պատասխանեցին եւ ասացին. «Եթէ այս
մարդը չարագործ չլինէր, ապա նրան քո ձեռքը չէինք մատնի»:

<span id="an_18:31">18:31</span> Պիղատոսը նրանց ասաց. «Դուք վերցրէ՛ք
նրան եւ ձեր օրէնքի համաձայն նրան դատեցէ՛ք»: Հրեաները նրան ասացին. «Մեզ
համար որեւէ մէկին սպանել օրինաւոր չէ»

<span id="an_18:32">18:32</span> (որպէսզի կատարուի Յիսուսի այն խօսքը, որ
նա ասաց՝ նշելով, թէ ինչ մահով էր ինքը մեռնելու):

<span id="an_18:33">18:33</span> Պիղատոսը դարձեալ ապարանք մտաւ, կանչեց
Յիսուսին եւ ասաց նրան. «Դո՞ւ ես հրեաների թագաւորը»:

<span id="an_18:34">18:34</span> Յիսուս պատասխանեց. «Դու քեզնի՞ց ես այդ
ասում, թէ ուրիշներ իմ մասին քեզ ասացին»:

<span id="an_18:35">18:35</span> Պիղատոսը պատասխանեց. «Միթէ ես էլ հրեա՞յ
եմ. քո ազգը եւ քահանայապետները մատնեցին քեզ իմ ձեռքը. դու ի՞նչ ես արել»:

<span id="an_18:36">18:36</span> Յիսուս պատասխանեց. «Իմ թագաւորութիւնը
այս աշխարհից չէ. եթէ իմ թագաւորութիւնը այս աշխարհից լինէր, իմ
հետեւորդները կը մարտնչէին արդէն, որպէսզի հրեաների ձեռքը չմատնուեմ. բայց,
արդ, իմ թագաւորութիւնը այստեղից չէ»:

<span id="an_18:37">18:37</span> Պիղատոսը նրան ասաց. «Թէ որ այդպէս է,
ուրեմն դու թագաւո՞ր ես»: Յիսուս նրան պատասխանեց. «Դու ես ասում, որ
թագաւոր եմ, բայց ես դրա համար իսկ ծնուել եմ եւ դրա համար իսկ եկել եմ
աշխարհ, որպէսզի ճշմարտութեան համար վկայեմ: Ամէն մարդ, որ ճշմարտութիւնից
է« իմ ձայնը լսում է»:

<span id="an_18:38">18:38</span> Պիղատոսը նրան ասաց. «Ի՞նչ է
ճշմարտութիւնը»: Երբ այս ասաց, դարձեալ դուրս ելաւ, հրեաների մօտ, ու ասաց
նրանց. «Ես նրա մէջ ոչ մի յանցանք չեմ գտնում:

<span id="an_18:39">18:39</span> Բայց դուք սովորութիւն ունէք, որ զատկին
ձեզ համար մի բանտարկեալ արձակեմ. արդ, ուզո՞ւմ էք, որ ձեզ համար արձակեմ
հրեաների թագաւորին»:

<span id="an_18:40">18:40</span> Բոլորը աղաղակեցին եւ ասացին՝ ո՛չ դրան,
այլ՝ Բարաբբային: Եւ այն Բարաբբան աւազակ էր:

<span id="an_19:1">19:1</span> Այն ժամանակ Պիղատոսը հրամայեց Յիսուսին
վերցնել եւ նրան գանակոծել:

<span id="an_19:2">19:2</span> Իսկ զինուորները փշէ պսակ շինելով՝ դրեցին
նրա գլխին ու նրան ծիրանի զգեստ հագցրին:

<span id="an_19:3">19:3</span> Եւ գալիս էին նրա մօտ ու ասում՝ ողջո՛յն,
հրեաների՛ արքայ: Եւ նրան ապտակում էին:

<span id="an_19:4">19:4</span> Պիղատոսը դարձեալ դուրս ելաւ ու ասաց
նրանց. «Ահա նրան դուրս, ձեզ մօտ եմ բերում, որպէսզի իմանաք, թէ ես նրա մէջ
որեւէ յանցանք չեմ գտնում»:

<span id="an_19:5">19:5</span> Յիսուս դուրս ելաւ. եւ փշէ պսակ ունէր եւ
ծիրանի զգեստ: Եւ նրանց ասաց. «Ահա ձեր մարդը՝ ձեզ»:

<span id="an_19:6">19:6</span> Երբ քահանայապետներն ու պահակները նրան
տեսան, աղաղակ բարձրացրին եւ ասացին. «Խա՛չը հանիր, խա՛չը հանիր դրան»:
Պիղատոսը նրանց ասաց. «Դո՛ւք առէք նրան ձեր մէջ եւ ինքնե՛րդ խաչը հանեցէք,
քանի որ ես դրա մէջ որեւէ յանցանք չեմ գտնում»:

<span id="an_19:7">19:7</span> Հրեաները նրան պատասխանեցին. «Մենք օրէնք
ունենք, եւ ըստ մեր օրէնքի պէտք է նա մեռնի, որովհետեւ իրեն Աստծու Որդի
դարձրեց»:

<span id="an_19:8">19:8</span> Երբ Պիղատոսը այս խօսքերը լսեց, աւելի եւս
վախեցաւ:

<span id="an_19:9">19:9</span> Դարձեալ, մի անգամ եւս մտաւ ապարանքը եւ
Յիսուսին ասաց՝ որտեղի՞ց ես դու: Եւ Յիսուս նրան պատասխան չտուեց:

<span id="an_19:10">19:10</span> Պիղատոսը նրան ասաց. «Ինձ հետ չե՞ս
խօսում, չգիտե՞ս, որ իշխանութիւն ունեմ քեզ խաչը հանելու. եւ իշխանութիւն
ունեմ քեզ ազատ արձակելու»:

<span id="an_19:11">19:11</span> Յիսուս պատասխանեց. «Դու իմ վրայ ոչ մի
իշխանութիւն էլ չէիր ունենայ, եթէ քեզ ի վերուստ տրուած չլինէր. դրա համար
էլ, ով ինձ քո ձեռքը մատնեց, նրա մեղքը աւելի մեծ է»:

<span id="an_19:12">19:12</span> Սրանից յետոյ Պիղատոսը ուզում էր նրան
ազատ արձակել: Իսկ հրեաները աղաղակում էին ու ասում.

<span id="an_19:13">19:13</span> «Եթէ դրան արձակես, կայսրին բարեկամ չես:
Ամենայն ոք, որ ինքն իրեն թագաւոր է կոչում, հակառակ է կայսեր»:

<span id="an_19:14">19:14</span> Իսկ երբ Պիղատոսը այս խօսքերը լսեց,
Յիսուսին դուրս բերեց, նստեց բեմի վրայ, այն տեղը, որ Քարայատակ էր
կոչւում, իսկ եբրայերէն՝ Կապպաթա:

<span id="an_19:15">19:15</span> Զատկի նախօրէն էր, եւ կէսօրուայ մօտ էր:
Եւ նա հրեաներին ասաց. «Ահա ձեր թագաւորը՝ ձեզ»:

<span id="an_19:16">19:16</span> Իսկ նրանք աղաղակում էին. «Վերացրո՛ւ մեր
միջից, վերացրո՛ւ մեր միջից եւ խա՛չը հանիր նրան»: Պիղատոսը նրանց ասաց.
«Ես ձեր թագաւորին խա՞չը հանեմ»: Քահանայապետները պատասխանեցին. «Չունենք
մենք այլ թագաւոր, բացի կայսրից»:

<span id="an_19:17">19:17</span> Այն ժամանակ Յիսուսին յանձնեց նրանց
ձեռքը, որպէսզի խաչը հանուի:

<span id="an_19:18">19:18</span> Եւ նրանք առան Յիսուսին եւ տարան: Եւ
խաչափայտը նա ինքն էր վերցրել եւ բարձրացնում էր այն տեղը, որի անունն էր
Գագաթ, իսկ եբրայերէն կոչւում էր Գողգոթա,

<span id="an_19:19">19:19</span> որտեղ եւ խաչը հանեցին նրան ու նրա հետ
երկու ուրիշների՝ այս եւ այն կողմից, իսկ մէջտեղում՝ Յիսուսին:

<span id="an_19:20">19:20</span> Պիղատոսը մի տախտակ էլ գրեց եւ դրեց խաչի
վրայ. եւ գրուած էր. «Յիսուս Նազովրեցի՝ հրեաների թագաւոր»:

<span id="an_19:21">19:21</span> Այդ տախտակը հրեաներից շատերը կարդացին,
որովհետեւ այն տեղը, ուր Յիսուս խաչուեց, քաղաքին մօտ էր (եւ գրուած էր
եբրայերէն, լատիներէն եւ յունարէն):

<span id="an_19:22">19:22</span> Հրեաների քահանայապետները Պիղատոսին
ասացին. «Մի՛ գրիր՝ հրեաների թագաւոր, այլ՝ ինչ նա ասաց՝ թագաւոր եմ
հրեաների»:

<span id="an_19:23">19:23</span> Պիղատոսը պատասխանեց. «Ինչ գրեցի,
գրեցի»:

<span id="an_19:24">19:24</span> Իսկ զինուորները, երբ Յիսուսին խաչը
հանեցին, վերցրին նրա զգեստները եւ չորս մաս արեցին. իւրաքանչիւր զինուորի՝
մէկ մաս: Իսկ քանի որ պատմուճանը առանց կարի էր, վերեւից ներքեւ ամբողջովին
հիւսած շուրջանակի,

<span id="an_19:25">19:25</span> ուստի միմեանց ասացին. «Այդ չպատռտենք,
այլ դրա վրայ վիճակ գցենք, ում որ ելնի», որպէսզի կատարուի գրուածը, որ
ասում է. «Իմ զգեստները բաժանեցին իրար մէջ եւ իմ պատմուճանի վրայ վիճակ
գցեցին»: Զինուորներն այս բանն արեցին:

<span id="an_19:25">19:25</span> ուստի միմեանց ասացին. «Այդ չպատռտենք,
այլ դրա վրայ վիճակ գցենք, ում որ ելնի», որպէսզի կատարուի գրուածը, որ
ասում է. «Իմ զգեստները բաժանեցին իրար մէջ եւ իմ պատմուճանի վրայ վիճակ
գցեցին»: Զինուորներն այս բանն արեցին:

<span id="an_19:26">19:26</span> Իսկ Յիսուսի խաչի մօտ կանգնած էին նրա
մայրը եւ նրա մօրաքոյրը՝ Կղէոպասի կին Մարիամը եւ Մարիամ Մագդաղենացին:

<span id="an_19:27">19:27</span> Երբ Յիսուս տեսաւ մօրը եւ այն աշակերտին,
որ մօտ էր կանգնած, որին նա սիրում էր, մօրն ասաց. «Ո՛վ կին, ահա՛ քո
որդին»:

<span id="an_19:28">19:28</span> Ապա աշակերտին ասաց. «Ահա՛ քո մայրը»: Եւ
այդ պահից աշակերտը նրան իր մօտ առաւ:

<span id="an_19:29">19:29</span> Այնուհետեւ Յիսուս, գիտենալով, թէ ահա
ամէն ինչ կատարուած է, որպէսզի կատարուի գրուածը, ասաց՝ ծարաւ եմ:

<span id="an_19:30">19:30</span> Եւ այնտեղ քացախով լի մի աման կար.
զինուորները լեղախառն քացախով մի սպունգ թրջեցին եւ այն դրին եղէգի ծայրին
ու մօտեցրին նրա բերանին:

<span id="an_19:31">19:31</span> Երբ Յիսուս լեղախառն քացախը բերանն առաւ,
ասաց.

<span id="an_19:32">19:32</span> «Ամէն ինչ կատարուած է»: Եւ գլուխը
կախելով՝ հոգին աւանդեց:

<span id="an_19:33">19:33</span> Իսկ քանի որ ուրբաթ էր, որպէսզի
մարմինները չմնան խաչի վրայ մինչեւ շաբաթ օրը, - որովհետեւ այն շաբաթը
տօնական մեծ օր էր, - հրեայ առաջնորդները Պիղատոսին աղաչեցին, որ կոտրեն
նրանց սրունքները եւ վերցնեն նրանց:

<span id="an_19:34">19:34</span> Զինուորները եկան եւ առաջինի սրունքները
կոտրեցին, նոյնպէս եւ միւսինը, որ նրա հետ խաչ էր հանուել:

<span id="an_19:35">19:35</span> Բայց երբ եկան Յիսուսի մօտ եւ տեսան, որ
նա արդէն մեռած էր, նրա սրունքները չկոտրեցին,

<span id="an_19:36">19:36</span> այլ զինուորներից մէկը տէգով խոցեց նրա
կողը, եւ իսկոյն արիւն եւ ջուր ելաւ:

<span id="an_19:37">19:37</span> Եւ ով այս բանը տեսաւ, վկայեց. եւ նրա
վկայութիւնը ճշմարիտ է, եւ նա գիտէ, որ ճշմարիտ է ասում, որպէսզի դուք էլ
հաւատաք:

<span id="an_19:38">19:38</span> Այս պատահեց, որպէսզի կատարուի գրուածը,
թէ՝ նրա ոսկորը չպիտի փշրուի:

<span id="an_19:39">19:39</span> Եւ դարձեալ միւս գրուածն ասում է. «Պիտի
նայեն նրան, ում խոցեցին»:

<span id="an_19:40">19:40</span> Այնուհետեւ Յովսէփը, որ արիմաթիացի էր եւ
Յիսուսի թաքուն աշակերտն էր հրեաների վախի պատճառով, Պիղատոսին աղաչեց, որ
Յիսուսի մարմինը վերցնի: Եւ Պիղատոսը հրաման տուեց. ուստի Յովսէփն ու
Նիկոդեմոսը եկան եւ նրան վերցրին:

<span id="an_19:41">19:41</span> Նիկոդեմոսը, որ առաջին անգամ գիշերով
Յիսուսի մօտ էր եկել, բերեց մօտ հարիւր լիտր զմուռս՝ հալուէի հետ խառնուած:

<span id="an_19:42">19:42</span> Վերցրին Յիսուսի մարմինը եւ պատեցին
կտաւներով՝ խնկերով հանդերձ, ինչպէս որ հրեաների սովորութիւնն էր՝ պատել:

<span id="an_19:43">19:43</span> Եւ այն տեղում, ուր նա խաչուեց, պարտէզ
կար. եւ այդ պարտէզում՝ մի նոր գերեզման, որի մէջ երբեք որեւէ մէկը չէր
դրուած:

<span id="an_19:44">19:44</span> Եւ քանի որ գերեզմանը մօտ էր, հրեաների
ուրբաթի պատճառով, այնտե՛ղ դրեցին Յիսուսի մարմինը:

<span id="an_20:1">20:1</span> Եւ կիրակի օրը Մարիամ Մագդաղենացին
առաւօտեան արշալոյսին գերեզման է գալիս եւ տեսնում է, որ քարը գերեզմանի
դռնից վերցուած է:

<span id="an_20:2">20:2</span> Ապա վազում է եւ գալիս Սիմոն Պետրոսի եւ
այն միւս աշակերտի մօտ, որին Յիսուս սիրում էր, ու նրանց ասում է. «Տիրոջը
վերցրել են գերեզմանից, եւ չգիտենք, թէ ո՛ւր են դրել նրան»:

<span id="an_20:3">20:3</span> Պետրոսը եւ միւս աշակերտը ելան եւ գերեզման
էին գալիս:

<span id="an_20:4">20:4</span> Երկուսով միասին վազում էին, բայց միւս
աշակերտը առաջ անցաւ Պետրոսից եւ աւելի շուտ վազեց ու առաջինը գերեզման
եկաւ:

<span id="an_20:5">20:5</span> Եւ կռանալով՝ տեսաւ, որ կտաւները այնտեղ
էին, բայց ներս չմտաւ:

<span id="an_20:6">20:6</span> Եկաւ նաեւ Սիմոն Պետրոսը, որ նրա յետեւից
էր գալիս. մտաւ գերեզմանը եւ տեսաւ, որ կտաւները այնտեղ էին,

<span id="an_20:7">20:7</span> եւ վարշամակը, որ նրա գլխին էր, միւս
կտաւների հետ չէր, այլ առանձին ծալուած՝ մի կողմ էր:

<span id="an_20:8">20:8</span> Այն ժամանակ մտաւ եւ միւս աշակերտը, որ
աւելի առաջ էր եկել գերեզման. տեսաւ ու հաւատաց.

<span id="an_20:9">20:9</span> քանի որ դեռ չէին հասկացել գրուածքը, թէ՝
մեռելներից պէտք է յարութիւն առնի:

<span id="an_20:10">20:10</span> Աշակերտները, վերադառնալով, գնացին իրենց
տեղերը:

<span id="an_20:11">20:11</span> Բայց Մարիամը կանգնած էր գերեզմանի
դուրսը ու լաց էր լինում. եւ մինչ դեռ լաց էր լինում, կռացաւ դէպի
գերեզմանը

<span id="an_20:12">20:12</span> եւ տեսաւ երկու հրեշտակներ՝ սպիտակների
մէջ, որոնք նստել էին՝ մէկը՝ սնարին, եւ միւսը՝ ոտքերի մօտ, այնտեղ, ուր
Յիսուսի մարմինն էր եղել:

<span id="an_20:13">20:13</span> Եւ նրան ասացին. «Ո՛վ կին, ինչո՞ւ ես
լալիս»: Նա նրանց ասաց. «Որովհետեւ իմ Տիրոջը գերեզմանից վերցրել են, եւ
չգիտեմ՝ նրան ուր են դրել»:

<span id="an_20:14">20:14</span> Երբ այս ասաց, դէպի յետեւի կողմը դարձաւ
եւ տեսաւ Յիսուսին, որ կանգնած էր. բայց չէր իմանում, թէ Յիսուսն է:

<span id="an_20:15">20:15</span> Յիսուս նրան ասաց. «Ո՛վ կին, ինչո՞ւ ես
լալիս, ո՞ւմ ես փնտռում»: Նրան այնպէս թուաց, թէ պարտիզպանն է. եւ ասաց
նրան. «Տէ՛ր, եթէ դու ես նրան վերցրել, ասա՛ ինձ՝ ուր ես դրել նրան,
որպէսզի ես նրան վերցնեմ»:

<span id="an_20:16">20:16</span> Յիսուս նրան ասաց՝ Մարիա՛մ: Եւ նա դարձաւ
ու եբրայերէն նրան ասաց՝ Ռաբբունի՛ (որ թարգմանւում է՝ վարդապետ):

<span id="an_20:17">20:17</span> Յիսուս նրան ասաց. «Ինձ մի՛ մօտեցիր,
քանի որ դեռ Հօրս մօտ չեմ բարձրացել. ուրեմն գնա՛ դու իմ եղբայրների մօտ ու
նրանց ասա՛, որ ես բարձրանում եմ դէպի իմ Հայրը եւ ձեր Հայրը, դէպի իմ
Աստուածը եւ ձեր Աստուածը»:

<span id="an_20:18">20:18</span> Մարիամ Մագդաղենացին եկաւ ու
աշակերտներին պատմեց, թէ ինքը Տիրոջը տեսել է, եւ նա իրեն այս բաներն է
ասել:

<span id="an_20:19">20:19</span> Նոյն կիրակի օրուայ երեկոյեան
աշակերտները հաւաքուած էին մի տան մէջ, որի դռները փակուած էին հրեաների
վախի պատճառով: Յիսուս եկաւ, կանգնեց նրանց մէջտեղն ու նրանց ասաց.
«Խաղաղութի՜ւն ձեզ»:

<span id="an_20:20">20:20</span> Այս ասելով՝ նրանց ցոյց տուեց իր ձեռքերը
եւ կողը. եւ աշակերտներն ուրախացան, երբ տեսան Տիրոջը:

<span id="an_20:21">20:21</span> Նա դարձեալ նրանց ասաց. «Խաղաղութի՜ւն
ձեզ. ինչպէս իմ Հայրն ինձ ուղարկեց, ես էլ ուղարկում եմ ձեզ»:

<span id="an_20:22">20:22</span> Երբ այս ասաց, նրանց վրայ փչեց եւ ասաց.
«Առէ՛ք Սուրբ Հոգին:

<span id="an_20:23">20:23</span> Եթէ մէկի մեղքերը ներէք, նրանց ներուած
կը լինի. եթէ մէկի մեղքերը չներէք, ներուած չի լինի»:

<span id="an_20:24">20:24</span> Իսկ Թովմասը՝ Տասներկուսից մէկը՝
Երկուորեակ կոչուածը, նրանց հետ չէր, երբ Յիսուս եկաւ:

<span id="an_20:25">20:25</span> Միւս աշակերտները նրան ասացին, թէ՝
Տիրոջը տեսանք: Եւ նա նրանց ասաց. «Եթէ չտեսնեմ նրա ձեռքերի վրայ մեխերի
նշանը եւ իմ մատները մեխերի տեղերը չդնեմ ու իմ ձեռքը նրա կողի մէջ չխրեմ,
չեմ հաւատայ»:

<span id="an_20:26">20:26</span> Ութ օր յետոյ աշակերտները դարձեալ
ներսում էին. եւ Թովմասը՝ նրանց հետ: Յիսուս եկաւ փակ դռներով, կանգնեց
մէջտեղ ու ասաց՝ խաղաղութի՜ւն ձեզ:

<span id="an_20:27">20:27</span> Ապա Թովմասին ասաց. «Բե՛ր քո մատները եւ
դի՛ր այստեղ ու տե՛ս իմ ձեռքերը. եւ բե՛ր քո ձեռքը ու մտցրո՛ւ իմ կողի մէջ.
անհաւատ մի՛ եղիր, այլ՝ հաւատացեալ»:

<span id="an_20:28">20:28</span> Թովմասը պատասխան տուեց ու նրան ասաց՝
Տէ՛ր իմ եւ Աստուա՛ծ իմ:

<span id="an_20:29">20:29</span> Յիսուս նրան ասաց. «Որովհետեւ դու ինձ
տեսար, հաւատացիր. երանի՜ նրանց, որոնք չեն տեսել եւ սակայն կը հաւատան»:

<span id="an_20:30">20:30</span> Իր աշակերտների առաջ Յիսուս բազում այլ
նշաններ էլ արեց, որոնք այս գրքում գրուած չեն:

<span id="an_20:31">20:31</span> Այլ այսքանը գրուեց, որ դուք հաւատաք, թէ
Յիսուս Քրիստոսն է՝ Աստծու Որդին. նաեւ՝ որպէսզի հաւատաք ու նրա անունով
յաւիտենական կեանքն ընդունէք:

<span id="an_21:1">21:1</span> Սրանից յետոյ Յիսուս դարձեալ իրեն յայտնեց
իր աշակերտներին Տիբերիայի ծովեզերքի մօտ. եւ յայտնեց այսպէս.

<span id="an_21:2">21:2</span> միասին էին Սիմոն Պետրոսը, Թովմասը՝
Երկուորեակ կոչուածը, Նաթանայէլը, որ Գալիլիայի Կանա քաղաքից էր, Զեբեդէոսի
որդիները եւ աշակերտներից ուրիշ երկու հոգի:

<span id="an_21:3">21:3</span> Սիմոն Պետրոսը նրանց ասաց. «Գնում եմ ձուկ
որսալու»: Նրան ասացին. «Մենք էլ ենք գալիս քեզ հետ»: Գնացին եւ նաւակը
մտան. եւ այդ գիշեր ոչինչ չբռնեցին:

<span id="an_21:4">21:4</span> Երբ առաւօտ եղաւ, Յիսուս կանգնած էր ծովի
եզերքին. բայց աշակերտները չիմացան, որ Յիսուսն է:

<span id="an_21:5">21:5</span> Յիսուս նրանց ասաց. «Տղանե՛ր, ուտելու բան
չունէ՞ք»: Նրան պատասխանեցին՝ ո՛չ:

<span id="an_21:6">21:6</span> Նրանց ասաց. «Ուռկանը գցեցէ՛ք նաւակի աջ
կողմը եւ կը գտնէք»: Գցեցին. եւ ձկների բազմութիւնից չէին կարողանում այն
դուրս քաշել:

<span id="an_21:7">21:7</span> Այն աշակերտը, որին Յիսուս սիրում էր,
Պետրոսին ասաց՝ Տէրն է: Երբ Սիմոն Պետրոսը լսեց, թէ Տէրն է, հագուստը վրան
գցեց, քանի որ մերկ էր, եւ իրեն նետեց ծովի մէջ:

<span id="an_21:8">21:8</span> Միւս աշակերտներն էլ նաւակով եկան. եւ քանի
որ ցամաքից հեռու չէին, այլ երկու հարիւր կանգունի չափ միայն, քաշում էին
ուռկանը ձկներով հանդերձ:

<span id="an_21:9">21:9</span> Երբ ցամաք ելան, տեսան վառուած ածուխի մի
կրակատեղ՝ մի ձուկ նրա վրայ եւ հաց:

<span id="an_21:10">21:10</span> Յիսուս նրանց ասաց. «Բերէ՛ք այն ձկներից,
որ դուք հիմա որսացիք»:

<span id="an_21:11">21:11</span> Սիմոն Պետրոսը նաւակ մտաւ եւ ցամաք քաշեց
ուռկանը, որ լիքն էր հարիւր յիսուներեք մեծ-մեծ ձկներով:

<span id="an_21:12">21:12</span> Թէեւ այնչափ բան կար, բայց ուռկանը
չպատռուեց:

<span id="an_21:13">21:13</span> Յիսուս նրանց ասաց՝ եկէք ճաշեցէ՛ք: Եւ
աշակերտներից ոչ ոք չէր համարձակւում հարցնել, թէ՝ դու ո՞վ ես, որովհետեւ
գիտէին, որ Տէրն է:

<span id="an_21:14">21:14</span> Եկաւ Յիսուս, առաւ հացը եւ տուեց նրանց.
նոյնպէս եւ ձուկը:

<span id="an_21:15">21:15</span> Այս երրորդ անգամն էր, որ Յիսուս երեւաց
իր աշակերտներին՝ մեռելներից յարութիւն առնելուց յետոյ:

<span id="an_21:16">21:16</span> Եւ երբ ճաշեցին, Յիսուս Սիմոն Պետրոսին
ասաց. «Սիմո՛ն, որդի՛ Յովնանի, սիրո՞ւմ ես ինձ աւելի, քան դրանք»: Սա ասաց
նրան. «Այո՛, Տէ՛ր, եւ դու գիտես, որ սիրում եմ քեզ»: Նրան ասաց՝
արածացրո՛ւ իմ գառներին:

<span id="an_21:17">21:17</span> Դարձեալ ասաց նրան. «Սիմո՛ն, որդի՛
Յովնանի, սիրո՞ւմ ես ինձ»: Նա ասաց նրան. «Այո՛, Տէ՛ր, եւ դու գիտես, որ
սիրում եմ քեզ»: Նրան ասաց՝ արածացրո՛ւ իմ ոչխարներին:

<span id="an_21:18">21:18</span> Երրորդ անգամ նրան ասաց. «Սիմո՛ն, որդի՛
Յովնանի, սիրո՞ւմ ես ինձ»: Պետրոսը տխրեց, որ երրորդ անգամ իրեն ասաց, թէ՝
սիրո՞ւմ ես ինձ: Ու նրան պատասխանեց. «Տէ՛ր, դու ամէն ինչ գիտես. դու ինքդ
ճանաչում ես բոլորին եւ գիտես, թէ սիրում »մ ք»զ»: Յիսուս նրան ասաց.
«Արածացրո՛ւ իմ ոչխարն»րին:

<span id="an_21:19">21:19</span> Ճշմարիտ, ճշմարիտ եմ ասում քեզ, որ մինչ
դու երիտասարդ էիր, ինքդ էիր գօտիդ կապում եւ գնում էիր՝ ուր եւ կամենում
էիր. սակայն երբ ծերանաս, ձեռքերդ վեր կը բարձրացնես, եւ ուրիշները քեզ
գօտի կը կապեն ու կը տանեն՝ ուր չես կամ»նայ»:

<span id="an_21:20">21:20</span> Այս ասաց, նշելով, թէ ինչ մահով նա պիտի
փառաւորի Աստծուն: Եւ երբ այս ասաց, աւելացրեց՝ արի՛ իմ յետեւից:

<span id="an_21:21">21:21</span> Պետրոսը դարձաւ եւ տեսաւ, որ այն
աշակերտը, ում Յիսուս սիրում էր, գալիս է յետեւից. նա, որ ընկել էր նրա
կրծքովն ու ասել. «Տէ՛ր, ո՞վ է, որ մատնելու է քեզ»:

<span id="an_21:22">21:22</span> Պետրոսը, նրան տեսնելով, ասաց Յիսուսին.
«Տէ՛ր, իսկ սա ի՞նչ կը լինի»:

<span id="an_21:23">21:23</span> Յիսուս նրան ասաց. «Եթէ ես կամենում եմ,
որ դա ապրի, մինչեւ որ ես գամ, այդ քեզ ի՞նչ հոգ, դու արի՛ իմ յետեւից»:

<span id="an_21:24">21:24</span> Եւ այս խօսքը տարածուեց եղբայրների մէջ.
եւ կարծեցին, թէ այն աշակերտը չպիտի մեռնի: Բայց Յիսուս նրան չասաց, թէ
չպիտի մեռնի, այլ թէ՝ ես կամենում եմ, որ դա ապրի, մինչեւ որ ես գամ:

<span id="an_21:25">21:25</span> Այս աշակերտն է, որ վկայում է այս բաների
մասին, որ եւ գրեց իսկ դրանք. եւ գիտենք, որ նրա վկայութիւնը ճշմարիտ է:

<span id="an_21:26">21:26</span> Բայց ուրիշ շատ բաներ էլ կան, որ Յիսուս
արեց, որոնք, եթէ մէկը մէկ առ մէկ գրած լինէր, կարծում եմ, թէ աշխարհն իսկ
բաւական չէր լինի պարփակելու այդ գրքերը, եթէ դրանք գրուած լինէին:
