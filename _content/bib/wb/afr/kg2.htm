<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Afrikaans Bible, full text etext at Intangible Textual Heritage">
<TITLE>Afrikaans Bible: 2 Kings</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="kg1">Previous</A>&nbsp;
<A HREF="ch1">Next</A>&nbsp;
</CENTER>
<HR>
</p> <h3 align="center" align="center">Afrikaans Bible: 2 Kings</h3> 
<p><A NAME="an_1:1">1:1</A>&nbsp;En Moab het na die dood van Agab van Israel afvallig geword.</p> 
<p><A NAME="an_1:2">1:2</A>&nbsp;En Ah&#225;sia het deur die tralievenster in sy bo-kamer, in Samar&#237;a, geval en siek geword. Toe stuur hy boodskappers uit en s&#234; vir hulle: Gaan raadpleeg Ba&#228;l-Sebub, die god van Ekron, of ek van hierdie siekte gesond sal word.</p> 
<p><A NAME="an_1:3">1:3</A>&nbsp;Maar die Engel van die HERE het vir El&#237;a, die Tisbiet, ges&#234;: Maak jou klaar, gaan op, die boodskappers van die koning van Samar&#237;a tegemoet, en spreek met hulle: Gaan julle, omdat daar glad geen God in Israel is nie, om Ba&#228;l-Sebub, die god van Ekron, te raadpleeg?</p> 
<p><A NAME="an_1:4">1:4</A>&nbsp;Daarom dan, so s&#234; die HERE: Van die bed waar jy op geklim het, sal jy nie afkom nie, want jy sal sekerlik sterwe. En El&#237;a het gegaan.</p> 
<p><A NAME="an_1:5">1:5</A>&nbsp;En toe die boodskappers by hom terugkom, s&#234; hy vir hulle: Waarom kom julle nou terug?</p> 
<p><A NAME="an_1:6">1:6</A>&nbsp;En hulle antwoord hom: 'n Man het opgekom ons tegemoet en aan ons ges&#234;: Gaan terug na die koning wat julle gestuur het, en spreek met hom: So s&#234; die HERE: Stuur jy, omdat daar glad geen God in Israel is nie, om Ba&#228;l-Sebub, die god van Ekron, te raadpleeg? Daarom sal jy van die bed waar jy op geklim het, nie afkom nie, want jy sal sekerlik sterwe.</p> 
<p><A NAME="an_1:7">1:7</A>&nbsp;Daarop s&#234; hy vir hulle: Hoe was die voorkoms van die man wat opgekom het julle tegemoet en hierdie woorde met julle gespreek het?</p> 
<p><A NAME="an_1:8">1:8</A>&nbsp;En hulle antwoord hom: 'n Man met 'n harige mantel en omgord met 'n leergord om sy heupe. Toe s&#234; hy: Dit is El&#237;a, die Tisbiet!</p> 
<p><A NAME="an_1:9">1:9</A>&nbsp;En hy het 'n owerste van vyftig met sy vyftig na hom gestuur. En toe hy na hom opklim, terwyl hy juis op die top van die berg sit, s&#234; hy vir hom: Man van God, die koning spreek: Kom af!</p> 
<p><A NAME="an_1:10">1:10</A>&nbsp;Toe antwoord El&#237;a en s&#234; aan die owerste oor vyftig: As ek dan 'n man van God is, mag daar vuur van die hemel neerdaal en jou en jou vyftig verteer! En daar het vuur van die hemel neergedaal en hom met sy vyftig verteer.</p> 
<p><A NAME="an_1:11">1:11</A>&nbsp;En hy het weer 'n ander owerste oor vyftig met sy vyftig na hom gestuur; en die het begin spreek en vir hom ges&#234;: Man van God, so s&#234; die koning: Kom gou af!</p> 
<p><A NAME="an_1:12">1:12</A>&nbsp;Daarop antwoord El&#237;a en s&#234; vir hulle: As ek 'n man van God is, mag daar vuur van die hemel neerdaal en jou en jou vyftig verteer! En daar het die vuur van God uit die hemel neergedaal en hom met sy vyftig verteer.</p> 
<p><A NAME="an_1:13">1:13</A>&nbsp;En hy het weer 'n owerste van 'n derde vyftig met sy vyftig na hom gestuur. En die derde owerste oor vyftig het opgeklim en aangekom en op sy knie&#235; voor El&#237;a gebuig en hom gesmeek en vir hom ges&#234;: Man van God, laat tog my lewe en die lewe van u dienaars, hierdie vyftig, kosbaar wees in u o&#235;!</p> 
<p><A NAME="an_1:14">1:14</A>&nbsp;Kyk, vuur het van die hemel neergedaal en die eerste twee owerstes oor vyftig met hulle vyftig verteer; maar laat my lewe nou kosbaar wees in u o&#235;!</p> 
<p><A NAME="an_1:15">1:15</A>&nbsp;Toe s&#234; die Engel van die HERE vir El&#237;a: Gaan saam met hom af; wees nie bevrees vir hom nie. En hy het opgestaan en saam met hom na die koning afgegaan</p> 
<p><A NAME="an_1:16">1:16</A>&nbsp;en met hom gespreek: So s&#234; die HERE: Omdat jy boodskappers gestuur het om Ba&#228;l-Sebub, die god van Ekron, te raadpleeg--is dit omdat daar glad geen God in Israel is om sy woord te raadpleeg nie? --daarom sal jy van die bed waar jy op geklim het, nie afkom nie, want jy sal sekerlik sterwe.</p> 
<p><A NAME="an_1:17">1:17</A>&nbsp;En hy het gesterwe volgens die woord van die HERE wat El&#237;a gespreek het; en Joram het in sy plek koning geword in die tweede jaar van Joram, die seun van J&#243;safat, die koning van Juda; want hy het geen seun gehad nie.</p> 
<p><A NAME="an_1:18">1:18</A>&nbsp;En die verdere geskiedenis van Ah&#225;sia, wat hy gedoen het, is dit nie beskrywe in die Kroniekboek van die konings van Israel nie?</p> 
<p><A NAME="an_2:1">2:1</A>&nbsp;En toe die HERE El&#237;a in 'n storm na die hemel sou opneem, het El&#237;a met El&#237;sa uit Gilgal uitgegaan.</p> 
<p><A NAME="an_2:2">2:2</A>&nbsp;En El&#237;a het vir El&#237;sa ges&#234;: Bly tog hier, want die HERE stuur my na Bet-el. Maar El&#237;sa het ges&#234;: So waar as die HERE leef en u siel leef, ek sal u nie verlaat nie! En hulle het na Bet-el afgegaan.</p> 
<p><A NAME="an_2:3">2:3</A>&nbsp;Toe gaan die profete-seuns wat in Bet-el was, na El&#237;sa uit en vra hom: Weet u dat die HERE vandag u heer van u hoof sal wegneem? En hy antwoord: Ek weet dit ook; bly stil.</p> 
<p><A NAME="an_2:4">2:4</A>&nbsp;En El&#237;a s&#234; vir hom: El&#237;sa, bly tog hier, want die HERE stuur my na J&#233;rigo. Maar hy s&#234;: So waar as die HERE leef en u siel leef, ek sal u nie verlaat nie! En hulle het in J&#233;rigo aangekom.</p> 
<p><A NAME="an_2:5">2:5</A>&nbsp;Daarop kom die profete-seuns wat in J&#233;rigo was, na El&#237;sa toe aan en vra hom: Weet u dat die HERE vandag u heer van u hoof sal wegneem? En hy antwoord: Ek weet dit ook; bly stil.</p> 
<p><A NAME="an_2:6">2:6</A>&nbsp;En El&#237;a s&#234; vir hom: Bly tog hier, want die HERE stuur my na die Jordaan. Maar hy s&#234;: So waar as die HERE leef en u siel leef, ek sal u nie verlaat nie! En hulle twee het gegaan.</p> 
<p><A NAME="an_2:7">2:7</A>&nbsp;En vyftig man van die profete-seuns het geloop en op 'n afstand eenkant gestaan, terwyl hulle twee by die Jordaan staan.</p> 
<p><A NAME="an_2:8">2:8</A>&nbsp;Toe neem El&#237;a sy mantel en rol dit op en slaan op die water; en dit is na weerskante verdeel, sodat hulle twee op dro&#235; grond deurgegaan het.</p> 
<p><A NAME="an_2:9">2:9</A>&nbsp;En nadat hulle deur was, s&#234; El&#237;a vir El&#237;sa: Begeer wat ek vir jou moet doen, voordat ek van jou af weggeneem word. En El&#237;sa antwoord: Laat dan tog 'n dubbele deel van u gees op my kom.</p> 
<p><A NAME="an_2:10">2:10</A>&nbsp;En hy s&#234;: Jy het 'n harde saak begeer. As jy my sien wanneer ek van jou af weggeneem word, laat dit dan so met jou wees. Maar so nie, dan sal dit nie wees nie.</p> 
<p><A NAME="an_2:11">2:11</A>&nbsp;En terwyl hulle aldeur loop en spreek, kom daar meteens 'n wa van vuur met perde van vuur wat skeiding tussen hulle twee maak; en El&#237;a het in die storm na die hemel opgevaar.</p> 
<p><A NAME="an_2:12">2:12</A>&nbsp;En El&#237;sa het dit gesien en geroep: My vader, my vader, wa van Israel en sy ruiters! En toe hy hom nie meer sien nie, het hy sy klere gegryp en dit in twee stukke geskeur.</p> 
<p><A NAME="an_2:13">2:13</A>&nbsp;Daarna tel hy die mantel van El&#237;a op wat van hom afgeval het, en hy draai om en gaan op die wal van die Jordaan staan;</p> 
<p><A NAME="an_2:14">2:14</A>&nbsp;en hy neem die mantel van El&#237;a wat van hom afgeval het, en slaan op die water en s&#234;: Waar is die HERE, die God van El&#237;a, ja, Hy? En toe hy op die water slaan, is dit na weerskante verdeel, en El&#237;sa het deurgegaan.</p> 
<p><A NAME="an_2:15">2:15</A>&nbsp;En die profete-seuns wat in J&#233;rigo was, het dit op 'n afstand gesien en ges&#234;: Die gees van El&#237;a rus op El&#237;sa! En hulle het hom tegemoetgekom en voor hom na die aarde gebuig</p> 
<p><A NAME="an_2:16">2:16</A>&nbsp;en vir hom ges&#234;: Kyk, hier is by u dienaars vyftig kragtige manne; laat hulle tog u heer gaan soek, of nie miskien die Gees van die HERE hom opgeneem en hom op een van die berge of in een van die dale gewerp het nie. Maar hy het beveel: Stuur hulle nie!</p> 
<p><A NAME="an_2:17">2:17</A>&nbsp;Maar toe hulle tot vervelens toe by hom aanhou, s&#234; hy: Stuur. Daarop stuur hulle vyftig man uit, en di&#233; het drie dae lank gesoek, maar hom nie gekry nie.</p> 
<p><A NAME="an_2:18">2:18</A>&nbsp;En hulle het na hom teruggekeer terwyl hy nog in J&#233;rigo vertoef; en hy vra hulle: Het ek julle nie ges&#234;: Moenie gaan nie?</p> 
<p><A NAME="an_2:19">2:19</A>&nbsp;En die manne van die stad het vir El&#237;sa ges&#234;: Kyk, die ligging van die stad is goed soos my heer sien, maar die water is sleg, en die grond veroorsaak onvrugbaarheid.</p> 
<p><A NAME="an_2:20">2:20</A>&nbsp;En hy antwoord: Bring vir my 'n nuwe skottel en gooi daar sout in. En hulle het dit na hom gebring.</p> 
<p><A NAME="an_2:21">2:21</A>&nbsp;Daarop gaan hy uit na die plek waar die water uitkom en gooi die sout daarin en s&#234;: So spreek die HERE: Ek het di&#233; water gesond gemaak; daar sal geen dood of onvrugbaarheid meer van kom nie.</p> 
<p><A NAME="an_2:22">2:22</A>&nbsp;En die water het gesond geword tot vandag toe volgens die woord van El&#237;sa wat hy gespreek het.</p> 
<p><A NAME="an_2:23">2:23</A>&nbsp;En daarvandaan het hy opgegaan na Bet-el; en terwyl hy met die pad opgaan, kom daar klein seuntjies uit die stad uit wat met hom spot en vir hom s&#234;: Gaan op, kaalkop! Gaan op, kaalkop!</p> 
<p><A NAME="an_2:24">2:24</A>&nbsp;Toe het hy agter hom omgekyk en hulle gesien en hulle gevloek in die Naam van die HERE; en twee berinne het uit die bos gekom en van hulle twee en veertig kinders verskeur.</p> 
<p><A NAME="an_2:25">2:25</A>&nbsp;En hy het daarvandaan na die berg Karmel gegaan en daarvandaan na Samar&#237;a teruggekom.</p> 
<p><A NAME="an_3:1">3:1</A>&nbsp;En Joram, die seun van Agab, het koning geword oor Israel in Samar&#237;a in die agttiende jaar van J&#243;safat, die koning van Juda, en hy het twaalf jaar geregeer.</p> 
<p><A NAME="an_3:2">3:2</A>&nbsp;En hy het gedoen wat verkeerd was in die o&#235; van die HERE, maar nie soos sy vader en sy moeder nie, want hy het die klippilaar van Ba&#228;l verwyder wat sy vader gemaak het.</p> 
<p><A NAME="an_3:3">3:3</A>&nbsp;Maar hy het die sondes van Jer&#243;beam, die seun van Nebat, wat Israel laat sondig het, aangekleef sonder om daarvan af te wyk.</p> 
<p><A NAME="an_3:4">3:4</A>&nbsp;En Mesa, die koning van Moab, was 'n skaapboer, en hy het aan die koning van Israel gelewer honderd duisend lammers en honderd duisend ramme se wol.</p> 
<p><A NAME="an_3:5">3:5</A>&nbsp;Maar n&#225; die dood van Agab het die koning van Moab van die koning van Israel afvallig geword.</p> 
<p><A NAME="an_3:6">3:6</A>&nbsp;En in dieselfde tyd het koning Joram uit Samar&#237;a uitgetrek en die hele Israel gemonster.</p> 
<p><A NAME="an_3:7">3:7</A>&nbsp;Ook het hy J&#243;safat, die koning van Juda, laat weet: Die koning van Moab het van my afvallig geword; sal u saam met my trek om teen die Moabiete te veg? En hy antwoord: Ek sal optrek; ek sal wees soos u, my volk soos u volk, my perde soos u perde.</p> 
<p><A NAME="an_3:8">3:8</A>&nbsp;En hy vra: Met watter pad sal ons optrek? Toe antwoord hy: Met die pad deur die woestyn van Edom.</p> 
<p><A NAME="an_3:9">3:9</A>&nbsp;So het die koning van Israel dan getrek en die koning van Juda en die koning van Edom; maar nadat hulle 'n pad van sewe dae omgetrek het, was daar geen water vir die le&#235;r en die vee wat in hulle voetspore gevolg het nie.</p> 
<p><A NAME="an_3:10">3:10</A>&nbsp;Toe s&#234; die koning van Israel: Ag, die HERE het hierdie drie konings geroep om hulle in die hand van die Moabiete te gee!</p> 
<p><A NAME="an_3:11">3:11</A>&nbsp;En J&#243;safat vra: Is hier nie 'n profeet van die HERE, dat ons deur hom die HERE kan raadpleeg nie? Toe antwoord een van die koning van Israel se dienaars en s&#234;: Hier is El&#237;sa, die seun van Safat, wat water op die hande van El&#237;a gegiet het.</p> 
<p><A NAME="an_3:12">3:12</A>&nbsp;Daarop s&#234; J&#243;safat: By hom is die woord van die HERE. So het die koning van Israel en J&#243;safat en die koning van Edom dan na hom afgegaan.</p> 
<p><A NAME="an_3:13">3:13</A>&nbsp;Maar El&#237;sa het aan die koning van Israel ges&#234;: Wat het ek met u te doen? Gaan na die profete van u vader en die profete van u moeder! Maar die koning van Israel antwoord hom: Ag nee, want die HERE het hierdie drie konings geroep om hulle in die hand van die Moabiete te gee.</p> 
<p><A NAME="an_3:14">3:14</A>&nbsp;En El&#237;sa s&#234;: So waar as die HERE van die le&#235;rskare leef voor wie se aangesig ek staan, as ek nie agting gehad het vir die persoon van J&#243;safat, die koning van Juda, nie, ek sou na u nie kyk en u nie aansien nie.</p> 
<p><A NAME="an_3:15">3:15</A>&nbsp;Maar bring nou vir my 'n siterspeler. En toe die siterspeler op die snare speel, het die hand van die HERE op hom gekom,</p> 
<p><A NAME="an_3:16">3:16</A>&nbsp;en hy het ges&#234;: So spreek die HERE: Maak hierdie dal vol gate.</p> 
<p><A NAME="an_3:17">3:17</A>&nbsp;Want so spreek die HERE: Julle sal geen wind sien nie, en julle sal geen re&#235;n sien nie, en tog sal hierdie dal vol water word, sodat julle self en julle vee en julle ander diere kan drink.</p> 
<p><A NAME="an_3:18">3:18</A>&nbsp;Ja, dit is nog te gering in die o&#235; van die HERE: Hy sal ook die Moabiete in julle hand gee.</p> 
<p><A NAME="an_3:19">3:19</A>&nbsp;En julle sal elke versterkte stad en elke uitgesoekte stad oorweldig en elke goeie boom omkap en al die waterfonteine toestop, en elke goeie stuk grond sal julle met klippe bederwe.</p> 
<p><A NAME="an_3:20">3:20</A>&nbsp;En die volgende m&#244;re, omtrent die tyd dat hulle die spysoffer bring, kom daar meteens water van die kant van Edom af, sodat die land vol water geword het.</p> 
<p><A NAME="an_3:21">3:21</A>&nbsp;En toe al die Moabiete hoor dat die konings optrek om teen hulle te veg, is hulle opgeroep, almal wat die gord vasgespe en wat ouer was, en hulle het by die grens gaan staan.</p> 
<p><A NAME="an_3:22">3:22</A>&nbsp;Terwyl hulle die m&#244;re vroeg hul gereedmaak en die son oor die water opgaan, sien die Moabiete op 'n afstand die water rooi soos bloed.</p> 
<p><A NAME="an_3:23">3:23</A>&nbsp;En hulle s&#234;: Dit is bloed; die konings het sekerlik mekaar aangeval en die een die ander verslaan; en nou op die buit af, julle Moabiete!</p> 
<p><A NAME="an_3:24">3:24</A>&nbsp;Maar toe hulle by die laer van Israel kom, het die Israeliete hulle gereedgemaak en die Moabiete verslaan, sodat hulle voor hul uit gevlug het; en hulle het dieper ingetrek en die Moabiete verslaan.</p> 
<p><A NAME="an_3:25">3:25</A>&nbsp;Daarna het hulle die stede verwoes en op elke goeie stuk grond elkeen sy klip gegooi, sodat dit daarvan vol was, en elke waterfontein toegestop en elke goeie boom omgekap, totdat hulle net in Kir-Har&#233;set die klipmure daarvan laat oorbly het. Maar toe die slingeraars dit omsingel en beskiet,</p> 
<p><A NAME="an_3:26">3:26</A>&nbsp;en die koning van Moab sien dat die geveg vir hom te swaar word, het hy sewe honderd man wat die swaard uittrek, met hom saamgeneem om na die koning van Edom deur te breek; maar hulle kon nie.</p> 
<p><A NAME="an_3:27">3:27</A>&nbsp;Daarop neem hy sy eersgebore seun, wat in sy plek koning sou word, en offer hom as brandoffer op die muur. Toe het 'n groot toorn oor Israel gekom, sodat hulle van hom weggetrek en na hulle land teruggegaan het.</p> 
<p><A NAME="an_4:1">4:1</A>&nbsp;En 'n sekere vrou uit die vroue van die profete-seuns het na El&#237;sa geroep en ges&#234;: U dienaar, my man, is dood, en u weet self dat u dienaar die HERE gevrees het; nou het die skuldeiser gekom om my twee kinders vir hom as slawe te neem.</p> 
<p><A NAME="an_4:2">4:2</A>&nbsp;Toe s&#234; El&#237;sa vir haar: Wat kan ek vir jou doen? Gee my te kenne wat jy in die huis het. En sy antwoord: U dienares het glad niks in die huis nie, behalwe 'n flessie met olie.</p> 
<p><A NAME="an_4:3">4:3</A>&nbsp;En hy s&#234;: Gaan leen vir jou van buite af kanne, le&#235; kanne van al jou bure; leen nie te min nie.</p> 
<p><A NAME="an_4:4">4:4</A>&nbsp;Gaan dan in en sluit die deur agter jou en jou seuns toe, en giet in al daardie kanne en sit weg wat vol is.</p> 
<p><A NAME="an_4:5">4:5</A>&nbsp;Sy het toe van hom af weggegaan en die deur agter haar en haar seuns toegesluit; en terwyl hulle vir haar aanbring, giet sy in.</p> 
<p><A NAME="an_4:6">4:6</A>&nbsp;Sodra die kanne vol was, s&#234; sy aan haar seun: Bring vir my nog 'n kan aan; maar hy antwoord haar: Daar is geen kan meer nie. Toe gaan die olie staan.</p> 
<p><A NAME="an_4:7">4:7</A>&nbsp;Daarop kom sy om dit die man van God te kenne te gee; en hy s&#234;: Gaan verkoop die olie en betaal jou skulde; van die orige kan jy en jou seuns dan lewe.</p> 
<p><A NAME="an_4:8">4:8</A>&nbsp;En op 'n dag het El&#237;sa verbygegaan na Sunem; en daar was 'n vermo&#235;nde vrou wat by hom aangehou het dat hy brood sou eet. En so dikwels as hy verbygaan, het hy daarheen weggedraai om brood te eet.</p> 
<p><A NAME="an_4:9">4:9</A>&nbsp;En sy het aan haar man ges&#234;: Kyk tog, ek merk dat dit 'n heilige man van God is wat gedurig by ons verbygaan;</p> 
<p><A NAME="an_4:10">4:10</A>&nbsp;laat ons tog 'n klein ommuurde bo-kamer maak, en laat ons daar vir hom 'n bed en 'n tafel en 'n stoel en 'n lamp neersit; wanneer hy dan by ons kom, kan hy daar intrek.</p> 
<p><A NAME="an_4:11">4:11</A>&nbsp;En toe hy op 'n dag daar kom, het hy in die bo-kamer ingetrek en daar gaan l&#234;</p> 
<p><A NAME="an_4:12">4:12</A>&nbsp;en aan sy dienaar Geh&#225;si ges&#234;: Roep hierdie Sunamitiese vrou. Nadat hy haar dan geroep en sy voor hom gaan staan het,</p> 
<p><A NAME="an_4:13">4:13</A>&nbsp;s&#234; hy vir hom: Vra haar tog: Kyk, jy het al hierdie sorg aan ons bestee; wat kan daar vir jou gedoen word? Kan daar vir jou 'n goeie woord gedoen word by die koning of die le&#235;rowerste? Maar sy antwoord: Ek woon onder my volk.</p> 
<p><A NAME="an_4:14">4:14</A>&nbsp;Daarop s&#234; hy: Wat kan daar dan vir haar gedoen word? En Geh&#225;si antwoord: Voorwaar, sy het geen seun nie, en haar man is oud.</p> 
<p><A NAME="an_4:15">4:15</A>&nbsp;En hy s&#234;: Roep haar. En toe hy haar geroep en sy in die deur gaan staan het,</p> 
<p><A NAME="an_4:16">4:16</A>&nbsp;s&#234; hy: Sulke tyd oor 'n jaar sal jy 'n seun omhels. En sy antwoord: Ag nee, my heer, man van God, moenie vir u dienares lieg nie!</p> 
<p><A NAME="an_4:17">4:17</A>&nbsp;En die vrou het swanger geword en 'n seun gebaar op daardie tyd oor 'n jaar, soos El&#237;sa met haar gespreek het.</p> 
<p><A NAME="an_4:18">4:18</A>&nbsp;Maar toe die kind groot was, het hy op 'n dag uitgegaan na sy vader, na die maaiers,</p> 
<p><A NAME="an_4:19">4:19</A>&nbsp;en vir sy vader ges&#234;: My kop, my kop! Di&#233; s&#234; toe vir 'n dienaar: Dra hom na sy moeder.</p> 
<p><A NAME="an_4:20">4:20</A>&nbsp;En hy het hom gedra en by sy moeder gebring. En hy het op haar knie&#235; gesit tot die middag en gesterwe.</p> 
<p><A NAME="an_4:21">4:21</A>&nbsp;En sy het opgeklim en hom op die bed van die man van God neergel&#234; en agter hom toegesluit en uitgegaan.</p> 
<p><A NAME="an_4:22">4:22</A>&nbsp;Daarop roep sy haar man en s&#234;: Stuur tog vir my een van die dienaars met een van die eselinne, dat ek gou na die man van God kan gaan en terugkom.</p> 
<p><A NAME="an_4:23">4:23</A>&nbsp;En hy s&#234;: Waarom gaan jy vandag na hom? Dit is geen nuwemaan of sabbat nie. En sy antwoord: Wees maar gerus!</p> 
<p><A NAME="an_4:24">4:24</A>&nbsp;Toe saal sy die esel op en s&#234; aan haar dienaar: Jaag aan en gaan voort; hou my nie op in die ry nie, behalwe as ek jou s&#234;.</p> 
<p><A NAME="an_4:25">4:25</A>&nbsp;Sy het dan weggegaan en by die man van God op die berg Karmel gekom. Sodra die man van God haar op 'n afstand sien, s&#234; hy aan sy dienaar Geh&#225;si: Kyk, daar is di&#233; Sunamitiese vrou!</p> 
<p><A NAME="an_4:26">4:26</A>&nbsp;Loop haar nou tog tegemoet en s&#234; vir haar: Gaan dit goed met u? Gaan dit goed met u man? Gaan dit goed met u kind? En sy antwoord: Goed.</p> 
<p><A NAME="an_4:27">4:27</A>&nbsp;Maar toe sy by die man van God op die berg kom, het sy sy voete gegryp. En Geh&#225;si het aangekom om haar weg te stoot; maar die man van God s&#234;: Laat haar staan, want haar siel is bitter bedroef in haar, en die HERE het dit vir my verberg en my dit nie meegedeel nie.</p> 
<p><A NAME="an_4:28">4:28</A>&nbsp;En sy s&#234;: Het ek van my heer 'n seun gevra? Het ek nie ges&#234;: Moet my nie mislei nie?</p> 
<p><A NAME="an_4:29">4:29</A>&nbsp;En hy s&#234; vir Geh&#225;si: Gord jou heupe en neem my staf in jou hand en gaan heen; as jy iemand te&#235;kom, groet hom nie; en as iemand jou groet, antwoord hom nie; en l&#234; my staf op die gesig van die seun.</p> 
<p><A NAME="an_4:30">4:30</A>&nbsp;Maar die moeder van die seun s&#234;: So waar as die HERE leef en u siel leef, ek sal u nie verlaat nie! En hy het opgestaan en agter haar aan geloop.</p> 
<p><A NAME="an_4:31">4:31</A>&nbsp;En Geh&#225;si het voor hulle uit gegaan en die staf op die gesig van die seun gel&#234;; maar daar was geen stem en geen opmerksaamheid nie. Daarop gaan hy terug hom tegemoet en bring hom die berig en s&#234;: Die seun het nie wakker geword nie.</p> 
<p><A NAME="an_4:32">4:32</A>&nbsp;En toe El&#237;sa in die huis kom, was die seun dood, neergel&#234; op sy bed!</p> 
<p><A NAME="an_4:33">4:33</A>&nbsp;En hy het ingegaan en die deur agter hulle twee toegesluit en tot die HERE gebid.</p> 
<p><A NAME="an_4:34">4:34</A>&nbsp;Daarna klim hy op en gaan l&#234; op die kind en sit sy mond op di&#233; se mond en sy o&#235; op di&#233; se o&#235; en sy hande op di&#233; se hande en buig oor hom neer; en die vlees van die kind het warm geword.</p> 
<p><A NAME="an_4:35">4:35</A>&nbsp;Daarop het hy teruggekom en in die huis een keer heen en weer geloop, om dan opnuut op te klim en oor hom neer te buig; en die seun het sewe maal genies; en die seun het sy o&#235; oopgemaak.</p> 
<p><A NAME="an_4:36">4:36</A>&nbsp;Toe roep hy Geh&#225;si en s&#234;: Roep hierdie Sunamitiese vrou. Nadat hy haar dan geroep en sy by hom gekom het, s&#234; hy: Tel jou seun op.</p> 
<p><A NAME="an_4:37">4:37</A>&nbsp;En sy het ingekom en voor sy voete geval en na die aarde gebuig; en sy het haar seun opgetel en uitgegaan.</p> 
<p><A NAME="an_4:38">4:38</A>&nbsp;Weer het El&#237;sa in Gilgal gekom, en daar was hongersnood in die land; en terwyl die profete-seuns voor hom sit, s&#234; hy aan sy dienaar: Sit die groot pot op en maak 'n kooksel klaar vir die profete-seuns.</p> 
<p><A NAME="an_4:39">4:39</A>&nbsp;Toe gaan een uit in die veld om groente te versamel; en hy het wilde ranke gekry en daarvan sy kleed vol karkoere gepluk en gekom en dit in die kookpot stukkend gesny; want hulle het dit nie geken nie.</p> 
<p><A NAME="an_4:40">4:40</A>&nbsp;Daarna het hulle vir die manne opgeskep om te eet; maar net toe hulle van die kooksel eet, skreeu hulle en roep: Man van God, die dood is in die pot! En hulle kon dit nie eet nie.</p> 
<p><A NAME="an_4:41">4:41</A>&nbsp;Maar hy s&#234;: Gaan haal dan meel. En hy gooi dit in die pot en s&#234;: Skep uit vir die mense, dat hulle eet. En daar was niks verkeerds in die pot nie.</p> 
<p><A NAME="an_4:42">4:42</A>&nbsp;En daar het 'n man van Ba&#228;l-Sal&#237;sa gekom en vir die man van God eerstelingsbrode, twintig garsbrode, en vars graan in sy mandjie gebring. En hy het ges&#234;: Gee vir die mense, dat hulle eet.</p> 
<p><A NAME="an_4:43">4:43</A>&nbsp;En sy dienaar antwoord: Hoe kan ek dit aan honderd man voorsit? Maar hy s&#234;: Gee vir die mense, dat hulle eet, want so spreek die HERE: Hulle sal eet en oorhou.</p> 
<p><A NAME="an_4:44">4:44</A>&nbsp;En hy sit dit hulle voor, en hulle het ge&#235;et en oorgehou volgens die woord van die HERE.</p> 
<p><A NAME="an_5:1">5:1</A>&nbsp;En Na&#228;man, die le&#235;rowerste van die koning van Aram, was 'n groot man voor sy heer en hoog in aansien; want deur hom het die HERE aan die Arame&#235;rs 'n oorwinning gegee; en die man was 'n dapper held, maar melaats.</p> 
<p><A NAME="an_5:2">5:2</A>&nbsp;En die Arame&#235;rs het in bendes uitgetrek en uit die land van Israel 'n klein dogtertjie as gevangene weggevoer wat in diens van Na&#228;man se vrou gekom het.</p> 
<p><A NAME="an_5:3">5:3</A>&nbsp;En sy het vir haar meesteres ges&#234;: Ag, was my heer maar net by die profeet wat in Samar&#237;a is, dan sou hy sy melaatsheid wegneem.</p> 
<p><A NAME="an_5:4">5:4</A>&nbsp;Toe gaan hy in en gee dit aan sy heer te kenne en s&#234;: So en so het die dogtertjie gespreek wat uit die land van Israel kom.</p> 
<p><A NAME="an_5:5">5:5</A>&nbsp;En die koning van Aram s&#234;: Gaan dan, ek wil 'n brief aan die koning van Israel stuur. En hy het gegaan en tien talente silwer en ses duisend sikkels goud en tien stel klere saam met hom geneem,</p> 
<p><A NAME="an_5:6">5:6</A>&nbsp;en aan die koning van Israel die brief gebring van die volgende inhoud: Saam met hierdie brief aan u stuur ek dan nou my dienaar Na&#228;man na u toe, dat u sy melaatsheid kan wegneem.</p> 
<p><A NAME="an_5:7">5:7</A>&nbsp;Sodra die koning van Israel die brief gelees het, skeur hy sy klere en s&#234;: Is ek dan God, om dood en lewend te maak, dat hierdie man na my stuur om van 'n man sy melaatsheid weg te neem? Erken en sien tog net hoedat hy 'n geleentheid teen my soek.</p> 
<p><A NAME="an_5:8">5:8</A>&nbsp;Maar toe El&#237;sa, die man van God, hoor dat die koning van Israel sy klere geskeur het, laat hy die koning weet: Waarom skeur u u klere? Laat hom maar na my kom; dan sal hy weet dat daar 'n profeet in Israel is.</p> 
<p><A NAME="an_5:9">5:9</A>&nbsp;So het Na&#228;man dan gekom met sy perde en met sy waens en voor die deur van El&#237;sa se huis stilgehou.</p> 
<p><A NAME="an_5:10">5:10</A>&nbsp;Toe stuur El&#237;sa 'n boodskapper na hom om te s&#234;: Gaan heen, was jou sewe maal in die Jordaan; dan sal jou vlees terugkeer, en jy sal rein wees.</p> 
<p><A NAME="an_5:11">5:11</A>&nbsp;Maar Na&#228;man het baie kwaad geword en weggegaan en ges&#234;: Kyk, ek het gedink: Hy sal sekerlik na my uitkom en staan en die Naam van die HERE sy God aanroep en sy hand oor die plek heen en weer beweeg en die melaatsheid wegneem.</p> 
<p><A NAME="an_5:12">5:12</A>&nbsp;Is Ab&#225;na en Farpar, die riviere van Damaskus, nie beter as al die waters van Israel nie? Kon ek my nie daarin was en rein word nie? En hy het omgedraai en vererg weggery.</p> 
<p><A NAME="an_5:13">5:13</A>&nbsp;Toe kom sy dienaars nader en spreek met hom en s&#234;: My vader, as die profeet u 'n groot saak beveel het, sou u dit nie doen nie? Hoeveel te meer nou dat hy u ges&#234; het: Was jou, en jy sal rein word?</p> 
<p><A NAME="an_5:14">5:14</A>&nbsp;Daarop het hy afgeklim en sewe maal in die Jordaan ondergeduik volgens die woord van die man van God, en sy vlees het teruggekeer soos die vlees van 'n jong seun, en hy het rein geword.</p> 
<p><A NAME="an_5:15">5:15</A>&nbsp;Toe draai hy om na die man van God, hy en sy hele gevolg, en hy het ingekom en voor hom gaan staan en ges&#234;: Kyk, nou weet ek dat daar geen God op die hele aarde is nie, behalwe in Israel. Neem dan nou tog 'n geskenk aan van u dienaar.</p> 
<p><A NAME="an_5:16">5:16</A>&nbsp;Maar hy s&#234;: So waar as die HERE leef voor wie se aangesig ek staan, ek sal dit nie aanneem nie! En hy het by hom aangehou om dit aan te neem, maar hy het geweier.</p> 
<p><A NAME="an_5:17">5:17</A>&nbsp;En Na&#228;man het ges&#234;: So nie, laat dan tog aan u dienaar 'n vrag grond gegee word, soveel as 'n paar muile kan dra; want u dienaar sal nie meer brandoffer of slagoffer aan ander gode bring nie as net aan die HERE.</p> 
<p><A NAME="an_5:18">5:18</A>&nbsp;Mag die HERE in hierdie saak u dienaar vergewe: as my heer in die huis van Rimmon ingaan om hom daar neer te buig, terwyl hy op my hand leun, sodat ek my ook in die huis van Rimmon neerbuig--as ek my neerbuig in die huis van Rimmon, mag die HERE dan tog in hierdie saak u dienaar vergewe.</p> 
<p><A NAME="an_5:19">5:19</A>&nbsp;En hy s&#234; vir hom: Gaan in vrede! Nadat hy 'n ent pad van hom weggetrek het,</p> 
<p><A NAME="an_5:20">5:20</A>&nbsp;s&#234; Geh&#225;si, die dienaar van El&#237;sa, die man van God: Kyk, my heer het hierdie Arame&#235;r Na&#228;man verskoon deur nie uit sy hand aan te neem wat hy gebring het nie. So waar as die HERE leef, sekerlik sal ek agter hom aan loop en iets van hom aanneem.</p> 
<p><A NAME="an_5:21">5:21</A>&nbsp;So het Geh&#225;si dan Na&#228;man haastig gevolg. En toe Na&#228;man een agter hom aan sien hardloop, het hy van die wa afgespring hom tegemoet en ges&#234;: Gaan dit goed?</p> 
<p><A NAME="an_5:22">5:22</A>&nbsp;En hy antwoord: Dit gaan goed; my heer stuur my om te s&#234;: Kyk, daar het nou net twee jongmanne, profete-seuns, van die gebergte van Efraim af, na my gekom. Gee aan hulle tog 'n talent silwer en twee stel klere.</p> 
<p><A NAME="an_5:23">5:23</A>&nbsp;En Na&#228;man s&#234;: Neem asseblief twee talente! En hy het by hom aangehou en twee talente silwer in twee geldsakke toegebind en dit saam met twee stel klere aan twee van sy dienaars gegee, wat dit voor hom uit gedra het.</p> 
<p><A NAME="an_5:24">5:24</A>&nbsp;En toe hy by die heuwel aankom, het hy dit uit hulle hand geneem en in die huis in bewaring gegee en die manne laat gaan; en hulle het weggegaan.</p> 
<p><A NAME="an_5:25">5:25</A>&nbsp;Toe hy dan inkom en by sy heer staan, s&#234; El&#237;sa vir hom: Vanwaar, Geh&#225;si? En hy antwoord: U dienaar het n&#234;rens heengegaan nie.</p> 
<p><A NAME="an_5:26">5:26</A>&nbsp;Maar hy s&#234; vir hom: Het my hart nie saamgegaan toe 'n man van sy wa af omgedraai het jou tegemoet nie? Is dit tyd om die silwer te neem en om klere te neem en olyfbome en wingerde en kleinvee en beeste en slawe en slavinne?</p> 
<p><A NAME="an_5:27">5:27</A>&nbsp;Daarom sal die melaatsheid van Na&#228;man jou en jou nageslag vir ewig aanklewe. En hy het van hom uitgegaan melaats, soos sneeu.</p> 
<p><A NAME="an_6:1">6:1</A>&nbsp;En die profete-seuns het vir El&#237;sa ges&#234;: Kyk tog, die plek waar ons voor u woon, is vir ons te nou.</p> 
<p><A NAME="an_6:2">6:2</A>&nbsp;Laat ons tog na die Jordaan gaan en elkeen daarvandaan 'n balk gaan haal, dat ons daar vir ons 'n plek kan maak om daar te woon. En hy het ges&#234;: Gaan.</p> 
<p><A NAME="an_6:3">6:3</A>&nbsp;Maar een s&#234;: Gaan tog asseblief saam met u dienaars. En hy antwoord: Ek sal gaan.</p> 
<p><A NAME="an_6:4">6:4</A>&nbsp;En hy het saam met hulle gegaan. En toe hulle by die Jordaan kom, het hulle bome omgekap.</p> 
<p><A NAME="an_6:5">6:5</A>&nbsp;Maar terwyl een die balk kap, val die yster in die water; en hy roep uit en s&#234;: Ag, my heer, dit is nogal geleen!</p> 
<p><A NAME="an_6:6">6:6</A>&nbsp;En die man van God vra: Waar het dit geval? En toe hy hom die plek wys, het hy 'n stok afgesny en dit daarheen gegooi en die yster bo laat drywe.</p> 
<p><A NAME="an_6:7">6:7</A>&nbsp;En hy s&#234;: Haal dit nou maar uit! En hy het sy hand uitgesteek en dit geneem.</p> 
<p><A NAME="an_6:8">6:8</A>&nbsp;Terwyl die koning van Aram besig was om oorlog te voer teen Israel, het hy met sy dienaars beraadslaag en ges&#234;: Op di&#233; en di&#233; plek sal my laer staan.</p> 
<p><A NAME="an_6:9">6:9</A>&nbsp;Maar die man van God het die koning van Israel laat weet: Pas op dat u nie deur daardie plek trek nie, want die Arame&#235;rs trek daarheen af.</p> 
<p><A NAME="an_6:10">6:10</A>&nbsp;Daarom het die koning van Israel na die plek gestuur waarvan die man van God met hom gespreek en waarvoor hy hom gewaarsku het. En hy was daar op sy hoede, nie net een maal of twee maal nie.</p> 
<p><A NAME="an_6:11">6:11</A>&nbsp;Toe word die hart van die koning van Aram hieroor onrustig, en hy roep sy dienaars en s&#234; vir hulle: Kan julle my nie te kenne gee wie van ons mense vir die koning van Israel is nie?</p> 
<p><A NAME="an_6:12">6:12</A>&nbsp;En een van sy dienaars antwoord: Nee, my heer die koning, maar El&#237;sa, die profeet wat in Israel is, kan die koning van Israel die woorde te kenne gee wat u in u slaapkamer spreek.</p> 
<p><A NAME="an_6:13">6:13</A>&nbsp;En hy s&#234;: Gaan kyk waar hy is, dat ek hom kan laat vang. En daar is aan hom te kenne gegee en ges&#234;: Hy is daar in Dotan.</p> 
<p><A NAME="an_6:14">6:14</A>&nbsp;So het hy dan daarheen perde en strydwaens en 'n swaar le&#235;r gestuur, en hulle het in die nag gekom en die stad omsingel.</p> 
<p><A NAME="an_6:15">6:15</A>&nbsp;En toe die dienaar van die man van God vroeg opstaan en uitgaan, was daar 'n le&#235;r met perde en strydwaens rondom die stad. En sy dienaar s&#234; vir hom: Ag, my heer, hoe sal ons maak?</p> 
<p><A NAME="an_6:16">6:16</A>&nbsp;Maar hy antwoord: Vrees nie; want die wat by ons is, is meer as die wat by hulle is.</p> 
<p><A NAME="an_6:17">6:17</A>&nbsp;En El&#237;sa het gebid en ges&#234;: HERE, open tog sy o&#235;, dat hy kan sien. En die HERE het die o&#235; van sy dienaar geopen, dat hy kon sien, en meteens was die berg vol perde en waens van vuur rondom El&#237;sa.</p> 
<p><A NAME="an_6:18">6:18</A>&nbsp;En toe hulle na hom afkom, het El&#237;sa tot die HERE gebid en ges&#234;: Slaan tog hierdie mense met blindheid. En Hy het hulle op die woord van El&#237;sa met blindheid geslaan.</p> 
<p><A NAME="an_6:19">6:19</A>&nbsp;Daarop s&#234; El&#237;sa vir hulle: Dit is nie die weg, en dit is nie die stad nie; volg my, dan sal ek julle lei na die man wat julle soek; en hy het hulle na Samar&#237;a gelei.</p> 
<p><A NAME="an_6:20">6:20</A>&nbsp;En by hulle aankoms in Samar&#237;a, s&#234; El&#237;sa: HERE, open hulle o&#235;, dat hulle kan sien. En die HERE het hulle o&#235; geopen, dat hulle kon sien, en daar was hulle binne-in Samar&#237;a!</p> 
<p><A NAME="an_6:21">6:21</A>&nbsp;En die koning van Israel s&#234; vir El&#237;sa toe hy hulle sien: Moet ek verslaan, moet ek verslaan, my vader?</p> 
<p><A NAME="an_6:22">6:22</A>&nbsp;Maar hy antwoord: U mag nie verslaan nie. Sou u dan verslaan die wat u met u swaard en u boog as gevangenes weggevoer het? Sit aan hulle brood en water voor, dat hulle kan eet en drink en na hulle heer kan trek.</p> 
<p><A NAME="an_6:23">6:23</A>&nbsp;En hy het hulle 'n groot maaltyd berei; en nadat hulle ge&#235;et en gedrink het, laat hy hulle gaan; en hulle het na hul heer getrek. En die bendes van die Arame&#235;rs het verder nie meer in die land van Israel gekom nie.</p> 
<p><A NAME="an_6:24">6:24</A>&nbsp;En daarna het B&#233;nhadad, die koning van Aram, sy hele le&#235;r versamel en opgetrek en Samar&#237;a bele&#235;r.</p> 
<p><A NAME="an_6:25">6:25</A>&nbsp;En daar was 'n groot hongersnood in Samar&#237;a, want hulle het dit bele&#235;r totdat 'n eselskop tagtig sikkels silwer en 'n kwart-kab duiwemis vyf sikkels silwer werd was.</p> 
<p><A NAME="an_6:26">6:26</A>&nbsp;En terwyl die koning op die muur verbygaan, roep 'n vrou na hom en s&#234;: Help, heer koning!</p> 
<p><A NAME="an_6:27">6:27</A>&nbsp;Maar hy antwoord: As die HERE jou nie help nie, waarvandaan moet ek jou dan help? Van die dorsvloer of van die parskuip?</p> 
<p><A NAME="an_6:28">6:28</A>&nbsp;Verder s&#234; die koning vir haar: Wat is dit met jou? En sy antwoord: Hierdie vrou het vir my ges&#234;: Gee jou seun, dat ons hom vandag eet; dan kan ons m&#244;re my seun eet.</p> 
<p><A NAME="an_6:29">6:29</A>&nbsp;So het ons dan my seun gekook en hom ge&#235;et; maar toe ek die volgende dag vir haar s&#234;: Gee jou seun, dat ons hom eet--het sy haar seun weggesteek.</p> 
<p><A NAME="an_6:30">6:30</A>&nbsp;En toe die koning die woorde van die vrou hoor, skeur hy sy klere, terwyl hy op die muur verder loop--die mense het gesien hoe daar 'n roukleed onder op sy liggaam was--</p> 
<p><A NAME="an_6:31">6:31</A>&nbsp;en hy s&#234;: Mag God so aan my doen en so daaraan toedoen, as die hoof van El&#237;sa, die seun van Safat, vandag op hom sal bly staan.</p> 
<p><A NAME="an_6:32">6:32</A>&nbsp;En terwyl El&#237;sa in sy huis sit en die oudstes by hom sit, het die koning 'n man voor hom uit gestuur; maar voordat die boodskapper by hom kom, s&#234; hy aan die oudstes: Het julle gesien dat hierdie moordenaarskind stuur om my hoof af te slaan? Let op! Sodra die boodskapper kom, sluit dan die deur toe en druk hom met die deur weg. Is die geruis van sy heer se voetstappe nie agter hom nie?</p> 
<p><A NAME="an_6:33">6:33</A>&nbsp;Terwyl hy nog met hulle spreek, kom die boodskapper juis af na hom toe. En die koning s&#234;: Kyk, hierdie onheil kom van die HERE; wat sou ek langer op die HERE wag?</p> 
<p><A NAME="an_7:1">7:1</A>&nbsp;Toe s&#234; El&#237;sa: Hoor die woord van die HERE! So spreek die HERE: M&#244;re omtrent sulke tyd sal 'n maat fynmeel 'n sikkel, en twee mate gars 'n sikkel kos in die poort van Samar&#237;a.</p> 
<p><A NAME="an_7:2">7:2</A>&nbsp;Maar die adjudant op wie se arm die koning geleun het, antwoord die man van God en s&#234;: Al maak die HERE ook vensters in die hemel, sou dit kan gebeur? En hy s&#234;: Kyk, jy sal dit met jou o&#235; sien, maar nie daarvan eet nie.</p> 
<p><A NAME="an_7:3">7:3</A>&nbsp;En daar was vier melaatse manne by die ingang van die poort; hulle het die een vir die ander ges&#234;: Wat bly ons hier totdat ons sterwe?</p> 
<p><A NAME="an_7:4">7:4</A>&nbsp;As ons s&#234;: Laat ons in die stad ingaan--aangesien daar hongersnood in die stad is--sal ons daar sterwe; en as ons hier bly, sal ons sterwe; kom dan nou en laat ons oorloop na die laer van die Arame&#235;rs. As hulle ons laat lewe, dan bly ons lewe; en as hulle ons doodmaak, dan sterwe ons.</p> 
<p><A NAME="an_7:5">7:5</A>&nbsp;En hulle het klaargemaak in die aandskemer om in die laer van die Arame&#235;rs in te gaan; maar toe hulle aan die buitekant van die laer van die Arame&#235;rs kom, was daar niemand nie.</p> 
<p><A NAME="an_7:6">7:6</A>&nbsp;Want die HERE het die le&#235;r van die Arame&#235;rs 'n gedruis van waens en 'n gedruis van perde, 'n gedruis van 'n groot le&#235;rmag laat hoor, sodat hulle die een vir die ander ges&#234; het: Kyk, die koning van Israel het die konings van die Hetiete en die konings van die Egiptenaars teen ons gehuur om ons te oorval.</p> 
<p><A NAME="an_7:7">7:7</A>&nbsp;Daarom het hulle in die skemer klaargemaak en gevlug, maar hulle tente en perde en esels, die laer soos dit was, in die steek gelaat; en hulle het vir hul lewe gevlug.</p> 
<p><A NAME="an_7:8">7:8</A>&nbsp;En toe daardie melaatse manne by die kant van die laer kom, het hulle een tent binnegegaan en ge&#235;et en gedrink en daar silwer en goud en klere uit weggeneem en dit gaan begrawe. Daarna het hulle teruggekom en 'n ander tent binnegegaan en ook daaruit weggeneem en dit gaan begrawe.</p> 
<p><A NAME="an_7:9">7:9</A>&nbsp;Toe s&#234; hulle die een vir die ander: Ons doen nie reg nie. Hierdie dag is 'n dag van goeie boodskap, en ons bly stil! As ons vertoef tot die m&#244;relig toe, dan sal ons skuldig staan. Kom dan nou, laat ons gaan en dit in die huis van die koning vertel.</p> 
<p><A NAME="an_7:10">7:10</A>&nbsp;En hulle het gekom en na die poortwagters van die stad geroep en aan hulle berig gebring en ges&#234;: Ons het by die laer van die Arame&#235;rs gekom, maar kyk, daar was niemand en geen mens se stem nie, maar net vasgemaakte perde en vasgemaakte esels en tente net soos dit was.</p> 
<p><A NAME="an_7:11">7:11</A>&nbsp;En die poortwagters het geroep en dit binne-in die huis van die koning vertel.</p> 
<p><A NAME="an_7:12">7:12</A>&nbsp;Toe staan die koning in die nag op en s&#234; aan sy dienaars: Laat ek julle vertel wat die Arame&#235;rs aan ons gedoen het. Hulle weet dat ons honger ly; daarom het hulle uit die laer getrek om hulle in die veld weg te steek, en ges&#234;: As hulle uit die stad uittrek, sal ons hulle lewendig vang en in die stad inkom.</p> 
<p><A NAME="an_7:13">7:13</A>&nbsp;Maar een van sy dienaars antwoord en s&#234;: Laat hulle dan tog vyf van die perde wat hier oorgebly het, neem--kyk, hulle is soos die hele menigte van Israel wat hier oor is; kyk, hulle is soos die hele menigte van Israel wat omgekom het--laat ons di&#233; dan stuur en sien.</p> 
<p><A NAME="an_7:14">7:14</A>&nbsp;Hulle neem toe twee strydwaens met perde; en die koning het agter die le&#235;r van die Arame&#235;rs aan gestuur en ges&#234;: Gaan kyk.</p> 
<p><A NAME="an_7:15">7:15</A>&nbsp;En hulle het agter hulle aan gegaan tot by die Jordaan; en kyk, die hele pad was vol klere en voorwerpe wat die Arame&#235;rs in hulle oorhaastige vlug weggegooi het. Daarop draai die boodskappers om en deel dit aan die koning mee.</p> 
<p><A NAME="an_7:16">7:16</A>&nbsp;Toe gaan die volk uit om die laer van die Arame&#235;rs te plunder; en 'n maat fynmeel het 'n sikkel gekos, en twee mate gars 'n sikkel, volgens die woord van die HERE.</p> 
<p><A NAME="an_7:17">7:17</A>&nbsp;En die koning het die adjudant op wie se arm hy geleun het, oor die poort aangestel; maar die volk het hom in die poort vertrap, sodat hy gesterf het volgens die woord van die man van God, deur hom uitgespreek toe die koning na hom afgekom het.</p> 
<p><A NAME="an_7:18">7:18</A>&nbsp;Want toe die man van God met die koning gespreek en ges&#234; het: M&#244;re omtrent sulke tyd sal twee mate gars 'n sikkel, en 'n maat fynmeel 'n sikkel werd wees in die poort van Samar&#237;a--</p> 
<p><A NAME="an_7:19">7:19</A>&nbsp;het die adjudant die man van God geantwoord en ges&#234;: Al maak die HERE ook vensters in die hemel, sou so iets kan gebeur? En hy het ges&#234;: Kyk, jy sal dit met jou o&#235; sien, maar nie daarvan eet nie.</p> 
<p><A NAME="an_7:20">7:20</A>&nbsp;En so het dit met hom gegaan--die mense het hom in die poort vertrap, sodat hy gesterf het</p> 
<p><A NAME="an_8:1">8:1</A>&nbsp;En El&#237;sa het met die vrou gespreek wie se seun hy lewendig gemaak het, en ges&#234;: Maak jou klaar en vertrek, jy met jou huisgesin, en vertoef as vreemdeling waar jy kan vertoef, want die HERE het 'n hongersnood geroep--wat ook vir sewe jaar oor die land gekom het.</p> 
<p><A NAME="an_8:2">8:2</A>&nbsp;Die vrou maak haar toe klaar om te doen volgens die woord van die man van God: sy het getrek met haar huisgesin en as vreemdeling sewe jaar lank in die land van die Filistyne vertoef.</p> 
<p><A NAME="an_8:3">8:3</A>&nbsp;En aan die einde van sewe jaar het die vrou uit die land van die Filistyne teruggekom en uitgegaan om 'n beroep te doen op die koning vanwe&#235; haar huis en haar grond.</p> 
<p><A NAME="an_8:4">8:4</A>&nbsp;Die koning was juis besig om met Geh&#225;si, die dienaar van die man van God, te spreek en te s&#234;: Vertel my tog al die groot dinge wat El&#237;sa gedoen het.</p> 
<p><A NAME="an_8:5">8:5</A>&nbsp;En terwyl hy die koning vertel hoe hy die dooie lewendig gemaak het, roep die vrou wie se seun hy lewendig gemaak het, juis die koning aan vanwe&#235; haar huis en haar grond. En Geh&#225;si s&#234;: My heer die koning, d&#237;t is die vrou, en d&#237;t is haar seun wat El&#237;sa lewendig gemaak het.</p> 
<p><A NAME="an_8:6">8:6</A>&nbsp;En die koning het die vrou ondervra, en sy het hom vertel. Toe gee die koning haar 'n sekere hofdienaar en s&#234;: Laat haar alles terugkry wat aan haar behoort, en ook die hele opbrings van die grond, van die dag af dat sy die land verlaat het, tot nou toe.</p> 
<p><A NAME="an_8:7">8:7</A>&nbsp;En El&#237;sa het in Damaskus aangekom, terwyl B&#233;nhadad, die koning van Aram, siek was; en aan hom is meegedeel en ges&#234;: Die man van God het hierheen gekom.</p> 
<p><A NAME="an_8:8">8:8</A>&nbsp;Toe s&#234; die koning vir H&#225;sael: Neem 'n geskenk in jou hand en gaan die man van God tegemoet en raadpleeg die HERE deur hom en vra: Sal ek van hierdie siekte gesond word?</p> 
<p><A NAME="an_8:9">8:9</A>&nbsp;Daarop het H&#225;sael hom tegemoetgegaan en 'n geskenk in sy hand geneem, naamlik allerhande kosbare goed van Damaskus, 'n vrag vir veertig kamele; en hy het gekom en voor hom gaan staan en ges&#234;: U seun B&#233;nhadad, die koning van Aram, stuur my na u om te vra: Sal ek van hierdie siekte gesond word?</p> 
<p><A NAME="an_8:10">8:10</A>&nbsp;En El&#237;sa antwoord hom: Gaan s&#234;: Jy sal sekerlik nie gesond word nie; want die HERE het my laat sien dat hy sekerlik sal sterwe.</p> 
<p><A NAME="an_8:11">8:11</A>&nbsp;En hy het sy gesig strak na hom gerig totdat hy verle&#235; was; en die man van God het geween.</p> 
<p><A NAME="an_8:12">8:12</A>&nbsp;Toe s&#234; H&#225;sael: Waarom ween my heer? En hy antwoord: Omdat ek weet watter kwaad jy die kinders van Israel sal aandoen; jy sal hulle vestings aan die brand steek en hulle jongmanne met die swaard ombring en hulle jong kinders verpletter en hulle swanger vroue oopsny.</p> 
<p><A NAME="an_8:13">8:13</A>&nbsp;Maar H&#225;sael s&#234;: Wat is u dienaar, die hond, dat hy hierdie groot ding sou doen? En El&#237;sa antwoord: Die HERE het my jou laat sien as koning oor Aram.</p> 
<p><A NAME="an_8:14">8:14</A>&nbsp;Daarop het hy van El&#237;sa af weggegaan, en toe hy by sy heer kom, het di&#233; hom gevra: Wat het El&#237;sa vir jou ges&#234;? En hy antwoord: Hy het vir my ges&#234;: U sal sekerlik gesond word.</p> 
<p><A NAME="an_8:15">8:15</A>&nbsp;Maar die volgende dag het hy die bedsprei geneem en dit in die water gesteek en oor sy gesig uitgesprei, sodat hy gesterf het; en H&#225;sael het in sy plek koning geword.</p> 
<p><A NAME="an_8:16">8:16</A>&nbsp;En in die vyfde jaar van Joram, die seun van Agab, die koning van Israel, terwyl J&#243;safat koning was van Juda, het Jeh&#243;ram, die seun van J&#243;safat, die koning van Juda, koning geword.</p> 
<p><A NAME="an_8:17">8:17</A>&nbsp;Hy was twee en dertig jaar oud toe hy koning geword het, en hy was agt jaar lank koning in Jerusalem.</p> 
<p><A NAME="an_8:18">8:18</A>&nbsp;En hy het gewandel in die weg van die konings van Israel, soos die huis van Agab gedoen het; want hy het die dogter van Agab as vrou gehad en het gedoen wat verkeerd was in die o&#235; van die HERE.</p> 
<p><A NAME="an_8:19">8:19</A>&nbsp;Maar die HERE wou Juda nie vernietig nie ter wille van Dawid, sy kneg, volgens sy belofte aan hom dat Hy hom altyd 'n lamp vir sy seuns sou gee.</p> 
<p><A NAME="an_8:20">8:20</A>&nbsp;In sy dae het die Edomiete van Juda afvallig geword en 'n koning oor hulle aangestel.</p> 
<p><A NAME="an_8:21">8:21</A>&nbsp;Daarom het Joram oorgetrek na Sa&#239;r, en al die strydwaens saam met hom; en toe hy hom in die nag gereedgemaak het, het hy die Edomiete verslaan wat hom omsingel het, saam met die owerstes van die strydwaens; en die manskappe het na hulle tente gevlug.</p> 
<p><A NAME="an_8:22">8:22</A>&nbsp;So het die Edomiete dan van Juda afvallig geword tot vandag toe; in dieselfde tyd het Libna afvallig geword.</p> 
<p><A NAME="an_8:23">8:23</A>&nbsp;En die verdere geskiedenis van Joram en alles wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_8:24">8:24</A>&nbsp;En Joram het ontslaap met sy vaders en is by sy vaders begrawe in die stad van Dawid; en sy seun Ah&#225;sia het in sy plek koning geword.</p> 
<p><A NAME="an_8:25">8:25</A>&nbsp;In die twaalfde jaar van Joram, die seun van Agab, die koning van Israel, het Ah&#225;sia, die seun van Jeh&#243;ram, die koning van Juda, koning geword.</p> 
<p><A NAME="an_8:26">8:26</A>&nbsp;Twee en twintig jaar was Ah&#225;sia oud toe hy koning geword het, en hy het een jaar in Jerusalem geregeer; en die naam van sy moeder was At&#225;lia, die dogter van Omri, die koning van Israel.</p> 
<p><A NAME="an_8:27">8:27</A>&nbsp;En hy het gewandel in die weg van die huis van Agab en gedoen wat verkeerd was in die o&#235; van die HERE, soos die huis van Agab; want hy was verswaer met die huis van Agab.</p> 
<p><A NAME="an_8:28">8:28</A>&nbsp;En hy het met Joram, die seun van Agab, in die oorlog saamgetrek by Ramot in G&#237;lead teen H&#225;sael, die koning van Aram; maar die Arame&#235;rs het Joram gewond.</p> 
<p><A NAME="an_8:29">8:29</A>&nbsp;En koning Joram het teruggegaan om hom in J&#237;sre&#235;l te laat genees van die wonde wat die Arame&#235;rs hom toegebring het by Rama in die oorlog teen H&#225;sael, die koning van Aram; en Ah&#225;sia, die seun van Jeh&#243;ram, die koning van Juda, het afgekom om Joram, die seun van Agab, in J&#237;sre&#235;l te besoek, want hy was siek.</p> 
<p><A NAME="an_9:1">9:1</A>&nbsp;Toe roep die profeet El&#237;sa een van die profete-seuns en s&#234; vir hom: Gord jou heupe en neem hierdie kruik met olie in jou hand en gaan na Ramot in G&#237;lead.</p> 
<p><A NAME="an_9:2">9:2</A>&nbsp;As jy daar kom, kyk dan waar Jehu, die seun van J&#243;safat, die seun van Nimsi, is; en gaan in en laat hom opstaan onder sy broers uit en bring hom in 'n binnekamer;</p> 
<p><A NAME="an_9:3">9:3</A>&nbsp;neem dan die kruik met olie en giet dit op sy hoof uit en s&#234;: So spreek die HERE: Ek salf jou tot koning oor Israel. Maak dan die deur oop en vlug en vertoef nie.</p> 
<p><A NAME="an_9:4">9:4</A>&nbsp;En die jongman, die dienaar van die profeet, het gegaan na Ramot in G&#237;lead.</p> 
<p><A NAME="an_9:5">9:5</A>&nbsp;Toe hy aankom, het die owerstes van die le&#235;r juis daar gesit; en hy s&#234;: Ek het 'n woord vir u, owerste. En Jehu vra: Vir wie van ons almal? En hy antwoord: Vir u, owerste!</p> 
<p><A NAME="an_9:6">9:6</A>&nbsp;En hy het opgestaan en in die huis ingegaan. Toe giet hy die olie op sy hoof uit en s&#234; vir hom: So spreek die HERE, die God van Israel: Ek salf jou as koning oor die volk van die HERE, oor Israel.</p> 
<p><A NAME="an_9:7">9:7</A>&nbsp;En jy sal die huis van Agab, jou heer, verwoes, sodat Ek die bloed van my knegte, die profete, en die bloed van al die knegte van die HERE op Is&#233;bel kan wreek;</p> 
<p><A NAME="an_9:8">9:8</A>&nbsp;en die hele huis van Agab sal omkom, en Ek sal van Agab uitroei al wat manlik is in Israel, sonder uitsondering.</p> 
<p><A NAME="an_9:9">9:9</A>&nbsp;Want Ek sal die huis van Agab maak soos die huis van Jer&#243;beam, die seun van Nebat, en soos die huis van Ba&#233;sa, die seun van Ah&#237;a.</p> 
<p><A NAME="an_9:10">9:10</A>&nbsp;En die honde sal Is&#233;bel eet op die dorpsgrond van J&#237;sre&#235;l, en daar sal niemand wees wat haar begrawe nie. Daarna het hy die deur oopgemaak en gevlug.</p> 
<p><A NAME="an_9:11">9:11</A>&nbsp;Daarop gaan Jehu uit na die dienaars van sy heer, en hulle s&#234; vir hom: Gaan dit goed? Waarom het hierdie kranksinnige by u gekom? En hy antwoord hulle: Julle self ken die man en sy gepraat.</p> 
<p><A NAME="an_9:12">9:12</A>&nbsp;Maar hulle s&#234;: Leuens! Vertel ons tog. En hy antwoord: So en so het hy met my gespreek en ges&#234;: So spreek die HERE: Ek salf jou as koning oor Israel.</p> 
<p><A NAME="an_9:13">9:13</A>&nbsp;Toe neem hulle gou elkeen sy kleed en l&#234; dit onder hom somaar op die trappe neer; en hulle blaas op die ramshoring en s&#234;: Jehu is koning!</p> 
<p><A NAME="an_9:14">9:14</A>&nbsp;Daarop het Jehu, die seun van J&#243;safat, die seun van Nimsi, 'n sameswering gesmee teen Joram. En Joram was besig om by Ramot in G&#237;lead wag te hou, hy en die hele Israel, teen H&#225;sael, die koning van Aram.</p> 
<p><A NAME="an_9:15">9:15</A>&nbsp;Intussen het koning Joram teruggegaan om hom in J&#237;sre&#235;l te laat genees van die wonde wat die Arame&#235;rs hom toegebring het in die oorlog teen H&#225;sael, die koning van Aram. En Jehu het ges&#234;: As julle dit goedvind, laat geen vlugteling uit die stad uitgaan om dit in J&#237;sre&#235;l te gaan vertel nie.</p> 
<p><A NAME="an_9:16">9:16</A>&nbsp;Toe klim Jehu op die strydwa en trek na J&#237;sre&#235;l, want Joram het daar gel&#234;; en Ah&#225;sia, die koning van Juda, het afgekom om Joram te besoek.</p> 
<p><A NAME="an_9:17">9:17</A>&nbsp;En terwyl die wag op die toring in J&#237;sre&#235;l staan, sien hy die skare van Jehu, terwyl hy aankom, en s&#234;: Ek sien 'n skare. Toe s&#234; Joram: Neem 'n ruiter en stuur hulle tegemoet, en laat hom vra: Is dit vrede?</p> 
<p><A NAME="an_9:18">9:18</A>&nbsp;En die perderuiter het hom tegemoetgegaan en ges&#234;: So vra die koning: Is dit vrede? Maar Jehu antwoord: Wat het jy met die vrede te doen? Volg my! En die wag het dit te kenne gegee en ges&#234;: Die boodskapper het tot by hulle gekom, maar hy kom nie terug nie.</p> 
<p><A NAME="an_9:19">9:19</A>&nbsp;Daarop stuur hy 'n ander perderuiter; en toe di&#233; by hulle kom, s&#234; hy: So vra die koning: Is dit vrede? Maar Jehu antwoord: Wat het jy met die vrede te doen? Volg my!</p> 
<p><A NAME="an_9:20">9:20</A>&nbsp;En die wag het dit te kenne gegee en ges&#234;: Hy het tot by hulle gekom, maar hy kom nie terug nie. Maar die drywe is soos die drywe van Jehu, die seun van Nimsi, want hy dryf soos 'n kranksinnige.</p> 
<p><A NAME="an_9:21">9:21</A>&nbsp;Toe s&#234; Joram: Span in. En hulle het sy wa ingespan; en Joram, die koning van Israel, het uitgetrek, en Ah&#225;sia, die koning van Juda, elkeen op sy wa--hulle het uitgetrek Jehu tegemoet en hom aangetref op die stuk grond van Nabot, die Jisre&#235;liet.</p> 
<p><A NAME="an_9:22">9:22</A>&nbsp;En net toe Joram Jehu sien, s&#234; hy: Is dit vrede, Jehu? Maar hy antwoord: Wat? Vrede, solank as die hoererye van jou moeder Is&#233;bel en haar towerye so baie is?</p> 
<p><A NAME="an_9:23">9:23</A>&nbsp;Toe ruk Joram om en vlug en s&#234; vir Ah&#225;sia: Verraad, Ah&#225;sia!</p> 
<p><A NAME="an_9:24">9:24</A>&nbsp;Maar Jehu het die boog gespan en Joram tussen sy arms geskiet, sodat die pyl deur sy hart uitgegaan en hy in sy wa inmekaargesak het.</p> 
<p><A NAME="an_9:25">9:25</A>&nbsp;Daarop s&#234; hy aan sy adjudant Bidkar: Tel op, gooi hom op die stuk grond van Nabot, die Jisre&#235;liet; want onthou hoe ek en jy saam langs mekaar agter sy vader Agab gery het en die HERE oor hom hierdie uitspraak gegee het:</p> 
<p><A NAME="an_9:26">9:26</A>&nbsp;Voorwaar, Ek het die bloed van Nabot en die bloed van sy seuns verlede nag gesien, spreek die HERE, en Ek sal dit aan jou vergelde op hierdie stuk grond, spreek die HERE. Tel dan nou op, gooi hom op die stuk grond volgens die woord van die HERE.</p> 
<p><A NAME="an_9:27">9:27</A>&nbsp;Toe Ah&#225;sia, die koning van Juda, dit sien, het hy gevlug in die rigting van die tuinhuis; maar Jehu het hom agternagejaag en ges&#234;: Skiet hom ook! En hulle het hom geskiet in die wa, op die hoogte na Gur by J&#237;bleam. Maar hy het na Meg&#237;ddo gevlug en daar gesterwe.</p> 
<p><A NAME="an_9:28">9:28</A>&nbsp;En sy dienaars het hom na Jerusalem vervoer en hom in sy graf by sy vaders begrawe in die stad van Dawid.</p> 
<p><A NAME="an_9:29">9:29</A>&nbsp;En in die elfde jaar van Joram, die seun van Agab, het Ah&#225;sia koning oor Juda geword.</p> 
<p><A NAME="an_9:30">9:30</A>&nbsp;En Jehu het in J&#237;sre&#235;l gekom. Toe Is&#233;bel dit hoor, het sy haar o&#235; swart geverf en haar hoof versier en deur die venster uitgekyk.</p> 
<p><A NAME="an_9:31">9:31</A>&nbsp;Terwyl Jehu deur die poort inkom, s&#234; sy: Gaan dit goed, Simri, moordenaar van jou heer?</p> 
<p><A NAME="an_9:32">9:32</A>&nbsp;En hy het opgekyk na die venster en gevra: Wie is vir my, wie? Toe kyk twee, drie hofdienaars uit na hom;</p> 
<p><A NAME="an_9:33">9:33</A>&nbsp;en hy s&#234;: Gooi haar af! En hulle het haar afgegooi, sodat van haar bloed teen die muur en teen die perde gespat het, en hy het haar vertrap.</p> 
<p><A NAME="an_9:34">9:34</A>&nbsp;En nadat hy ingegaan en ge&#235;et en gedrink het, s&#234; hy: Kyk tog om na di&#233; vervloekte en begrawe haar, want sy is 'n koningsdogter.</p> 
<p><A NAME="an_9:35">9:35</A>&nbsp;Maar toe hulle gaan om haar te begrawe, kry hulle van haar niks nie as net die hoofskedel en die voete en die handpalms.</p> 
<p><A NAME="an_9:36">9:36</A>&nbsp;Daarop kom hulle terug en gee hom dit te kenne; en hy s&#234;: Dit is die woord van die HERE wat Hy deur die diens van sy kneg El&#237;a, die Tisbiet, gespreek het, naamlik: Op die dorpsgrond van J&#237;sre&#235;l sal die honde die vlees van Is&#233;bel eet.</p> 
<p><A NAME="an_9:37">9:37</A>&nbsp;En die lyk van Is&#233;bel sal soos mis op die land wees op die dorpsgrond van J&#237;sre&#235;l, sodat hulle nie sal kan s&#234;: Dit is Is&#233;bel nie.</p> 
<p><A NAME="an_10:1">10:1</A>&nbsp;En Agab het sewentig seuns gehad in Samar&#237;a. Toe skryf Jehu 'n brief, en hy stuur dit na Samar&#237;a aan die owerstes van J&#237;sre&#235;l, die oudstes, en aan die opvoeders van die seuns van Agab, en s&#234;:</p> 
<p><A NAME="an_10:2">10:2</A>&nbsp;As hierdie brief dan nou by julle kom, terwyl die seuns van jul heer by julle is, en die strydwaens en die perde by julle is, en 'n versterkte stad en wapens,</p> 
<p><A NAME="an_10:3">10:3</A>&nbsp;kyk dan uit na die beste en betroubaarste van die seuns van julle heer, en sit hom op die troon van sy vader en veg vir die huis van julle heer.</p> 
<p><A NAME="an_10:4">10:4</A>&nbsp;Maar hulle het vreeslik bang geword en ges&#234;: Kyk, twee konings het nie voor hom standgehou nie; hoe sou ons dan kan standhou?</p> 
<p><A NAME="an_10:5">10:5</A>&nbsp;Toe laat die owerste oor die paleis en die owerste oor die stad en die oudstes en die opvoeders aan Jehu d&#237;t weet: Ons is u dienaars, en alles wat u ons beveel, sal ons doen; ons sal niemand koning maak nie; doen wat goed is in u o&#235;.</p> 
<p><A NAME="an_10:6">10:6</A>&nbsp;Daarop het hy vir die tweede maal 'n brief aan hulle geskrywe en ges&#234;: As julle vir my is en my gehoorsaam wil wees, neem dan die hoofde van die manne, die seuns van julle heer, en kom m&#244;re omtrent sulke tyd na my in J&#237;sre&#235;l; want die seuns van die koning, sewentig man, was by die grotes van die stad wat hulle grootgemaak het.</p> 
<p><A NAME="an_10:7">10:7</A>&nbsp;En toe die brief by hulle kom, het hulle die seuns van die koning geneem en hulle gedood, sewentig man, en hulle hoofde in mandjies gesit en aan hom na J&#237;sre&#235;l gestuur.</p> 
<p><A NAME="an_10:8">10:8</A>&nbsp;En toe die boodskapper kom en hom berig bring en s&#234;: Hulle het die hoofde van die koning se seuns gebring, s&#234; hy: Sit hulle in twee hope neer by die ingang van die poort tot m&#244;re toe.</p> 
<p><A NAME="an_10:9">10:9</A>&nbsp;En in die m&#244;re het hy uitgegaan en gaan staan en aan die hele volk ges&#234;: Julle is onskuldig. Kyk, &#233;k het 'n sameswering gesmee teen my heer en hom vermoor, maar wie het al hierdie manne doodgeslaan?</p> 
<p><A NAME="an_10:10">10:10</A>&nbsp;Erken dan dat niks onvervuld bly van die woord van die HERE wat die HERE gespreek het teen die huis van Agab nie--die HERE het gedoen wat Hy deur die diens van sy kneg El&#237;a gespreek het.</p> 
<p><A NAME="an_10:11">10:11</A>&nbsp;Toe slaan Jehu almal dood van die huis van Agab wat in J&#237;sre&#235;l oor was, en al sy grotes en sy vertroudes en sy priesters, totdat daar niemand van hom oor was wat vrygeraak het nie.</p> 
<p><A NAME="an_10:12">10:12</A>&nbsp;En hy het hom gereedgemaak en gegaan en na Samar&#237;a getrek. Terwyl hy op pad by Bet-Eked van die herders was</p> 
<p><A NAME="an_10:13">10:13</A>&nbsp;en Jehu die broers van Ah&#225;sia, die koning van Juda, aantref, s&#234; hy: Wie is julle? En hulle antwoord: Ons is die broers van Ah&#225;sia, en ons het afgekom om die seuns van die koning en die seuns van die gebiedster te groet.</p> 
<p><A NAME="an_10:14">10:14</A>&nbsp;En hy s&#234;: Gryp hulle lewendig! En hulle het hul lewendig gegryp en gedood by die put van Bet-Eked, twee en veertig man; en hy het niemand van hulle laat oorbly nie.</p> 
<p><A NAME="an_10:15">10:15</A>&nbsp;En vandaar het hy gegaan en J&#243;nadab, die seun van Regab, gevind wat hom tegemoetkom. En hy groet hom en s&#234; vir hom: Is jou hart reg soos my hart met jou hart is? En J&#243;nadab antwoord: Ja. So ja, gee jou hand, s&#234; Jehu. Toe gee hy sy hand; en hy het hom by hom op die wa laat klim</p> 
<p><A NAME="an_10:16">10:16</A>&nbsp;en ges&#234;: Gaan saam met my en aanskou met welgevalle my ywer vir die HERE. En hulle het hom op sy wa laat ry.</p> 
<p><A NAME="an_10:17">10:17</A>&nbsp;En toe hy in Samar&#237;a aankom, het hy almal omgebring wat van Agab in Samar&#237;a oor was, totdat hy hom verdelg het volgens die woord van die HERE wat Hy tot El&#237;a gespreek het.</p> 
<p><A NAME="an_10:18">10:18</A>&nbsp;En Jehu het die hele volk bymekaar laat kom en vir hulle ges&#234;: Agab het Ba&#228;l 'n bietjie gedien; Jehu sal hom baie dien.</p> 
<p><A NAME="an_10:19">10:19</A>&nbsp;Roep dan nou al die profete van Ba&#228;l, al sy dienaars en al sy priesters na my toe; niemand moet gemis word nie, want ek het 'n groot offer aan Ba&#228;l. Elkeen wat gemis word, sal nie leef nie. Maar Jehu het dit met lis gedoen om die dienaars van Ba&#228;l te kan vernietig.</p> 
<p><A NAME="an_10:20">10:20</A>&nbsp;Verder s&#234; Jehu: Heilig 'n feestyd vir Ba&#228;l; en hulle het dit uitgeroep.</p> 
<p><A NAME="an_10:21">10:21</A>&nbsp;Jehu het ook deur die hele Israel gestuur; en al die dienaars van Ba&#228;l het gekom--sodat daar niemand oor was wat nie gekom het nie--en in die tempel van Ba&#228;l ingegaan, sodat die tempel van Ba&#228;l vol was van end tot end.</p> 
<p><A NAME="an_10:22">10:22</A>&nbsp;En hy s&#234; aan die een wat oor die klerekamer was: Bring klere uit vir al die dienaars van Ba&#228;l. En hy het vir hulle klere uitgebring.</p> 
<p><A NAME="an_10:23">10:23</A>&nbsp;Daarop gaan Jehu saam met J&#243;nadab, die seun van Regab, in die tempel van Ba&#228;l in en s&#234; aan die dienaars van Ba&#228;l: Ondersoek en kyk of nie miskien van die dienaars van die HERE hier by julle is nie, net die dienaars van Ba&#228;l alleen.</p> 
<p><A NAME="an_10:24">10:24</A>&nbsp;En hulle het ingegaan om slagoffers en brandoffers toe te berei; maar Jehu het vir hom buitekant tagtig man opgestel en ges&#234;: Hy wat een van die manne wat ek in julle hande lewer, laat vryraak, sy lewe sal in die plek van di&#233; se lewe wees.</p> 
<p><A NAME="an_10:25">10:25</A>&nbsp;En toe hy gereed was met die aanbieding van die brandoffer, s&#234; Jehu aan die hardlopers en die adjudante: Kom in, slaan hulle dood, laat niemand uitkom nie! En hulle het hul met die skerpte van die swaard doodgeslaan, en die hardlopers en die adjudante het hulle uitgegooi en na die stadsdeel van die Ba&#228;lstempel gegaan.</p> 
<p><A NAME="an_10:26">10:26</A>&nbsp;En hulle het die pilare van die Ba&#228;lstempel uitgebring en dit verbrand</p> 
<p><A NAME="an_10:27">10:27</A>&nbsp;en die klippilaar van Ba&#228;l afgebreek en Ba&#228;l se tempel afgebreek en daar gemakhuisies van gemaak, tot vandag toe.</p> 
<p><A NAME="an_10:28">10:28</A>&nbsp;So het Jehu dan Ba&#228;l uit Israel uit verdelg.</p> 
<p><A NAME="an_10:29">10:29</A>&nbsp;Maar die sondes van Jer&#243;beam, die seun van Nebat, wat Israel laat sondig het--daar het Jehu nie van afgewyk nie, van die goue kalwers wat in Bet-el en in Dan was.</p> 
<p><A NAME="an_10:30">10:30</A>&nbsp;Toe s&#234; die HERE vir Jehu: Omdat jy goed gehandel het deur te doen wat reg is in my o&#235;--volgens alles wat in my hart was, aan die huis van Agab gedoen het--sal jou seuns tot in die vierde geslag op die troon van Israel sit.</p> 
<p><A NAME="an_10:31">10:31</A>&nbsp;Maar Jehu het nie sorgvuldig in die wet van die HERE, die God van Israel, met sy hele hart gewandel nie; hy het nie afgewyk van die sondes van Jer&#243;beam wat Israel laat sondig het nie.</p> 
<p><A NAME="an_10:32">10:32</A>&nbsp;In di&#233; dae het die HERE Israel begin inkort, en H&#225;sael het hulle in die hele gebied van Israel verslaan:</p> 
<p><A NAME="an_10:33">10:33</A>&nbsp;van die Jordaan af na die ooste toe, die hele land G&#237;lead, die Gadiete en die Rubeniete en die Manassiete, van Aro&#235;r af wat aan die Arnonrivier l&#234;, G&#237;lead sowel as Basan.</p> 
<p><A NAME="an_10:34">10:34</A>&nbsp;En die verdere geskiedenis van Jehu en alles wat hy gedoen het, en al sy magtige dade, is dit nie beskrywe in die Kroniekboek van die konings van Israel nie?</p> 
<p><A NAME="an_10:35">10:35</A>&nbsp;En Jehu het ontslaap met sy vaders en is begrawe in Samar&#237;a, en sy seun J&#243;ahas het in sy plek koning geword.</p> 
<p><A NAME="an_10:36">10:36</A>&nbsp;En die dae wat Jehu oor Israel in Samar&#237;a geregeer het, was agt en twintig jaar.</p> 
<p><A NAME="an_11:1">11:1</A>&nbsp;Toe At&#225;lia, die moeder van Ah&#225;sia, sien dat haar seun dood was, het sy haar klaargemaak en die hele koninklike geslag omgebring.</p> 
<p><A NAME="an_11:2">11:2</A>&nbsp;Maar Jos&#233;ba, die dogter van koning Joram, die suster van Ah&#225;sia, het Joas, die seun van Ah&#225;sia, geneem en hom gesteel onder die koning se seuns uit wat gedood moes word, en hom en sy pleegmoeder in die beddekamer gebring. So het hulle hom dan vir At&#225;lia weggesteek, sodat hy nie gedood is nie.</p> 
<p><A NAME="an_11:3">11:3</A>&nbsp;En hy was saam met haar in die huis van die HERE verborge, ses jaar lank, terwyl At&#225;lia oor die land regeer.</p> 
<p><A NAME="an_11:4">11:4</A>&nbsp;Maar in die sewende jaar het J&#243;jada die owerstes oor honderd van die Kari&#235;rs en van die hardlopers laat haal en by hom in die huis van die HERE laat kom en met hulle 'n verbond gesluit onder eedswering in die huis van die HERE, en vir hulle die koning se seun gewys.</p> 
<p><A NAME="an_11:5">11:5</A>&nbsp;Daarna gee hy hulle bevel en s&#234;: Dit moet julle doen: 'n derde deel van julle wat op die sabbat inkom, moet wag hou by die huis van die koning,</p> 
<p><A NAME="an_11:6">11:6</A>&nbsp;en 'n derde deel by die poort Sur, en 'n derde deel by die poort agter die hardlopers, en julle moet wag hou by die huis om dit te verdedig.</p> 
<p><A NAME="an_11:7">11:7</A>&nbsp;En die twee ander afdelings van julle, almal wat op die sabbat uitgaan, moet die wag by die huis van die HERE by die koning hou;</p> 
<p><A NAME="an_11:8">11:8</A>&nbsp;en julle moet rondom die koning gaan staan, elkeen met sy wapens in sy hand, en die een wat in die rye inkom, moet gedood word; en julle moet by die koning wees as hy uit-- en ingaan.</p> 
<p><A NAME="an_11:9">11:9</A>&nbsp;Die owerstes oor honderd het toe gedoen net soos die priester J&#243;jada beveel het en elkeen sy manne geneem wat op die sabbat inkom saam met die wat op die sabbat uitgaan, en na die priester J&#243;jada gekom.</p> 
<p><A NAME="an_11:10">11:10</A>&nbsp;En die priester het aan die owerstes oor honderd die spiese en die skilde van koning Dawid gegee wat in die huis van die HERE was.</p> 
<p><A NAME="an_11:11">11:11</A>&nbsp;En die hardlopers het gaan staan, elkeen met sy wapens in sy hand, van die regterkant van die huis af tot by die linkerkant van die huis na die altaar en na die huis toe, rondom by die koning.</p> 
<p><A NAME="an_11:12">11:12</A>&nbsp;Daarna het hy die seun van die koning uitgebring en aan hom die kroon en die Getuienis oorgegee; en hulle het hom koning gemaak en hom gesalf en met die hande geklap en ges&#234;: Mag die koning lewe!</p> 
<p><A NAME="an_11:13">11:13</A>&nbsp;Toe At&#225;lia die stem van die hardlopers en van die volk hoor, het sy na die volk in die huis van die HERE gekom;</p> 
<p><A NAME="an_11:14">11:14</A>&nbsp;en toe sy die koning sien staan op die verhoog, volgens die gewoonte, met die owerstes en die trompetblasers by die koning, terwyl die hele volk van die land bly is en op die trompette blaas, skeur At&#225;lia haar klere en roep uit: Verraad, verraad!</p> 
<p><A NAME="an_11:15">11:15</A>&nbsp;Maar die priester J&#243;jada het die owerstes oor honderd, die aanvoerders van die le&#235;r, bevel gegee en vir hulle ges&#234;: Neem haar weg tot binne die rye in en maak dood met die swaard die wat agter haar aankom--want die priester het ges&#234;: Sy moet nie in die huis van die HERE gedood word nie.</p> 
<p><A NAME="an_11:16">11:16</A>&nbsp;En hulle het die hande aan haar geslaan, en sy het deur die ingang vir die perde in die huis van die koning gekom en is daar gedood.</p> 
<p><A NAME="an_11:17">11:17</A>&nbsp;En J&#243;jada het die verbond gesluit tussen die HERE en die koning en die volk, dat hulle 'n volk van die HERE sou wees; ook tussen die koning en die volk.</p> 
<p><A NAME="an_11:18">11:18</A>&nbsp;Daarna het die hele volk van die land in die tempel van Ba&#228;l ingegaan en dit afgebreek; sy altare en sy beelde het hulle kort en klein gebreek, en Mattan, die priester van Ba&#228;l, voor die altare doodgeslaan. Verder het die priester wagte aangestel oor die huis van die HERE.</p> 
<p><A NAME="an_11:19">11:19</A>&nbsp;Toe neem hy die owerstes oor honderd en die Kari&#235;rs en die hardlopers en die hele volk van die land; en hulle het die koning afgebring uit die huis van die HERE en deur die poort van die hardlopers in die huis van die koning gegaan, en hy het op die koningstroon gaan sit.</p> 
<p><A NAME="an_11:20">11:20</A>&nbsp;En die hele volk van die land was bly, en die stad rustig. Maar hulle het At&#225;lia met die swaard in die huis van die koning gedood.</p> 
<p><A NAME="an_11:21">11:21</A>&nbsp;Joas was sewe jaar oud toe hy koning geword het.</p> 
<p><A NAME="an_12:1">12:1</A>&nbsp;In die sewende jaar van Jehu het Joas koning geword, en hy het veertig jaar geregeer in Jerusalem; en die naam van sy moeder was S&#237;bja, van Bers&#233;ba.</p> 
<p><A NAME="an_12:2">12:2</A>&nbsp;En Joas het gedoen wat reg was in die o&#235; van die HERE, al sy dae waarin die priester J&#243;jada hom onderrig het.</p> 
<p><A NAME="an_12:3">12:3</A>&nbsp;Net die hoogtes is nie afgeskaf nie; die volk het nog geoffer en op die hoogtes rook laat opgaan.</p> 
<p><A NAME="an_12:4">12:4</A>&nbsp;En Joas het aan die priesters ges&#234;: Al die geld wat as heilige gawes in die huis van die HERE gebring word, gangbare geld, elkeen se personegeld waarvoor hy geskat is, en al die geld wat iemand vrywillig in die huis van die HERE bring,</p> 
<p><A NAME="an_12:5">12:5</A>&nbsp;mag die priesters vir hulle neem, elkeen van sy bekende, en h&#250;lle moet die bouvallige plekke van die huis herstel waar 'n bouvallige plek ook al gevind word.</p> 
<p><A NAME="an_12:6">12:6</A>&nbsp;Maar toe in die drie en twintigste jaar van koning Joas die priesters die bouvallige plekke van die huis nie herstel het nie,</p> 
<p><A NAME="an_12:7">12:7</A>&nbsp;het koning Joas J&#243;jada, die priester, en die priesters geroep en aan hulle ges&#234;: Waarom herstel julle nie die bouvallige plekke van die huis nie? Nou dan, julle moet geen geld van julle bekendes aanneem nie, maar dit gee vir die bouvallige plekke van die huis.</p> 
<p><A NAME="an_12:8">12:8</A>&nbsp;En die priesters het ingewillig om geen geld van die volk aan te neem nie en om die bouvallige plekke van die huis dan ook nie te herstel nie.</p> 
<p><A NAME="an_12:9">12:9</A>&nbsp;Toe neem die priester J&#243;jada 'n kis en boor 'n opening in sy deksel en sit dit langs die altaar neer aan die regterkant as 'n mens in die huis van die HERE inkom; en die priesters wat die drumpel bewaak, het al die geld wat in die huis van die HERE ingebring is, daarin gegooi.</p> 
<p><A NAME="an_12:10">12:10</A>&nbsp;En toe hulle sien dat daar baie geld in die kis was, het die skrywer van die koning opgegaan en die ho&#235;priester en dit saamgebind en die geld getel wat in die huis van die HERE gevind is.</p> 
<p><A NAME="an_12:11">12:11</A>&nbsp;En hulle het die afgetelde geld oorhandig aan die uitvoerders van die werk wat oor die huis van die HERE aangestel was, en hulle het dit uitbetaal aan die skrynwerkers en die bouers wat aan die huis van die HERE gewerk het,</p> 
<p><A NAME="an_12:12">12:12</A>&nbsp;en aan die messelaars en aan die klipkappers, en om houte en gekapte klippe te koop om die bouvallige plekke van die huis van die HERE te herstel, ja, vir alles wat uitgegee moes word aan die huis om dit te herstel.</p> 
<p><A NAME="an_12:13">12:13</A>&nbsp;Ewenwel is daar in die huis van die HERE geen silwerskottels, messe, komme, trompette--enige goue gereedskap of silwergereedskap gemaak van die geld wat in die huis van die HERE gebring is nie.</p> 
<p><A NAME="an_12:14">12:14</A>&nbsp;Maar hulle het dit aan die uitvoerders van die werk gegee om daarmee die huis van die HERE te herstel.</p> 
<p><A NAME="an_12:15">12:15</A>&nbsp;En hulle het nie met die manne afgereken in wie se hand die geld toevertrou was om dit aan die uitvoerders van die werk te gee nie, want hulle het met getrouheid gehandel.</p> 
<p><A NAME="an_12:16">12:16</A>&nbsp;Die geld van die skuldoffer en die geld van sondoffers is nie in die huis van die HERE gebring nie; dit was vir die priesters.</p> 
<p><A NAME="an_12:17">12:17</A>&nbsp;Destyds het H&#225;sael, die koning van Aram, opgetrek en teen Gat geveg en dit ingeneem; daarna het H&#225;sael sy aangesig gerig om teen Jerusalem op te trek.</p> 
<p><A NAME="an_12:18">12:18</A>&nbsp;Toe neem Joas, die koning van Juda, al die heilige gawes wat sy vaders J&#243;safat en Joram en Ah&#225;sia, die konings van Juda, geheilig het, met sy eie heilige gawes en al die goud wat te vinde was in die skatkamers van die HERE se huis en van die koning se huis, en stuur dit aan H&#225;sael, die koning van Aram. Daarop het hy van Jerusalem af weggetrek.</p> 
<p><A NAME="an_12:19">12:19</A>&nbsp;En die verdere geskiedenis van Joas en alles wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_12:20">12:20</A>&nbsp;En sy dienaars het opgestaan en 'n sameswering gesmee en Joas gedood in die huis Millo wat afl&#234; na Silla toe--</p> 
<p><A NAME="an_12:21">12:21</A>&nbsp;J&#243;sabad, die seun van S&#237;meat, en J&#243;sabad, die seun van Somer, sy dienaars, het hom doodgeslaan; en hy is begrawe by sy vaders in die stad van Dawid, en sy seun Am&#225;sia het in sy plek koning geword.</p> 
<p><A NAME="an_13:1">13:1</A>&nbsp;In die drie en twintigste jaar van Joas, die seun van Ah&#225;sia, die koning van Juda, het J&#243;ahas, die seun van Jehu, koning geword oor Israel in Samar&#237;a--sewentien jaar lank.</p> 
<p><A NAME="an_13:2">13:2</A>&nbsp;En hy het gedoen wat verkeerd was in die o&#235; van die HERE, en agter die sondes van Jer&#243;beam, die seun van Nebat, wat Israel laat sondig het, aan geloop; hy het daar nie van afgewyk nie.</p> 
<p><A NAME="an_13:3">13:3</A>&nbsp;Daarom het die toorn van die HERE teen Israel ontvlam, sodat Hy hulle oorgegee het in die hand van H&#225;sael, die koning van Aram, en in die hand van B&#233;nhadad, die seun van H&#225;sael, al die dae.</p> 
<p><A NAME="an_13:4">13:4</A>&nbsp;Maar J&#243;ahas het die aangesig van die HERE om genade gesmeek. Toe verhoor die HERE hom, want Hy het die verdrukking van Israel gesien, dat die koning van Aram hulle verdruk.</p> 
<p><A NAME="an_13:5">13:5</A>&nbsp;Die HERE het aan Israel 'n verlosser gegee, sodat hulle onder die mag van Aram uitgekom het en die kinders van Israel in hul tente kon woon soos gister en eergister.</p> 
<p><A NAME="an_13:6">13:6</A>&nbsp;Nogtans het hulle nie afgewyk van die sondes van die huis van Jer&#243;beam wat Israel laat sondig het nie; hy het daarin gewandel, en selfs die heilige boomstam het in Samar&#237;a bly staan.)</p> 
<p><A NAME="an_13:7">13:7</A>&nbsp;Voorwaar, hy het vir J&#243;ahas geen manskappe laat oorbly nie, as net vyftig perderuiters en tien strydwaens en tien duisend voetgangers; want die koning van Aram het hulle omgebring en hulle gemaak soos stof as gedors word.</p> 
<p><A NAME="an_13:8">13:8</A>&nbsp;En die verdere geskiedenis van J&#243;ahas en alles wat hy gedoen het, en sy magtige dade, is dit nie beskrywe in die Kroniekboek van die konings van Israel nie?</p> 
<p><A NAME="an_13:9">13:9</A>&nbsp;En J&#243;ahas het ontslaap met sy vaders en is in Samar&#237;a begrawe, en sy seun Joas het in sy plek koning geword.</p> 
<p><A NAME="an_13:10">13:10</A>&nbsp;In die sewe en dertigste jaar van Joas, die koning van Juda, het Joas, die seun van J&#243;ahas, koning geword oor Israel in Samar&#237;a--sestien jaar lank.</p> 
<p><A NAME="an_13:11">13:11</A>&nbsp;En hy het gedoen wat verkeerd was in die o&#235; van die HERE; hy het nie afgewyk van al die sondes van Jer&#243;beam, die seun van Nebat, wat Israel laat sondig het nie; hy het daarin gewandel.</p> 
<p><A NAME="an_13:12">13:12</A>&nbsp;En die verdere geskiedenis van Joas en alles wat hy gedoen het, en sy magtige dade, hoe hy teen Am&#225;sia, die koning van Juda, geveg het, is dit nie beskrywe in die Kroniekboek van die konings van Israel nie?</p> 
<p><A NAME="an_13:13">13:13</A>&nbsp;En Joas het ontslaap met sy vaders, en Jer&#243;beam het op sy troon gaan sit; en Joas is begrawe in Samar&#237;a by die konings van Israel.</p> 
<p><A NAME="an_13:14">13:14</A>&nbsp;En toe El&#237;sa siek was aan die siekte waaraan hy sou sterwe, het Joas, die koning van Israel, afgekom na hom en oor hom geween en ges&#234;: My vader, my vader, wa van Israel en sy ruiters!</p> 
<p><A NAME="an_13:15">13:15</A>&nbsp;Daarop s&#234; El&#237;sa vir hom: Neem 'n boog en pyle. En hy het vir hom 'n boog en pyle geneem.</p> 
<p><A NAME="an_13:16">13:16</A>&nbsp;En hy s&#234; vir die koning van Israel: Sit jou hand aan die boog. En hy het sy hand aan die boog gesit; en El&#237;sa het sy hande op die hande van die koning gel&#234;.</p> 
<p><A NAME="an_13:17">13:17</A>&nbsp;Verder s&#234; hy: Maak oop die venster na die ooste toe! En hy het dit oopgemaak. En El&#237;sa s&#234;: Skiet! En hy het geskiet. Toe s&#234; hy: 'n Pyl van oorwinning van die HERE en 'n pyl van oorwinning op Aram: jy moet die Arame&#235;rs volkome verslaan in Afek.</p> 
<p><A NAME="an_13:18">13:18</A>&nbsp;Verder s&#234; hy: Neem die pyle. En hy het dit geneem. Toe s&#234; hy vir die koning van Israel: Slaan teen die grond! En hy het drie maal geslaan en opgehou.</p> 
<p><A NAME="an_13:19">13:19</A>&nbsp;Daarop word die man van God baie kwaad vir hom en s&#234;: Jy moes vyf of ses maal geslaan het; dan sou jy die Arame&#235;rs volkome verslaan het; maar nou sal jy die Arame&#235;rs drie maal verslaan.</p> 
<p><A NAME="an_13:20">13:20</A>&nbsp;Daarna het El&#237;sa gesterwe, en hulle het hom begrawe. En die bendes van die Moabiete het die land ingekom met die ingang van die jaar.</p> 
<p><A NAME="an_13:21">13:21</A>&nbsp;En terwyl hulle besig was om 'n man te begrawe, sien hulle meteens die bende; daarom het hulle die man in die graf van El&#237;sa gegooi; en toe die man met die gebeente van El&#237;sa in aanraking kom, het hy lewendig geword en opgestaan op sy voete.</p> 
<p><A NAME="an_13:22">13:22</A>&nbsp;En H&#225;sael, die koning van Aram, het Israel verdruk al die dae van J&#243;ahas.</p> 
<p><A NAME="an_13:23">13:23</A>&nbsp;Maar die HERE was hulle genadig en het Hom oor hulle ontferm en Hom tot hulle gewend ter wille van sy verbond met Abraham, Isak en Jakob; en Hy wou hulle nie vernietig en tot nog toe nie van sy aangesig wegwerp nie.</p> 
<p><A NAME="an_13:24">13:24</A>&nbsp;En H&#225;sael, die koning van Aram, het gesterwe; en sy seun B&#233;nhadad het in sy plek koning geword.</p> 
<p><A NAME="an_13:25">13:25</A>&nbsp;En Joas, die seun van J&#243;ahas, het weer die stede uit die hand van B&#233;nhadad, die seun van H&#225;sael, teruggeneem wat hy aan sy vader J&#243;ahas in die oorlog ontruk het; Joas het hom drie maal verslaan en die stede van Israel herower.</p> 
<p><A NAME="an_14:1">14:1</A>&nbsp;In die tweede jaar van Joas, die seun van J&#243;ahas, die koning van Israel, het Am&#225;sia, die seun van Joas, die koning van Juda, koning geword.</p> 
<p><A NAME="an_14:2">14:2</A>&nbsp;Vyf en twintig jaar was hy oud toe hy koning geword het; en nege en twintig jaar het hy in Jerusalem geregeer; en die naam van sy moeder was Jo&#225;ddan van Jerusalem.</p> 
<p><A NAME="an_14:3">14:3</A>&nbsp;En hy het gedoen wat reg was in die o&#235; van die HERE, hoewel nie soos sy vader Dawid nie; net soos sy vader Joas gedoen het, het hy gedoen.</p> 
<p><A NAME="an_14:4">14:4</A>&nbsp;Net die hoogtes is nie afgeskaf nie: die volk het nog op die hoogtes geoffer en rook laat opgaan.</p> 
<p><A NAME="an_14:5">14:5</A>&nbsp;En sodra die koningskap in sy hand bevestig was, het hy sy dienaars, die moordenaars van sy vader, die koning, omgebring.</p> 
<p><A NAME="an_14:6">14:6</A>&nbsp;Maar die kinders van die moordenaars het hy nie laat doodmaak nie, soos geskrywe is in die wetboek van Moses, waar die HERE dit beveel het: Die vaders mag nie vir die kinders, en die kinders mag nie vir die vaders gedood word nie; maar elkeen moet vir sy eie sonde sterwe.</p> 
<p><A NAME="an_14:7">14:7</A>&nbsp;Hy het die Edomiete in die Soutdal verslaan, tien duisend man, en Sela in die oorlog verower en dit J&#243;kte&#235;l genoem, tot vandag toe.</p> 
<p><A NAME="an_14:8">14:8</A>&nbsp;Toe stuur Am&#225;sia boodskappers na Joas, die seun van J&#243;ahas, die seun van Jehu, die koning van Israel, om te s&#234;: Kom, laat ons mekaar se aangesig sien.</p> 
<p><A NAME="an_14:9">14:9</A>&nbsp;Maar Joas, die koning van Israel, het Am&#225;sia, die koning van Juda, d&#237;t laat weet: Die distel wat op die L&#237;banon is, het die seder wat op die L&#237;banon is, laat weet: Gee jou dogter aan my seun as vrou! Maar die diere van die veld wat op die L&#237;banon is, het verbygegaan en die distel vertrap.</p> 
<p><A NAME="an_14:10">14:10</A>&nbsp;U het inderdaad die Edomiete verslaan, daarom is u hart hoogmoedig; geniet die eer en bly tuis. Waarom wil u u tog in die ongeluk stort, dat u sou val, u en Juda saam met u?</p> 
<p><A NAME="an_14:11">14:11</A>&nbsp;Maar Am&#225;sia het nie geluister nie. Toe trek Joas, die koning van Israel, op; en hy en Am&#225;sia, die koning van Juda, het mekaar se aangesig gesien by Bet-Semes wat aan Juda behoort.</p> 
<p><A NAME="an_14:12">14:12</A>&nbsp;En Juda is voor Israel verslaan, en hulle het gevlug elkeen na sy tente toe.</p> 
<p><A NAME="an_14:13">14:13</A>&nbsp;En Joas, die koning van Israel, het Am&#225;sia, die koning van Juda, die seun van Joas, die seun van Ah&#225;sia, by Bet-Semes gevang; en hy het in Jerusalem gekom en vier honderd el van die muur van Jerusalem afgebreek, van die Efraimspoort af tot by die Hoekpoort.</p> 
<p><A NAME="an_14:14">14:14</A>&nbsp;En hy het al die goud en die silwer geneem, en al die voorwerpe wat in die huis van die HERE en in die skatkamers van die huis van die koning te vinde was, en ook die gyselaars, en omgedraai na Samar&#237;a.</p> 
<p><A NAME="an_14:15">14:15</A>&nbsp;En die verdere geskiedenis van Joas, wat hy gedoen het, en sy magtige dade en hoe hy teen Am&#225;sia, die koning van Juda, geveg het, is dit nie beskrywe in die Kroniekboek van die konings van Israel nie?</p> 
<p><A NAME="an_14:16">14:16</A>&nbsp;En Joas het ontslaap met sy vaders en is begrawe in Samar&#237;a by die konings van Israel; en sy seun Jer&#243;beam het in sy plek koning geword.</p> 
<p><A NAME="an_14:17">14:17</A>&nbsp;En Am&#225;sia, die seun van Joas, die koning van Juda, het n&#225; die dood van Joas, die seun van J&#243;ahas, die koning van Israel, vyftien jaar gelewe.</p> 
<p><A NAME="an_14:18">14:18</A>&nbsp;En die verdere geskiedenis van Am&#225;sia, is dit nie beskrywe in die Kroniekboek van die konings van Juda nie?</p> 
<p><A NAME="an_14:19">14:19</A>&nbsp;En hulle het 'n sameswering in Jerusalem teen hom gesmee, sodat hy na Lagis gevlug het; maar hulle het agter hom aan gestuur na Lagis en hom daar gedood.</p> 
<p><A NAME="an_14:20">14:20</A>&nbsp;En hulle het hom op perde vervoer, en hy is begrawe in Jerusalem by sy vaders in die stad van Dawid.</p> 
<p><A NAME="an_14:21">14:21</A>&nbsp;En die hele volk van Juda het As&#225;rja geneem, wat toe sestien jaar oud was, en hom koning gemaak in die plek van sy vader Am&#225;sia.</p> 
<p><A NAME="an_14:22">14:22</A>&nbsp;Hy het Elat gebou en weer aan Juda teruggebring, nadat die koning met sy vaders ontslaap het.</p> 
<p><A NAME="an_14:23">14:23</A>&nbsp;In die vyftiende jaar van Am&#225;sia, die seun van Joas, die koning van Juda, het Jer&#243;beam, die seun van Joas, die koning van Israel, in Samar&#237;a koning geword--een en veertig jaar lank.</p> 
<p><A NAME="an_14:24">14:24</A>&nbsp;En hy het gedoen wat verkeerd was in die o&#235; van die HERE, hy het nie afgewyk van al die sondes van Jer&#243;beam, die seun van Nebat, wat Israel laat sondig het nie.</p> 
<p><A NAME="an_14:25">14:25</A>&nbsp;Hy het die grondgebied van Israel herower van die ingang na Hamat af tot by die see van die Vlakte, volgens die woord van die HERE, die God van Israel, wat Hy gespreek het deur die diens van sy dienskneg Jona, die seun van Am&#237;ttai, die profeet, wat uit Gat-Hefer was.</p> 
<p><A NAME="an_14:26">14:26</A>&nbsp;Want die HERE het gesien dat die ellende van Israel baie bitter was en dit met almal sonder uitsondering gedaan was en Israel geen helper gehad het nie.</p> 
<p><A NAME="an_14:27">14:27</A>&nbsp;En die HERE het nog nie gespreek dat Hy die naam van Israel onder die hemel sou uitdelg nie; daarom het Hy hulle verlos deur Jer&#243;beam, die seun van Joas.</p> 
<p><A NAME="an_14:28">14:28</A>&nbsp;En die verdere geskiedenis van Jer&#243;beam en alles wat hy gedoen het, en sy magtige dade, hoe hy geveg en hoe hy Damaskus en Hamat van Juda aan Israel teruggebring het, is dit nie beskrywe in die Kroniekboek van die konings van Israel nie?</p> 
<p><A NAME="an_14:29">14:29</A>&nbsp;En Jer&#243;beam het ontslaap met sy vaders, met die konings van Israel, en sy seun Sagar&#237;a het in sy plek koning geword.</p> 
<p><A NAME="an_15:1">15:1</A>&nbsp;In die sewe en twintigste jaar van Jer&#243;beam, die koning van Israel, het As&#225;rja, die seun van Am&#225;sia, die koning van Juda, koning geword.</p> 
<p><A NAME="an_15:2">15:2</A>&nbsp;Hy was sestien jaar oud toe hy koning geword het, en twee en vyftig jaar het hy in Jerusalem geregeer; en die naam van sy moeder was Jeg&#243;lja, van Jerusalem.</p> 
<p><A NAME="an_15:3">15:3</A>&nbsp;En hy het gedoen wat reg was in die o&#235; van die HERE, net soos sy vader Am&#225;sia gedoen het.</p> 
<p><A NAME="an_15:4">15:4</A>&nbsp;Net die hoogtes is nie afgeskaf nie; die volk het nog geoffer en op die hoogtes rook laat opgaan.</p> 
<p><A NAME="an_15:5">15:5</A>&nbsp;En die HERE het die koning aangetas, sodat hy melaats was tot die dag van sy dood toe; en hy het in 'n afgesonderde huis gewoon, terwyl Jotam, die seun van die koning, oor die paleis was en reg gespreek het oor die volk van die land.</p> 
<p><A NAME="an_15:6">15:6</A>&nbsp;En die verdere geskiedenis van As&#225;rja en alles wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_15:7">15:7</A>&nbsp;En As&#225;rja het ontslaap met sy vaders, en hy is begrawe by sy vaders in die stad van Dawid; en sy seun Jotam het in sy plek koning geword.</p> 
<p><A NAME="an_15:8">15:8</A>&nbsp;In die agt en dertigste jaar van As&#225;rja, die koning van Juda, het Sagar&#237;a, die seun van Jer&#243;beam, oor Israel koning geword in Samar&#237;a--ses maande lank.</p> 
<p><A NAME="an_15:9">15:9</A>&nbsp;En hy het gedoen wat verkeerd was in die o&#235; van die HERE soos sy vaders gedoen het; hy het nie afgewyk van die sondes van Jer&#243;beam, die seun van Nebat, wat Israel laat sondig het nie.</p> 
<p><A NAME="an_15:10">15:10</A>&nbsp;En Sallum, die seun van Jabes, het 'n sameswering teen hom gesmee en hom voor die o&#235; van die volk verslaan en hom gedood en in sy plek koning geword.</p> 
<p><A NAME="an_15:11">15:11</A>&nbsp;En die verdere geskiedenis van Sagar&#237;a, kyk, dit is beskrywe in die Kroniekboek van die konings van Israel.</p> 
<p><A NAME="an_15:12">15:12</A>&nbsp;Dit was die woord van die HERE wat Hy tot Jehu gespreek het, naamlik: Seuns van die vierde geslag sal vir jou op die troon van Israel sit. En dit was so.</p> 
<p><A NAME="an_15:13">15:13</A>&nbsp;Sallum, die seun van Jabes, het in die nege en dertigste jaar van Uss&#237;a, die koning van Juda, koning geword en 'n maand lank in Samar&#237;a geregeer.</p> 
<p><A NAME="an_15:14">15:14</A>&nbsp;Daarna het Men&#225;hem, die seun van Gadi, van Tirsa opgetrek en in Samar&#237;a gekom en Sallum, die seun van Jabes, in Samar&#237;a verslaan en hom gedood en in sy plek koning geword.</p> 
<p><A NAME="an_15:15">15:15</A>&nbsp;En die verdere geskiedenis van Sallum en sy sameswering wat hy gesmee het, kyk, dit is beskrywe in die Kroniekboek van die konings van Israel.</p> 
<p><A NAME="an_15:16">15:16</A>&nbsp;Toe het Men&#225;hem Tifsag verslaan met almal wat daarin was, en die grondgebied daarvan, van Tirsa af; omdat hulle nie vir hom oopgemaak het nie; hy het dit verslaan en al die swanger vroue daarvan laat oopsny.</p> 
<p><A NAME="an_15:17">15:17</A>&nbsp;In die nege en dertigste jaar van As&#225;rja, die koning van Juda, het Men&#225;hem, die seun van Gadi, koning oor Israel geword in Samar&#237;a--tien jaar lank.</p> 
<p><A NAME="an_15:18">15:18</A>&nbsp;En hy het gedoen wat verkeerd was in die o&#235; van die HERE; hy het al sy dae nie afgewyk van die sondes van Jer&#243;beam, die seun van Nebat, wat Israel laat sondig het nie.</p> 
<p><A NAME="an_15:19">15:19</A>&nbsp;Pul, die koning van Assiri&#235;, het die land oorval, en Men&#225;hem het aan Pul duisend talente silwer gegee, dat sy hande met hom sou wees om die koningskap in sy hand te versterk.</p> 
<p><A NAME="an_15:20">15:20</A>&nbsp;En Men&#225;hem het oor Israel, al die persone van vermo&#235;, die geld verdeel om dit aan die koning van Assiri&#235; te gee: vyftig sikkels silwer vir elke man; toe het die koning van Assiri&#235; omgedraai en nie daar in die land gebly nie.</p> 
<p><A NAME="an_15:21">15:21</A>&nbsp;En die verdere geskiedenis van Men&#225;hem en alles wat hy gedoen het, is dit nie beskrywe in die Kroniekboek van die konings van Israel nie?</p> 
<p><A NAME="an_15:22">15:22</A>&nbsp;En Men&#225;hem het ontslaap met sy vaders, en sy seun Pek&#225;hia het in sy plek koning geword.</p> 
<p><A NAME="an_15:23">15:23</A>&nbsp;In die vyftigste jaar van As&#225;rja, die koning van Juda, het Pek&#225;hia, die seun van Men&#225;hem, koning oor Israel geword in Samar&#237;a--twee jaar lank.</p> 
<p><A NAME="an_15:24">15:24</A>&nbsp;En hy het gedoen wat verkeerd was in die o&#235; van die HERE; hy het nie afgewyk van die sondes van Jer&#243;beam, die seun van Nebat, wat Israel laat sondig het nie.</p> 
<p><A NAME="an_15:25">15:25</A>&nbsp;En Peka, die seun van Rem&#225;lia, sy adjudant, het 'n sameswering teen hom gesmee en hom in Samar&#237;a in die vesting van die koning se huis verslaan saam met Argob en met Arje; en vyftig man uit die kinders van die Gileadiete was saam met hom; en hy het hom gedood en in sy plek koning geword.</p> 
<p><A NAME="an_15:26">15:26</A>&nbsp;En die verdere geskiedenis van Pek&#225;hia en alles wat hy gedoen het, kyk, dit is beskrywe in die Kroniekboek van die konings van Israel.</p> 
<p><A NAME="an_15:27">15:27</A>&nbsp;In die twee en vyftigste jaar van As&#225;rja, die koning van Juda, het Peka, die seun van Rem&#225;lia, koning geword oor Israel in Samar&#237;a--twintig jaar lank.</p> 
<p><A NAME="an_15:28">15:28</A>&nbsp;En hy het gedoen wat verkeerd was in die o&#235; van die HERE; hy het nie afgewyk van die sondes van Jer&#243;beam, die seun van Nebat, wat Israel laat sondig het nie.</p> 
<p><A NAME="an_15:29">15:29</A>&nbsp;In die dae van Peka, die koning van Israel, het Tiglat-Pil&#233;ser, die koning van Assiri&#235;, gekom en Ijon ingeneem en Abel-Bet-M&#225;&#228;ga en Jan&#243;ag en Kedes en Hasor en G&#237;lead en Galil&#233;a, die hele land N&#225;ftali; en hy het hulle in ballingskap weggevoer na Assiri&#235; toe.</p> 
<p><A NAME="an_15:30">15:30</A>&nbsp;En Hos&#233;a, die seun van Ela, het 'n sameswering gesmee teen Peka, die seun van Rem&#225;lia, en hom verslaan en hom gedood en in sy plek koning geword, in die twintigste jaar van J&#243;tam, die seun van Uss&#237;a.</p> 
<p><A NAME="an_15:31">15:31</A>&nbsp;En die verdere geskiedenis van Peka en alles wat hy gedoen het, kyk, dit is beskrywe in die Kroniekboek van die konings van Israel.</p> 
<p><A NAME="an_15:32">15:32</A>&nbsp;In die tweede jaar van Peka, die seun van Rem&#225;lia, die koning van Israel, het Jotam, die seun van Uss&#237;a, die koning van Juda, koning geword.</p> 
<p><A NAME="an_15:33">15:33</A>&nbsp;Vyf en twintig jaar was hy oud toe hy koning geword het, en sestien jaar het hy in Jerusalem geregeer; en die naam van sy moeder was Jer&#250;sa, die dogter van Sadok.</p> 
<p><A NAME="an_15:34">15:34</A>&nbsp;En hy het gedoen wat reg was in die o&#235; van die HERE; net soos sy vader Uss&#237;a gedoen het, het hy gedoen.</p> 
<p><A NAME="an_15:35">15:35</A>&nbsp;Net die hoogtes is nie afgeskaf nie; die volk het nog op die hoogtes geoffer en rook laat opgaan; dit is hy wat die Boonste Poort van die huis van die HERE gebou het.</p> 
<p><A NAME="an_15:36">15:36</A>&nbsp;En die verdere geskiedenis van Jotam en alles wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_15:37">15:37</A>&nbsp;In di&#233; dae het die HERE Resin, die koning van Aram, en Peka, die seun van Rem&#225;lia, teen Juda begin stuur.</p> 
<p><A NAME="an_15:38">15:38</A>&nbsp;En Jotam het ontslaap met sy vaders en is begrawe by sy vaders in die stad van sy vader Dawid; en sy seun Agas het in sy plek koning geword.</p> 
<p><A NAME="an_16:1">16:1</A>&nbsp;In die sewentiende jaar van Peka, die seun van Rem&#225;lia, het Agas, die seun van Jotam, die koning van Juda, koning geword.</p> 
<p><A NAME="an_16:2">16:2</A>&nbsp;Twintig jaar was Agas oud toe hy koning geword het, en sestien jaar het hy in Jerusalem geregeer en nie gedoen wat reg was in die o&#235; van die HERE sy God soos sy vader Dawid nie.</p> 
<p><A NAME="an_16:3">16:3</A>&nbsp;Maar hy het gewandel in die weg van die konings van Israel; ja, hy het selfs sy seun deur die vuur laat deurgaan volgens die gruwels van die nasies wat die HERE voor die kinders van Israel uit verdryf het.</p> 
<p><A NAME="an_16:4">16:4</A>&nbsp;Hy het ook geoffer en rook laat opgaan op die hoogtes en op die heuwels en onder elke groen boom.</p> 
<p><A NAME="an_16:5">16:5</A>&nbsp;Toe het Resin, die koning van Aram, en Peka, die seun van Rem&#225;lia, die koning van Israel, opgetrek na Jerusalem om te veg, en hulle het Agas ingesluit; maar hulle kon nie veg nie.</p> 
<p><A NAME="an_16:6">16:6</A>&nbsp;In dieselfde tyd het Resin, die koning van Aram, Elat aan Aram gebring en die Jode uit Elat verdrywe; en die Edomiete het in Elat gekom en daar gaan woon tot vandag toe.</p> 
<p><A NAME="an_16:7">16:7</A>&nbsp;Agas stuur toe boodskappers na Tiglat-Pil&#233;ser, die koning van Assiri&#235;, om te s&#234;: Ek is u dienaar en u seun; kom op en verlos my uit die hand van die koning van Aram en uit die hand van die koning van Israel wat teen my optree.</p> 
<p><A NAME="an_16:8">16:8</A>&nbsp;Tegelykertyd neem Agas die silwer en die goud wat te vinde was in die huis van die HERE en in die skatkamers van die huis van die koning en stuur dit as 'n geskenk aan die koning van Assiri&#235;.</p> 
<p><A NAME="an_16:9">16:9</A>&nbsp;En die koning van Assiri&#235; het na hom geluister, en die koning van Assiri&#235; het teen Damaskus opgetrek en dit verower en hulle in ballingskap weggevoer na Kir en Resin gedood.</p> 
<p><A NAME="an_16:10">16:10</A>&nbsp;Toe trek koning Agas Tiglat-Pil&#233;ser, die koning van Assiri&#235;, tegemoet na Damaskus; en nadat hy die altaar gesien het wat in Damaskus was, stuur koning Agas aan die priester Ur&#237;a 'n tekening en afbeelding van die altaar volgens die hele inrigting daarvan.</p> 
<p><A NAME="an_16:11">16:11</A>&nbsp;En die priester Ur&#237;a het die altaar gebou--geheel en al volgens opdrag van koning Agas uit Damaskus, so het die priester Ur&#237;a gedoen voor die koms van koning Agas uit Damaskus.</p> 
<p><A NAME="an_16:12">16:12</A>&nbsp;En toe die koning van Damaskus af kom en die koning die altaar sien, het die koning nader gekom na die altaar en daarop geklim.</p> 
<p><A NAME="an_16:13">16:13</A>&nbsp;En hy het sy brandoffer en sy spysoffer aan die brand gesteek en sy drankoffer uitgegiet en die bloed van sy eie dankoffers teen die altaar uitgegooi.</p> 
<p><A NAME="an_16:14">16:14</A>&nbsp;Maar die koperaltaar wat voor die aangesig van die HERE was, het hy van die voorkant van die huis gebring, tussen sy altaar en die huis van die HERE uit, en dit aan die noordekant van sy altaar gesit.</p> 
<p><A NAME="an_16:15">16:15</A>&nbsp;En koning Agas het hom, die priester Ur&#237;a, bevel gegee en ges&#234;: Steek op die groot altaar aan die brand die m&#244;rebrandoffer en die aandspysoffer en die koning se brandoffer en sy spysoffer en die brandoffer van die hele volk van die land en hulle spysoffer en hulle drankoffers; en gooi al die bloed van brandoffers en al die bloed van slagoffers daarteen uit; maar die koperaltaar sal vir my wees om verder te oorweeg.</p> 
<p><A NAME="an_16:16">16:16</A>&nbsp;En die priester Ur&#237;a het gedoen net soos koning Agas beveel het.</p> 
<p><A NAME="an_16:17">16:17</A>&nbsp;En koning Agas het die sluitplate van die afspoelwaentjies weggesny en die waskom van hulle afgeneem, en die see het hy van die koperbeeste wat daaronder was, afgelig en dit op 'n klipvloer gesit.</p> 
<p><A NAME="an_16:18">16:18</A>&nbsp;En die oordekte gang vir die sabbat wat by die tempel gebou is, en die buitenste ingang van die koning, het hy uit die huis van die HERE verwyder ter wille van die koning van Assiri&#235;.</p> 
<p><A NAME="an_16:19">16:19</A>&nbsp;En die verdere geskiedenis van Agas, wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_16:20">16:20</A>&nbsp;En Agas het ontslaap met sy vaders en is by sy vaders begrawe in die stad van Dawid, en sy seun Hisk&#237;a het in sy plek koning geword.</p> 
<p><A NAME="an_17:1">17:1</A>&nbsp;In die twaalfde jaar van Agas, die koning van Juda, het Hos&#233;a, die seun van Ela, in Samar&#237;a oor Israel koning geword--nege jaar lank.</p> 
<p><A NAME="an_17:2">17:2</A>&nbsp;En hy het gedoen wat verkeerd was in die o&#235; van die HERE, maar nie soos die konings van Israel wat voor hom was nie.</p> 
<p><A NAME="an_17:3">17:3</A>&nbsp;Teen hom het Salman&#233;ser, die koning van Assiri&#235;, opgetrek, en Hos&#233;a het sy dienaar geword en aan hom belasting betaal.</p> 
<p><A NAME="an_17:4">17:4</A>&nbsp;Maar die koning van Assiri&#235; het by Hos&#233;a 'n sameswering ontdek, dat hy boodskappers gestuur het na So, die koning van Egipte, en nie aan die koning van Assiri&#235; belasting betaal het soos jaar vir jaar nie; daarom het die koning van Assiri&#235; hom opgesluit en hom in die gevangenis laat bind.</p> 
<p><A NAME="an_17:5">17:5</A>&nbsp;En die koning van Assiri&#235; het opgetrek deur die hele land en opgetrek na Samar&#237;a en dit drie jaar lank bele&#235;r.</p> 
<p><A NAME="an_17:6">17:6</A>&nbsp;In die negende jaar van Hos&#233;a het die koning van Assiri&#235; Samar&#237;a ingeneem en Israel in ballingskap weggevoer na Assiri&#235; en hulle laat woon in Halag en aan die Habor, die rivier van Gosan, en in die stede van Medi&#235;.</p> 
<p><A NAME="an_17:7">17:7</A>&nbsp;Want die kinders van Israel het gesondig teen die HERE hulle God wat hulle uit Egipteland onder die hand van Farao uit, die koning van Egipte, laat optrek het; en hulle het ander gode gevrees</p> 
<p><A NAME="an_17:8">17:8</A>&nbsp;en gewandel volgens die insettinge van die nasies wat die HERE voor die kinders van Israel uit verdryf het, en van die konings van Israel wat dit bewerk het.</p> 
<p><A NAME="an_17:9">17:9</A>&nbsp;En die kinders van Israel het heimlik volbring wat nie reg was teenoor die HERE hulle God nie; en hulle het vir hul hoogtes gebou in al hulle stede, van wagtoring af tot versterkte stad.</p> 
<p><A NAME="an_17:10">17:10</A>&nbsp;En hulle het vir hul klippilare en heilige boomstamme opgerig op elke ho&#235; heuwel en onder elke groen boom.</p> 
<p><A NAME="an_17:11">17:11</A>&nbsp;En hulle het daar offerrook laat opgaan, op al die hoogtes, soos die nasies wat die HERE voor hulle uit weggevoer het, en verkeerde dinge gedoen om die HERE te terg.</p> 
<p><A NAME="an_17:12">17:12</A>&nbsp;En hulle het die drekgode gedien waarvan die HERE vir hulle ges&#234; het: Julle mag dit nie doen nie.</p> 
<p><A NAME="an_17:13">17:13</A>&nbsp;En die HERE het Israel en Juda gewaarsku deur die diens van elke profeet en elke siener en ges&#234;: Bekeer julle van jul verkeerde we&#235; en onderhou my gebooie, my insettinge, volgens die hele wet wat Ek julle vaders beveel het, en wat Ek deur die diens van my diensknegte, die profete, vir julle gestuur het.</p> 
<p><A NAME="an_17:14">17:14</A>&nbsp;Maar hulle het nie geluister nie en hul nek verhard soos die nek van hul vaders wat nie op die HERE hulle God vertrou het nie.</p> 
<p><A NAME="an_17:15">17:15</A>&nbsp;En hulle het sy insettinge en sy verbond verwerp wat Hy met hulle vaders gesluit het, en sy getuienisse waarmee Hy hulle gewaarsku het, en agter nietige afgode aan geloop en self nietig geword, en agter die nasies aan wat rondom hulle was, van wie die HERE hulle beveel het om nie soos hulle te maak nie.</p> 
<p><A NAME="an_17:16">17:16</A>&nbsp;En hulle het al die gebooie van die HERE hulle God verlaat en vir hulle gegote beelde, twee kalwers, gemaak, ja, 'n heilige boomstam gemaak en gebuig voor die hele le&#235;r van die hemel en Ba&#228;l gedien.</p> 
<p><A NAME="an_17:17">17:17</A>&nbsp;En hulle het hul seuns en hul dogters deur die vuur laat deurgaan en met waars&#234;ery omgegaan en voortekens verklaar en hulleself verkoop om te doen wat verkeerd was in die o&#235; van die HERE, om Hom te terg.</p> 
<p><A NAME="an_17:18">17:18</A>&nbsp;So het die HERE dan baie toornig op Israel geword, sodat Hy hulle van sy aangesig verwyder het; niks het oorgebly nie as net die stam van Juda alleen.</p> 
<p><A NAME="an_17:19">17:19</A>&nbsp;Selfs Juda het die gebooie van die HERE hulle God nie gehou nie, maar gewandel in die insettinge van Israel wat hulle gemaak het.</p> 
<p><A NAME="an_17:20">17:20</A>&nbsp;Daarom het die HERE die hele geslag van Israel verwerp en hulle verneder en hulle in die hand van rowers oorgegee totdat Hy hulle van sy aangesig weggewerp het.</p> 
<p><A NAME="an_17:21">17:21</A>&nbsp;Want Hy het Israel van die huis van Dawid afgeskeur, en hulle het Jer&#243;beam, die seun van Nebat, koning gemaak; en Jer&#243;beam het Israel agter die HERE weggetrek en hulle 'n groot sonde laat doen.</p> 
<p><A NAME="an_17:22">17:22</A>&nbsp;En die kinders van Israel het gewandel in al die sondes van Jer&#243;beam wat hy gedoen het, hulle het daar nie van afgewyk nie;</p> 
<p><A NAME="an_17:23">17:23</A>&nbsp;totdat die HERE Israel van sy aangesig verwyder het soos Hy gespreek het deur al sy diensknegte, die profete; en Israel is in ballingskap uit sy land weggevoer na Assiri&#235;, tot vandag toe.</p> 
<p><A NAME="an_17:24">17:24</A>&nbsp;En die koning van Assiri&#235; het uit Babel en uit Kuta en uit Awa en uit Hamat en Sefarv&#225;im mense ingevoer en laat woon in die stede van Samar&#237;a, in die plek van die kinders van Israel: hulle het Samar&#237;a in besit geneem en in sy stede gaan woon.</p> 
<p><A NAME="an_17:25">17:25</A>&nbsp;En in die begin van hulle vestiging daar het hulle die HERE nie gevrees nie. Toe stuur die HERE leeus onder hulle, en di&#233; het onder hulle sommige gedood.</p> 
<p><A NAME="an_17:26">17:26</A>&nbsp;Daarna het hulle aan die koning van Assiri&#235; ges&#234;: Die nasies wat u weggevoer en in die stede van Samar&#237;a laat woon het, ken nie die verpligting teenoor die God van die land nie; daarom het Hy leeus onder hulle gestuur, en kyk, di&#233; maak hulle dood, omdat hulle die verpligting teenoor die God van die land nie ken nie.</p> 
<p><A NAME="an_17:27">17:27</A>&nbsp;Toe gee die koning van Assiri&#235; bevel en s&#234;: Bring een van die priesters daarheen wat julle daarvandaan weggevoer het, dat hulle daar kan gaan woon en dat hy hulle die verpligting teenoor die God van die land kan leer.</p> 
<p><A NAME="an_17:28">17:28</A>&nbsp;En een van die priesters wat uit Samar&#237;a weggevoer is, het gekom en hom in Bet-el gevestig en hulle geleer hoe hulle die HERE moet vrees.</p> 
<p><A NAME="an_17:29">17:29</A>&nbsp;Maar hulle het, elke nasie, sy eie god gemaak en in die tempels van die hoogtes opgestel wat die Samaritane gebou het; elke nasie in hul stede waarin hulle woonagtig was:</p> 
<p><A NAME="an_17:30">17:30</A>&nbsp;die manne van Babel het Sukkot-Benot gemaak, en die manne van Kut het Nergal gemaak, en die manne van Hamat het As&#237;ma gemaak,</p> 
<p><A NAME="an_17:31">17:31</A>&nbsp;en die Awiete het Nibhas en Tartak gemaak. En die Sefarviete het hulle seuns vir Adramm&#233;leg en Anamm&#233;leg, die gode van Sefarv&#225;im, in die vuur verbrand.</p> 
<p><A NAME="an_17:32">17:32</A>&nbsp;Hulle het die HERE ook gevrees en vir hulle priesters van die hoogtes uit al hul stande aangestel, wat vir hulle in die tempels van die hoogtes diens doen.</p> 
<p><A NAME="an_17:33">17:33</A>&nbsp;Hulle het die HERE gevrees en hulle eie gode gedien volgens die gebruik van die nasies waar hulle vandaan weggevoer is.</p> 
<p><A NAME="an_17:34">17:34</A>&nbsp;Tot vandag toe handel hulle volgens die vroe&#235;re gebruike: hulle vrees die HERE nie, en handel ook nie volgens hulle insettinge en volgens hulle gebruike nie, of volgens die wet en volgens die gebod wat die HERE die kinders van Jakob beveel het, aan wie Hy die naam Israel gegee het.</p> 
<p><A NAME="an_17:35">17:35</A>&nbsp;Tog het die HERE met hulle 'n verbond gesluit en hulle bevel gegee en ges&#234;: Julle mag geen ander gode vrees of julle voor hulle neerbuig of hulle dien of aan hulle offer nie.</p> 
<p><A NAME="an_17:36">17:36</A>&nbsp;Maar die HERE wat julle uit Egipteland laat optrek het met groot krag en met 'n uitgestrekte arm, Hom moet julle vrees en voor Hom buig en aan Hom offer.</p> 
<p><A NAME="an_17:37">17:37</A>&nbsp;En die insettinge en die verordeninge en die wet en die gebod wat Hy julle voorgeskrywe het, moet julle altyd sorgvuldig onderhou, maar ander gode mag julle nie vrees nie.</p> 
<p><A NAME="an_17:38">17:38</A>&nbsp;En die verbond wat Ek met julle gesluit het, mag julle nie vergeet nie, en julle mag ander gode nie vrees nie.</p> 
<p><A NAME="an_17:39">17:39</A>&nbsp;Maar die HERE julle God moet julle vrees, en Hy sal julle verlos uit die hand van al julle vyande.</p> 
<p><A NAME="an_17:40">17:40</A>&nbsp;Hulle het egter nie geluister nie en volgens hul vroe&#235;r gebruik gehandel.</p> 
<p><A NAME="an_17:41">17:41</A>&nbsp;So het hierdie nasies dan die HERE gevrees en hulle gesnede beelde gedien; ook hulle kinders en hulle kindskinders doen soos hulle vaders gedoen het, tot vandag toe.</p> 
<p><A NAME="an_18:1">18:1</A>&nbsp;En in die derde jaar van Hos&#233;a, die seun van Ela, die koning van Israel, het Hisk&#237;a, die seun van Agas, die koning van Juda, koning geword.</p> 
<p><A NAME="an_18:2">18:2</A>&nbsp;Vyf en twintig jaar was hy oud toe hy koning geword het, en nege en twintig jaar het hy in Jerusalem geregeer; en die naam van sy moeder was Abi, 'n dogter van Sagar&#237;a.</p> 
<p><A NAME="an_18:3">18:3</A>&nbsp;En hy het gedoen wat reg was in die o&#235; van die HERE net soos sy vader Dawid gedoen het.</p> 
<p><A NAME="an_18:4">18:4</A>&nbsp;Hy het die hoogtes afgeskaf en die klippilare verbreek en die heilige boomstamme omgekap en die koperslang wat Moses gemaak het, stukkend gestamp, omdat die kinders van Israel tot op di&#233; dae daarvoor offerrook laat opgaan het; en hy het dit Neh&#250;stan genoem.</p> 
<p><A NAME="an_18:5">18:5</A>&nbsp;Hy het op die HERE, die God van Israel, vertrou, sodat onder al die konings van Juda n&#225; hom en die wat voor hom gewees het, niemand soos hy was nie.</p> 
<p><A NAME="an_18:6">18:6</A>&nbsp;Ja, hy het die HERE aangehang sonder om van Hom af te wyk en sy gebooie onderhou wat die HERE Moses beveel het.</p> 
<p><A NAME="an_18:7">18:7</A>&nbsp;En die HERE was met hom; waar hy ook heen uittrek, was hy voorspoedig; en hy het in opstand gekom teen die koning van Assiri&#235; en hom nie gedien nie.</p> 
<p><A NAME="an_18:8">18:8</A>&nbsp;Hy het die Filistyne verslaan tot by Gasa en sy grondgebied, van wagtoring af tot versterkte stad.</p> 
<p><A NAME="an_18:9">18:9</A>&nbsp;Maar in die vierde jaar van koning Hisk&#237;a--dit was die sewende jaar van Hos&#233;a, die seun van Ela, die koning van Israel--het Salman&#233;ser, die koning van Assiri&#235;, teen Samar&#237;a opgetrek en dit bele&#235;r;</p> 
<p><A NAME="an_18:10">18:10</A>&nbsp;en hulle het dit ingeneem aan die einde van drie jaar; in die sesde jaar van Hisk&#237;a--dit was die negende jaar van Hos&#233;a, die koning van Israel--is Samar&#237;a ingeneem.</p> 
<p><A NAME="an_18:11">18:11</A>&nbsp;En die koning van Assiri&#235; het Israel in ballingskap weggevoer na Assiri&#235; en hulle laat bly in Halag en aan die Habor, die rivier van Gosan, en in die stede van Medi&#235;;</p> 
<p><A NAME="an_18:12">18:12</A>&nbsp;omdat hulle nie gehoorsaam was aan die stem van die HERE hulle God nie, maar sy verbond oortree het--alles wat Moses, die kneg van die HERE, beveel het--sonder om daarna te luister en te handel.</p> 
<p><A NAME="an_18:13">18:13</A>&nbsp;Maar in die veertiende jaar van koning Hisk&#237;a het S&#225;nherib, die koning van Assiri&#235;, opgetrek teen al die versterkte stede van Juda en dit verower.</p> 
<p><A NAME="an_18:14">18:14</A>&nbsp;Toe laat Hisk&#237;a, die koning van Juda, die koning van Assiri&#235; na Lagis weet: Ek het gesondig; trek terug van my af weg; wat u my opl&#234;, sal ek lewer. En die koning van Assiri&#235; het aan Hisk&#237;a, die koning van Juda, drie honderd talente silwer en dertig talente goud opgel&#234;.</p> 
<p><A NAME="an_18:15">18:15</A>&nbsp;En Hisk&#237;a het al die silwer gegee wat in die huis van die HERE te vinde was en in die skatkamers van die huis van die koning.</p> 
<p><A NAME="an_18:16">18:16</A>&nbsp;In dieselfde tyd het Hisk&#237;a die goud van die deure in die tempel van die HERE afgesny en van die deurposte wat Hisk&#237;a, die koning van Juda, oorgetrek het, en dit aan die koning van Assiri&#235; gegee.</p> 
<p><A NAME="an_18:17">18:17</A>&nbsp;Toe stuur die koning van Assiri&#235; die tartan en die r&#225;bsaris en die r&#225;bsake uit Lagis met 'n swaar le&#235;r na koning Hisk&#237;a na Jerusalem toe; en hulle het opgetrek en by Jerusalem gekom. En toe hulle optrek en aankom, het hulle gaan staan by die watervoor van die Boonste Dam wat aan die grootpad van die Bleikveld l&#234;.</p> 
<p><A NAME="an_18:18">18:18</A>&nbsp;En hulle het na die koning geroep. Daarop gaan &#201;ljakim, die seun van Hilk&#237;a, wat oor die paleis was, en Sebna, die skrywer, en Joa, die seun van Asaf, die kanselier, uit na hulle toe.</p> 
<p><A NAME="an_18:19">18:19</A>&nbsp;En die r&#225;bsake s&#234; vir hulle: S&#234; tog vir Hisk&#237;a: So spreek die groot koning, die koning van Assiri&#235;! Wat is dit vir 'n vertroue wat jy koester?</p> 
<p><A NAME="an_18:20">18:20</A>&nbsp;Dink jy dat net lippetaal raad en dapperheid vir die oorlog is? Op wie vertrou jy nou, dat jy teen my in opstand kom?</p> 
<p><A NAME="an_18:21">18:21</A>&nbsp;Kyk nou, jy vertrou op di&#233; geknakte rietstok, op Egipte, wat, as iemand daarop leun, in sy hand ingaan en dit deurboor; so is Farao, die koning van Egipte, vir almal wat op hom vertrou.</p> 
<p><A NAME="an_18:22">18:22</A>&nbsp;Maar as julle vir my s&#234;: Ons vertrou op die HERE onse God--is dit nie Hy wie se hoogtes en wie se altare Hisk&#237;a verwyder het nie deur aan Juda en Jerusalem te s&#234;: Voor hierdie altaar in Jerusalem moet julle buig?</p> 
<p><A NAME="an_18:23">18:23</A>&nbsp;Nou dan, wed tog met my heer, die koning van Assiri&#235;, en ek sal jou twee duisend perde gee as jy vir jou ruiters daarop kan lewer.</p> 
<p><A NAME="an_18:24">18:24</A>&nbsp;Hoe sal jy dan die aanval van 'n enkele goewerneur van my heer se geringste dienaars afslaan? Maar jy vertrou op Egipte vir strydwaens en perderuiters!</p> 
<p><A NAME="an_18:25">18:25</A>&nbsp;Het ek nou sonder die HERE opgetrek teen hierdie plek om dit te verwoes? Die HERE het vir my ges&#234;: Trek op teen hierdie land en verwoes dit.</p> 
<p><A NAME="an_18:26">18:26</A>&nbsp;Toe s&#234; &#201;ljakim, die seun van Hilk&#237;a, en Sebna en Joa aan die r&#225;bsake: Praat tog met u dienaars Aramees, want ons verstaan dit; en moenie met ons Joods praat voor die ore van die manskappe wat op die muur is nie.</p> 
<p><A NAME="an_18:27">18:27</A>&nbsp;Maar die r&#225;bsake s&#234; vir hulle: Het my heer my na jou heer en na jou gestuur om hierdie woorde te spreek? Is dit nie na die manne wat op die muur sit, dat hulle hul eie drek kan eet en hul eie water kan drink saam met julle nie?</p> 
<p><A NAME="an_18:28">18:28</A>&nbsp;Toe gaan die r&#225;bsake staan en roep hardop in die Joodse taal; en hy spreek en s&#234;: Hoor die woord van die groot koning, die koning van Assiri&#235;!</p> 
<p><A NAME="an_18:29">18:29</A>&nbsp;So s&#234; die koning: Laat Hisk&#237;a julle nie bedrieg nie, want hy sal julle nie uit sy hand kan red nie.</p> 
<p><A NAME="an_18:30">18:30</A>&nbsp;En Hisk&#237;a moet julle nie op die HERE laat vertrou nie deur te s&#234;: Die HERE sal ons sekerlik red, en hierdie stad sal nie in die hand van die koning van Assiri&#235; oorgegee word nie.</p> 
<p><A NAME="an_18:31">18:31</A>&nbsp;Luister nie na Hisk&#237;a nie; want so s&#234; die koning van Assiri&#235;: Sluit met my vriendskap en trek uit na my toe en eet elkeen van sy wingerdstok en elkeen van sy vyeboom en drink elkeen die water van sy put,</p> 
<p><A NAME="an_18:32">18:32</A>&nbsp;totdat ek julle kom haal na 'n land soos julle land, 'n land van koring en mos, 'n land van brood en wingerde, 'n land van olyfbome en heuning; dan sal julle lewe en nie sterwe nie; en luister nie na Hisk&#237;a nie, want hy verlei julle deur te s&#234;: Die HERE sal ons red.</p> 
<p><A NAME="an_18:33">18:33</A>&nbsp;Het die gode van die nasies elkeen sy land ooit gered uit die hand van die koning van Assiri&#235;?</p> 
<p><A NAME="an_18:34">18:34</A>&nbsp;Waar is die gode van Hamat en Arpad? Waar is die gode van Sefarv&#225;im, Hena en Iwa, dat hulle Samar&#237;a uit my hand kon gered het?</p> 
<p><A NAME="an_18:35">18:35</A>&nbsp;Wie is daar onder al die gode van die lande wat hulle land uit my hand gered het, dat die HERE Jerusalem uit my hand sou red?</p> 
<p><A NAME="an_18:36">18:36</A>&nbsp;Maar die manskappe het stilgebly en hom niks geantwoord nie; want dit was die bevel van die koning: Julle moet hom nie antwoord nie.</p> 
<p><A NAME="an_18:37">18:37</A>&nbsp;Toe het &#201;ljakim, die seun van Hilk&#237;a, wat oor die paleis was, en Sebna, die skrywer, en Joa, die seun van Asaf, die kanselier, met geskeurde klere by Hisk&#237;a gekom en hom die woorde van die r&#225;bsake te kenne gegee.</p> 
<p><A NAME="an_19:1">19:1</A>&nbsp;En toe koning Hisk&#237;a dit hoor, het hy sy klere geskeur en hom met 'n roukleed bedek en in die huis van die HERE gegaan.</p> 
<p><A NAME="an_19:2">19:2</A>&nbsp;Daarna stuur hy &#201;ljakim wat oor die paleis was, en Sebna, die skrywer, en die oudstes van die priesters, met rouklere bedek, na die profeet Jesaja, die seun van Amos.</p> 
<p><A NAME="an_19:3">19:3</A>&nbsp;En hulle s&#234; vir hom: So s&#234; Hisk&#237;a: Vandag is 'n dag van benoudheid en straf en lastering; want die kinders het gekom tot by die geboorte, maar daar is geen krag om te baar nie.</p> 
<p><A NAME="an_19:4">19:4</A>&nbsp;Miskien sal die HERE u God al die woorde hoor van die r&#225;bsake wat deur sy heer, die koning van Assiri&#235;, gestuur is om die lewende God te smaad, en sal Hy hom straf oor die woorde wat die HERE u God gehoor het; hef dan 'n gebed op vir die oorblyfsel wat nog aanwesig is.</p> 
<p><A NAME="an_19:5">19:5</A>&nbsp;En toe die dienaars van koning Hisk&#237;a by Jesaja kom,</p> 
<p><A NAME="an_19:6">19:6</A>&nbsp;s&#234; Jesaja vir hulle: So moet julle jul heer antwoord: So spreek die HERE: Vrees nie vir die woorde wat jy gehoor het, waarmee die dienaars van die koning van Assiri&#235; My gelaster het nie.</p> 
<p><A NAME="an_19:7">19:7</A>&nbsp;Kyk, Ek sal 'n gees in hom gee, dat hy 'n gerug hoor en na sy land terugtrek, en Ek sal hom in sy land deur die swaard laat val.</p> 
<p><A NAME="an_19:8">19:8</A>&nbsp;Daarop het die r&#225;bsake teruggegaan en die koning van Assiri&#235; aangetref terwyl hy besig was om te veg teen Libna; want hy het gehoor dat hy van Lagis af weggetrek het.</p> 
<p><A NAME="an_19:9">19:9</A>&nbsp;En toe hy van Tirh&#225;ka, die koning van Kus, hoor s&#234;: Kyk, hy het uitgetrek om teen u te veg--stuur hy weer boodskappers na Hisk&#237;a met die opdrag:</p> 
<p><A NAME="an_19:10">19:10</A>&nbsp;So moet julle aan Hisk&#237;a, die koning van Juda, s&#234;: Laat u God op wie u vertrou, u nie bedrieg nie deur te s&#234;: Jerusalem sal nie in die hand van die koning van Assiri&#235; oorgegee word nie.</p> 
<p><A NAME="an_19:11">19:11</A>&nbsp;Kyk, u het self gehoor wat die konings van Assiri&#235; aan al die lande gedoen het deur dit met die banvloek te tref, en sou u gered word?</p> 
<p><A NAME="an_19:12">19:12</A>&nbsp;Het die gode van die nasies wat my vaders uitgeroei het, hulle gered--Gosan en Haran en Resef en die kinders van Eden wat in Tel&#225;ssar was?</p> 
<p><A NAME="an_19:13">19:13</A>&nbsp;Waar is die koning van Hamat en die koning van Arpad en die koning van die stad Sefarv&#225;im, van Hena en Iwa?</p> 
<p><A NAME="an_19:14">19:14</A>&nbsp;En toe Hisk&#237;a die brief uit die hand van die boodskappers ontvang en dit gelees het, het hy opgegaan na die huis van die HERE; en Hisk&#237;a het dit voor die aangesig van die HERE uitgesprei.</p> 
<p><A NAME="an_19:15">19:15</A>&nbsp;En Hisk&#237;a het voor die aangesig van die HERE gebid en ges&#234;: HERE, God van Israel, wat op die g&#233;rubs troon, U alleen is die God van al die koninkryke van die aarde, U het die hemel en die aarde gemaak!</p> 
<p><A NAME="an_19:16">19:16</A>&nbsp;o HERE, neig u oor en luister. Open u o&#235;, HERE, en kyk; en hoor die woorde van S&#225;nherib, wat hy gestuur het om die lewende God te smaad!</p> 
<p><A NAME="an_19:17">19:17</A>&nbsp;Waarlik, HERE, die konings van Assiri&#235; het die nasies en hulle land verwoes</p> 
<p><A NAME="an_19:18">19:18</A>&nbsp;en hulle gode in die vuur gegooi; want dit was geen gode nie, maar werk van mensehande, hout en klip; daarom kon hulle dit vernietig.</p> 
<p><A NAME="an_19:19">19:19</A>&nbsp;Verlos ons dan nou tog uit sy hand, HERE onse God, dat al die koninkryke van die aarde kan weet dat U, HERE, alleen God is.</p> 
<p><A NAME="an_19:20">19:20</A>&nbsp;Toe laat Jesaja, die seun van Amos, Hisk&#237;a weet: So spreek die HERE, die God van Israel: Wat jy tot My gebid het insake S&#225;nherib, die koning van Assiri&#235;, het Ek gehoor.</p> 
<p><A NAME="an_19:21">19:21</A>&nbsp;Dit is die woord wat die HERE oor hom gespreek het: Die jonkvrou, die dogter van Sion, verag jou, bespot jou; agter jou skud die dogter van Jerusalem die hoof.</p> 
<p><A NAME="an_19:22">19:22</A>&nbsp;Wie het jy gesmaad en gelaster? En teen wie het jy die stem verhef en jou o&#235; hoogmoedig opgehef? Teen die Heilige van Israel!</p> 
<p><A NAME="an_19:23">19:23</A>&nbsp;Deur jou boodskappers het jy die HERE gesmaad en ges&#234;: Met die menigte van my waens het &#233;k die hoogte van die berge opgeklim, die uithoeke van die L&#237;banon, en ek het sy statige seders, die keur van sy sipresse, omgekap en deurgedring tot in sy diepste skuilhoeke, sy bos wat is soos 'n tuin.</p> 
<p><A NAME="an_19:24">19:24</A>&nbsp;&#201;k het gegrawe en vreemde waters gedrink, en met my voetsole laat ek al die Nylstrome van Egipte opdroog.</p> 
<p><A NAME="an_19:25">19:25</A>&nbsp;Het jy dit nie gehoor nie? Van lankal het Ek dit gereedgemaak, van die dae van die voortyd af beskik. Nou het Ek dit laat kom, dat jy versterkte stede kon verwoes tot puinhope.</p> 
<p><A NAME="an_19:26">19:26</A>&nbsp;En hulle inwoners was magteloos, het verskrik en beskaamd gestaan; hulle was soos plante van die veld en groen grassies, soos gras op die dakke en brandkoring voordat dit are skiet.</p> 
<p><A NAME="an_19:27">19:27</A>&nbsp;Maar Ek ken jou sit en jou uitgaan en jou ingaan en hoe jy teen My raas.</p> 
<p><A NAME="an_19:28">19:28</A>&nbsp;Omdat jy teen My raas en jou trotsheid opgekom het in my ore, daarom sal Ek my haak in jou neus sit en my toom tussen jou lippe en jou terugbring met die pad waarmee jy gekom het.</p> 
<p><A NAME="an_19:29">19:29</A>&nbsp;En dit sal vir jou die teken wees: Eet hierdie jaar wat vanself opslaan, en in die tweede jaar wat dan nog opkom; maar in die derde jaar--saai en oes en plant wingerde en eet die vrugte daarvan.</p> 
<p><A NAME="an_19:30">19:30</A>&nbsp;Dan sal die vrygeraaktes wat oorgebly het van die huis van Juda, weer wortel skiet ondertoe en vrugte dra boontoe.</p> 
<p><A NAME="an_19:31">19:31</A>&nbsp;Want uit Jerusalem sal 'n oorblyfsel uitgaan en vrygeraaktes van die berg Sion. Die ywer van die HERE van die le&#235;rskare sal dit doen.</p> 
<p><A NAME="an_19:32">19:32</A>&nbsp;Daarom, so s&#234; die HERE aangaande die koning van Assiri&#235;: Hy sal in hierdie stad nie inkom en daar geen pyl in skiet en dit met geen skild aanval en daar geen wal teen opgooi nie.</p> 
<p><A NAME="an_19:33">19:33</A>&nbsp;Met die pad wat hy gekom het, sal hy teruggaan; maar in hierdie stad sal hy nie inkom nie, spreek die HERE.</p> 
<p><A NAME="an_19:34">19:34</A>&nbsp;En Ek sal hierdie stad beskut, om dit te verlos, ter wille van My en my kneg Dawid.</p> 
<p><A NAME="an_19:35">19:35</A>&nbsp;En in dieselfde nag het die engel van die HERE uitgetrek en in die laer van die Assiri&#235;rs honderd vyf en tagtig duisend verslaan; en toe hulle die m&#244;re vroeg hul klaarmaak--was dit almal dooie liggame!</p> 
<p><A NAME="an_19:36">19:36</A>&nbsp;En S&#225;nherib, die koning van Assiri&#235;, het opgebreek en weggetrek en teruggegaan en in Ninev&#233; gebly.</p> 
<p><A NAME="an_19:37">19:37</A>&nbsp;En toe hy hom neerbuig in die tempel van sy god Nisrog, het sy seuns Adramm&#233;leg en Sar&#233;ser hom met die swaard neergeslaan; maar hulle het ontvlug na die land Ararat; en sy seun Esar-Haddon het in sy plek koning geword.</p> 
<p><A NAME="an_20:1">20:1</A>&nbsp;In di&#233; dae het Hisk&#237;a dodelik siek geword; en Jesaja, die seun van Amos, die profeet, het by hom gekom en vir hom ges&#234;: So spreek die HERE: Gee bevel aan jou huis, want jy sal sterwe en nie lewe nie.</p> 
<p><A NAME="an_20:2">20:2</A>&nbsp;Toe draai hy sy gesig na die muur, en hy het gebid tot die HERE en ges&#234;:</p> 
<p><A NAME="an_20:3">20:3</A>&nbsp;Ag, HERE, dink tog daaraan dat ek voor u aangesig in trou en met 'n volkome hart gewandel het en gedoen het wat goed is in u o&#235;. En Hisk&#237;a het bitterlik geween.</p> 
<p><A NAME="an_20:4">20:4</A>&nbsp;En Jesaja het die middelste voorhof nog nie uitgegaan nie of die woord van die HERE het tot hom gekom en ges&#234;:</p> 
<p><A NAME="an_20:5">20:5</A>&nbsp;Draai om en s&#234; vir Hisk&#237;a, die vors van my volk: So spreek die HERE, die God van jou vader Dawid: Ek het jou gebed gehoor, Ek het jou trane gesien; kyk, Ek sal jou gesond maak; op die derde dag sal jy opgaan na die huis van die HERE.</p> 
<p><A NAME="an_20:6">20:6</A>&nbsp;En Ek sal vyftien jaar by jou dae byvoeg en jou en hierdie stad uit die hand van die koning van Assiri&#235; red, en ook hierdie stad beskut ter wille van My en my kneg Dawid.</p> 
<p><A NAME="an_20:7">20:7</A>&nbsp;Verder s&#234; Jesaja: Bring 'n vyekoek; en hulle het dit gaan haal en op die sweer gesit, en hy het gesond geword.</p> 
<p><A NAME="an_20:8">20:8</A>&nbsp;Hisk&#237;a het vir Jesaja gevra: Wat is die teken dat die HERE my gesond sal maak, en dat ek op die derde dag sal opgaan na die huis van die HERE?</p> 
<p><A NAME="an_20:9">20:9</A>&nbsp;En Jesaja antwoord: Dit sal vir jou die teken van die kant van die HERE wees dat die HERE die woord sal volbring wat Hy gespreek het: Moet die skaduwee tien grade vooruit gaan, of moet dit tien grade agteruit gaan?</p> 
<p><A NAME="an_20:10">20:10</A>&nbsp;Toe s&#234; Jehisk&#237;a: Dit is maklik vir die skaduwee om tien grade te daal; nee, maar laat die skaduwee teruggaan, tien grade agteruit.</p> 
<p><A NAME="an_20:11">20:11</A>&nbsp;En Jesaja, die profeet, het die HERE aangeroep, en Hy het die skaduwee op die grade waarlangs dit op die grade van Agas se sonnewyser gedaal het, laat teruggaan, tien grade agteruit.</p> 
<p><A NAME="an_20:12">20:12</A>&nbsp;In di&#233; tyd het Ber&#243;dag-B&#225;ladan, die seun van B&#225;ladan, die koning van Babel, 'n brief en 'n geskenk aan Hisk&#237;a gestuur; want hy het gehoor dat Hisk&#237;a siek was.</p> 
<p><A NAME="an_20:13">20:13</A>&nbsp;En Hisk&#237;a het na hulle geluister en hulle sy hele skathuis laat sien, die silwer en die goud en die speserye en die kosbare olie en sy wapenhuis en alles wat in sy skatkamers te vinde was; daar was niks in sy huis of in sy hele ryk wat Hisk&#237;a hulle nie laat sien het nie.</p> 
<p><A NAME="an_20:14">20:14</A>&nbsp;Toe kom die profeet Jesaja na koning Hisk&#237;a en s&#234; vir hom: Wat het hierdie manne ges&#234;, en waarvandaan het hulle na u gekom? En Hisk&#237;a antwoord: Uit 'n ver land het hulle gekom, uit Babel.</p> 
<p><A NAME="an_20:15">20:15</A>&nbsp;En hy s&#234;: Wat het hulle in u huis gesien? En Hisk&#237;a antwoord: Alles wat in my huis is, het hulle gesien; daar is niks in my skatkamers wat ek hulle nie laat sien het nie.</p> 
<p><A NAME="an_20:16">20:16</A>&nbsp;En Jesaja s&#234; vir Hisk&#237;a: Hoor die woord van die HERE!</p> 
<p><A NAME="an_20:17">20:17</A>&nbsp;Kyk, daar kom dae dat alles wat in jou huis is en wat jou vaders tot vandag toe opgehoop het, na Babel weggevoer sal word; daar sal niks oorbly nie, s&#234; die HERE.</p> 
<p><A NAME="an_20:18">20:18</A>&nbsp;En van jou seuns wat uit jou sal voortkom, wat jy sal verwek, sal hulle neem, dat hulle hofdienaars word in die paleis van die koning van Babel.</p> 
<p><A NAME="an_20:19">20:19</A>&nbsp;Toe s&#234; Hisk&#237;a vir Jesaja: Die woord van die HERE wat u gespreek het, is goed. Ook s&#234; hy: Waarom dan nie, as daar maar vrede en bestendigheid in my dae sal wees!</p> 
<p><A NAME="an_20:20">20:20</A>&nbsp;En die verdere geskiedenis van Hisk&#237;a en al sy magtige dade, en hoe hy die dam en die watervoor gemaak en die water in die stad gebring het, is dit nie beskrywe in die Kroniekboek van die konings van Juda nie?</p> 
<p><A NAME="an_20:21">20:21</A>&nbsp;En Hisk&#237;a het ontslaap met sy vaders, en sy seun Manasse het in sy plek koning geword.</p> 
<p><A NAME="an_21:1">21:1</A>&nbsp;Manasse was twaalf jaar oud toe hy koning geword het, en hy het vyf en vyftig jaar in Jerusalem geregeer; en die naam van sy moeder was Hefs&#237;ba.</p> 
<p><A NAME="an_21:2">21:2</A>&nbsp;En hy het gedoen wat verkeerd was in die o&#235; van die HERE, volgens die gruwels van die nasies wat die HERE voor die kinders van Israel uit verdrywe het.</p> 
<p><A NAME="an_21:3">21:3</A>&nbsp;En hy het die hoogtes weer gebou wat sy vader Hisk&#237;a verniel het, en altare opgerig vir Ba&#228;l en 'n heilige boomstam gemaak, soos Agab, die koning van Israel, gemaak het, en hom gebuig voor die hele le&#235;r van die hemel en hulle gedien;</p> 
<p><A NAME="an_21:4">21:4</A>&nbsp;ook het hy altare gebou in die huis van die HERE, waarvan die HERE ges&#234; het: In Jerusalem sal Ek my Naam vestig.</p> 
<p><A NAME="an_21:5">21:5</A>&nbsp;En hy het altare gebou vir die hele le&#235;r van die hemel in altwee die voorhowe van die huis van die HERE;</p> 
<p><A NAME="an_21:6">21:6</A>&nbsp;ook sy seun deur die vuur laat deurgaan en met go&#235;lery en verklarings van voortekens omgegaan en dodebesweerders en waars&#234;ers aangestel; hy het baie gedoen wat verkeerd was in die o&#235; van die HERE om Hom te terg.</p> 
<p><A NAME="an_21:7">21:7</A>&nbsp;Hy het ook 'n gesnede beeld van Asj&#233;ra wat deur hom gemaak is, in die tempel gesit, waarvan die HERE vir Dawid en sy seun Salomo ges&#234; het: In hierdie huis en in Jerusalem wat Ek verkies het uit al die stamme van Israel, sal Ek vir ewig my Naam vestig.</p> 
<p><A NAME="an_21:8">21:8</A>&nbsp;En Ek sal die voet van Israel nie meer laat rondswerwe uit die land wat Ek aan hulle vaders gegee het nie, as hulle net sorgvuldig handel volgens alles wat Ek hulle beveel het, en volgens die hele wet wat my kneg Moses hulle beveel het.</p> 
<p><A NAME="an_21:9">21:9</A>&nbsp;Maar hulle het nie geluister nie; en Manasse het hulle verlei om meer kwaad te doen as die nasies wat die HERE voor die kinders van Israel uit verdelg het.</p> 
<p><A NAME="an_21:10">21:10</A>&nbsp;Toe het die HERE deur die diens van sy knegte, die profete, gespreek en ges&#234;:</p> 
<p><A NAME="an_21:11">21:11</A>&nbsp;Omdat Manasse, die koning van Juda, hierdie gruwels gedoen het--erger as alles wat die Amoriete gedoen het wat voor hom was, en selfs Juda laat sondig het deur sy drekgode--</p> 
<p><A NAME="an_21:12">21:12</A>&nbsp;daarom, so s&#234; die HERE, die God van Israel: Kyk, Ek sal 'n onheil oor Jerusalem en Juda bring, waarvan elkeen wat dit hoor, se twee ore sal tuit.</p> 
<p><A NAME="an_21:13">21:13</A>&nbsp;En Ek sal oor Jerusalem die meetsnoer van Samar&#237;a span en die skietlood van die huis van Agab, en Jerusalem wegvee soos 'n mens 'n skottel uitvee: hy vee dit uit en keer dit onderstebo.</p> 
<p><A NAME="an_21:14">21:14</A>&nbsp;En Ek sal die oorblyfsels van my erfdeel verwerp en hulle in die hand van hul vyande oorgee, sodat hulle vir al hul vyande 'n buit en 'n plundering sal word;</p> 
<p><A NAME="an_21:15">21:15</A>&nbsp;omdat hulle gedoen het wat verkeerd was in my o&#235;, en My gedurig geterg het van die dag af dat hulle vaders uit Egipte uitgetrek het, tot vandag toe.</p> 
<p><A NAME="an_21:16">21:16</A>&nbsp;En Manasse het ook vreeslik baie onskuldige bloed vergiet totdat hy Jerusalem van end tot end daarmee gevul het, behalwe sy sonde waarmee hy Juda laat sondig het om te doen wat verkeerd was in die o&#235; van die HERE.</p> 
<p><A NAME="an_21:17">21:17</A>&nbsp;En die verdere geskiedenis van Manasse en alles wat hy gedoen het, en sy sonde wat hy begaan het, is dit nie beskrywe in die Kroniekboek van die konings van Juda nie?</p> 
<p><A NAME="an_21:18">21:18</A>&nbsp;En Manasse het ontslaap met sy vaders en is begrawe in die tuin van sy huis, in die tuin van Ussa; en sy seun Amon het in sy plek koning geword.</p> 
<p><A NAME="an_21:19">21:19</A>&nbsp;Amon was twee en twintig jaar oud toe hy koning geword het, en hy het twee jaar in Jerusalem geregeer; en die naam van sy moeder was Mesull&#233;met, 'n dogter van Harus, uit Jotba.</p> 
<p><A NAME="an_21:20">21:20</A>&nbsp;En hy het gedoen wat verkeerd was in die o&#235; van die HERE, soos sy vader Manasse gedoen het.</p> 
<p><A NAME="an_21:21">21:21</A>&nbsp;En hy het geheel en al gewandel in die weg wat sy vader bewandel het, en die drekgode gedien wat sy vader gedien het en hom voor hulle neergebuig.</p> 
<p><A NAME="an_21:22">21:22</A>&nbsp;En hy het die HERE, die God van sy vaders, verlaat en nie in die weg van die HERE gewandel nie.</p> 
<p><A NAME="an_21:23">21:23</A>&nbsp;En die dienaars van Amon het 'n sameswering teen hom gesmee en die koning in sy huis omgebring.</p> 
<p><A NAME="an_21:24">21:24</A>&nbsp;Maar die volk van die land het al die samesweerders teen koning Amon doodgeslaan, en die volk van die land het sy seun Jos&#237;a in sy plek koning gemaak.</p> 
<p><A NAME="an_21:25">21:25</A>&nbsp;En die verdere geskiedenis van Amon, wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_21:26">21:26</A>&nbsp;En hy is begrawe in sy graf, in die tuin van Ussa; en sy seun Jos&#237;a het in sy plek koning geword.</p> 
<p><A NAME="an_22:1">22:1</A>&nbsp;Jos&#237;a was agt jaar oud toe hy koning geword het, en het een en dertig jaar in Jerusalem geregeer; en die naam van sy moeder was Jed&#237;da, 'n dogter van Ad&#225;ja, uit Boskat.</p> 
<p><A NAME="an_22:2">22:2</A>&nbsp;En hy het gedoen wat reg was in die o&#235; van die HERE en geheel en al in die weg van sy vader Dawid gewandel en nie regs of links afgewyk nie.</p> 
<p><A NAME="an_22:3">22:3</A>&nbsp;En in die agttiende jaar van koning Jos&#237;a het die koning Safan, die skrywer, die seun van As&#225;lia, die seun van Mes&#250;llam, in die huis van die HERE gestuur en ges&#234;:</p> 
<p><A NAME="an_22:4">22:4</A>&nbsp;Gaan op na Hilk&#237;a, die ho&#235;priester, en laat hy die geld optel wat in die huis van die HERE gebring is, wat die drumpelwagters versamel het uit die volk,</p> 
<p><A NAME="an_22:5">22:5</A>&nbsp;en laat hulle dit oorhandig aan die uitvoerders van die werk wat aangestel is oor die huis van die HERE, sodat hulle dit kan gee aan die wat die werk doen, wat in die huis van die HERE is om die bouvallige plekke van die huis te herstel,</p> 
<p><A NAME="an_22:6">22:6</A>&nbsp;aan die skrynwerkers en bouers en messelaars, en om hout en gekapte klippe te koop om die huis te herstel.</p> 
<p><A NAME="an_22:7">22:7</A>&nbsp;Maar daar is nie met hulle afgereken oor die geld wat in hulle hand gegee is nie, want hulle het met getrouheid gehandel.</p> 
<p><A NAME="an_22:8">22:8</A>&nbsp;Toe s&#234; die ho&#235;priester Hilk&#237;a vir Safan, die skrywer: Ek het die wetboek in die huis van die HERE gevind; en Hilk&#237;a het die boek aan Safan gegee, en hy het dit gelees.</p> 
<p><A NAME="an_22:9">22:9</A>&nbsp;Daarna het Safan, die skrywer, by die koning gekom en die koning antwoord gebring en ges&#234;: U dienaars het die geld uitgeskud wat in die huis te vinde was, en dit oorhandig aan die uitvoerders van die werk wat aangestel is oor die huis van die HERE.</p> 
<p><A NAME="an_22:10">22:10</A>&nbsp;Daarop gee Safan, die skrywer, die koning te kenne en s&#234;: Die priester Hilk&#237;a het my 'n boek gegee. En Safan het dit aan die koning voorgelees.</p> 
<p><A NAME="an_22:11">22:11</A>&nbsp;En toe die koning die woorde van die wetboek hoor, het hy sy klere geskeur;</p> 
<p><A NAME="an_22:12">22:12</A>&nbsp;en die koning het bevel gegee aan Hilk&#237;a, die priester, en Ah&#237;kam, die seun van Safan, en Agbor, die seun van Mig&#225;ja, en Safan, die skrywer, en As&#225;ja, die dienaar van die koning, en ges&#234;:</p> 
<p><A NAME="an_22:13">22:13</A>&nbsp;Gaan raadpleeg die HERE vir my en vir die volk en vir die hele Juda oor die woorde van hierdie boek wat gevind is; want die grimmigheid van die HERE is groot wat teen ons ontvlam het, omdat ons vaders nie geluister het na die woorde van hierdie boek om te handel volgens alles wat ons voorgeskrywe is nie.</p> 
<p><A NAME="an_22:14">22:14</A>&nbsp;Toe gaan die priester Hilk&#237;a en Ah&#237;kam en Agbor en Safan en As&#225;ja na die profetes Hulda, die vrou van Sallum, die seun van Tikwa, die seun van Harhas, die klerebewaarder--sy het in Jerusalem in die Nuwe Stad gewoon--en hulle het met haar gespreek.</p> 
<p><A NAME="an_22:15">22:15</A>&nbsp;En sy s&#234; aan hulle: So spreek die HERE, die God van Israel: S&#234; aan die man wat julle na my gestuur het--</p> 
<p><A NAME="an_22:16">22:16</A>&nbsp;so spreek die HERE: Kyk, Ek bring 'n onheil oor hierdie plek en oor sy inwoners, al die woorde van die boek wat die koning van Juda gelees het;</p> 
<p><A NAME="an_22:17">22:17</A>&nbsp;omdat hulle My verlaat en vir ander gode offerrook laat opgaan het, om My met al hul handewerk te terg; daarom sal my grimmigheid ontvlam teen hierdie plek en nie uitgeblus word nie.</p> 
<p><A NAME="an_22:18">22:18</A>&nbsp;Maar aan die koning van Juda wat julle stuur om die HERE te raadpleeg, aan hom moet julle s&#243; s&#234;: So spreek die HERE, die God van Israel: Wat die woorde betref wat jy gehoor het--</p> 
<p><A NAME="an_22:19">22:19</A>&nbsp;omdat jou hart week is en jy jou voor die aangesig van die HERE verneder het toe jy hoor wat Ek oor hierdie plek en oor sy inwoners gespreek het, dat hulle 'n voorwerp van verbasing en vervloeking sal word, en omdat jy jou klere geskeur en voor my aangesig geween het, daarom het &#201;k ook verhoor, spreek die HERE.</p> 
<p><A NAME="an_22:20">22:20</A>&nbsp;Daarom, kyk, Ek sal jou by jou vaders versamel, en jy sal met vrede in jou graf versamel word, en jou o&#235; sal al die onheil nie aansien wat Ek oor hierdie plek bring nie. En hulle het die koning antwoord gebring.</p> 
<p><A NAME="an_23:1">23:1</A>&nbsp;Toe het die koning gestuur, en hulle het al die oudstes van Juda en Jerusalem by hom versamel.</p> 
<p><A NAME="an_23:2">23:2</A>&nbsp;En die koning het opgegaan in die huis van die HERE en al die manne van Juda en al die inwoners van Jerusalem saam met hom, en die priesters en die profete en die hele volk, klein en groot; en hy het al die woorde van die verbondsboek wat in die huis van die HERE gevind is, voor hulle ore gelees.</p> 
<p><A NAME="an_23:3">23:3</A>&nbsp;En die koning het op die verhoog gaan staan en die verbond voor die aangesig van die HERE gesluit om die HERE te volg en sy gebooie en sy getuienisse en sy insettinge met die hele hart en met die hele siel te onderhou, om die woorde van hierdie verbond wat in hierdie boek geskrywe is, te bevestig. En die hele volk het toegetree tot die verbond.</p> 
<p><A NAME="an_23:4">23:4</A>&nbsp;Toe gee die koning die ho&#235;priester Hilk&#237;a en die priesters van die tweede rang en die drumpelwagters bevel om uit die tempel van die HERE al die voorwerpe uit te bring wat gemaak is vir Ba&#228;l en Asj&#233;ra en die hele le&#235;r van die hemel; en hy het dit buitekant Jerusalem in die velde van Kidron verbrand en die as daarvan na Bet-el laat dra.</p> 
<p><A NAME="an_23:5">23:5</A>&nbsp;En hy het die afgodspriesters uitgeroei wat deur die konings van Juda aangestel was om op die hoogtes in die stede van Juda en in die omgewing van Jerusalem rook te laat opgaan, en ook die wat vir Ba&#228;l, vir die son en die maan en die sterrebeelde en die hele le&#235;r van die hemel offerrook laat opgaan het.</p> 
<p><A NAME="an_23:6">23:6</A>&nbsp;En hy het die Asj&#233;ra uit die huis van die HERE buitekant Jerusalem uitgebring na die spruit Kidron en dit by die spruit Kidron verbrand en dit tot stof vermaal en sy stof gegooi op die algemene begraafplaas.</p> 
<p><A NAME="an_23:7">23:7</A>&nbsp;En hy het die huise van die skandseuns afgebreek wat in die huis van die HERE was, waar die vroue tente geweef het vir Asj&#233;ra.</p> 
<p><A NAME="an_23:8">23:8</A>&nbsp;En hy het al die priesters uit die stede van Juda laat kom en die hoogtes verontreinig waar die priesters offerrook laat opgaan het, van Geba af tot by Bers&#233;ba, en die hoogtes van die poorte afgebreek, die wat by die ingang van die poort van J&#243;sua, die owerste van die stad, was en die wat aan 'n mens se linkerhand in die stadspoort was.</p> 
<p><A NAME="an_23:9">23:9</A>&nbsp;Die priesters van die hoogtes mag egter nie op die altaar van die HERE in Jerusalem geklim het nie, maar hulle het ongesuurde brode onder hulle broers ge&#235;et.</p> 
<p><A NAME="an_23:10">23:10</A>&nbsp;Hy het ook Tofet verontreinig wat in die dal van die kinders van Hinnom was, sodat niemand sy seun of sy dogter vir Molog deur die vuur sou laat deurgaan nie.</p> 
<p><A NAME="an_23:11">23:11</A>&nbsp;En hy het die perde uitgeroei wat die konings van Juda gegee het tot verering van die son, by die ingang van die huis van die HERE, by die kamer van Natan-Meleg, die hofdienaar, in die aanbousel; en die waens van die son het hy met vuur verbrand.</p> 
<p><A NAME="an_23:12">23:12</A>&nbsp;Verder, die altare wat op die dak van die bo-kamer van Agas was, wat die konings van Juda gemaak het, en die altare wat Manasse in die twee voorhowe van die huis van die HERE gemaak het, het die koning afgebreek en dit daarvandaan verbrysel en die stof daarvan in die spruit Kidron gegooi.</p> 
<p><A NAME="an_23:13">23:13</A>&nbsp;En die hoogtes wat oos van Jerusalem was, suid van die Berg van Bederf, wat Salomo, die koning van Israel, gebou het vir Astarte, die verfoeisel van die Sidoni&#235;rs, en vir Kamos, die verfoeisel van die Moabiete, en vir Milkom, die gruwel van die kinders van Ammon, het die koning verontreinig.</p> 
<p><A NAME="an_23:14">23:14</A>&nbsp;Hy het ook die klippilare stukkend gebreek en die heilige boomstamme omgekap en hulle plek met mensbene opgevul.</p> 
<p><A NAME="an_23:15">23:15</A>&nbsp;En ook die altaar wat in Bet-el was, die hoogte wat Jer&#243;beam, die seun van Nebat, gebou het, wat Israel laat sondig het, ook daardie altaar en die hoogte het hy afgebreek en die hoogte verbrand; hy het dit tot stof vermaal en die heilige boomstam verbrand.</p> 
<p><A NAME="an_23:16">23:16</A>&nbsp;En toe Jos&#237;a hom omdraai, sien hy die grafte wat daar op die berg was; en hy het die bene uit die grafte laat haal en op die altaar verbrand en dit verontreinig, volgens die woord van die HERE wat verkondig is deur die man van God wat hierdie woorde uitgeroep het.</p> 
<p><A NAME="an_23:17">23:17</A>&nbsp;Toe s&#234; hy: Wat is dit vir 'n grafsteen wat ek daar sien? En die manne van die stad antwoord hom: Dit is die graf van die man van God wat uit Juda gekom en hierdie dinge uitgeroep het wat teen die altaar van Bet-el gedoen het.</p> 
<p><A NAME="an_23:18">23:18</A>&nbsp;Daarop s&#234; hy: Laat hom met rus, laat niemand sy bene verroer nie. En hulle het sy bene met die bene van die profeet wat uit Samar&#237;a gekom het, met rus gelaat.</p> 
<p><A NAME="an_23:19">23:19</A>&nbsp;En ook al die tempels van die hoogtes wat in die stede van Samar&#237;a was, wat die konings van Israel gebou het om die HERE te terg, het Jos&#237;a afgeskaf en daarmee gehandel ooreenkomstig alles wat hy in Bet-el gedoen het.</p> 
<p><A NAME="an_23:20">23:20</A>&nbsp;En al die priesters van die hoogtes wat daar was, het hy op die altare geslag en mensbene daarop verbrand en na Jerusalem teruggegaan.</p> 
<p><A NAME="an_23:21">23:21</A>&nbsp;Toe gee die koning die hele volk bevel en s&#234;: Hou pasga vir die HERE julle God soos geskrywe is in hierdie verbondsboek.</p> 
<p><A NAME="an_23:22">23:22</A>&nbsp;Want soos hierdie pasga is daar nie een gehou van die dae van die Rigters af wat Israel gerig het, en gedurende al die dae van die konings van Israel en die konings van Juda nie;</p> 
<p><A NAME="an_23:23">23:23</A>&nbsp;maar in die agttiende jaar van koning Jos&#237;a is hierdie pasga vir die HERE in Jerusalem gehou.</p> 
<p><A NAME="an_23:24">23:24</A>&nbsp;Ook het Jos&#237;a die dodebesweerders en die waars&#234;ers en die huisgode en die drekgode en al die verfoeisels wat in die land van Juda en in Jerusalem te sien was, uitgeroei, om die woorde van die wet te bevestig wat geskrywe is in die boek wat die priester Hilk&#237;a in die huis van die HERE gekry het.</p> 
<p><A NAME="an_23:25">23:25</A>&nbsp;En voor hom was daar geen koning soos hy nie wat hom tot die HERE bekeer het met sy hele hart en met sy hele siel en met al sy krag volgens die hele wet van Moses, en n&#225; hom het nie een soos hy opgestaan nie.</p> 
<p><A NAME="an_23:26">23:26</A>&nbsp;Nogtans het die HERE Hom nie afgewend van sy groot toorngloed waarmee sy toorn teen Juda ontvlam het oor al die terginge waarmee Manasse Hom geterg het nie.</p> 
<p><A NAME="an_23:27">23:27</A>&nbsp;En die HERE het ges&#234;: Ek sal Juda ook van my aangesig verwyder soos Ek Israel verwyder het; en Ek sal hierdie stad Jerusalem verwerp wat Ek verkies het, en die huis waarvan Ek ges&#234; het: My Naam sal daar wees.</p> 
<p><A NAME="an_23:28">23:28</A>&nbsp;En die verdere geskiedenis van Jos&#237;a en alles wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_23:29">23:29</A>&nbsp;In sy dae het Farao Nego, die koning van Egipte, teen die koning van Assiri&#235; opgetrek na die Eufraatrivier; en koning Jos&#237;a het hom tegemoetgetrek, maar di&#233; het hom gedood by Meg&#237;ddo net toe hy hom sien.</p> 
<p><A NAME="an_23:30">23:30</A>&nbsp;En sy dienaars het hom dood vervoer van Meg&#237;ddo af en hom in Jerusalem gebring en hom in sy graf begrawe; en die volk van die land het J&#243;ahas, die seun van Jos&#237;a, geneem en hom gesalf en hom in die plek van sy vader koning gemaak.</p> 
<p><A NAME="an_23:31">23:31</A>&nbsp;Drie en twintig jaar was J&#243;ahas oud toe hy koning geword het, en drie maande het hy in Jerusalem geregeer; en die naam van sy moeder was Ham&#250;tal, die dogter van Jerem&#237;a, uit Libna.</p> 
<p><A NAME="an_23:32">23:32</A>&nbsp;En hy het gedoen wat verkeerd was in die o&#235; van die HERE net soos sy vaders gedoen het.</p> 
<p><A NAME="an_23:33">23:33</A>&nbsp;Maar Farao Nego het hom in Ribla, in die land Hamat, gevange gehou, dat hy in Jerusalem nie sou regeer nie, en die land 'n boete opgel&#234; van honderd talente silwer en 'n talent goud.</p> 
<p><A NAME="an_23:34">23:34</A>&nbsp;En Farao Nego het &#201;ljakim, die seun van Jos&#237;a, koning gemaak in die plek van sy vader Jos&#237;a en sy naam verander in J&#243;jakim, maar J&#243;ahas saamgeneem. So het hy dan in Egipte gekom en daar gesterwe.</p> 
<p><A NAME="an_23:35">23:35</A>&nbsp;En die silwer en die goud het J&#243;jakim aan Farao gelewer; maar hy het die grond gewaardeer om die geld volgens die bevel van Farao te lewer; volgens wat elkeen geskat is, het hy die silwer en die goud van die bevolking van die land ingevorder om aan Farao Nego te lewer.</p> 
<p><A NAME="an_23:36">23:36</A>&nbsp;Vyf en twintig jaar was J&#243;jakim oud toe hy koning geword het, en elf jaar het hy in Jerusalem geregeer; en die naam van sy moeder was Seb&#250;dda, 'n dogter van Ped&#225;ja, uit Ruma.</p> 
<p><A NAME="an_23:37">23:37</A>&nbsp;En hy het gedoen wat verkeerd was in die o&#235; van die HERE net soos sy vaders gedoen het.</p> 
<p><A NAME="an_24:1">24:1</A>&nbsp;In sy dae het Nebukadn&#233;sar, die koning van Babel, opgetrek, en J&#243;jakim het drie jaar lank sy dienaar geword; daarna het hy weer teen hom gerebelleer.</p> 
<p><A NAME="an_24:2">24:2</A>&nbsp;Toe stuur die HERE die bendes van die Chalde&#235;rs teen hom en die bendes van die Arame&#235;rs en die bendes van die Moabiete en die bendes van die kinders van Ammon--Hy stuur hulle teen Juda om dit te verdelg volgens die woord van die HERE wat hy gespreek het deur die diens van sy knegte, die profete.</p> 
<p><A NAME="an_24:3">24:3</A>&nbsp;Sekerlik het dit volgens die bevel van die HERE oor Juda gekom, om hulle van sy aangesig te verwyder vanwe&#235; die sondes van Manasse, volgens alles wat hy gedoen het;</p> 
<p><A NAME="an_24:4">24:4</A>&nbsp;en ook oor die onskuldige bloed wat hy vergiet het, sodat hy Jerusalem met onskuldige bloed gevul het; daarom wou die HERE nie vergewe nie.</p> 
<p><A NAME="an_24:5">24:5</A>&nbsp;En die verdere geskiedenis van J&#243;jakim en alles wat hy gedoen het, is dit nie beskrywe in die Kroniekboek van die konings van Juda nie?</p> 
<p><A NAME="an_24:6">24:6</A>&nbsp;En J&#243;jakim het ontslaap met sy vaders, en sy seun J&#243;jagin het in sy plek koning geword.</p> 
<p><A NAME="an_24:7">24:7</A>&nbsp;En die koning van Egipte het nie verder meer uit sy land uitgetrek nie, want die koning van Babel het van die spruit van Egipte af tot by die Eufraatrivier alles geneem wat aan die koning van Egipte behoort het.</p> 
<p><A NAME="an_24:8">24:8</A>&nbsp;Agttien jaar was J&#243;jagin oud toe hy koning geword het, en hy het drie maande in Jerusalem geregeer; en die naam van sy moeder was Neh&#250;sta, 'n dogter van &#201;lnatan, van Jerusalem.</p> 
<p><A NAME="an_24:9">24:9</A>&nbsp;En hy het gedoen wat verkeerd was in die o&#235; van die HERE net soos sy vader gedoen het.</p> 
<p><A NAME="an_24:10">24:10</A>&nbsp;In di&#233; tyd het die dienaars van Nebukadn&#233;sar, die koning van Babel, na Jerusalem opgetrek en die stad is bele&#235;r.</p> 
<p><A NAME="an_24:11">24:11</A>&nbsp;En toe Nebukadn&#233;sar, die koning van Babel, by die stad kom, terwyl sy dienaars dit bele&#235;r,</p> 
<p><A NAME="an_24:12">24:12</A>&nbsp;het J&#243;jagin, die koning van Juda, uitgegaan na die koning van Babel, hy en sy moeder en sy dienaars en sy owerstes en sy hofdienaars, en die koning van Babel het hom gevange geneem in die agtste jaar van sy regering.</p> 
<p><A NAME="an_24:13">24:13</A>&nbsp;En hy het daarvandaan uitgebring al die skatte van die huis van die HERE en die skatte van die huis van die koning en al die goud van die voorwerpe afgesny wat Salomo, die koning van Israel, gemaak het in die tempel van die HERE, soos die HERE gespreek het.</p> 
<p><A NAME="an_24:14">24:14</A>&nbsp;En hy het die hele Jerusalem weggevoer en al die owerstes en al die mense van vermo&#235;, tien duisend ballinge, en al die smede en die slotmakers; niemand het oorgebly nie, behalwe die arm mense van die land.</p> 
<p><A NAME="an_24:15">24:15</A>&nbsp;En hy het J&#243;jagin in ballingskap weggevoer na Babel, en ook die moeder van die koning en die vroue van die koning en sy hofdienaars; ook die magtiges van die land het hy in ballingskap uit Jerusalem na Babel laat gaan.</p> 
<p><A NAME="an_24:16">24:16</A>&nbsp;En al die mense van vermo&#235;, sewe duisend, en die smede en die slotmakers, duisend, almal helde wat oorlog kan voer--di&#233; het die koning van Babel in ballingskap na Babel gebring.</p> 
<p><A NAME="an_24:17">24:17</A>&nbsp;En die koning van Babel het Matt&#225;nja, die oom van J&#243;jagin, in sy plek koning gemaak en sy naam verander in Sedek&#237;a.</p> 
<p><A NAME="an_24:18">24:18</A>&nbsp;Een en twintig jaar was Sedek&#237;a oud toe hy koning geword het, en hy het elf jaar in Jerusalem geregeer; en die naam van sy moeder was Ham&#250;tal, 'n dogter van Jerem&#237;a, uit Libna.</p> 
<p><A NAME="an_24:19">24:19</A>&nbsp;En hy het gedoen wat verkeerd was in die o&#235; van die HERE net soos J&#243;jakim gedoen het.</p> 
<p><A NAME="an_24:20">24:20</A>&nbsp;Want weens die toorn van die HERE het dit oor Jerusalem en Juda gekom, totdat Hy hulle van sy aangesig weggewerp het. En Sedek&#237;a het teen die koning van Babel gerebelleer.</p> 
<p><A NAME="an_25:1">25:1</A>&nbsp;En in die negende jaar van sy regering, in die tiende maand, op die tiende van die maand, het Nebukadn&#233;sar, die koning van Babel, gekom, hy en sy hele le&#235;r, teen Jerusalem en daarteen laer opgeslaan en daarteen skanse rondom gebou.</p> 
<p><A NAME="an_25:2">25:2</A>&nbsp;En die stad het in bele&#235;ring geraak tot die elfde jaar van koning Sedek&#237;a.</p> 
<p><A NAME="an_25:3">25:3</A>&nbsp;Op die negende van die vierde maand, toe die hongersnood sterk was in die stad en die mense van die land geen brood gehad het nie,</p> 
<p><A NAME="an_25:4">25:4</A>&nbsp;is in die stad ingebreek, en al die krygsmanne is in die nag deur die poort, tussen die twee mure wat by die koning se tuin is, terwyl die Chalde&#235;rs rondom teen die stad was; en die koning het getrek op pad na die Vlakte toe.</p> 
<p><A NAME="an_25:5">25:5</A>&nbsp;Maar die le&#235;r van die Chalde&#235;rs het die koning agternagejaag en hom in die vlaktes van J&#233;rigo ingehaal, en sy hele le&#235;r is van hom af verstrooi.</p> 
<p><A NAME="an_25:6">25:6</A>&nbsp;Toe vang hulle die koning en bring hom op na die koning van Babel, na Ribla toe, en hulle het vonnis oor hom uitgespreek.</p> 
<p><A NAME="an_25:7">25:7</A>&nbsp;En hulle het die seuns van Sedek&#237;a voor sy o&#235; geslag. En hy het die o&#235; van Sedek&#237;a laat verblind en hom met koperkettings gebind en hom na Babel gebring.</p> 
<p><A NAME="an_25:8">25:8</A>&nbsp;En in die vyfde maand, op die sewende van die maand--dit was die negentiende jaar van koning Nebukadn&#233;sar, die koning van Babel--het Nebusar&#225;dan, die owerste van die lyfwag, die dienaar van die koning van Babel, in Jerusalem gekom.</p> 
<p><A NAME="an_25:9">25:9</A>&nbsp;En hy het die huis van die HERE en die huis van die koning verbrand; ook al die huise van Jerusalem, ja, elke groot huis met vuur verbrand.</p> 
<p><A NAME="an_25:10">25:10</A>&nbsp;En die hele le&#235;r van die Chalde&#235;rs wat by die owerste van die lyfwag was, het die mure van Jerusalem rondom omgegooi.</p> 
<p><A NAME="an_25:11">25:11</A>&nbsp;En die res van die volk wat in die stad oorgebly het, en die oorlopers wat na die koning van Babel oorgeloop het--die oorblyfsel van die menigte het Nebusar&#225;dan, die owerste van die lyfwag, in ballingskap weggevoer.</p> 
<p><A NAME="an_25:12">25:12</A>&nbsp;Maar uit die armes van die land het die owerste van die lyfwag sommige laat agterbly as wynboere en as landbouers.</p> 
<p><A NAME="an_25:13">25:13</A>&nbsp;Verder het die Chalde&#235;rs die koperpilare wat in die huis van die HERE was, en die afspoelwaentjies en die kopersee wat in die huis van die HERE was, stukkend gebreek en die koper daarvan na Babel weggevoer.</p> 
<p><A NAME="an_25:14">25:14</A>&nbsp;Ook het hulle weggeneem die potte en skoppe en messe en rookpanne en al die kopergereedskap waarmee die diens verrig is.</p> 
<p><A NAME="an_25:15">25:15</A>&nbsp;En die owerste van die lyfwag het weggeneem die vuurpanne en die komme--wat van pure goud en van pure silwer was--</p> 
<p><A NAME="an_25:16">25:16</A>&nbsp;die twee pilare, die een see en die afspoelwaentjies wat Salomo vir die huis van die HERE gemaak het--die koper van al hierdie voorwerpe kon nie geweeg word nie.</p> 
<p><A NAME="an_25:17">25:17</A>&nbsp;Die hoogte van een pilaar was agttien el, en 'n kapiteel van koper was daarop, en die hoogte van die kapiteel was drie el; met vlegwerk en granaatjies op die kapiteel rondom, alles van koper; en net so aan die tweede pilaar, met die vlegwerk.</p> 
<p><A NAME="an_25:18">25:18</A>&nbsp;Verder het die owerste van die lyfwag Ser&#225;ja, die hoofpriester, geneem en Sef&#225;nja, die tweede priester, en die drie drumpelwagters.</p> 
<p><A NAME="an_25:19">25:19</A>&nbsp;En uit die stad het hy geneem een hofdienaar wat oor die krygsmanne aangestel was, en vyf man uit die wat die koning se aangesig gesien het, wat in die stad aanwesig was, en die skrywer van die le&#235;rowerste wat die mense van die land vir krygsdiens oproep, en sestig man van die mense van die land wat in die stad aanwesig was.</p> 
<p><A NAME="an_25:20">25:20</A>&nbsp;Toe Nebusar&#225;dan, die owerste van die lyfwag, hulle neem, het hy hulle na die koning van Babel, na Ribla gebring.</p> 
<p><A NAME="an_25:21">25:21</A>&nbsp;En die koning van Babel het hulle neergeslaan en hulle gedood in Ribla, in die land Hamat. En Juda is uit sy land in ballingskap weggevoer.</p> 
<p><A NAME="an_25:22">25:22</A>&nbsp;En wat die mense betref wat in die land Juda oorgebly het, wat Nebukadn&#233;sar, die koning van Babel, laat agterbly het, oor hulle het hy Ged&#225;lja, die seun van Ah&#237;kam, die seun van Safan, aangestel.</p> 
<p><A NAME="an_25:23">25:23</A>&nbsp;En toe al die owerstes van die le&#235;rs, hulle en die manne, hoor dat die koning van Babel Ged&#225;lja aangestel het, kom hulle na Ged&#225;lja, na Mispa, naamlik: Ismael, die seun van Net&#225;nja, en J&#243;hanan, die seun van Kar&#233;ag, en Ser&#225;ja, die seun van T&#225;nhumet, die Netofatiet, en Ja&#228;s&#225;nja, die seun van die Ma&#228;gatiet, hulle met hul manne.</p> 
<p><A NAME="an_25:24">25:24</A>&nbsp;En Ged&#225;lja het vir hulle en hul manne gesweer en aan hulle ges&#234;: Wees nie bevrees vir die dienaars van die Chalde&#235;rs nie, bly in die land en dien die koning van Babel; dan sal dit met julle goed gaan.</p> 
<p><A NAME="an_25:25">25:25</A>&nbsp;Maar in die sewende maand het Ismael, die seun van Net&#225;nja, die seun van Elis&#225;ma, uit die koninklike geslag, gekom en tien manne saam met hom en Ged&#225;lja doodgeslaan, ook die Jode en die Chalde&#235;rs wat saam met hom in Mispa was.</p> 
<p><A NAME="an_25:26">25:26</A>&nbsp;Toe het die hele volk, klein en groot, hulle gereedgemaak, saam met die owerstes van die le&#235;rs, en na Egipte gegaan, want hulle was bevrees vir die Chalde&#235;rs.</p> 
<p><A NAME="an_25:27">25:27</A>&nbsp;En in die sewe en dertigste jaar van die ballingskap van J&#243;jagin, die koning van Juda, in die twaalfde maand, op die sewe en twintigste van die maand, het Evil-Mer&#243;dag, die koning van Babel, in die jaar van sy troonsbestyging, J&#243;jagin, die koning van Juda, uit die gevangenis verhef.</p> 
<p><A NAME="an_25:28">25:28</A>&nbsp;En hy het vriendelik met hom gespreek en sy stoel gesit bokant die stoel van die konings wat by hom in Babel was.</p> 
<p><A NAME="an_25:29">25:29</A>&nbsp;En hy het sy gevangenisklere verwissel; en hy het gedurigdeur brood voor sy aangesig ge&#235;et, al die dae van sy lewe.</p> 
<p><A NAME="an_25:30">25:30</A>&nbsp;En aangaande sy lewensonderhoud, 'n vaste lewensonderhoud is hom toegestaan deur die koning na die eis van elke dag, al die dae van sy lewe.</p> 
<p><HR>
<CENTER>
<A HREF="ch1">Next: 1 Chronicles</A></CENTER>
</BODY>
</HTML>
