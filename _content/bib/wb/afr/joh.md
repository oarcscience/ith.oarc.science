[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](luk)  [Next](act) 

------------------------------------------------------------------------

### Afrikaans Bible: John

<span id="an_1:1">1:1</span> In die begin was die Woord, en die Woord
was by God, en die Woord was God.

<span id="an_1:2">1:2</span> Hy was in die begin by God.

<span id="an_1:3">1:3</span> Alle dinge het deur Hom ontstaan, en sonder
Hom het nie een ding ontstaan wat ontstaan het nie.

<span id="an_1:4">1:4</span> In Hom was lewe, en die lewe was die lig
van die mense.

<span id="an_1:5">1:5</span> En die lig skyn in die duisternis, en die
duisternis het dit nie oorweldig nie.

<span id="an_1:6">1:6</span> Daar was 'n man van God gestuur, wie se
naam Johannes was.

<span id="an_1:7">1:7</span> Hy het tot 'n getuienis gekom om van die
lig te getuig, sodat almal deur hom sou glo.

<span id="an_1:8">1:8</span> Hy was nie die lig nie, maar hy moes van
die lig getuig.

<span id="an_1:9">1:9</span> Die waaragtige lig wat elke mens verlig,
was aan kom in die wêreld.

<span id="an_1:10">1:10</span> Hy was in die wêreld, en die wêreld het
deur Hom ontstaan, en die wêreld het Hom nie geken nie.

<span id="an_1:11">1:11</span> Hy het na sy eiendom gekom, en sy eie
mense het Hom nie aangeneem nie.

<span id="an_1:12">1:12</span> Maar almal wat Hom aangeneem het, aan
hulle het Hy mag gegee om kinders van God te word, aan hulle wat in sy
Naam glo;

<span id="an_1:13">1:13</span> wat nie uit die bloed of uit die wil van
die vlees of uit die wil van 'n man nie, maar uit God gebore is.

<span id="an_1:14">1:14</span> En die Woord het vlees geword en het
onder ons gewoon--en ons het sy heerlikheid aanskou, 'n heerlikheid soos
van die Eniggeborene wat van die Vader kom--vol van genade en waarheid.

<span id="an_1:15">1:15</span> Johannes getuig van Hom en roep en sê:
Dit was Hy van wie ek gesê het: Hy wat ná my kom, het voor my geword,
want Hy was eerder as ek.

<span id="an_1:16">1:16</span> En uit sy volheid het ons almal ontvang,
ja, genade op genade.

<span id="an_1:17">1:17</span> Want die wet is deur Moses gegee; die
genade en die waarheid het deur Jesus Christus gekom.

<span id="an_1:18">1:18</span> Niemand het ooit God gesien nie; die
eniggebore Seun wat in die boesem van die Vader is, dié het Hom
verklaar.

<span id="an_1:19">1:19</span> En dit is die getuienis van Johannes, toe
die Jode uit Jerusalem priesters en Leviete gestuur het om hom te vra:
Wie is u?

<span id="an_1:20">1:20</span> En hy het erken en nie ontken nie, maar
het erken: Ek is nie die Christus nie.

<span id="an_1:21">1:21</span> Toe vra hulle hom: Wat dan? Is u Elía? En
hy sê: Ek is nie. Is u die profeet? En hy antwoord: Nee.

<span id="an_1:22">1:22</span> Toe sê hulle vir hom: Wie is u? --dat ons
antwoord kan gee aan die wat ons gestuur het. Wat sê u van uself?

<span id="an_1:23">1:23</span> Hy antwoord: Ek is die stem van een wat
roep in die woestyn: Maak die pad van die Here reguit! soos Jesaja, die
profeet, gesê het.

<span id="an_1:24">1:24</span> En die wat gestuur was, was uit die
Fariseërs.

<span id="an_1:25">1:25</span> En hulle vra hom en sê vir hom: Waarom
doop u dan as u nie die Christus of Elía of die profeet is nie?

<span id="an_1:26">1:26</span> Johannes antwoord hulle en sê: Ek doop
met water, maar onder julle staan Hy vir wie julle nie ken nie--

<span id="an_1:27">1:27</span> dit is Hy wat ná my kom, wat voor my
geword het, wie se skoenriem ek nie waardig is om los te maak nie.

<span id="an_1:28">1:28</span> Dit het gebeur in Betábara, oorkant die
Jordaan, waar Johannes besig was om te doop.

<span id="an_1:29">1:29</span> Die volgende dag sien Johannes Jesus na
hom toe kom, en hy sê: Dáár is die Lam van God wat die sonde van die
wêreld wegneem!

<span id="an_1:30">1:30</span> Dit is Hy van wie ek gesê het: Ná my kom
'n man wat voor my geword het, want Hy was eerder as ek.

<span id="an_1:31">1:31</span> En ek het Hom nie geken nie; maar dat Hy
aan Israel openbaar sou word, daarom het ek gekom en met water gedoop.

<span id="an_1:32">1:32</span> En Johannes het getuig en gesê: Ek het
die Gees soos 'n duif uit die hemel sien neerdaal, en Hy het op Hom
gebly.

<span id="an_1:33">1:33</span> En ek het Hom nie geken nie; maar Hy wat
my gestuur het om met water te doop, Hy het aan my gesê: Op wie jy die
Gees sien neerdaal en op Hom bly, dit is Hy wat met die Heilige Gees
doop.

<span id="an_1:34">1:34</span> En ek het gesien en getuig dat Hy die
Seun van God is.

<span id="an_1:35">1:35</span> Die volgende dag het Johannes weer daar
gestaan en twee van sy dissipels;

<span id="an_1:36">1:36</span> en toe hy Jesus sien wandel, sê hy: Dáár
is die Lam van God!

<span id="an_1:37">1:37</span> En die twee dissipels het hom dit hoor sê
en Jesus gevolg.

<span id="an_1:38">1:38</span> En toe Jesus Hom omdraai en hulle sien
volg, sê Hy vir hulle:

<span id="an_1:39">1:39</span> Wat soek julle? En hulle antwoord Hom:
Rabbi--dit wil sê, as dit vertaal word, Meester--waar is U tuis?

<span id="an_1:40">1:40</span>  Hy sê vir hulle: Kom kyk. Hulle het
gegaan en gesien waar Hy tuis was en dié dag by Hom gebly. En dit was
omtrent die tiende uur.

<span id="an_1:41">1:41</span>  Andréas, die broer van Simon Petrus, was
een van die twee wat dit van Johannes gehoor en Hom gevolg het.

<span id="an_1:42">1:42</span>  Hy het eers sy eie broer Simon gekry en
vir hom gesê: Ons het die Messías gevind--dit is, as dit vertaal word,
die Christus.

<span id="an_1:43">1:43</span>  En hy het hom na Jesus gelei. Toe kyk
Jesus hom aan en sê: Jy is Simon, die seun van Jona; jy sal genoem word
Céfas, wat vertaal word Petrus.

<span id="an_1:44">1:44</span>  Die volgende dag wou Jesus na Galiléa
vertrek; en Hy het Filippus gekry en vir hom gesê: Volg My.

<span id="an_1:45">1:45</span>  En Filippus was van Betsáida, uit die
stad van Andréas en Petrus.

<span id="an_1:46">1:46</span>  Filippus het Natánael gekry en vir hom
gesê: Ons het Hom gevind van wie Moses in die wet en ook die profete
geskrywe het: Jesus, die seun van Josef van Násaret.

<span id="an_1:47">1:47</span>  En Natánael sê vir hom: Kan daar uit
Násaret iets goeds wees? Filippus antwoord hom: Kom kyk.

<span id="an_1:48">1:48</span>  Daarop sien Jesus Natánael na Hom toe
kom en sê van hom: Hier is waarlik 'n Israeliet in wie daar geen bedrog
is nie.

<span id="an_1:49">1:49</span>  Natánael sê vir Hom: Waarvandaan ken U
my? Jesus antwoord en sê vir hom: Voordat Filippus jou geroep het toe jy
onder die vyeboom was, het Ek jou gesien.

<span id="an_1:50">1:50</span>  Natánael antwoord en sê vir Hom: Rabbi,
U is die Seun van God, U is die Koning van Israel!

<span id="an_1:51">1:51</span>  Jesus antwoord en sê vir hom: Glo jy
omdat Ek vir jou gesê het: Ek het jou onder die vyeboom gesien? Jy sal
groter dinge sien as dit.

<span id="an_1:52">1:52</span>  En Hy sê vir hom: Voorwaar, voorwaar Ek
sê vir julle, van nou af sal julle die hemel geopend sien en die engele
van God opklim en neerdaal op die Seun van die mens.

<span id="an_2:1">2:1</span> En op die derde dag was daar 'n bruilof te
Kana in Galiléa, en die moeder van Jesus was daar.

<span id="an_2:2">2:2</span> En Jesus en sy dissipels was ook na die
bruilof genooi.

<span id="an_2:3">2:3</span> En toe daar wyn kortkom, sê die moeder van
Jesus vir Hom: Hulle het geen wyn nie.

<span id="an_2:4">2:4</span> Jesus sê vir haar: Vrou, wat het Ek met u
te doen? My uur het nog nie gekom nie.

<span id="an_2:5">2:5</span> Sy moeder sê vir die dienaars: Net wat Hy
vir julle sê, moet julle doen.

<span id="an_2:6">2:6</span> En daar het volgens die reinigingsgebruike
van die Jode ses klipkanne gestaan, wat elkeen twee of drie ankers hou.

<span id="an_2:7">2:7</span> Jesus sê vir hulle: Maak die kanne vol
water. En hulle het hul tot bo toe volgemaak.

<span id="an_2:8">2:8</span> En Hy sê aan hulle: Skep nou uit en bring
dit vir die hoofdienaar. En hulle het dit gebring.

<span id="an_2:9">2:9</span> En toe die hoofdienaar die water proe wat
wyn geword het--en hy het nie geweet waarvandaan dit was nie, maar die
dienaars wat die water geskep het, het geweet--roep die hoofdienaar die
bruidegom

<span id="an_2:10">2:10</span> en sê vir hom: Elke mens sit eers die
goeie wyn op en, wanneer hulle goed gedrink het, dan die slegste; maar u
het die goeie wyn tot nou toe bewaar.

<span id="an_2:11">2:11</span> Hierdie eerste een van sy tekens het
Jesus te Kana in Galiléa gedoen; en Hy het sy heerlikheid geopenbaar, en
sy dissipels het in Hom geglo.

<span id="an_2:12">2:12</span> Daarna het Hy na Kapérnaüm afgegaan, Hy
en sy moeder en sy broers en sy dissipels, en hulle het daar nie baie
dae gebly nie.

<span id="an_2:13">2:13</span> En die pasga van die Jode was naby, en
Jesus het opgegaan na Jerusalem.

<span id="an_2:14">2:14</span> En Hy het in die tempel gevind die wat
beeste en skape en duiwe verkoop, en die geldwisselaars wat daar sit.

<span id="an_2:15">2:15</span> En Hy het 'n sweep van toutjies gemaak en
almal uit die tempel uitgedrywe, ook die skape en die beeste, en die
kleingeld van die wisselaars het Hy uitgegooi en hulle tafels omgekeer.

<span id="an_2:16">2:16</span> En vir die duiweverkopers het Hy gesê:
Neem daardie dinge hier weg; moenie die huis van my Vader 'n handelshuis
maak nie.

<span id="an_2:17">2:17</span> En sy dissipels het onthou dat daar
geskrywe is: Die ywer vir u huis het my verteer.

<span id="an_2:18">2:18</span> Toe antwoord die Jode en sê vir Hom:
Watter teken toon U aan ons, dat U hierdie dinge doen?

<span id="an_2:19">2:19</span> Jesus antwoord en sê vir hulle: Breek
hierdie tempel af, en in drie dae sal Ek dit oprig.

<span id="an_2:20">2:20</span> En die Jode sê: Ses en veertig jaar lank
is aan hierdie tempel gebou, en U, sal U dit in drie dae oprig?

<span id="an_2:21">2:21</span> Maar Hy het oor die tempel van sy liggaam
gespreek.

<span id="an_2:22">2:22</span> En toe Hy opgestaan het uit die dode, het
sy dissipels onthou dat Hy dit vir hulle gesê het; en hulle het die
Skrif geglo en die woord wat Jesus gespreek het.

<span id="an_2:23">2:23</span> En toe Hy in Jerusalem was op die pasga
gedurende die fees, het baie in sy Naam geglo, omdat hulle die tekens
gesien het wat Hy doen.

<span id="an_2:24">2:24</span> Maar Jesus self het Hom aan hulle nie
toevertrou nie, omdat Hy almal geken het

<span id="an_2:25">2:25</span> en omdat Hy nie nodig gehad het dat
iemand van die mens sou getuig nie; want Hy self het geweet wat in die
mens is.

<span id="an_3:1">3:1</span> En daar was 'n man uit die Fariseërs met
die naam van Nikodémus, 'n owerste van die Jode.

<span id="an_3:2">3:2</span> Hy het in die nag na Jesus gekom en vir Hom
gesê: Rabbi, ons weet dat U 'n leraar is wat van God gekom het, want
niemand kan hierdie tekens doen wat U doen as God nie met hom is nie.

<span id="an_3:3">3:3</span> Jesus antwoord en sê vir hom: Voorwaar,
voorwaar Ek sê vir jou, as iemand nie weer gebore word nie, kan hy die
koninkryk van God nie sien nie.

<span id="an_3:4">3:4</span> Nikodémus sê vir Hom: Hoe kan 'n mens as hy
oud is, gebore word? Hy kan tog nie 'n tweede keer in die skoot van sy
moeder ingaan en gebore word nie?

<span id="an_3:5">3:5</span> Jesus antwoord: Voorwaar, voorwaar Ek sê
vir jou, as iemand nie gebore word uit water en Gees nie, kan hy in die
koninkryk van God nie ingaan nie.

<span id="an_3:6">3:6</span> Wat uit die vlees gebore is, is vlees; en
wat uit die Gees gebore is, is gees.

<span id="an_3:7">3:7</span> Moenie jou verwonder dat Ek vir jou gesê
het, julle moet weer gebore word nie.

<span id="an_3:8">3:8</span> Die wind waai waar hy wil, en jy hoor sy
geluid, maar jy weet nie vanwaar hy kom en waarheen hy gaan nie. So is
elkeen wat uit die Gees gebore is.

<span id="an_3:9">3:9</span> Nikodémus antwoord en sê vir Hom: Hoe kan
hierdie dinge gebeur?

<span id="an_3:10">3:10</span> Jesus antwoord en sê vir hom: Jy is die
leraar van Israel en jy weet hierdie dinge nie?

<span id="an_3:11">3:11</span> Voorwaar, voorwaar Ek sê vir jou, ons
spreek wat ons weet en ons getuig van wat ons gesien het, en julle neem
ons getuienis nie aan nie.

<span id="an_3:12">3:12</span> As Ek julle van die aardse dinge vertel
en julle nie glo nie, hoe sal julle glo as Ek julle van die hemelse
vertel?

<span id="an_3:13">3:13</span> En niemand het opgevaar in die hemel nie,
behalwe Hy wat uit die hemel neergedaal het, naamlik die Seun van die
mens wat in die hemel is.

<span id="an_3:14">3:14</span> En soos Moses die slang in die woestyn
verhoog het, so moet die Seun van die mens verhoog word,

<span id="an_3:15">3:15</span> sodat elkeen wat in Hom glo, nie verlore
mag gaan nie, maar die ewige lewe kan hê.

<span id="an_3:16">3:16</span> Want so lief het God die wêreld gehad,
dat Hy sy eniggebore Seun gegee het, sodat elkeen wat in Hom glo, nie
verlore mag gaan nie, maar die ewige lewe kan hê.

<span id="an_3:17">3:17</span> Want God het sy Seun in die wêreld
gestuur nie om die wêreld te veroordeel nie, maar dat die wêreld deur
Hom gered kan word.

<span id="an_3:18">3:18</span> Hy wat in Hom glo, word nie veroordeel
nie; maar hy wat nie glo nie, is alreeds veroordeel omdat hy nie geglo
het in die Naam van die eniggebore Seun van God nie.

<span id="an_3:19">3:19</span> En dit is die oordeel: dat die lig in die
wêreld gekom het, en die mense het die duisternis liewer gehad as die
lig; want hulle werke was boos.

<span id="an_3:20">3:20</span> Want elkeen wat kwaad doen, haat die lig
en kom nie na die lig nie, dat sy werke nie bestraf mag word nie.

<span id="an_3:21">3:21</span> Maar hy wat die waarheid doen, kom na die
lig, sodat sy werke openbaar kan word, dat hulle in God gedoen is.

<span id="an_3:22">3:22</span> Hierna het Jesus en sy dissipels na die
land van Judéa gegaan, en Hy het daar met hulle vertoef en gedoop.

<span id="an_3:23">3:23</span> En Johannes was ook besig om te doop in
Enon naby Salim, omdat daar baie water was. En die mense het daar gekom
en is gedoop.

<span id="an_3:24">3:24</span> Want Johannes was nog nie in die
gevangenis gewerp nie.

<span id="an_3:25">3:25</span> Daar het toe van die kant van die
dissipels van Johannes 'n redenasie met die Jode ontstaan oor die
reiniging.

<span id="an_3:26">3:26</span> En hulle het na Johannes gekom en vir hom
gesê: Rabbi, Hy wat saam met u oorkant die Jordaan was, van wie u getuig
het, kyk, Hy doop, en almal gaan na Hom toe.

<span id="an_3:27">3:27</span> Johannes antwoord en sê: 'n Mens kan niks
aanneem as dit hom nie uit die hemel gegee is nie.

<span id="an_3:28">3:28</span> Julle is self my getuies dat ek gesê het:
Ek is nie die Christus nie; maar dat ek voor Hom uitgestuur is.

<span id="an_3:29">3:29</span> Hy wat die bruid het, is die bruidegom;
maar die vriend van die bruidegom wat na hom staan en luister, verbly
hom baie oor die stem van die bruidegom. So is dan hierdie blydskap van
my volkome.

<span id="an_3:30">3:30</span> Hy moet meer word, maar ek minder.

<span id="an_3:31">3:31</span> Hy wat van bo kom, is bo almal; hy wat
uit die aarde is, is uit die aarde en praat uit die aarde. Hy wat uit
die hemel kom, is bo almal.

<span id="an_3:32">3:32</span> En wat Hy gesien en gehoor het, dit
getuig Hy; en niemand neem sy getuienis aan nie.

<span id="an_3:33">3:33</span> Wie sy getuienis aangeneem het, het sy
seël daarop gesit dat God waaragtig is.

<span id="an_3:34">3:34</span> Want Hy wat God gestuur het, spreek die
woorde van God; want God gee Hom die Gees nie met mate nie.

<span id="an_3:35">3:35</span> Die Vader het die Seun lief en het alles
in sy hand gegee.

<span id="an_3:36">3:36</span> Hy wat in die Seun glo, het die ewige
lewe; maar hy wat die Seun ongehoorsaam is, sal die lewe nie sien nie,
maar die toorn van God bly op hom.

<span id="an_4:1">4:1</span> Toe die Here dan verneem dat die Fariseërs
gehoor het dat Jesus meer dissipels maak en doop as Johannes--

<span id="an_4:2">4:2</span> alhoewel Jesus self nie gedoop het nie,
maar sy dissipels--

<span id="an_4:3">4:3</span> het Hy Judéa verlaat en weer na Galiléa
gegaan.

<span id="an_4:4">4:4</span> En Hy moes deur Samaría gaan.

<span id="an_4:5">4:5</span> Hy kom toe by 'n stad van Samaría wat Sígar
genoem word, naby die stuk grond wat Jakob aan sy seun Josef gegee het.

<span id="an_4:6">4:6</span> En die fontein van Jakob was daar. Jesus
het toe, omdat Hy moeg was van die reis, somaar by die fontein gaan sit.
Dit was omtrent die sesde uur.

<span id="an_4:7">4:7</span> Daar kom 'n vrou uit Samaría om water te
skep. Jesus sê vir haar: Gee vir My water om te drink--

<span id="an_4:8">4:8</span> want sy dissipels het na die stad gegaan om
voedsel te koop.

<span id="an_4:9">4:9</span> En die Samaritaanse vrou sê vir Hom: Hoe is
dit dat U wat 'n Jood is, van my vra om te drink terwyl ek 'n
Samaritaanse vrou is? Want die Jode hou geen gemeenskap met die
Samaritane nie.

<span id="an_4:10">4:10</span> Jesus antwoord en sê vir haar: As jy die
gawe van God geken het en geweet het wie Hy is wat vir jou sê: Gee vir
My water om te drink, sou jy Hom gevra het en Hy sou vir jou lewende
water gegee het.

<span id="an_4:11">4:11</span> Die vrou sê vir Hom: Here, U het nie eens
'n skepding nie, en die put is diep; waarvandaan kry U dan die lewende
water?

<span id="an_4:12">4:12</span> U is tog nie groter as ons vader Jakob
nie, wat die put aan ons gegee het en self daaruit gedrink het, en sy
seuns en sy vee?

<span id="an_4:13">4:13</span> Jesus antwoord en sê vir haar: Elkeen wat
van hierdie water drink, sal weer dors kry;

<span id="an_4:14">4:14</span> maar elkeen wat drink van die water wat
Ek hom sal gee, sal in ewigheid nooit dors kry nie, maar die water wat
Ek hom sal gee, sal in hom word 'n fontein van water wat opspring tot in
die ewige lewe.

<span id="an_4:15">4:15</span> Die vrou sê vir Hom: Here, gee my daardie
water, sodat ek nie dors kry en hier hoef te kom skep nie.

<span id="an_4:16">4:16</span> Jesus sê vir haar: Gaan roep jou man en
kom hier.

<span id="an_4:17">4:17</span> Die vrou antwoord en sê: Ek het nie 'n
man nie. Jesus sê vir haar: Jy het reg gesê: Ek het nie 'n man nie;

<span id="an_4:18">4:18</span> want jy het vyf mans gehad; en die een
wat jy nou het, is nie jou man nie. Dit het jy met waarheid gesê.

<span id="an_4:19">4:19</span> Die vrou sê vir Hom: Here, ek sien dat U
'n profeet is.

<span id="an_4:20">4:20</span> Ons vaders het op hierdie berg aanbid, en
julle sê dat die plek waar ons behoort te aanbid, in Jerusalem is.

<span id="an_4:21">4:21</span> Jesus sê vir haar: Vrou, glo My, daar kom
'n uur wanneer julle nie op hierdie berg en ook nie in Jerusalem die
Vader sal aanbid nie.

<span id="an_4:22">4:22</span> Julle aanbid wat julle nie weet nie; ons
aanbid wat ons weet, want die saligheid is uit die Jode.

<span id="an_4:23">4:23</span> Maar daar kom 'n uur, en dit is nou,
wanneer die ware aanbidders die Vader in gees en waarheid sal aanbid;
want die Vader soek ook mense wat Hom só aanbid.

<span id="an_4:24">4:24</span> God is Gees; en die wat Hom aanbid, moet
in gees en waarheid aanbid.

<span id="an_4:25">4:25</span> Die vrou sê vir Hom: Ek weet dat die
Messías kom, Hy wat Christus genoem word. Wanneer Hy kom, sal Hy ons
alles verkondig.

<span id="an_4:26">4:26</span> Jesus sê vir haar: Dit is Ek wat met jou
spreek!

<span id="an_4:27">4:27</span> En op dié oomblik het sy dissipels gekom
en hulle verwonder dat Hy met 'n vrou in gesprek was. Tog het niemand
gesê: Wat verlang U nie? of: Waarom spreek U met haar?

<span id="an_4:28">4:28</span> Die vrou het toe haar waterkan laat staan
en na die stad gegaan en vir die mense gesê:

<span id="an_4:29">4:29</span> Kom kyk 'n man wat my alles vertel het
wat ek gedoen het. Is Hy nie miskien die Christus nie?

<span id="an_4:30">4:30</span> Hulle het toe uit die stad gegaan en na
Hom gekom.

<span id="an_4:31">4:31</span> En intussen het sy dissipels by Hom
aangedring en gesê: Rabbi, eet.

<span id="an_4:32">4:32</span> Maar Hy sê vir hulle: Ek het voedsel om
te eet waar julle nie van weet nie.

<span id="an_4:33">4:33</span> Die dissipels sê toe vir mekaar: Het
iemand dan vir Hom ete gebring?

<span id="an_4:34">4:34</span> Jesus sê vir hulle: My voedsel is om die
wil te doen van Hom wat My gestuur het en om sy werk te volbring.

<span id="an_4:35">4:35</span> Sê julle nie: Dit is nog vier maande, dan
kom die oes nie? Kyk, Ek sê vir julle, slaan julle oë op en aanskou die
lande dat hulle al wit is vir die oes.

<span id="an_4:36">4:36</span> En hy wat maai, ontvang loon en vergader
vrug vir die ewige lewe, sodat die saaier en die maaier saam bly kan
wees.

<span id="an_4:37">4:37</span> Want hierin is die woord waar: Dit is een
wat saai, en 'n ander wat maai.

<span id="an_4:38">4:38</span> Ek het julle gestuur om te maai waar
julle nie aan gewerk het nie. Ander het gewerk, en julle het in hulle
arbeid ingegaan.

<span id="an_4:39">4:39</span> En baie van die Samaritane uit daardie
stad het in Hom geglo oor die woord van die vrou wat getuig het: Hy het
my alles vertel wat ek gedoen het.

<span id="an_4:40">4:40</span> Toe die Samaritane dan by Hom kom, het
hulle by Hom aangedring om by hulle te bly; en Hy het daar twee dae
gebly.

<span id="an_4:41">4:41</span> En baie meer het op grond van sy woord
geglo

<span id="an_4:42">4:42</span> en aan die vrou gesê: Ons glo nie meer op
grond van wat jy gesê het nie, want ons het self gehoor en ons weet dat
Hy waarlik die Christus, die Saligmaker van die wêreld, is.

<span id="an_4:43">4:43</span> En ná die twee dae het Hy daarvandaan
weggegaan en na Galiléa vertrek.

<span id="an_4:44">4:44</span> Want Jesus self het getuig dat 'n profeet
in sy eie vaderland geen eer ontvang nie.

<span id="an_4:45">4:45</span> Toe Hy dan in Galiléa kom, het die
Galiléërs Hom ontvang, omdat hulle alles gesien het wat Hy in Jerusalem
op die fees gedoen het; want hulle het ook na die fees gegaan.

<span id="an_4:46">4:46</span> Jesus het dan weer gekom te Kana in
Galiléa, waar Hy die water wyn gemaak het. En daar was 'n sekere
koninklike beampte wie se seun in Kapérnaüm siek was.

<span id="an_4:47">4:47</span> Toe hy hoor dat Jesus uit Judéa in
Galiléa gekom het, gaan hy na Hom en vra Hom om af te kom en sy seun
gesond te maak, want hy het op sterwe gelê.

<span id="an_4:48">4:48</span> Jesus sê toe vir hom: As julle nie tekens
en wonders sien nie, sal julle nooit glo nie.

<span id="an_4:49">4:49</span> Die koninklike beampte sê vir Hom: Here,
kom af voordat my kind sterwe.

<span id="an_4:50">4:50</span> Jesus antwoord hom: Gaan, jou seun lewe!
En die man het die woord geglo wat Jesus vir hom gesê het, en hy het
gegaan.

<span id="an_4:51">4:51</span> En toe hy al op pad was huis toe, kom sy
diensknegte hom tegemoet en bring die berig en sê: U kind lewe!

<span id="an_4:52">4:52</span> Hy verneem toe van hulle die uur waarop
hy beter geword het. En hulle sê vir hom: Gister, die sewende uur, het
die koors hom verlaat.

<span id="an_4:53">4:53</span> Die vader merk toe dat dit daardie uur
was waarop Jesus vir hom gesê het: Jou seun lewe! En hy het self geglo
en sy hele huis.

<span id="an_4:54">4:54</span> Hierdie tweede teken weer het Jesus
gedoen toe Hy uit Judéa in Galiléa gekom het.

<span id="an_5:1">5:1</span> Hierna was daar 'n fees van die Jode, en
Jesus het opgegaan na Jerusalem.

<span id="an_5:2">5:2</span> En daar is in Jerusalem by die Skaapspoort
'n bad met vyf pilaargange wat in Hebreeus Betésda genoem word.

<span id="an_5:3">5:3</span> Daarin het 'n groot menigte siekes gelê,
blindes en kreupeles en lammes, wat op die roering van die water gewag
het.

<span id="an_5:4">5:4</span> Want 'n engel het op bepaalde tye in die
bad neergedaal en die water geroer. Die een wat dan die eerste ingaan ná
die roering van die water, het gesond geword, aan watter siekte hy ook
al gely het.

<span id="an_5:5">5:5</span> En 'n sekere man was daar, wat agt en
dertig jaar aan sy siekte gely het.

<span id="an_5:6">5:6</span> Toe Jesus hom sien lê, terwyl Hy geweet het
dat hy al 'n lang tyd siek was, sê Hy vir hom: Wil jy gesond word?

<span id="an_5:7">5:7</span> Die sieke antwoord Hom: Here, ek het
niemand om my in die bad te sit as die water geroer word nie; en
onderwyl ek kom, gaan 'n ander een voor my in.

<span id="an_5:8">5:8</span> Jesus sê vir hom: Staan op, neem jou bed op
en loop.

<span id="an_5:9">5:9</span> En dadelik het die man gesond geword en sy
bed opgeneem en geloop. En daardie dag was dit sabbat.

<span id="an_5:10">5:10</span> Die Jode sê toe vir hom wat genees was:
Dit is sabbat; dit is jou nie geoorloof om jou bed te dra nie.

<span id="an_5:11">5:11</span> Hy antwoord hulle: Hy wat my gesond
gemaak het, Hy het vir my gesê: Neem jou bed op en loop.

<span id="an_5:12">5:12</span> Toe vra hulle hom: Wie is die man wat vir
jou gesê het: Neem jou bed op en loop?

<span id="an_5:13">5:13</span> Maar hy wat gesond geword het, het nie
geweet wie dit was nie; want Jesus het Hom verwyder, omdat daar 'n skare
op die plek was.

<span id="an_5:14">5:14</span> Daarna het Jesus hom in die tempel gekry
en vir hom gesê: Kyk, jy het gesond geword; moenie meer sondig nie,
sodat daar nie iets ergers met jou gebeur nie.

<span id="an_5:15">5:15</span> Die man het gegaan en aan die Jode vertel
dat dit Jesus was wat hom gesond gemaak het.

<span id="an_5:16">5:16</span> En hieroor het die Jode Jesus vervolg en
probeer om Hom dood te maak, omdat Hy dit op die sabbat gedoen het.

<span id="an_5:17">5:17</span> En Jesus het hulle geantwoord: My Vader
werk tot nou toe, en Ek werk ook.

<span id="an_5:18">5:18</span> Hieroor het die Jode toe nog meer probeer
om Hom dood te maak, omdat Hy nie alleen die sabbat gebreek het nie,
maar ook God sy eie Vader genoem het en Hom met God gelykgestel het.

<span id="an_5:19">5:19</span> Jesus het toe geantwoord en vir hulle
gesê: Voorwaar, voorwaar Ek sê vir julle, die Seun kan niks uit Homself
doen tensy Hy die Vader dit sien doen nie. Want alles wat Hy doen, dit
doen die Seun ook net so.

<span id="an_5:20">5:20</span> Want die Vader het die Seun lief en toon
Hom alles wat Hy self doen. En groter werke as hierdie sal Hy Hom toon,
sodat julle verwonderd kan wees.

<span id="an_5:21">5:21</span> Want soos die Vader die dode opwek en
lewend maak, so maak ook die Seun lewend wie Hy wil.

<span id="an_5:22">5:22</span> Want die Vader oordeel ook niemand nie,
maar het die hele oordeel aan die Seun gegee,

<span id="an_5:23">5:23</span> sodat almal die Seun kan eer net soos
hulle die Vader eer. Wie die Seun nie eer nie, eer nie die Vader wat Hom
gestuur het nie.

<span id="an_5:24">5:24</span> Voorwaar, voorwaar Ek sê vir julle, wie
my woord hoor en Hom glo wat My gestuur het, het die ewige lewe en kom
nie in die oordeel nie, maar het oorgegaan uit die dood in die lewe.

<span id="an_5:25">5:25</span> Voorwaar, voorwaar Ek sê vir julle, daar
kom 'n uur, en dit is nou, wanneer die dode die stem van die Seun van
God sal hoor; en die wat dit gehoor het, sal lewe.

<span id="an_5:26">5:26</span> Want soos die Vader lewe het in Homself,
so het Hy aan die Seun ook gegee om lewe in Homself te hê.

<span id="an_5:27">5:27</span> En Hy het Hom mag gegee om ook te
oordeel, omdat Hy die Seun van die mens is.

<span id="an_5:28">5:28</span> Moenie julle hieroor verwonder nie. Want
daar kom 'n uur wanneer almal wat in die grafte is, sy stem sal hoor

<span id="an_5:29">5:29</span> en sal uitgaan, die wat goed gedoen het,
tot die opstanding van die lewe, en die wat kwaad gedoen het, tot die
opstanding van die veroordeling.

<span id="an_5:30">5:30</span> Ek kan uit Myself niks doen nie. Soos Ek
hoor, oordeel Ek; en my oordeel is regverdig, omdat Ek nie my wil soek
nie, maar die wil van die Vader wat My gestuur het.

<span id="an_5:31">5:31</span> As Ek van Myself getuig, is my getuienis
nie waar nie.

<span id="an_5:32">5:32</span> Daar is 'n ander Een wat van My getuig,
en Ek weet dat die getuienis wat Hy van My getuig, waar is.

<span id="an_5:33">5:33</span> Julle het na Johannes gestuur, en hy het
vir die waarheid getuig.

<span id="an_5:34">5:34</span> Maar Ek neem die getuienis van 'n mens
nie aan nie; maar Ek sê dit, dat julle gered kan word.

<span id="an_5:35">5:35</span> Hy was die lamp wat brand en skyn, en
julle was gewillig om julle vir 'n tyd in sy lig te verbly.

<span id="an_5:36">5:36</span> Maar Ek het 'n groter getuienis as dié
van Johannes, want die werke wat die Vader My gegee het om te volbring,
die werke self wat Ek doen, getuig van My dat die Vader My gestuur het.

<span id="an_5:37">5:37</span> En die Vader wat My gestuur het, Hy het
van My getuig. Julle het nog nooit sy stem gehoor of sy gedaante gesien
nie.

<span id="an_5:38">5:38</span> En julle het sy woord nie as iets
blywends in julle nie, omdat julle Hom wat Hy gestuur het, nie glo nie.

<span id="an_5:39">5:39</span> Julle ondersoek die Skrifte, omdat julle
meen dat julle daarin die ewige lewe het; en dit is dié wat van My
getuig.

<span id="an_5:40">5:40</span> En julle wil nie na My kom om die lewe te
hê nie.

<span id="an_5:41">5:41</span> Eer neem Ek van die mense nie aan nie.

<span id="an_5:42">5:42</span> Maar Ek ken julle, dat julle die liefde
van God in julle nie het nie.

<span id="an_5:43">5:43</span> Ek het gekom in die Naam van my Vader, en
julle neem My nie aan nie. As 'n ander een in sy eie naam kom, hóm sal
julle aanneem.

<span id="an_5:44">5:44</span> Hoe kan julle glo wat van mekaar eer
aanneem, en die eer wat van die enige God kom, soek julle nie?

<span id="an_5:45">5:45</span> Moenie dink dat Ek julle by die Vader sal
beskuldig nie. Daar is een wat julle beskuldig--Moses op wie julle
gehoop het.

<span id="an_5:46">5:46</span> Maar as julle Moses geglo het, sou julle
My glo, want hy het van My geskrywe.

<span id="an_5:47">5:47</span> En as julle sy geskrifte nie glo nie, hoe
sal julle my woorde glo?

<span id="an_6:1">6:1</span> Daarna het Jesus na die oorkant van die see
van Galiléa, dit is, van Tibérias, gegaan;

<span id="an_6:2">6:2</span> en 'n groot menigte het Hom gevolg, omdat
hulle sy tekens gesien het wat Hy aan die siekes doen.

<span id="an_6:3">6:3</span> En Jesus het op die berg geklim en daar met
sy dissipels gaan sit.

<span id="an_6:4">6:4</span> En die pasga, die fees van die Jode, was
naby.

<span id="an_6:5">6:5</span> Toe Jesus dan sy oë opslaan en sien dat 'n
groot menigte na Hom kom, sê Hy vir Filippus: Waarvandaan sal ons brood
koop, sodat hierdie mense kan eet?

<span id="an_6:6">6:6</span> Maar Hy het dit gesê om hom op die proef te
stel, want Hy het self geweet wat Hy wou doen.

<span id="an_6:7">6:7</span> Filippus antwoord Hom: Brood vir twee
honderd pennings sal nie genoeg wees vir hulle, sodat elkeen van hulle
'n stukkie kan kry nie.

<span id="an_6:8">6:8</span> Een van sy dissipels, Andréas, Simon Petrus
se broer, sê vir Hom:

<span id="an_6:9">6:9</span> Hier is 'n seuntjie wat vyf garsbrode en
twee vissies het, maar wat is dit vir so baie mense?

<span id="an_6:10">6:10</span> En Jesus sê: Laat die mense gaan sit. En
daar was baie gras op dié plek. Die manne het toe gaan sit, omtrent vyf
duisend in getal.

<span id="an_6:11">6:11</span> En Jesus het die brode geneem, en nadat
Hy gedank het, deel Hy dit uit aan die dissipels en die dissipels aan
die wat daar sit; so ook van die vissies, soveel as hulle wou hê.

<span id="an_6:12">6:12</span> En nadat hulle versadig was, sê Hy vir sy
dissipels: Maak die brokstukke bymekaar wat oorgeskiet het, sodat niks
verlore gaan nie.

<span id="an_6:13">6:13</span> Hulle maak toe bymekaar en het twaalf
mandjies gevul met brokstukke van die vyf garsbrode wat oorgeskiet het
by die wat geëet het.

<span id="an_6:14">6:14</span> Toe die mense dan die teken sien wat
Jesus gedoen het, sê hulle: Hy is waarlik die profeet wat in die wêreld
sou kom.

<span id="an_6:15">6:15</span> En toe Jesus merk dat hulle wou kom en
Hom met geweld neem om Hom koning te maak, het Hy weer weggegaan na die
berg, Hy alleen.

<span id="an_6:16">6:16</span> En toe dit aand geword het, het sy
dissipels afgegaan na die see toe.

<span id="an_6:17">6:17</span> En nadat hulle in die skuit geklim het,
het hulle oor die see gevaar na Kapérnaüm; en dit was al donker, en
Jesus het nog nie by hulle gekom nie.

<span id="an_6:18">6:18</span> En die see was onstuimig, omdat 'n sterk
wind gewaai het.

<span id="an_6:19">6:19</span> En toe hulle omtrent drie of vier myl
geroei het, sien hulle Jesus op die see loop en naby die skuit kom; en
hulle het bang geword.

<span id="an_6:20">6:20</span> Maar Hy sê vir hulle: Dit is Ek, moenie
vrees nie.

<span id="an_6:21">6:21</span> Toe was hulle gewillig om Hom in die
skuit te neem, en dadelik het die skuit by die land aangekom waar hulle
na toe gegaan het.

<span id="an_6:22">6:22</span> Die volgende dag sien die skare wat
oorkant die see gestaan het, dat daar geen ander skuit was nie, behalwe
daardie een waarin sy dissipels gegaan het; en dat Jesus nie saam met sy
dissipels in die skuit gegaan het nie, maar dat sy dissipels alleen
weggevaar het.

<span id="an_6:23">6:23</span> Maar ander skuite het van Tibérias
aangekom naby die plek waar hulle die brood geëet het, nadat die Here
gedank het.

<span id="an_6:24">6:24</span> Toe die skare dan sien dat Jesus nie daar
was nie en sy dissipels ook nie, het hulle self ook in die skuite geklim
en na Kapérnaüm gegaan om Jesus te soek.

<span id="an_6:25">6:25</span> En toe hulle Hom oorkant die see gevind
het, sê hulle vir Hom: Rabbi, wanneer het U hier gekom?

<span id="an_6:26">6:26</span> Jesus antwoord hulle en sê: Voorwaar,
voorwaar Ek sê vir julle, julle soek My nie omdat julle tekens gesien
het nie, maar omdat julle van die brode geëet en versadig geword het.

<span id="an_6:27">6:27</span> Moenie werk om die spys wat vergaan nie,
maar om die spys wat bly tot in die ewige lewe, wat die Seun van die
mens julle sal gee; want Hom het God, die Vader, verseël.

<span id="an_6:28">6:28</span> Toe vra hulle Hom: Wat moet ons doen om
die werke van God te volbring?

<span id="an_6:29">6:29</span> Jesus antwoord en sê vir hulle: Dít is
die werk van God, dat julle in Hom glo wat Hy gestuur het.

<span id="an_6:30">6:30</span> En hulle sê vir Hom: Watter teken doen U
dan, sodat ons kan sien en U glo? Wat werk U?

<span id="an_6:31">6:31</span> Ons vaders het die manna in die woestyn
geëet, soos geskrywe is: Hy het brood uit die hemel aan hulle gegee om
te eet.

<span id="an_6:32">6:32</span> En Jesus sê vir hulle: Voorwaar, voorwaar
Ek sê vir julle, dit is nie Moses wat die brood uit die hemel aan julle
gegee het nie, maar my Vader gee julle die ware brood uit die hemel.

<span id="an_6:33">6:33</span> Want die brood van God is Hy wat uit die
hemel neerdaal en aan die wêreld die lewe gee.

<span id="an_6:34">6:34</span> Toe sê hulle vir Hom: Here, gee ons altyd
hierdie brood.

<span id="an_6:35">6:35</span> En Jesus sê vir hulle: Ek is die brood
van die lewe; wie na My toe kom, sal nooit honger kry nie; en wie in My
glo, sal nooit dors kry nie.

<span id="an_6:36">6:36</span> Maar Ek het vir julle gesê dat julle My
gesien het, en tog glo julle nie.

<span id="an_6:37">6:37</span> Al wat die Vader My gee, sal na My toe
kom; en Ek sal hom wat na My toe kom, nooit uitwerp nie.

<span id="an_6:38">6:38</span> Want Ek het uit die hemel neergedaal, nie
om my wil te doen nie, maar die wil van Hom wat My gestuur het.

<span id="an_6:39">6:39</span> En dit is die wil van die Vader wat My
gestuur het, dat al wat Hy My gegee het, Ek daarvan nie sal verloor nie,
maar dit opwek in die laaste dag.

<span id="an_6:40">6:40</span> En dit is die wil van Hom wat My gestuur
het, dat elkeen wat die Seun aanskou en in Hom glo, die ewige lewe mag
hê; en Ek sal hom opwek in die laaste dag.

<span id="an_6:41">6:41</span> Toe murmureer die Jode oor Hom, omdat Hy
gesê het: Ek is die brood wat uit die hemel neergedaal het.

<span id="an_6:42">6:42</span> En hulle sê: Is Hy nie Jesus, die seun
van Josef, wie se vader en moeder ons ken nie? Hoe sê Hy dan: Ek het uit
die hemel neergedaal?

<span id="an_6:43">6:43</span> En Jesus antwoord en sê vir hulle: Moenie
onder mekaar murmureer nie.

<span id="an_6:44">6:44</span> Niemand kan na My toe kom as die Vader
wat My gestuur het, hom nie trek nie; en Ek sal hom opwek in die laaste
dag.

<span id="an_6:45">6:45</span> Dit is geskrywe in die profete: En hulle
sal almal deur God geleer wees. Elkeen dan wat dit van die Vader gehoor
en geleer het, kom na My toe.

<span id="an_6:46">6:46</span> Nie dat iemand die Vader gesien het nie,
behalwe Hy wat van God kom: Hy het die Vader gesien.

<span id="an_6:47">6:47</span> Voorwaar, voorwaar Ek sê vir julle, wie
in My glo, het die ewige lewe.

<span id="an_6:48">6:48</span> Ek is die brood van die lewe.

<span id="an_6:49">6:49</span> Julle vaders het die manna in die woestyn
geëet en het gesterwe.

<span id="an_6:50">6:50</span> Dít is die brood wat uit die hemel
neerdaal, sodat iemand daarvan kan eet en nie sterwe nie.

<span id="an_6:51">6:51</span> Ek is die lewende brood wat uit die hemel
neergedaal het. As iemand van hierdie brood eet, sal hy lewe tot in
ewigheid. En die brood wat Ek sal gee, is my vlees wat Ek vir die lewe
van die wêreld sal gee.

<span id="an_6:52">6:52</span> Die Jode het toe met mekaar gestry en
gesê: Hoe kan Hy ons sy vlees gee om te eet?

<span id="an_6:53">6:53</span> En Jesus sê vir hulle: Voorwaar, voorwaar
Ek sê vir julle, as julle nie die vlees van die Seun van die mens eet en
sy bloed drink nie, het julle geen lewe in julleself nie.

<span id="an_6:54">6:54</span> Hy wat my vlees eet en my bloed drink,
het die ewige lewe, en Ek sal hom opwek in die laaste dag.

<span id="an_6:55">6:55</span> Want my vlees is waarlik spys, en my
bloed is waarlik drank.

<span id="an_6:56">6:56</span> Wie my vlees eet en my bloed drink, bly
in My en Ek in hom.

<span id="an_6:57">6:57</span> Soos die lewende Vader My gestuur het, en
Ek deur die Vader lewe, so sal hy wat My eet, ook deur My lewe.

<span id="an_6:58">6:58</span> Dít is die brood wat uit die hemel
neergedaal het--nie soos julle vaders die manna geëet en gesterwe het
nie; wie hierdie brood eet, sal tot in ewigheid lewe.

<span id="an_6:59">6:59</span> Hierdie dinge het Hy gesê in die sinagoge
toe Hy in Kapérnaüm onderrig gegee het.

<span id="an_6:60">6:60</span> En baie van sy dissipels het gesê toe
hulle dit hoor: Hierdie woord is hard, wie kan daarna luister?

<span id="an_6:61">6:61</span> En Jesus het in Homself geweet dat sy
dissipels hieroor murmureer, en Hy sê vir hulle: Is dit julle tot 'n
aanstoot?

<span id="an_6:62">6:62</span> Hoe dan as julle die Seun van die mens
daarheen sien opvaar waar Hy tevore was?

<span id="an_6:63">6:63</span> Dit is die Gees wat lewend maak, die
vlees is van geen nut nie; die woorde wat Ek tot julle spreek, is gees
en is lewe.

<span id="an_6:64">6:64</span> Maar daar is sommige van julle wat nie
glo nie. Want Jesus het van die begin af geweet wie hulle was wat nie
glo nie, en wie hy was wat Hom sou verraai.

<span id="an_6:65">6:65</span> En Hy sê: Om hierdie rede het Ek vir
julle gesê dat niemand na My toe kan kom as dit hom nie deur my Vader
gegee is nie.

<span id="an_6:66">6:66</span> Hieroor het baie van sy dissipels
teruggegaan en nie meer saam met Hom gewandel nie.

<span id="an_6:67">6:67</span> Toe sê Jesus vir die twaalf: Wil julle
nie ook weggaan nie?

<span id="an_6:68">6:68</span> En Simon Petrus antwoord Hom: Here, na
wie toe sal ons gaan? U het die woorde van die ewige lewe.

<span id="an_6:69">6:69</span> En ons het geglo en erken dat U die
Christus is, die Seun van die lewende God.

<span id="an_6:70">6:70</span> Jesus antwoord hulle: Het Ek nie julle
twaalf uitverkies nie? En een van julle is 'n duiwel!

<span id="an_6:71">6:71</span> En Hy het bedoel Judas Iskáriot, die seun
van Simon; want hy sou Hom verraai, hy wat een van die twaalf was.

<span id="an_7:1">7:1</span> En daarna het Jesus in Galiléa rondgegaan,
want Hy wou nie in Judéa rondgaan nie, omdat die Jode probeer het om Hom
dood te maak.

<span id="an_7:2">7:2</span> En die fees van die Jode, die huttefees,
was naby.

<span id="an_7:3">7:3</span> Sy broers het toe vir Hom gesê: Vertrek
hiervandaan en gaan na Judéa, sodat u dissipels ook u werke kan sien wat
U doen.

<span id="an_7:4">7:4</span> Want niemand doen iets in die geheim en
soek tegelykertyd om in iedereen se mond te wees nie. As U hierdie dinge
doen, vertoon Uself aan die wêreld.

<span id="an_7:5">7:5</span> Want ook sy broers het nie in Hom geglo
nie.

<span id="an_7:6">7:6</span> Toe sê Jesus vir hulle: My tyd is nog nie
daar nie. Maar julle tyd is altyd daar.

<span id="an_7:7">7:7</span> Die wêreld kan julle nie haat nie; maar My
haat hy, omdat Ek van hom getuig dat sy werke boos is.

<span id="an_7:8">7:8</span> Gaan julle op na hierdie fees. Ek gaan nog
nie op na hierdie fees nie, omdat my tyd nog nie daar is nie.

<span id="an_7:9">7:9</span> En nadat Hy dit aan hulle gesê het, het Hy
in Galiléa gebly.

<span id="an_7:10">7:10</span> Maar nadat sy broers opgegaan het, toe
het Hy ook opgegaan na die fees, nie openlik nie, maar in die geheim.

<span id="an_7:11">7:11</span> En die Jode het Hom op die fees gesoek en
gesê: Waar is Hy?

<span id="an_7:12">7:12</span> En daar is baie oor Hom gemompel onder
die skare. Sommige het gesê: Hy is goed. Ander weer het gesê: Nee, maar
Hy mislei die skare.

<span id="an_7:13">7:13</span> Tog het niemand openlik oor Hom gepraat
nie, uit vrees vir die Jode.

<span id="an_7:14">7:14</span> En toe dit al in die middel van die fees
was, het Jesus opgegaan na die tempel en geleer.

<span id="an_7:15">7:15</span> En die Jode het hulle verwonder en gesê:
Hoe kom Hy aan die geleerdheid terwyl Hy geen onderwys ontvang het nie?

<span id="an_7:16">7:16</span> Jesus antwoord hulle en sê: My leer is
nie myne nie, maar van Hom wat My gestuur het.

<span id="an_7:17">7:17</span> As iemand gewillig is om sy wil te doen,
sal hy aangaande die leer weet of dit uit God is, en of Ek uit Myself
spreek.

<span id="an_7:18">7:18</span> Hy wat uit homself spreek, soek sy eie
eer; maar Hy wat die eer soek van dié Een wat Hom gestuur het, Hy is
waaragtig en daar is geen ongeregtigheid in Hom nie.

<span id="an_7:19">7:19</span> Het Moses julle nie die wet gegee nie? En
niemand van julle hou die wet nie. Waarom wil julle My om die lewe
bring?

<span id="an_7:20">7:20</span> Die skare antwoord en sê: U is van die
duiwel besete; wie wil U om die lewe bring?

<span id="an_7:21">7:21</span> Jesus antwoord en sê vir hulle: Een werk
het Ek gedoen, en julle verwonder julle almal.

<span id="an_7:22">7:22</span> Daarom het Moses julle die besnydenis
gegee--nie dat dit van Moses is nie, maar van die vaders--en op die
sabbat besny julle 'n mens.

<span id="an_7:23">7:23</span> As 'n mens die besnydenis op die sabbat
ontvang, sodat die wet van Moses nie verbreek mag word nie, is julle
kwaad vir My, omdat Ek 'n mens op die sabbat heeltemal gesond gemaak
het?

<span id="an_7:24">7:24</span> Moenie oordeel volgens wat julle sien
nie, maar oordeel 'n regverdige oordeel.

<span id="an_7:25">7:25</span> Daarop sê sommige van die inwoners van
Jerusalem: Is dit nie Hy wat hulle soek om dood te maak nie?

<span id="an_7:26">7:26</span> En kyk, Hy spreek openlik en hulle sê vir
Hom niks nie! Sou die owerstes dan waarlik weet dat Hy werklik die
Christus is?

<span id="an_7:27">7:27</span> En hierdie man--ons weet van waar Hy is;
maar die Christus, wanneer Hy kom, weet niemand van waar Hy is nie.

<span id="an_7:28">7:28</span> Jesus roep toe uit, terwyl Hy in die
tempel leer, en sê: Julle ken My en julle weet ook van waar Ek is; tog
het Ek nie uit Myself gekom nie; maar Hy wat My gestuur het, is
waaragtig, vir wie julle nie ken nie.

<span id="an_7:29">7:29</span> Maar Ek ken Hom, omdat Ek van Hom kom en
Hy My gestuur het.

<span id="an_7:30">7:30</span> Toe probeer hulle om Hom gevange te neem;
en niemand het die hand aan Hom geslaan nie, omdat sy uur nog nie gekom
het nie.

<span id="an_7:31">7:31</span> Maar baie van die skare het in Hom geglo
en gesê: Wanneer die Christus kom, sal Hy meer tekens doen as wat
hierdie man gedoen het?

<span id="an_7:32">7:32</span> Die Fariseërs het gehoor dat die skare
dit van Hom mompel, en die Fariseërs en die owerpriesters het dienaars
gestuur om Hom gevange te neem.

<span id="an_7:33">7:33</span> Toe sê Jesus vir hulle: Nog 'n klein
tydjie is Ek by julle, en Ek gaan na Hom wat My gestuur het.

<span id="an_7:34">7:34</span> Julle sal My soek en nie vind nie; en
waar Ek is, kan julle nie kom nie.

<span id="an_7:35">7:35</span> En die Jode sê onder mekaar: Waar wil Hy
heengaan, dat ons Hom nie sal vind nie? Hy wil tog nie na die
verstrooides onder die Grieke gaan en die Grieke leer nie?

<span id="an_7:36">7:36</span> Wat beteken hierdie woord wat Hy gesê
het: Julle sal My soek en nie vind nie; en waar Ek is, kan julle nie kom
nie?

<span id="an_7:37">7:37</span> En op die laaste dag, die groot dag van
die fees, het Jesus gestaan en uitgeroep en gesê: As iemand dors het,
laat hom na My toe kom en drink!

<span id="an_7:38">7:38</span> Hy wat in My glo, soos die Skrif sê:
strome van lewende water sal uit sy binneste vloei.

<span id="an_7:39">7:39</span> En dit het Hy gesê van die Gees wat dié
sou ontvang wat in Hom glo; want die Heilige Gees was daar nog nie,
omdat Jesus nog nie verheerlik was nie.

<span id="an_7:40">7:40</span> Baie van die skare het, toe hulle die
woord hoor, gesê: Hy is waarlik die profeet.

<span id="an_7:41">7:41</span> Ander het gesê: Hy is die Christus. En
ander het gesê: Kom die Christus dan uit Galiléa?

<span id="an_7:42">7:42</span> Het die Skrif nie gesê dat die Christus
uit die geslag van Dawid kom en uit Betlehem, die dorp waar Dawid was
nie?

<span id="an_7:43">7:43</span> Daar het toe verdeeldheid onder die skare
gekom oor Hom.

<span id="an_7:44">7:44</span> En sommige van hulle wou Hom gevange
neem, maar niemand het die hand aan Hom geslaan nie.

<span id="an_7:45">7:45</span> Die dienaars kom toe by die owerpriesters
en die Fariseërs, en dié sê vir hulle: Waarom het julle Hom nie gebring
nie?

<span id="an_7:46">7:46</span> Die dienaars antwoord: Nooit het 'n mens
so gespreek soos hierdie mens nie.

<span id="an_7:47">7:47</span> En die Fariseërs antwoord hulle: Julle is
tog nie ook mislei nie?

<span id="an_7:48">7:48</span> Het iemand uit die owerstes in Hom geglo,
of uit die Fariseërs?

<span id="an_7:49">7:49</span> Maar hierdie skare wat die wet nie ken
nie, is vervloek!

<span id="an_7:50">7:50</span> Nikodémus--hy wat in die nag na Hom
gegaan het, wat een van hulle was--sê vir hulle:

<span id="an_7:51">7:51</span> Oordeel ons wet die mens sonder om hom
eers te hoor en te weet wat hy doen?

<span id="an_7:52">7:52</span> Hulle antwoord en sê vir hom: Jy is tog
nie ook uit Galiléa nie? Ondersoek en sien dat daar geen profeet uit
Galiléa opgestaan het nie.

<span id="an_7:53">7:53</span> En elkeen het huis toe gegaan.

<span id="an_8:1">8:1</span> Maar Jesus het na die Olyfberg gegaan.

<span id="an_8:2">8:2</span> En vroeg in die môre het Hy weer in die
tempel gegaan, en al die mense het na Hom gekom, en Hy het gaan sit en
hulle geleer.

<span id="an_8:3">8:3</span> En die skrifgeleerdes en die Fariseërs het
'n vrou wat in egbreuk betrap was, na Hom gebring.

<span id="an_8:4">8:4</span> En toe hulle haar tussen hulle in laat
staan het, sê hulle vir Hom: Meester, hierdie vrou is op 'n daad van
egbreuk betrap;

<span id="an_8:5">8:5</span> en Moses het ons in die wet bevel gegee om
sulke vroue te stenig; maar U, wat sê U?

<span id="an_8:6">8:6</span> En dit het hulle gesê om Hom te versoek,
sodat hulle iets kon hê om Hom te beskuldig; maar Jesus het neergebuk en
met die vinger op die grond geskrywe.

<span id="an_8:7">8:7</span> Maar toe hulle aanhou om Hom te vra, het Hy
Hom opgerig en vir hulle gesê: Laat dié een van julle wat sonder sonde
is, die eerste 'n klip op haar gooi.

<span id="an_8:8">8:8</span> En weer het Hy neergebuk en op die grond
geskrywe.

<span id="an_8:9">8:9</span> En toe hulle dit hoor, het hulle, deur hul
gewete bestraf, een vir een weggegaan, van die oudste af tot die laaste
toe; en Jesus het alleen agtergebly, en die vrou wat daar tussen hulle
in gestaan het.

<span id="an_8:10">8:10</span> En toe Jesus Hom oprig en niemand sien
behalwe die vrou nie, sê Hy vir haar: Vrou, waar is daardie beskuldigers
van jou? Het niemand jou veroordeel nie?

<span id="an_8:11">8:11</span> En sy antwoord: Niemand nie, Here. En
Jesus sê vir haar: Ek veroordeel jou ook nie. Gaan heen en sondig nie
meer nie.

<span id="an_8:12">8:12</span> En Jesus het weer met hulle gespreek en
gesê: Ek is die lig van die wêreld; wie My volg, sal sekerlik nie in die
duisternis wandel nie, maar sal die lig van die lewe hê.

<span id="an_8:13">8:13</span> Toe sê die Fariseërs vir Hom: U getuig
van Uself; u getuienis is nie waar nie.

<span id="an_8:14">8:14</span> Jesus antwoord en sê vir hulle: Al getuig
Ek ook van Myself, my getuienis is waar, omdat Ek weet van waar Ek gekom
het en waarheen Ek gaan. Maar julle weet nie van waar Ek kom en waarheen
Ek gaan nie.

<span id="an_8:15">8:15</span> Julle oordeel volgens die vlees. Ek
oordeel niemand nie.

<span id="an_8:16">8:16</span> En al oordeel Ek, my oordeel is waar,
omdat Ek nie alleen is nie, maar Ek en die Vader wat My gestuur het.

<span id="an_8:17">8:17</span> En dit is ook in julle wet geskrywe dat
die getuienis van twee mense waar is.

<span id="an_8:18">8:18</span> Dit is Ek wat van Myself getuig; en die
Vader wat My gestuur het, getuig van My.

<span id="an_8:19">8:19</span> Hulle sê toe vir Hom: Waar is u Vader?
Jesus antwoord: Julle ken My nie en ook nie my Vader nie; as julle My
geken het, sou julle ook my Vader geken het.

<span id="an_8:20">8:20</span> Hierdie woorde het Jesus gespreek by die
skatkis terwyl Hy in die tempel geleer het. En niemand het Hom gevange
geneem nie, omdat sy uur nog nie gekom het nie.

<span id="an_8:21">8:21</span> En Jesus het weer vir hulle gesê: Ek gaan
weg, en julle sal My soek en in julle sonde sterwe. Waar Ek gaan, kan
julle nie kom nie.

<span id="an_8:22">8:22</span> Toe sê die Jode: Hy sal Homself tog nie
om die lewe bring nie, omdat Hy sê: Waar Ek gaan, kan julle nie kom nie?

<span id="an_8:23">8:23</span> En Hy sê vir hulle: Julle is van benede,
Ek is van bo; julle is uit hierdie wêreld, Ek is nie uit hierdie wêreld
nie.

<span id="an_8:24">8:24</span> Ek het dan vir julle gesê dat julle in
jul sondes sal sterwe; want as julle nie glo dat dit Ek is nie, sal
julle in jul sondes sterwe.

<span id="an_8:25">8:25</span> Toe sê hulle vir Hom: Wie is U dan? En
Jesus antwoord hulle: Net dit wat Ek vir julle sê.

<span id="an_8:26">8:26</span> Ek het baie dinge om van julle te sê en
te oordeel; maar Hy wat My gestuur het, is waaragtig; en Ek, wat Ek van
Hom gehoor het, dit spreek Ek tot die wêreld.

<span id="an_8:27">8:27</span> Hulle het nie verstaan dat Hy met hulle
van die Vader gespreek het nie.

<span id="an_8:28">8:28</span> En Jesus sê vir hulle: Wanneer julle die
Seun van die mens verhoog het, dan sal julle weet dat dit Ek is; en uit
Myself doen Ek niks nie; maar net wat my Vader My geleer het, dit spreek
Ek.

<span id="an_8:29">8:29</span> En Hy wat My gestuur het, is met My; die
Vader het My nie alleen gelaat nie, omdat Ek altyd doen wat Hom
welgevallig is.

<span id="an_8:30">8:30</span> Terwyl Hy hierdie dinge spreek, het baie
in Hom geglo.

<span id="an_8:31">8:31</span> En Jesus sê vir die Jode wat in Hom geglo
het: As julle in my woord bly, is julle waarlik my dissipels.

<span id="an_8:32">8:32</span> En julle sal die waarheid ken, en die
waarheid sal julle vrymaak.

<span id="an_8:33">8:33</span> Hulle antwoord Hom: Ons is die geslag van
Abraham en het nog nooit vir iemand slawediens verrig nie; hoe sê U dan:
Julle sal vry word?

<span id="an_8:34">8:34</span> Jesus antwoord hulle: Voorwaar, voorwaar
Ek sê vir julle dat elkeen wat die sonde doen, 'n dienskneg van die
sonde is.

<span id="an_8:35">8:35</span> En die dienskneg bly nie vir altyd in die
huis nie; die seun bly vir altyd.

<span id="an_8:36">8:36</span> As die Seun julle dan vrygemaak het, sal
julle waarlik vry wees.

<span id="an_8:37">8:37</span> Ek weet dat julle die geslag van Abraham
is; maar julle probeer om My om die lewe te bring, omdat my woord geen
ingang in julle vind nie.

<span id="an_8:38">8:38</span> Ek spreek van wat Ek by my Vader gesien
het, en julle doen ook wat julle by jul vader gesien het.

<span id="an_8:39">8:39</span> Hulle antwoord en sê vir Hom: Ons vader
is Abraham. Jesus sê vir hulle: As julle die kinders van Abraham was,
sou julle die werke van Abraham doen;

<span id="an_8:40">8:40</span> maar nou probeer julle om My om die lewe
te bring, iemand wat aan julle die waarheid vertel het, wat Ek van God
gehoor het. Dit het Abraham nie gedoen nie.

<span id="an_8:41">8:41</span> Julle doen die werke van jul vader. Toe
sê hulle vir Hom: Ons is nie uit ontug gebore nie; ons het een Vader,
naamlik God.

<span id="an_8:42">8:42</span> En Jesus sê vir hulle: As God julle Vader
was, sou julle My liefhê, want Ek het uit God uitgegaan en gekom; want
Ek het ook nie uit Myself gekom nie, maar Hy het My gestuur.

<span id="an_8:43">8:43</span> Waarom ken julle my spraak nie? Omdat
julle na my woord nie kan luister nie.

<span id="an_8:44">8:44</span> Julle het die duiwel as vader, en die
begeertes van julle vader wil julle doen. Hy was 'n mensemoordenaar van
die begin af en staan nie in die waarheid nie, omdat daar in hom geen
waarheid is nie. Wanneer hy leuentaal praat, praat hy uit sy eie, omdat
hy 'n leuenaar is en die vader daarvan.

<span id="an_8:45">8:45</span> Maar omdat Ek die waarheid spreek, glo
julle My nie.

<span id="an_8:46">8:46</span> Wie van julle oortuig My van sonde? En as
Ek die waarheid spreek, waarom glo julle My nie?

<span id="an_8:47">8:47</span> Die wat uit God is, luister na die woorde
van God. Daarom luister julle nie, omdat julle nie uit God is nie.

<span id="an_8:48">8:48</span> Die Jode antwoord toe en sê vir Hom: Sê
ons nie met reg dat U 'n Samaritaan is en van die duiwel besete is nie?

<span id="an_8:49">8:49</span> Jesus antwoord: Ek is nie van die duiwel
besete nie; maar Ek eer my Vader, en julle doen My oneer aan.

<span id="an_8:50">8:50</span> En Ek soek nie my eer nie; daar is Een
wat dit soek en wat oordeel.

<span id="an_8:51">8:51</span> Voorwaar, voorwaar Ek sê vir julle, as
iemand my woord bewaar, sal hy die dood in der ewigheid nie sien nie.

<span id="an_8:52">8:52</span> Toe sê die Jode vir Hom: Nou weet ons dat
U van die duiwel besete is. Abraham het gesterwe en die profete, en U
sê: As iemand my woord bewaar, sal hy die dood in der ewigheid nie smaak
nie.

<span id="an_8:53">8:53</span> Is U dan groter as ons vader Abraham wat
gesterf het? En die profete het gesterwe. Vir wie gee U Uself uit?

<span id="an_8:54">8:54</span> Jesus antwoord: As Ek Myself verheerlik,
is my heerlikheid niks nie. Dit is my Vader wat My verheerlik, van wie
julle sê dat Hy julle God is.

<span id="an_8:55">8:55</span> En julle ken Hom nie, maar Ek ken Hom; en
as Ek sê dat Ek Hom nie ken nie, sal Ek soos julle 'n leuenaar wees.
Maar Ek ken Hom en bewaar sy woord.

<span id="an_8:56">8:56</span> Abraham, julle vader, het hom verheug dat
hy my dag sou sien; en hy het dit gesien en het hom verbly.

<span id="an_8:57">8:57</span> Toe sê die Jode vir Hom: U is nog nie
vyftig jaar oud nie, en het U Abraham gesien?

<span id="an_8:58">8:58</span> Jesus sê vir hulle: Voorwaar, voorwaar Ek
sê vir julle, voordat Abraham was, is Ek.

<span id="an_8:59">8:59</span> Hulle het toe klippe opgetel om Hom te
stenig; maar Jesus het stilletjies uit die tempel gegaan en tussen hulle
deurgeloop; en so het Hy vertrek.

<span id="an_9:1">9:1</span> En toe Hy verbygaan, sien Hy 'n man wat
blind was van sy geboorte af.

<span id="an_9:2">9:2</span> En sy dissipels vra Hom en sê: Rabbi, wie
het gesondig, hierdie man of sy ouers, dat hy blind gebore is?

<span id="an_9:3">9:3</span> Jesus antwoord: Hy het nie gesondig nie, en
sy ouers ook nie; maar die werke van God moet in hom openbaar word.

<span id="an_9:4">9:4</span> Ek moet die werke doen van Hom wat My
gestuur het, so lank as dit dag is; die nag kom wanneer niemand kan werk
nie.

<span id="an_9:5">9:5</span> So lank as Ek in die wêreld is, is Ek die
lig van die wêreld.

<span id="an_9:6">9:6</span> En toe Hy dit gesê het, spuug Hy op die
grond en maak klei van die spuug en smeer die klei aan die oë van die
blinde man

<span id="an_9:7">9:7</span> en sê vir hom: Gaan was jou in die badwater
Silóam, wat vertaal word: Uitgestuur. En hy het gegaan en hom gewas; en
hy het siende teruggekom.

<span id="an_9:8">9:8</span> Die bure dan en die wat hom vroeër gesien
het dat hy blind was, sê toe: Is hy nie die een wat gesit en bedel het
nie?

<span id="an_9:9">9:9</span> Ander sê: Dit is hy. Ander weer: Hy lyk na
hom. Hy antwoord: Dit is ek.

<span id="an_9:10">9:10</span> Hulle sê vir hom: Hoe is jou oë geopen?

<span id="an_9:11">9:11</span> Hy antwoord en sê: Die man wat Jesus
genoem word, het klei gemaak en op my oë gesmeer en vir my gesê: Gaan na
die badwater Silóam en was jou. En ek het gegaan en my gewas en ek sien.

<span id="an_9:12">9:12</span> En hulle sê vir hom: Waar is Hy? Hy
antwoord: Ek weet nie.

<span id="an_9:13">9:13</span> Hulle bring hom na die Fariseërs--die man
wat vroeër blind was.

<span id="an_9:14">9:14</span> En dit was sabbat toe Jesus die klei
gemaak en sy oë geopen het.

<span id="an_9:15">9:15</span> Die Fariseërs vra hom toe weer hoe hy
siende geword het. En hy antwoord hulle: Hy het klei op my oë gesit, en
ek het my gewas en ek sien.

<span id="an_9:16">9:16</span> En sommige van die Fariseërs sê: Hierdie
man kom nie van God nie, omdat Hy die sabbat nie hou nie. Ander sê: Hoe
kan 'n sondige mens sulke tekens doen? En daar was verdeeldheid onder
hulle.

<span id="an_9:17">9:17</span> Weer sê hulle vir die blinde man: Jy, wat
sê jy van Hom, aangesien Hy jou oë geopen het? En hy antwoord: Hy is 'n
profeet.

<span id="an_9:18">9:18</span> En die Jode het dit nie van hom geglo dat
hy blind was en siende geword het nie, totdat hulle die ouers geroep het
van hom wat siende geword het.

<span id="an_9:19">9:19</span> En hulle vra hul en sê: Is dit julle seun
van wie julle sê dat hy blind gebore is? Hoe sien hy dan nou?

<span id="an_9:20">9:20</span> Sy ouers antwoord hulle en sê: Ons weet
dat hy ons seun is en dat hy blind gebore is;

<span id="an_9:21">9:21</span> maar hoe hy nou sien, weet ons nie; of
wie sy oë geopen het, weet ons nie. Hy is self oud genoeg, vra hom; hy
sal vir homself praat.

<span id="an_9:22">9:22</span> Dit het sy ouers gesê omdat hulle bang
was vir die Jode; want die Jode het al ooreengekom dat as iemand Hom as
die Christus bely, hy uit die sinagoge geban sou word.

<span id="an_9:23">9:23</span> Daarom het sy ouers gesê: Hy is oud
genoeg, vra hom.

<span id="an_9:24">9:24</span> Hulle roep toe vir die tweede keer die
man wat blind was, en sê vir hom: Gee aan God die eer; ons weet dat
hierdie man 'n sondaar is.

<span id="an_9:25">9:25</span> En hy antwoord en sê: Of Hy 'n sondaar
is, weet ek nie. Een ding weet ek: dat ek blind was en nou sien.

<span id="an_9:26">9:26</span> En hulle sê weer vir hom: Wat het Hy vir
jou gedoen? Hoe het Hy jou oë geopen?

<span id="an_9:27">9:27</span> Hy antwoord hulle: Ek het julle dit
alreeds gesê, en julle het nie geluister nie. Waarom wil julle dit weer
hoor? Julle wil tog nie ook sy dissipels word nie?

<span id="an_9:28">9:28</span> Hulle skel hom toe uit en sê: Jy is 'n
dissipel van daardie man, maar ons is dissipels van Moses.

<span id="an_9:29">9:29</span> Ons weet dat God met Moses gespreek het;
maar wat Hom betref, ons weet nie van waar Hy is nie.

<span id="an_9:30">9:30</span> Die man antwoord en sê vir hulle: Hierin
is tog iets wonderliks dat julle nie weet van waar Hy is nie, en Hy het
my oë geopen!

<span id="an_9:31">9:31</span> En ons weet dat God nie sondaars verhoor
nie; maar as iemand godvresend is en sy wil doen, dié verhoor Hy.

<span id="an_9:32">9:32</span> Van ouds af is dit nie gehoor dat iemand
die oë van 'n blindgebore mens geopen het nie.

<span id="an_9:33">9:33</span> As Hy nie van God was nie, sou Hy niks
kan doen nie.

<span id="an_9:34">9:34</span> Hulle antwoord en sê vir hom: Jy is
heeltemal in sondes gebore, en leer jy ons? En hulle het hom uitgeban.

<span id="an_9:35">9:35</span> Jesus het gehoor dat hulle hom uitgeban
het; en toe Hy hom kry, sê Hy vir hom: Glo jy in die Seun van God?

<span id="an_9:36">9:36</span> Hy antwoord en sê: Wie is Hy, Here, dat
ek in Hom kan glo?

<span id="an_9:37">9:37</span> En Jesus sê vir hom: Jy het Hom gesien;
en Hy wat met jou spreek, dit is Hy.

<span id="an_9:38">9:38</span> Toe sê hy: Ek glo, Here! En hy het Hom
aanbid.

<span id="an_9:39">9:39</span> En Jesus sê: Tot 'n oordeel het Ek in
hierdie wêreld gekom, sodat die wat nie sien nie, mag sien, en die wat
sien, blind mag word.

<span id="an_9:40">9:40</span> En dié van die Fariseërs wat by Hom was,
het dit gehoor en vir Hom gesê: Is ons dan ook blind?

<span id="an_9:41">9:41</span> Jesus antwoord hulle: As julle blind was,
sou julle geen sonde hê nie; maar nou sê julle: Ons sien! Daarom bly
julle sonde.

<span id="an_10:1">10:1</span> Voorwaar, voorwaar Ek sê vir julle, wie
nie by die deur in die skaapstal ingaan nie, maar van 'n ander kant af
inklim, hy is 'n dief en 'n rower.

<span id="an_10:2">10:2</span> Maar hy wat by die deur ingaan, is 'n
herder van die skape.

<span id="an_10:3">10:3</span> Vir hom maak die deurwagter oop, en die
skape luister na sy stem; en hy roep sy eie skape by hulle naam en lei
hulle uit.

<span id="an_10:4">10:4</span> En wanneer hy sy eie skape uitgebring
het, loop hy voor hulle uit; en die skape volg hom, omdat hulle sy stem
ken.

<span id="an_10:5">10:5</span> Hulle sal 'n vreemde nooit volg nie, maar
van hom wegvlug, omdat hulle die stem van die vreemdes nie ken nie.

<span id="an_10:6">10:6</span> Hierdie gelykenis het Jesus aan hulle
vertel; maar hulle het nie verstaan wat dit was wat Hy tot hulle
gespreek het nie.

<span id="an_10:7">10:7</span> Jesus het toe weer vir hulle gesê:
Voorwaar, voorwaar Ek sê vir julle, Ek is die deur van die skape.

<span id="an_10:8">10:8</span> Almal wat voor My gekom het, is diewe en
rowers; maar die skape het nie na hulle geluister nie.

<span id="an_10:9">10:9</span> Ek is die deur; as iemand deur My ingaan,
sal hy gered word, en hy sal ingaan en uitgaan en weiding vind.

<span id="an_10:10">10:10</span> Die dief kom net om te steel en te slag
en te verwoes. Ek het gekom, dat hulle lewe en oorvloed kan hê.

<span id="an_10:11">10:11</span> Ek is die goeie herder. Die goeie
herder lê sy lewe af vir die skape.

<span id="an_10:12">10:12</span> Maar die huurling en hy wat nie 'n
herder is nie, van wie die skape nie die eiendom is nie, sien die wolf
kom en laat die skape staan en vlug, en die wolf vang hulle en jaag die
skape uitmekaar.

<span id="an_10:13">10:13</span> En die huurling vlug, omdat hy 'n
huurling is en niks vir die skape omgee nie.

<span id="an_10:14">10:14</span> Ek is die goeie herder, en Ek ken my
eie en word deur my eie geken.

<span id="an_10:15">10:15</span> Net soos die Vader My ken, ken Ek ook
die Vader; en Ek lê my lewe af vir die skape.

<span id="an_10:16">10:16</span> Ek het nog ander skape wat nie aan
hierdie stal behoort nie. Ek moet hulle ook lei, en hulle sal na my stem
luister, en dit sal wees een kudde, een herder.

<span id="an_10:17">10:17</span> Daarom het die Vader My lief, omdat Ek
my lewe aflê om dit weer te neem.

<span id="an_10:18">10:18</span> Niemand neem dit van My af nie, maar Ek
lê dit uit Myself af. Ek het mag om dit af te lê en Ek het mag om dit
weer te neem. Hierdie gebod het Ek van my Vader ontvang.

<span id="an_10:19">10:19</span> Daar het toe weer verdeeldheid onder
die Jode gekom oor hierdie woorde.

<span id="an_10:20">10:20</span> En baie van hulle het gesê: Hy is van
die duiwel besete en is kranksinnig; wat luister julle na Hom?

<span id="an_10:21">10:21</span> Ander het gesê: Hierdie woorde is nie
van 'n besetene nie; 'n duiwel kan tog nie die oë van blindes open nie.

<span id="an_10:22">10:22</span> En dit was die fees van die
tempelwyding in Jerusalem, en dit was winter.

<span id="an_10:23">10:23</span> En Jesus het in die tempel gewandel in
die pilaargang van Salomo.

<span id="an_10:24">10:24</span> En die Jode het Hom omring en vir Hom
gesê: Hoe lank hou U ons in onsekerheid? As U die Christus is, sê dit
vir ons ronduit.

<span id="an_10:25">10:25</span> Jesus antwoord hulle: Ek het dit vir
julle gesê, en julle glo nie. Die werke wat Ek doen in die Naam van my
Vader, dié getuig van My.

<span id="an_10:26">10:26</span> Maar julle glo nie, want julle is nie
van my skape nie, soos Ek vir julle gesê het.

<span id="an_10:27">10:27</span> My skape luister na my stem, en Ek ken
hulle, en hulle volg My.

<span id="an_10:28">10:28</span> En Ek gee hulle die ewige lewe, en
hulle sal nooit verlore gaan tot in ewigheid nie, en niemand sal hulle
uit my hand ruk nie.

<span id="an_10:29">10:29</span> My vader wat hulle aan My gegee het, is
groter as almal; en niemand kan hulle uit die hand van my Vader ruk nie.

<span id="an_10:30">10:30</span> Ek en die Vader is een.

<span id="an_10:31">10:31</span> Die Jode het toe weer klippe opgetel om
Hom te stenig.

<span id="an_10:32">10:32</span> Jesus antwoord hulle: Baie goeie werke
het Ek julle getoon van my Vader. Oor watter een van dié werke stenig
julle My?

<span id="an_10:33">10:33</span> Die Jode antwoord Hom en sê: Dit is nie
oor 'n goeie werk dat ons U stenig nie, maar oor godslastering, en omdat
U wat 'n mens is, Uself God maak.

<span id="an_10:34">10:34</span> Jesus antwoord hulle: Is daar nie in
julle wet geskrywe: Ek het gesê, julle is gode nie?

<span id="an_10:35">10:35</span> As dit húlle gode noem tot wie die
woord van God gekom het, en die Skrif nie gebreek kan word nie,

<span id="an_10:36">10:36</span> sê julle vir Hom wat die Vader geheilig
en in die wêreld gestuur het: U spreek godslasterlik--omdat Ek gesê het:
Ek is die Seun van God?

<span id="an_10:37">10:37</span> As Ek nie die werke van my Vader doen
nie, moet julle My nie glo nie;

<span id="an_10:38">10:38</span> maar as Ek dit doen, al glo julle My
nie, glo die werke, dat julle kan erken en glo dat die Vader in My is,
en Ek in Hom.

<span id="an_10:39">10:39</span> Toe het hulle weer probeer om Hom
gevange te neem, en Hy het uit hulle hand ontkom.

<span id="an_10:40">10:40</span> En Hy het weer oor die Jordaan gegaan
na die plek waar Johannes eers gedoop het; en Hy het daar gebly.

<span id="an_10:41">10:41</span> En baie het na Hom gekom en gesê:
Johannes het wel geen teken gedoen nie, maar alles wat Johannes van Hom
gesê het, was waar.

<span id="an_10:42">10:42</span> En baie het daar in Hom geglo.

<span id="an_11:1">11:1</span> En daar was 'n man siek, Lasarus van
Betánië, die dorp van Maria en haar suster Martha.

<span id="an_11:2">11:2</span> En dit was Maria wat die Here gesalf het
met salf en sy voete afgedroog het met haar hare, wie se broer, Lasarus,
siek was.

<span id="an_11:3">11:3</span> Die susters het toe na Hom gestuur en
gesê: Here, hy vir wie U liefhet, is siek.

<span id="an_11:4">11:4</span> En toe Jesus dit hoor, sê Hy: Hierdie
siekte is nie tot die dood toe nie, maar tot die heerlikheid van God,
sodat die Seun van God daardeur verheerlik kan word.

<span id="an_11:5">11:5</span> En Jesus het Martha en haar suster en
Lasarus liefgehad.

<span id="an_11:6">11:6</span> En toe Hy hoor dat hy siek is, het Hy
twee dae vertoef in die plek waar Hy was.

<span id="an_11:7">11:7</span> Eers daarna sê Hy aan die dissipels: Laat
ons weer na Judéa gaan.

<span id="an_11:8">11:8</span> Die dissipels sê vir Hom: Rabbi, die Jode
het onlangs probeer om U te stenig, en gaan U weer daarnatoe?

<span id="an_11:9">11:9</span> Jesus antwoord: Is daar nie twaalf ure in
die dag nie? As iemand in die dag wandel, stamp hy hom nie, omdat hy die
lig van hierdie wêreld sien.

<span id="an_11:10">11:10</span> Maar as iemand in die nag wandel, stamp
hy hom, omdat die lig nie in hom is nie.

<span id="an_11:11">11:11</span> Dit het Hy gespreek; en daarna sê Hy
vir hulle: Lasarus, ons vriend, slaap; maar Ek gaan om hom wakker te
maak.

<span id="an_11:12">11:12</span> Sy dissipels sê toe: Here, as hy slaap,
sal hy gesond word.

<span id="an_11:13">11:13</span> Maar Jesus het gespreek van sy dood,
terwyl hulle gedink het dat Hy van die rus van die slaap spreek.

<span id="an_11:14">11:14</span> En toe sê Jesus vir hulle ronduit:
Lasarus is dood.

<span id="an_11:15">11:15</span> En Ek is bly om julle ontwil dat Ek nie
daar was nie, sodat julle kan glo. Maar laat ons na hom toe gaan.

<span id="an_11:16">11:16</span> En Thomas, wat Dídimus genoem word, sê
vir sy mededissipels: Laat ons ook gaan om saam met Hom te sterwe.

<span id="an_11:17">11:17</span> Toe Jesus dan gekom het, het Hy gevind
dat hy al vier dae in die graf was.

<span id="an_11:18">11:18</span> En Betánië was naby Jerusalem, omtrent
twee myl daarvandaan.

<span id="an_11:19">11:19</span> En baie van die Jode het al by Martha
en Maria gekom om hulle oor hul broer te troos.

<span id="an_11:20">11:20</span> En toe Martha hoor dat Jesus kom, het
sy Hom tegemoetgegaan. Maar Maria het in die huis bly sit.

<span id="an_11:21">11:21</span> En Martha sê vir Jesus: Here, as U hier
gewees het, sou my broer nie gesterf het nie.

<span id="an_11:22">11:22</span> Maar selfs nou weet ek dat alles wat U
van God vra, God U sal gee.

<span id="an_11:23">11:23</span> Jesus sê vir haar: Jou broer sal
opstaan.

<span id="an_11:24">11:24</span> Martha antwoord Hom: Ek weet dat hy sal
opstaan in die opstanding in die laaste dag.

<span id="an_11:25">11:25</span> Jesus sê vir haar: Ek is die opstanding
en die lewe; wie in My glo, sal lewe al het hy ook gesterwe;

<span id="an_11:26">11:26</span> en elkeen wat lewe en in My glo, sal
nooit sterwe tot in ewigheid nie. Glo jy dit?

<span id="an_11:27">11:27</span> Sy antwoord Hom: Ja, Here, ek glo dat U
die Christus is, die Seun van God, wat in die wêreld sou kom.

<span id="an_11:28">11:28</span> En nadat sy dit gesê het, gaan sy en
roep Maria, haar suster, stilletjies en sê: Die Meester is hier en Hy
roep jou.

<span id="an_11:29">11:29</span> Sy het, toe sy dit hoor, vinnig
opgestaan en na Hom toe gegaan.

<span id="an_11:30">11:30</span> En Jesus het nog nie in die dorp gekom
nie, maar was op die plek waar Martha Hom tegemoetgegaan het.

<span id="an_11:31">11:31</span> En toe die Jode wat by haar in die huis
was en haar getroos het, sien dat Maria vinnig opstaan en uitgaan, het
hulle haar gevolg en gesê: Sy gaan na die graf om daar te ween.

<span id="an_11:32">11:32</span> En toe Maria kom waar Jesus was en Hom
sien, val sy aan sy voete neer en sê vir Hom: Here, as U hier gewees
het, sou my broer nie gesterf het nie.

<span id="an_11:33">11:33</span> Toe Jesus haar dan sien ween en die
Jode wat saam met haar gekom het, ook sien ween, het Hy geweldig bewoë
geword in sy gees en Hom ontstel

<span id="an_11:34">11:34</span> en gesê: Waar het julle hom neergelê?
Hulle sê vir Hom: Here, kom kyk.

<span id="an_11:35">11:35</span> Jesus het geween.

<span id="an_11:36">11:36</span> Die Jode sê toe: Kyk, hoe lief Hy hom
gehad het!

<span id="an_11:37">11:37</span> En sommige van hulle sê: Kon Hy wat die
oë van die blinde man geopen het, nie maak dat hierdie man ook nie
gesterf het nie?

<span id="an_11:38">11:38</span> En Jesus het weer in Homself geweldig
bewoë geword en by die graf gekom. En dit was 'n spelonk, en 'n steen
het daarteen gelê.

<span id="an_11:39">11:39</span> Jesus sê: Neem die steen weg. Martha,
die suster van die oorledene, sê vir Hom: Here, hy ruik al, want hy is
al vier dae dood.

<span id="an_11:40">11:40</span> Jesus sê vir haar: Het Ek nie vir jou
gesê, as jy glo, sal jy die heerlikheid van God sien nie?

<span id="an_11:41">11:41</span> Hulle neem toe die steen weg waar die
oorledene lê. En Jesus het sy oë opgeslaan en gesê: Vader, Ek dank U dat
U My verhoor het;

<span id="an_11:42">11:42</span> en Ek het geweet dat U My altyd
verhoor, maar ter wille van die skare wat rondom staan, het Ek dit gesê,
sodat hulle kan glo dat U My gestuur het.

<span id="an_11:43">11:43</span> En nadat Hy dit gesê het, het Hy met 'n
groot stem geroep: Lasarus, kom uit!

<span id="an_11:44">11:44</span> En die oorledene het uitgekom, aan
hande en voete met grafdoeke gebind, en sy gesig was toegedraai met 'n
doek. Jesus sê vir hulle: Maak hom los en laat hom gaan.

<span id="an_11:45">11:45</span> En baie van die Jode wat na Maria gekom
het en aanskouers was van wat Jesus gedoen het, het in Hom geglo.

<span id="an_11:46">11:46</span> Maar sommige van hulle het na die
Fariseërs gegaan en hulle vertel wat Jesus gedoen het.

<span id="an_11:47">11:47</span> En die owerpriesters en die Fariseërs
het die Raad byeengeroep en gesê: Wat sal ons doen? --want hierdie man
doen baie tekens.

<span id="an_11:48">11:48</span> As ons Hom so laat begaan, sal almal in
Hom glo; en die Romeine sal kom en ons land en ons nasie albei afneem.

<span id="an_11:49">11:49</span> En een van hulle, Kájafas, wat daardie
jaar hoëpriester was, sê vir hulle: Julle weet niks nie

<span id="an_11:50">11:50</span> en dink nie daaraan dat dit vir ons
voordelig is dat een man vir die volk sterwe en nie die hele nasie omkom
nie.

<span id="an_11:51">11:51</span> En dit het hy nie uit homself gesê nie;
maar omdat hy daardie jaar hoëpriester was, het hy geprofeteer dat Jesus
vir die volk sou sterwe.

<span id="an_11:52">11:52</span> En nie alleen vir die volk nie, maar
ook om die verstrooide kinders van God tot 'n eenheid saam te voeg.

<span id="an_11:53">11:53</span> Van dié dag af het hulle toe saam
beraadslaag om Hom om die lewe te bring.

<span id="an_11:54">11:54</span> Daarom het Jesus nie meer in die
openbaar onder die Jode gewandel nie, maar daarvandaan weggegaan na die
streek naby die woestyn, na 'n stad met die naam van Efraim. En daar het
Hy vertoef met sy dissipels.

<span id="an_11:55">11:55</span> En die pasga van die Jode was naby; en
baie het uit dié landstreek na Jerusalem opgegaan voor die pasga om
hulle te reinig.

<span id="an_11:56">11:56</span> En hulle het Jesus gesoek; en terwyl
hulle in die tempel staan, sê hulle vir mekaar: Wat dink julle, sal Hy
nie na die fees kom nie?

<span id="an_11:57">11:57</span> En die owerpriesters en die Fariseërs
het ook 'n bevel gegee dat as iemand wis waar Hy was, hy dit moes bekend
maak, sodat hulle Hom gevange kon neem.

<span id="an_12:1">12:1</span> En Jesus het ses dae voor die pasga na
Betánië gekom waar Lasarus was, wat dood gewees het en wat Hy uit die
dode opgewek het.

<span id="an_12:2">12:2</span> Hulle het toe vir Hom daar 'n maaltyd
berei, en Martha het bedien; en Lasarus was een van die wat saam met Hom
aan tafel was.

<span id="an_12:3">12:3</span> En Maria het 'n pond egte, baie kosbare
nardussalf geneem en die voete van Jesus gesalf en sy voete afgedroog
met haar hare. En die huis is vervul met die reuk van die salf.

<span id="an_12:4">12:4</span> Toe sê een van sy dissipels, Judas
Iskáriot, die seun van Simon, wat Hom sou verraai:

<span id="an_12:5">12:5</span> Waarom is hierdie salf nie vir drie
honderd pennings verkoop en die geld aan die armes gegee nie?

<span id="an_12:6">12:6</span> En dit het hy gesê, nie omdat hy oor die
armes besorg was nie, maar omdat hy 'n dief was en die beurs gehad het
en die bydraes geneem het.

<span id="an_12:7">12:7</span> Toe sê Jesus: Laat haar staan; sy het dit
bewaar vir die dag van my begrafnis.

<span id="an_12:8">12:8</span> Want die armes het julle altyd by julle,
maar My het julle nie altyd nie.

<span id="an_12:9">12:9</span> En 'n groot menigte uit die Jode het
verneem dat Hy daar was, en het gekom, nie alleen ter wille van Jesus
nie, maar ook om Lasarus te sien, wat Hy uit die dode opgewek het.

<span id="an_12:10">12:10</span> En die owerpriesters het besluit om
Lasarus ook om die lewe te bring,

<span id="an_12:11">12:11</span> omdat baie van die Jode deur hom
weggegaan en in Jesus geglo het.

<span id="an_12:12">12:12</span> Die volgende dag het 'n groot menigte
feesgangers, toe hulle hoor dat Jesus na Jerusalem kom,

<span id="an_12:13">12:13</span> palmtakke geneem en uitgegaan Hom
tegemoet en geroep: Hosanna! Geseënd is Hy wat kom in die Naam van die
Here, die Koning van Israel.

<span id="an_12:14">12:14</span> En Jesus het 'n jong esel gevind en
daarop gaan sit, soos geskrywe is:

<span id="an_12:15">12:15</span> Moenie vrees nie, dogter van Sion! Kyk,
jou Koning kom en Hy sit op die vul van 'n esel.

<span id="an_12:16">12:16</span> Dit het sy dissipels egter eers nie
verstaan nie; maar nadat Jesus verheerlik is, toe het dit hulle bygeval
dat hierdie dinge van Hom geskrywe was en dat hulle dit aan Hom gedoen
het.

<span id="an_12:17">12:17</span> En die skare wat by Hom was toe Hy
Lasarus uit die graf geroep en hom uit die dode opgewek het, het daarvan
getuig.

<span id="an_12:18">12:18</span> Daarom het die skare Hom ook
tegemoetgegaan, omdat hulle gehoor het dat Hy hierdie teken gedoen het.

<span id="an_12:19">12:19</span> En die Fariseërs het vir mekaar gesê:
Sien julle dat julle niks vorder nie? Kyk, die hele wêreld loop agter
Hom aan.

<span id="an_12:20">12:20</span> En daar was sommige Grieke onder die
wat opgekom het om op die fees te aanbid;

<span id="an_12:21">12:21</span> hulle het na Filippus gegaan wat van
Betsáida in Galiléa was, en hom gevra en gesê: My heer, ons wil Jesus
graag sien.

<span id="an_12:22">12:22</span> Filippus kom en sê dit vir Andréas, en
Andréas en Filippus vertel dit weer aan Jesus.

<span id="an_12:23">12:23</span> Maar Jesus antwoord hulle en sê: Die
uur het gekom dat die Seun van die mens verheerlik moet word.

<span id="an_12:24">12:24</span> Voorwaar, voorwaar Ek sê vir julle, as
die koringkorrel nie in die grond val en sterf nie, bly dit alleen; maar
as dit sterf, dra dit veel vrug.

<span id="an_12:25">12:25</span> Wie sy lewe liefhet, sal dit verloor;
maar wie sy lewe haat in hierdie wêreld, sal dit bewaar vir die ewige
lewe.

<span id="an_12:26">12:26</span> As iemand My dien, laat hom My volg; en
waar Ek is, daar sal my dienaar ook wees; en as iemand My dien, sal die
Vader hom eer.

<span id="an_12:27">12:27</span> Nou is my siel ontsteld, en wat sal Ek
sê? Vader, red My uit hierdie uur? Maar hierom het Ek in hierdie uur
gekom.

<span id="an_12:28">12:28</span> Vader, verheerlik u Naam! Daar het toe
'n stem uit die hemel gekom: Ek hét dit verheerlik, en Ek sal dit weer
verheerlik.

<span id="an_12:29">12:29</span> En die skare wat daar gestaan en dit
gehoor het, het gesê dat daar 'n donderslag gewees het. Ander het gesê:
'n Engel het met Hom gespreek.

<span id="an_12:30">12:30</span> Jesus antwoord en sê: Hierdie stem het
nie om My ontwil gekom nie, maar om julle ontwil.

<span id="an_12:31">12:31</span> Nou is dit die oordeel van hierdie
wêreld, nou sal die owerste van hierdie wêreld buitentoe gedryf word.

<span id="an_12:32">12:32</span> En Ek, as Ek van die aarde verhoog
word, sal almal na My toe trek.

<span id="an_12:33">12:33</span> En dit het Hy gesê om aan te dui
hoedanige dood Hy sou sterwe.

<span id="an_12:34">12:34</span> Die skare antwoord Hom: Ons het uit die
wet gehoor dat die Christus tot in ewigheid bly; en hoe sê U dat die
Seun van die mens verhoog moet word? Wie is hierdie Seun van die mens?

<span id="an_12:35">12:35</span> En Jesus sê vir hulle: Nog 'n klein
tydjie is die lig by julle. Wandel so lank as julle die lig het, sodat
die duisternis julle nie oorval nie. En wie in die duisternis wandel,
weet nie waar hy gaan nie.

<span id="an_12:36">12:36</span> So lank as julle die lig het, glo in
die lig, sodat julle kinders van die lig kan word. Dit het Jesus
gespreek, en Hy het weggegaan en Hom vir hulle verberg.

<span id="an_12:37">12:37</span> En alhoewel Hy so baie tekens voor
hulle gedoen het, het hulle nie in Hom geglo nie;

<span id="an_12:38">12:38</span> sodat die woord van die profeet Jesaja
vervul sou word wat hy gesê het: Here, wie het ons prediking geglo, en
aan wie is die arm van die Here geopenbaar?

<span id="an_12:39">12:39</span> Daarom kon hulle nie glo nie, omdat
Jesaja óók gesê het:

<span id="an_12:40">12:40</span> Hy het hulle oë verblind en hulle hart
verhard, sodat hulle nie met die oë sou sien en met die hart verstaan en
hulle bekeer en Ek hulle genees nie.

<span id="an_12:41">12:41</span> Dit het Jesaja gesê toe hy sy
heerlikheid gesien en van Hom gespreek het.

<span id="an_12:42">12:42</span> Maar tog het selfs baie van die
owerstes in Hom geglo; maar ter wille van die Fariseërs het hulle dit
nie bely nie, om nie uit die sinagoge geban te word nie.

<span id="an_12:43">12:43</span> Want hulle het die eer van die mense
meer liefgehad as die eer van God.

<span id="an_12:44">12:44</span> En Jesus het uitgeroep en gesê: Wie in
My glo, glo nie in My nie, maar in Hom wat My gestuur het.

<span id="an_12:45">12:45</span> En wie My aanskou, aanskou Hom wat My
gestuur het.

<span id="an_12:46">12:46</span> Ek het as 'n lig in die wêreld gekom,
sodat elkeen wat in My glo, nie in die duisternis sou bly nie.

<span id="an_12:47">12:47</span> En as iemand na my woorde luister en
nie glo nie, Ek oordeel hom nie; want Ek het nie gekom om die wêreld te
oordeel nie, maar om die wêreld te red.

<span id="an_12:48">12:48</span> Wie My verwerp en my woorde nie aanneem
nie, het een wat hom oordeel: die woord wat Ek gespreek het, dit sal hom
oordeel in die laaste dag.

<span id="an_12:49">12:49</span> Want Ek het nie uit Myself gespreek
nie; maar die Vader wat My gestuur het, Hy het My 'n gebod gegee wat Ek
moet sê en wat Ek moet spreek.

<span id="an_12:50">12:50</span> En Ek weet dat sy gebod die ewige lewe
is. Wat Ek dan spreek--net soos die Vader vir My gesê het, so spreek Ek.

<span id="an_13:1">13:1</span> En voor die fees van die pasga het Jesus,
omdat Hy wis dat sy uur gekom het dat Hy uit hierdie wêreld sou oorgaan
na die Vader, en omdat Hy sy eie mense in die wêreld liefgehad het,
hulle liefgehad tot die einde toe.

<span id="an_13:2">13:2</span> En gedurende die maaltyd--die duiwel het
dit al in die hart van Judas Iskáriot, die seun van Simon, ingegee om
Hom te verraai--

<span id="an_13:3">13:3</span> het Jesus, omdat Hy wis dat die Vader
alles in sy hande gegee het en dat Hy van God uitgegaan het en na God
heengaan,

<span id="an_13:4">13:4</span> van die maaltyd opgestaan en sy bo-klere
uitgetrek en 'n doek geneem en dit om Hom vasgemaak.

<span id="an_13:5">13:5</span> Daarna het Hy water in 'n bak gegooi en
die voete van die dissipels begin was en afdroog met die doek wat Hy
omgehad het.

<span id="an_13:6">13:6</span> Hy kom toe by Simon Petrus en dié sê vir
Hom: Here, gaan U my voete was?

<span id="an_13:7">13:7</span> Jesus antwoord en sê vir hom: Wat Ek
doen, begryp jy nou nie, maar jy sal dit hierna verstaan.

<span id="an_13:8">13:8</span> Petrus sê vir Hom: U sal my voete in der
ewigheid nie was nie! Jesus antwoord hom: As Ek jou nie was nie, het jy
geen deel aan My nie.

<span id="an_13:9">13:9</span> Simon Petrus sê vir Hom: Here, nie net my
voete nie, maar ook die hande en die hoof.

<span id="an_13:10">13:10</span> Jesus sê vir hom: Hy wat gewas is, het
niks anders nodig as om die voete te was nie, maar is heeltemal rein; en
julle is rein, maar nie almal nie.

<span id="an_13:11">13:11</span> Want Hy het geweet wie Hom sou verraai.
Daarom het Hy gesê: Julle is nie almal rein nie.

<span id="an_13:12">13:12</span> Toe Hy dan hulle voete gewas en sy
bo-klere geneem het, gaan Hy weer aan tafel en sê vir hulle: Verstaan
julle wat Ek aan julle gedoen het?

<span id="an_13:13">13:13</span> Julle noem My Meester en Here, en julle
is reg, want Ek is dit.

<span id="an_13:14">13:14</span> As Ek dan, die Here en die Meester,
julle voete gewas het, is julle ook verplig om mekaar se voete te was.

<span id="an_13:15">13:15</span> Want Ek het julle 'n voorbeeld gegee
om, net soos Ek aan julle gedoen het, ook so te doen.

<span id="an_13:16">13:16</span> Voorwaar, voorwaar Ek sê vir julle, 'n
dienskneg is nie groter as sy heer nie, en 'n gesant is ook nie groter
as die een wat hom gestuur het nie.

<span id="an_13:17">13:17</span> As julle hierdie dinge weet, salig is
julle as julle dit doen.

<span id="an_13:18">13:18</span> Ek spreek nie van julle almal nie--Ek
weet wie Ek uitverkies het--maar dat die Skrif vervul kan word: Hy wat
saam met My brood eet, het sy hakskeen teen My opgelig.

<span id="an_13:19">13:19</span> Van nou af sê Ek dit aan julle voordat
dit gebeur, sodat wanneer dit gebeur, julle kan glo dat dit Ek is.

<span id="an_13:20">13:20</span> Voorwaar, voorwaar Ek sê vir julle, wie
iemand ontvang wat Ek stuur, ontvang My; en wie My ontvang, ontvang Hom
wat My gestuur het.

<span id="an_13:21">13:21</span> Toe Jesus dit gesê het, het Hy in sy
gees ontsteld geword en getuig en gesê: Voorwaar, voorwaar Ek sê vir
julle, een van julle sal My verraai.

<span id="an_13:22">13:22</span> En die dissipels het na mekaar begin
kyk, in twyfel omtrent die een van wie Hy dit sê.

<span id="an_13:23">13:23</span> En een van sy dissipels, hy vir wie
Jesus liefgehad het, het aan tafel teen die bors van Jesus gelê.

<span id="an_13:24">13:24</span> Simon Petrus knik toe vir hom dat hy
moet vra wie dit kon wees van wie Hy spreek.

<span id="an_13:25">13:25</span> En hy val op die bors van Jesus en sê
vir Hom: Here, wie is dit?

<span id="an_13:26">13:26</span> Jesus antwoord: Dit is die een aan wie
Ek die stukkie sal gee as Ek dit ingedoop het. En toe Hy die stukkie
ingedoop het, gee Hy dit aan Judas Iskáriot, die seun van Simon.

<span id="an_13:27">13:27</span> En nadat hy die stukkie geneem het, het
die Satan in hom ingevaar. En Jesus sê vir hom: Wat jy doen, doen dit
haastig.

<span id="an_13:28">13:28</span> Maar waarom Hy dit vir hom gesê het,
het niemand van die wat aan tafel was, verstaan nie.

<span id="an_13:29">13:29</span> Want sommige het gedink, terwyl Judas
die beurs gehad het, dat Jesus vir hom sê: Koop wat ons nodig het vir
die fees; of dat hy iets aan die armes moes gee.

<span id="an_13:30">13:30</span> Toe hy dan die stukkie geneem het, het
hy dadelik uitgegaan. En dit was nag.

<span id="an_13:31">13:31</span> En toe hy buite was, sê Jesus: Nou is
die Seun van die mens verheerlik, en God is in Hom verheerlik.

<span id="an_13:32">13:32</span> As God in Hom verheerlik is, sal God
Hom ook in Homself verheerlik en Hy sal Hom dadelik verheerlik.

<span id="an_13:33">13:33</span> My kinders, nog 'n klein tydjie is Ek
by julle. Julle sal My soek, en soos Ek vir die Jode gesê het: Waar Ek
heengaan, kan julle nie kom nie--so sê Ek nou ook vir julle.

<span id="an_13:34">13:34</span> 'n Nuwe gebod gee Ek julle, dat julle
mekaar moet liefhê; soos Ek julle liefgehad het, moet julle ook mekaar
liefhê.

<span id="an_13:35">13:35</span> Hieraan sal almal weet dat julle my
dissipels is, as julle liefde onder mekaar het.

<span id="an_13:36">13:36</span> Simon Petrus sê vir Hom: Here, waar
gaan U heen? Jesus antwoord hom: Waar Ek heengaan, kan jy My nou nie
volg nie, maar later sal jy My volg.

<span id="an_13:37">13:37</span> Petrus sê vir Hom: Here, waarom kan ek
U nie nou volg nie? Ek sal my lewe vir U gee.

<span id="an_13:38">13:38</span> Jesus antwoord hom: Sal jy jou lewe vir
My gee? Voorwaar, voorwaar Ek sê vir jou, die haan sal sekerlik nie
kraai voordat jy My drie maal verloën het nie.

<span id="an_14:1">14:1</span> Laat julle hart nie ontsteld word nie;
glo in God, glo ook in My.

<span id="an_14:2">14:2</span> In die huis van my Vader is daar baie
wonings; as dit nie so was nie, sou Ek dit vir julle gesê het. Ek gaan
om vir julle plek te berei.

<span id="an_14:3">14:3</span> En as Ek gegaan en vir julle plek berei
het, kom Ek weer en sal julle na My toe neem, sodat julle ook kan wees
waar Ek is.

<span id="an_14:4">14:4</span> En waar Ek heengaan, weet julle en die
weg ken julle.

<span id="an_14:5">14:5</span> Thomas sê vir Hom: Here, ons weet nie
waar U gaan nie, en hoe kan ons die weg ken?

<span id="an_14:6">14:6</span> Jesus antwoord hom: Ek is die weg en die
waarheid en die lewe; niemand kom na die Vader behalwe deur My nie.

<span id="an_14:7">14:7</span> As julle My geken het, sou julle my Vader
ook geken het, en van nou af ken julle Hom en het julle Hom gesien.

<span id="an_14:8">14:8</span> Filippus sê vir Hom: Here, toon ons die
Vader, en dit is vir ons genoeg.

<span id="an_14:9">14:9</span> Jesus sê vir hom: Ek is so lankal by
julle, en het jy My nie geken nie, Filippus? Hy wat My gesien het, het
die Vader gesien. En hoe sê jy: Toon ons die Vader?

<span id="an_14:10">14:10</span> Glo jy nie dat Ek in die Vader is en
die Vader in My nie? Die woorde wat Ek tot julle spreek, spreek Ek nie
uit Myself nie; maar die Vader wat in My bly, Hy doen die werke.

<span id="an_14:11">14:11</span> Glo My dat Ek in die Vader is, en die
Vader in My; of anders, glo My ter wille van die werke self.

<span id="an_14:12">14:12</span> Voorwaar, voorwaar Ek sê vir julle, wie
in My glo--die werke wat Ek doen, sal hy ook doen; en hy sal groter
werke doen as dit, omdat Ek na my Vader gaan.

<span id="an_14:13">14:13</span> En wat julle ook al in my Naam mag vra,
dit sal Ek doen, sodat die Vader in die Seun verheerlik kan word.

<span id="an_14:14">14:14</span> As julle iets in my Naam vra, sal Ek
dit doen.

<span id="an_14:15">14:15</span> As julle My liefhet, bewaar my gebooie.

<span id="an_14:16">14:16</span> En Ek sal die Vader bid, en Hy sal
julle 'n ander Trooster gee om by julle te bly tot in ewigheid:

<span id="an_14:17">14:17</span> die Gees van die waarheid wat die
wêreld nie kan ontvang nie, omdat dit Hom nie sien en Hom nie ken nie;
maar julle ken Hom, omdat Hy by julle bly en in julle sal wees.

<span id="an_14:18">14:18</span> Ek sal julle nie as wese agterlaat nie;
Ek kom weer na julle toe.

<span id="an_14:19">14:19</span> Nog 'n klein tydjie, en die wêreld sien
My nie meer nie; maar julle sien My, omdat Ek lewe en julle sal lewe.

<span id="an_14:20">14:20</span> In dié dag sal julle weet dat Ek in my
Vader is, en julle in My, en Ek in julle.

<span id="an_14:21">14:21</span> Wie my gebooie het en dié bewaar, dit
is hy wat My liefhet; en wie My liefhet, hóm sal my Vader liefhê, en Ek
sal hom liefhê en My aan hom openbaar.

<span id="an_14:22">14:22</span> Judas, nie die Iskáriot nie, sê vir
Hom: Here, hoe is dit dat U aan ons U sal openbaar en nie aan die wêreld
nie?

<span id="an_14:23">14:23</span> Jesus antwoord en sê vir hom: As iemand
My liefhet, sal hy my woord bewaar, en my Vader sal hom liefhê, en Ons
sal na hom toe kom en by hom woning maak.

<span id="an_14:24">14:24</span> Hy wat My nie liefhet nie, bewaar my
woorde nie; en die woord wat julle hoor, is nie myne nie, maar is van
die Vader wat My gestuur het.

<span id="an_14:25">14:25</span> Dit het Ek tot julle gespreek terwyl Ek
by julle bly;

<span id="an_14:26">14:26</span> maar die Trooster, die Heilige Gees,
wat die Vader in my Naam sal stuur, Hy sal julle alles leer en sal julle
herinner aan alles wat Ek vir julle gesê het.

<span id="an_14:27">14:27</span> Vrede laat Ek vir julle na, my vrede
gee Ek aan julle; nie soos die wêreld gee, gee Ek aan julle nie. Laat
julle hart nie ontsteld word en bang wees nie.

<span id="an_14:28">14:28</span> Julle het gehoor dat Ek aan julle gesê
het: Ek gaan weg en Ek kom weer na julle toe. As julle My liefgehad het,
sou julle bly wees dat Ek gesê het: Ek gaan na my Vader, omdat my Vader
groter is as Ek.

<span id="an_14:29">14:29</span> En nou het Ek dit aan julle gesê
voordat dit gebeur, sodat julle kan glo wanneer dit gebeur.

<span id="an_14:30">14:30</span> Ek sal nie veel meer met julle spreek
nie; want die owerste van hierdie wêreld kom en het aan My niks nie.

<span id="an_14:31">14:31</span> Maar dat die wêreld kan weet dat Ek die
Vader liefhet en doen net soos die Vader My beveel het--staan op, laat
ons hiervandaan weggaan.

<span id="an_15:1">15:1</span> Ek is die ware wynstok, en my Vader is
die landbouer.

<span id="an_15:2">15:2</span> Elke loot wat in My nie vrug dra nie,
neem Hy weg; en elke loot wat vrug dra, dié maak Hy skoon, sodat dit
meer vrug kan dra.

<span id="an_15:3">15:3</span> Julle is alreeds rein deur die woord wat
Ek tot julle gespreek het.

<span id="an_15:4">15:4</span> Bly in My, soos Ek in julle. Net soos die
loot geen vrug kan dra van homself as dit nie in die wynstok bly nie, so
julle ook nie as julle in My nie bly nie.

<span id="an_15:5">15:5</span> Ek is die wynstok, julle die lote. Wie in
My bly, en Ek in hom, hy dra veel vrug; want sonder My kan julle niks
doen nie.

<span id="an_15:6">15:6</span> As iemand in My nie bly nie, word hy
uitgewerp soos die loot en verdroog, en hulle maak dit bymekaar en gooi
dit in die vuur, en dit verbrand.

<span id="an_15:7">15:7</span> As julle in My bly en my woorde in julle,
sal julle vra net wat julle wil hê, en julle sal dit verkry.

<span id="an_15:8">15:8</span> Hierin is my Vader verheerlik, dat julle
veel vrug dra; en julle sal my dissipels wees.

<span id="an_15:9">15:9</span> Soos die Vader My liefgehad het, het Ek
julle ook liefgehad. Bly in hierdie liefde van My.

<span id="an_15:10">15:10</span> As julle my gebooie bewaar, sal julle
in my liefde bly, net soos Ek die gebooie van my Vader bewaar en in sy
liefde bly.

<span id="an_15:11">15:11</span> Dit het Ek vir julle gesê, dat my
blydskap in julle kan bly en julle blydskap volkome kan word.

<span id="an_15:12">15:12</span> Dit is my gebod, dat julle mekaar moet
liefhê net soos Ek julle liefgehad het.

<span id="an_15:13">15:13</span> Groter liefde het niemand as dit nie,
dat iemand sy lewe vir sy vriende gee.

<span id="an_15:14">15:14</span> Julle is my vriende as julle alles doen
wat Ek julle beveel.

<span id="an_15:15">15:15</span> Ek noem julle nie meer diensknegte nie,
omdat die dienskneg nie weet wat sy heer doen nie. Maar Ek het julle
vriende genoem, omdat Ek alles wat Ek van my Vader gehoor het, aan julle
bekend gemaak het.

<span id="an_15:16">15:16</span> Julle het My nie uitverkies nie, maar
Ek het julle uitverkies en julle aangestel om vrug te gaan dra en dat
julle vrug kan bly, sodat wat julle die Vader ook al in my Naam vra, Hy
julle dit kan gee.

<span id="an_15:17">15:17</span> Dit gebied Ek julle, dat julle mekaar
moet liefhê.

<span id="an_15:18">15:18</span> As die wêreld julle haat, moet julle
weet dat hy My voor julle gehaat het.

<span id="an_15:19">15:19</span> As julle van die wêreld was, sou die
wêreld sy eiendom liefhê. Maar omdat julle nie van die wêreld is nie,
maar Ek julle uit die wêreld uitverkies het, daarom haat die wêreld
julle.

<span id="an_15:20">15:20</span> Onthou die woord wat Ek vir julle gesê
het: 'n Dienskneg is nie groter as sy heer nie. As hulle My vervolg het,
sal hulle jul ook vervolg. As hulle my woord bewaar het, sal hulle jul
woord ook bewaar.

<span id="an_15:21">15:21</span> Maar al hierdie dinge sal hulle aan
julle doen ter wille van my Naam, omdat hulle Hom nie ken wat My gestuur
het nie.

<span id="an_15:22">15:22</span> As Ek nie gekom en met hulle gespreek
het nie, sou hulle geen sonde hê nie; maar nou het hulle geen verskoning
vir hul sonde nie.

<span id="an_15:23">15:23</span> Wie my haat, haat ook my Vader.

<span id="an_15:24">15:24</span> As Ek nie die werke onder hulle gedoen
het wat niemand anders gedoen het nie, sou hulle geen sonde hê nie. Maar
nou het hulle dit gesien, en tog het hulle My sowel as my Vader gehaat.

<span id="an_15:25">15:25</span> Maar die woord wat in hulle wet
geskrywe is, moet vervul word: Hulle het My sonder oorsaak gehaat.

<span id="an_15:26">15:26</span> Maar as die Trooster gekom het wat Ek
vir julle van die Vader sal stuur, die Gees van die waarheid wat van die
Vader uitgaan, sal Hy van My getuig.

<span id="an_15:27">15:27</span> En julle getuig ook, omdat julle van
die begin af met My is.

<span id="an_16:1">16:1</span> Hierdie dinge het Ek vir julle gesê,
sodat julle nie mag struikel nie.

<span id="an_16:2">16:2</span> Hulle sal julle uit die sinagoges ban.
Ja, daar kom 'n uur dat elkeen wat julle om die lewe bring, sal dink dat
hy 'n diens aan God bewys.

<span id="an_16:3">16:3</span> En dit sal hulle aan julle doen, omdat
hulle die Vader nie ken nie en My ook nie.

<span id="an_16:4">16:4</span> Maar hierdie dinge het Ek vir julle gesê,
sodat wanneer die uur kom, julle kan onthou dat Ek julle dit gesê het.
Maar Ek het julle dit nie van die begin af gesê nie, omdat Ek saam met
julle was.

<span id="an_16:5">16:5</span> En nou gaan Ek na Hom wat My gestuur het;
en niemand van julle vra My: Waar gaan U heen nie?

<span id="an_16:6">16:6</span> Maar omdat Ek dit vir julle gesê het, het
droefheid julle hart vervul.

<span id="an_16:7">16:7</span> Maar Ek sê julle die waarheid: Dit is vir
julle voordelig dat Ek weggaan; want as Ek nie weggaan nie, sal die
Trooster nie na julle kom nie; maar as Ek weggaan, sal Ek Hom na julle
stuur;

<span id="an_16:8">16:8</span> en as Hy kom, sal Hy die wêreld oortuig
van sonde en van geregtigheid en van oordeel:

<span id="an_16:9">16:9</span> van sonde, omdat hulle in My nie glo nie;

<span id="an_16:10">16:10</span> en van geregtigheid, omdat Ek na my
Vader gaan en julle My nie meer sal sien nie;

<span id="an_16:11">16:11</span> en van oordeel, omdat die owerste van
hierdie wêreld geoordeel is.

<span id="an_16:12">16:12</span> Nog baie dinge het Ek om aan julle te
sê, maar julle kan dit nou nie dra nie.

<span id="an_16:13">16:13</span> Maar wanneer Hy gekom het, die Gees van
die waarheid, sal Hy julle in die hele waarheid lei; want Hy sal nie uit
Homself spreek nie, maar alles wat Hy hoor, sal Hy spreek en die
toekomstige dinge aan julle verkondig.

<span id="an_16:14">16:14</span> Hy sal My verheerlik, omdat Hy dit sal
neem uit wat aan My behoort, en aan julle verkondig.

<span id="an_16:15">16:15</span> Alles wat die Vader het, is myne;
daarom het Ek gesê dat Hy dit sal neem uit wat aan My behoort, en aan
julle verkondig.

<span id="an_16:16">16:16</span> 'n Klein tydjie, en julle sal My nie
sien nie; en weer 'n klein tydjie, en julle sal My sien, omdat Ek na die
Vader gaan.

<span id="an_16:17">16:17</span> Sommige van sy dissipels het toe onder
mekaar gevra: Wat is dit wat Hy vir ons sê: 'n Klein tydjie, en julle
sien My nie; en weer 'n klein tydjie, en julle sal My sien; en: Ek gaan
na die Vader?

<span id="an_16:18">16:18</span> Hulle het dan gevra: Wat is dit wat Hy
sê: 'n Klein tydjie? Ons weet nie wat Hy sê nie.

<span id="an_16:19">16:19</span> En Jesus het gemerk dat hulle Hom wou
vra, en Hy sê vir hulle: Ondervra julle mekaar daaroor dat Ek gesê het:
'n Klein tydjie, en julle sal My nie sien nie; en weer 'n klein tydjie,
en julle sal My sien?

<span id="an_16:20">16:20</span> Voorwaar, voorwaar Ek sê vir julle,
julle sal ween en rou bedryf, maar die wêreld sal bly wees. En julle sal
bedroef wees, maar julle droefheid sal in blydskap verander.

<span id="an_16:21">16:21</span> 'n Vrou het droefheid wanneer sy baar,
omdat haar uur gekom het; maar wanneer die kindjie gebore is, dink sy
nie meer aan haar benoudheid nie, om die blydskap dat 'n mens in die
wêreld gebore is.

<span id="an_16:22">16:22</span> Julle het dan ook nou droefheid, maar
Ek sal julle weer sien en julle hart sal bly word, en niemand neem julle
blydskap van julle weg nie.

<span id="an_16:23">16:23</span> En in daardie dag sal julle My niks vra
nie. Voorwaar, voorwaar Ek sê vir julle, alles wat julle die Vader sal
vra in my Naam, sal Hy julle gee.

<span id="an_16:24">16:24</span> Tot nou toe het julle niks in my Naam
gevra nie. Bid en julle sal ontvang, sodat julle blydskap volkome kan
wees.

<span id="an_16:25">16:25</span> Hierdie dinge het Ek deur gelykenisse
tot julle gespreek, maar daar kom 'n uur wanneer Ek nie meer deur
gelykenisse tot julle sal spreek nie, maar julle openlik van die Vader
sal vertel.

<span id="an_16:26">16:26</span> In daardie dag sal julle in my Naam
bid; en Ek sê nie vir julle dat Ek die Vader aangaande julle sal vra
nie;

<span id="an_16:27">16:27</span> want die Vader self het julle lief,
omdat julle My liefgehad en geglo het dat Ek van God uitgegaan het.

<span id="an_16:28">16:28</span> Ek het van die Vader uitgegaan en in
die wêreld gekom. Weer verlaat Ek die wêreld en gaan na my Vader.

<span id="an_16:29">16:29</span> Sy dissipels sê vir Hom: Kyk, nou
spreek U ronduit en gebruik geen gelykenis nie.

<span id="an_16:30">16:30</span> Nou weet ons dat U alles weet en nie
nodig het dat iemand U iets vra nie. Daarom glo ons dat U van God
uitgegaan het.

<span id="an_16:31">16:31</span> Jesus antwoord hulle: Glo julle nou?

<span id="an_16:32">16:32</span> Kyk, die uur kom en het nou gekom dat
julle uitmekaar gejaag sal word, elkeen na sy eie toe, en My alleen sal
laat; tog is Ek nie alleen nie, omdat die Vader met My is.

<span id="an_16:33">16:33</span> Dit het Ek vir julle gesê, dat julle in
My vrede kan hê. In die wêreld sal julle verdrukking hê; maar hou goeie
moed, Ek het die wêreld oorwin.

<span id="an_17:1">17:1</span> Dit het Jesus gespreek, en Hy het sy oë
na die hemel opgehef en gesê: Vader, die uur het gekom; verheerlik u
Seun, sodat u Seun U ook kan verheerlik--

<span id="an_17:2">17:2</span> soos U Hom mag oor alle vlees gegee het,
sodat Hy aan almal wat U Hom gegee het, die ewige lewe kan gee.

<span id="an_17:3">17:3</span> En dit is die ewige lewe, dat hulle U
ken, die enige waaragtige God, en Jesus Christus wat U gestuur het.

<span id="an_17:4">17:4</span> Ek het U verheerlik op die aarde. Die
werk wat U My gegee het om te doen, het Ek volbring.

<span id="an_17:5">17:5</span> En nou, Vader, verheerlik My by Uself met
die heerlikheid wat Ek by U gehad het voordat die wêreld was.

<span id="an_17:6">17:6</span> Ek het u Naam geopenbaar aan die mense
wat U My uit die wêreld gegee het. Hulle het aan U behoort, en U het
hulle aan My gegee, en hulle het u woord bewaar.

<span id="an_17:7">17:7</span> Nou weet hulle dat alles wat U My gegee
het, van U kom.

<span id="an_17:8">17:8</span> Want die woorde wat U My gegee het, het
Ek aan hulle gegee; en hulle het dit ontvang en waarlik erken dat Ek van
U uitgegaan het, en hulle het geglo dat U My gestuur het.

<span id="an_17:9">17:9</span> Ek bid vir hulle; Ek bid nie vir die
wêreld nie, maar vir die wat U My gegee het, omdat hulle aan U behoort.

<span id="an_17:10">17:10</span> En alles wat myne is, is uwe; en wat
uwe is, is myne; en Ek is in hulle verheerlik.

<span id="an_17:11">17:11</span> En Ek is nie meer in die wêreld nie,
maar hulle is in die wêreld; en Ek kom na U toe. Heilige Vader, bewaar
in u Naam die wat U My gegee het, sodat hulle een kan wees net soos Ons.

<span id="an_17:12">17:12</span> Toe Ek saam met hulle in die wêreld
was, het Ek hulle in u Naam bewaar. Oor die wat U My gegee het, het Ek
gewaak; en nie een van hulle het verlore gegaan nie, behalwe die seun
van die verderf, sodat die Skrif vervul sou word.

<span id="an_17:13">17:13</span> Maar nou kom Ek na U toe; en Ek spreek
hierdie dinge in die wêreld, sodat hulle my blydskap volkome in hulle
kan hê.

<span id="an_17:14">17:14</span> Ek het hulle u woord gegee, en die
wêreld het hulle gehaat, omdat hulle nie van die wêreld is nie, net soos
Ek nie van die wêreld is nie.

<span id="an_17:15">17:15</span> Ek bid nie dat U hulle uit die wêreld
wegneem nie, maar dat U hulle van die Bose bewaar.

<span id="an_17:16">17:16</span> Hulle is nie van die wêreld nie, net
soos Ek nie van die wêreld is nie.

<span id="an_17:17">17:17</span> Heilig hulle in u waarheid; u woord is
die waarheid.

<span id="an_17:18">17:18</span> Soos U my gestuur het in die wêreld,
het Ek ook hulle in die wêreld gestuur.

<span id="an_17:19">17:19</span> En Ek heilig Myself vir hulle, sodat
hulle ook in waarheid geheilig kan wees.

<span id="an_17:20">17:20</span> Maar Ek bid nie vir hulle alleen nie,
maar ook vir die wat deur hulle woord in My sal glo--

<span id="an_17:21">17:21</span> dat almal een mag wees net soos U,
Vader, in My en Ek in U; dat hulle ook in Ons een mag wees, sodat die
wêreld kan glo dat U My gestuur het.

<span id="an_17:22">17:22</span> En Ek het hulle die heerlikheid gegee
wat U My gegee het, sodat hulle een kan wees, net soos Ons een is.

<span id="an_17:23">17:23</span> Ek in hulle en U in My, sodat hulle
volkome een kan wees; en dat die wêreld kan weet dat U My gestuur het,
en hulle liefgehad het net soos U My liefgehad het.

<span id="an_17:24">17:24</span> Vader, Ek wil dat waar Ek is, hulle wat
U My gegee het, ook saam met My sal wees, sodat hulle my heerlikheid kan
aanskou wat U My gegee het, omdat U My liefgehad het voor die
grondlegging van die wêreld.

<span id="an_17:25">17:25</span> Regverdige Vader, al het die wêreld U
nie geken nie, tog het Ek U geken, en hulle hier het erken dat U My
gestuur het.

<span id="an_17:26">17:26</span> En Ek het u Naam aan hulle bekend
gemaak en sal dit bekend maak, sodat die liefde waarmee U My liefgehad
het, in hulle kan wees, en Ek in hulle.

<span id="an_18:1">18:1</span> Nadat Jesus dit gesê het, het Hy met sy
dissipels oor die spruit Kedron gegaan waar daar 'n tuin was, waarin Hy
self gegaan het en sy dissipels.

<span id="an_18:2">18:2</span> En Judas, sy verraaier, het ook die plek
geken, omdat Jesus daar dikwels met sy dissipels saamgekom het.

<span id="an_18:3">18:3</span> En Judas het die afdeling soldate en die
dienaars van die owerpriesters en die Fariseërs geneem en daar gekom met
fakkels en lampe en wapens.

<span id="an_18:4">18:4</span> En omdat Jesus alles geweet het wat oor
Hom sou kom, het Hy uit die tuin gegaan en vir hulle gesê: Wie soek
julle?

<span id="an_18:5">18:5</span> Hulle antwoord Hom: Jesus, die Nasaréner.
Jesus sê vir hulle: Dit is Ek. En ook Judas, sy verraaier, het by hulle
gestaan.

<span id="an_18:6">18:6</span> Toe Hy dan vir hulle sê: Dit is Ek, het
hulle agteruitgegaan en op die grond geval.

<span id="an_18:7">18:7</span> Hy vra hulle toe weer: Wie soek julle? En
hulle sê: Jesus, die Nasaréner.

<span id="an_18:8">18:8</span> Jesus antwoord: Ek het vir julle gesê dat
dit Ek is. As julle My dan soek, laat hierdie manne weggaan--

<span id="an_18:9">18:9</span> sodat die woord vervul sou word wat Hy
gespreek het: Uit die wat U My gegee het, het Ek niemand verloor nie.

<span id="an_18:10">18:10</span> En Simon Petrus wat 'n swaard gehad
het, het dit uitgetrek en die dienskneg van die hoëpriester geslaan en
sy regteroor afgekap. En die naam van die dienskneg was Malchus.

<span id="an_18:11">18:11</span> Toe sê Jesus vir Petrus: Steek jou
swaard in die skede. Die beker wat die Vader My gegee het, sal Ek dit
dan nie drink nie?

<span id="an_18:12">18:12</span> En die afdeling en die owerste oor
duisend en die dienaars van die Jode het Jesus gevange geneem en Hom
geboei;

<span id="an_18:13">18:13</span> en hulle het Hom weggelei, eers na
Annas; want Hy was die skoonvader van Kájafas wat daardie jaar
hoëpriester was.

<span id="an_18:14">18:14</span> En dit was Kájafas wat aan die Jode die
raad gegee het dat dit voordelig is dat een man vir die volk sterwe.

<span id="an_18:15">18:15</span> En Simon Petrus en 'n ander dissipel
het Jesus gevolg; en daardie dissipel was met die hoëpriester bekend en
het saam met Jesus ingegaan in die binneplaas van die hoëpriester se
paleis.

<span id="an_18:16">18:16</span> Maar Petrus het buitekant by die deur
bly staan. En die ander dissipel wat bekend was met die hoëpriester, het
uitgegaan en met die deurwagster gepraat en Petrus ingebring.

<span id="an_18:17">18:17</span> Toe sê die diensmeisie, die
deurwagster, vir Petrus: Jy is tog nie ook een van die dissipels van
hierdie mens nie? Hy sê: Ek is nie.

<span id="an_18:18">18:18</span> En die diensknegte en die dienaars het
by 'n koolvuur gestaan wat hulle gemaak het--want dit was koud--en hulle
het hul warm gemaak. En Petrus het by hulle gestaan en hom warm gemaak.

<span id="an_18:19">18:19</span> Die hoëpriester ondervra Jesus toe oor
sy dissipels en oor sy leer.

<span id="an_18:20">18:20</span> Jesus antwoord hom: Ek het ronduit tot
die wêreld gespreek; Ek het altyd in die sinagoge geleer en in die
tempel waar die Jode van alle kante vergader; en in die geheim het Ek
niks gespreek nie.

<span id="an_18:21">18:21</span> Wat ondervra u My? Ondervra hulle wat
gehoor het wat Ek tot hulle gespreek het; hulle weet tog wat Ek gesê
het.

<span id="an_18:22">18:22</span> En toe Hy dit sê, het een van die
dienaars wat daar staan, Jesus in die aangesig geslaan en gesê: Antwoord
U die hoëpriester so?

<span id="an_18:23">18:23</span> Jesus antwoord hom: As Ek verkeerd
gespreek het, getuig van die verkeerdheid; maar as Ek reg gespreek het,
waarom slaan jy My?

<span id="an_18:24">18:24</span> En Annas het Hom geboeid na Kájafas,
die hoëpriester, gestuur.

<span id="an_18:25">18:25</span> En Simon Petrus het hom staan en warm
maak. En hulle sê vir hom: Jy is tog nie ook een van sy dissipels nie?
Toe ontken hy dit en sê: Ek is nie.

<span id="an_18:26">18:26</span> Een van die hoëpriester se diensknegte
wat familie was van die man wie se oor Petrus afgekap het, sê: Het ek
jou nie in die tuin by Hom gesien nie?

<span id="an_18:27">18:27</span> En Petrus het dit weer ontken; en
dadelik het die haan gekraai.

<span id="an_18:28">18:28</span> Toe neem hulle Jesus van Kájafas na die
goewerneur se paleis. En dit was vroeg in die môre; en hulle het self
nie in die paleis ingegaan nie, dat hulle hul nie sou verontreinig nie,
maar dat hulle die pasga kon eet.

<span id="an_18:29">18:29</span> En Pilatus het na hulle uitgekom en
gesê: Watter beskuldiging bring julle teen hierdie man in?

<span id="an_18:30">18:30</span> Hulle antwoord en sê vir hom: As Hy
geen kwaaddoener was nie, sou ons Hom nie aan u oorgelewer het nie.

<span id="an_18:31">18:31</span> En Pilatus sê vir hulle: Neem julle Hom
en oordeel Hom volgens julle wet. En die Jode sê vir hom: Dit is ons nie
geoorloof om iemand dood te maak nie--

<span id="an_18:32">18:32</span> sodat die woord van Jesus vervul sou
word wat Hy gesê het om aan te dui hoedanige dood Hy sou sterwe.

<span id="an_18:33">18:33</span> Pilatus gaan toe weer in die goewerneur
se paleis en roep Jesus en sê vir Hom: Is U die Koning van die Jode?

<span id="an_18:34">18:34</span> Jesus antwoord hom: Sê u dit uit uself,
of het ander u dit van My gesê?

<span id="an_18:35">18:35</span> Pilatus antwoord: Is ek dan 'n Jood? U
volk en die owerpriesters het U aan my oorgelewer. Wat het U gedoen?

<span id="an_18:36">18:36</span> Jesus antwoord: My koninkryk is nie van
hierdie wêreld nie; as my koninkryk van hierdie wêreld was, sou my
dienaars geveg het, dat Ek nie aan die Jode oorgelewer word nie. Maar
nou is my koninkryk nie van hier nie.

<span id="an_18:37">18:37</span> Pilatus sê toe vir Hom: Is U dan tog 'n
koning? Jesus antwoord: U sê dat Ek 'n koning is. Hiervoor is Ek gebore
en hiervoor het Ek in die wêreld gekom, om vir die waarheid te getuig.
Elkeen wat uit die waarheid is, luister na my stem.

<span id="an_18:38">18:38</span> Pilatus sê vir Hom: Wat is waarheid? En
toe hy dit gesê het, gaan hy weer uit na die Jode en sê vir hulle: Ek
vind geen skuld in Hom nie.

<span id="an_18:39">18:39</span> Maar julle het 'n gewoonte dat ek vir
julle op die pasga iemand moet loslaat; wil julle dan hê dat ek vir
julle die Koning van die Jode moet loslaat?

<span id="an_18:40">18:40</span> Toe skreeu hulle almal weer en sê: Nie
vir Hom nie, maar Barábbas! En Barábbas was 'n rower.

<span id="an_19:1">19:1</span> Toe neem Pilatus dan vir Jesus en laat
Hom gésel.

<span id="an_19:2">19:2</span> En die soldate het 'n kroon van dorings
gevleg en dit op sy hoof gesit, en 'n purper kleed om Hom gewerp

<span id="an_19:3">19:3</span> en gesê: Wees gegroet, Koning van die
Jode! En hulle het Hom in die aangesig geslaan.

<span id="an_19:4">19:4</span> Pilatus gaan toe weer buitentoe en sê vir
hulle: Kyk, ek bring Hom vir julle uit buitentoe, sodat julle kan weet
dat ek in Hom geen skuld vind nie.

<span id="an_19:5">19:5</span> En Jesus het uitgekom buitentoe en die
doringkroon en die purperkleed gedra. En Pilatus sê vir hulle: Dáár is
die mens!

<span id="an_19:6">19:6</span> En toe die owerpriesters en die dienaars
Hom sien, skreeu hulle en sê: Kruisig, kruisig Hom! Pilatus sê vir
hulle: Neem julle Hom en kruisig Hom, want ek vind geen skuld in Hom
nie.

<span id="an_19:7">19:7</span> Die Jode antwoord hom: Ons het 'n wet en
volgens ons wet moet Hy sterf, omdat Hy Homself die Seun van God gemaak
het.

<span id="an_19:8">19:8</span> En toe Pilatus hierdie woord hoor, het hy
nog meer bevrees geword

<span id="an_19:9">19:9</span> en weer in die paleis ingegaan en vir
Jesus gesê: Van waar is U? Maar Jesus het hom geen antwoord gegee nie.

<span id="an_19:10">19:10</span> En Pilatus sê vir Hom: Praat U nie met
my nie? Weet U nie dat ek mag het om U te kruisig en mag het om U los te
laat nie?

<span id="an_19:11">19:11</span> Jesus antwoord: U sou geen mag teen My
hê as dit u nie van bo gegee was nie. Daarom het hy wat My aan u
oorlewer, groter sonde.

<span id="an_19:12">19:12</span> Hierop het Pilatus probeer om Hom los
te laat, maar die Jode het geskreeu en gesê: As u Hom loslaat, is u nie
die keiser se vriend nie. Elkeen wat homself koning maak, kom in verset
teen die keiser.

<span id="an_19:13">19:13</span> En toe Pilatus hierdie woord hoor, het
hy Jesus buitentoe gebring en op die regterstoel gaan sit in die plek
wat Plaveisel genoem word, en in Hebreeus Gábbata.

<span id="an_19:14">19:14</span> En dit was die voorbereiding vir die
pasga en omtrent die sesde uur. Toe sê hy vir die Jode: Dáár is julle
Koning!

<span id="an_19:15">19:15</span> Maar hulle skreeu: Neem weg, neem weg,
kruisig Hom! Pilatus sê vir hulle: Moet ek julle Koning kruisig? Die
owerpriesters antwoord: Ons het geen koning behalwe die keiser nie.

<span id="an_19:16">19:16</span> Toe het hy Hom dan aan hulle oorgegee
om gekruisig te word. En hulle het Jesus geneem en Hom weggelei.

<span id="an_19:17">19:17</span> En Hy het sy kruis gedra en uitgegaan
na die sogenaamde Hoofskedelplek, in Hebreeus Gólgota,

<span id="an_19:18">19:18</span> waar hulle Hom gekruisig het en saam
met Hom twee ander, een aan elke kant, en Jesus in die middel.

<span id="an_19:19">19:19</span> En Pilatus het ook 'n opskrif geskrywe
en dit op die kruis gesit; en daar was geskrywe: JESUS, DIE NASARÉNER,
DIE KONING VAN DIE JODE.

<span id="an_19:20">19:20</span> Hierdie opskrif dan het baie van die
Jode gelees, omdat die plek waar Jesus gekruisig is, naby die stad was;
en dit was geskrywe in Hebreeus en Grieks en Latyn.

<span id="an_19:21">19:21</span> En die owerpriesters van die Jode het
vir Pilatus gesê: Moenie skrywe: Die Koning van die Jode nie; maar dat
Hy gesê het: Ek is die Koning van die Jode.

<span id="an_19:22">19:22</span> Pilatus het geantwoord: Wat ek geskryf
het, het ek geskrywe.

<span id="an_19:23">19:23</span> En toe die soldate Jesus gekruisig het,
neem hulle sy klere en maak vier dele, vir elke soldaat 'n deel, en die
onderkleed; maar die onderkleed was sonder naat, van bo af in een stuk
gewewe.

<span id="an_19:24">19:24</span> En hulle het vir mekaar gesê: Laat ons
dit nie skeur nie, maar laat ons die lot daaroor werp, wie s'n dit sal
wees--sodat die Skrif vervul sou word wat sê: Hulle het my klere onder
mekaar verdeel en oor my gewaad het hulle die lot gewerp. Dit het die
soldate dan gedoen.

<span id="an_19:25">19:25</span> En by die kruis van Jesus het gestaan
sy moeder en sy moeder se suster, Maria, die vrou van Klopas, en Maria
Magdaléna.

<span id="an_19:26">19:26</span> En toe Jesus sy moeder sien en die
dissipel wat Hy liefgehad het, by haar staan, sê Hy vir sy moeder: Vrou,
dáár is u seun!

<span id="an_19:27">19:27</span> Daarop sê Hy vir die dissipel: Dáár is
jou moeder! En van daardie uur af het die dissipel haar in sy huis
geneem.

<span id="an_19:28">19:28</span> Hierna, omdat Hy geweet het dat alles
al volbring was--sodat die Skrif vervul sou word--het Jesus gesê: Ek het
dors!

<span id="an_19:29">19:29</span> En daar het 'n kan vol asyn gestaan; en
hulle het 'n spons met asyn gevul en op 'n hisopstingel gesit en aan sy
mond gebring.

<span id="an_19:30">19:30</span> En toe Jesus die asyn geneem het, sê
Hy: Dit is volbring! En Hy het sy hoof gebuig en die gees gegee.

<span id="an_19:31">19:31</span> En dat die liggame nie op die sabbat
aan die kruis sou bly nie, aangesien dit die voorbereiding was--want die
dag van daardie sabbat was groot--het die Jode Pilatus gevra dat hulle
bene gebreek en hulle weggeneem moes word.

<span id="an_19:32">19:32</span> Die soldate het toe gekom en die bene
van die eerste een gebreek en van die ander een wat saam met Hom
gekruisig was;

<span id="an_19:33">19:33</span> maar toe hulle by Jesus kom en sien dat
Hy al dood was, het hulle sy bene nie gebreek nie.

<span id="an_19:34">19:34</span> Maar een van die soldate het met 'n
spies in sy sy gesteek, en dadelik het daar bloed en water uitgekom.

<span id="an_19:35">19:35</span> En hy wat dit gesien het, het dit
getuig, en sy getuienis is waaragtig; en hy weet dat hy die waarheid
spreek, sodat julle kan glo.

<span id="an_19:36">19:36</span> Want hierdie dinge het gebeur, dat die
Skrif vervul sou word: Geen been van Hom sal gebreek word nie.

<span id="an_19:37">19:37</span> En weer sê 'n ander Skrif: Hulle sal
sien in wie hulle gesteek het.

<span id="an_19:38">19:38</span> En ná hierdie dinge het Josef van
Arimathéa, wat 'n dissipel van Jesus was, maar in die geheim, uit vrees
vir die Jode, vir Pilatus gevra of hy die liggaam van Jesus mag wegneem.
En Pilatus het dit toegelaat. Hy het toe gegaan en die liggaam van Jesus
weggeneem.

<span id="an_19:39">19:39</span> En Nikodémus, wat die eerste maal in
die nag na Jesus gegaan het, het ook gekom met 'n mengsel van mirre en
alewee van omtrent honderd pond gewig.

<span id="an_19:40">19:40</span> En hulle het die liggaam van Jesus
geneem en dit in doeke toegedraai saam met die speserye, soos die
gewoonte van die Jode is om te begrawe.

<span id="an_19:41">19:41</span> En daar was op die plek waar Hy
gekruisig is, 'n tuin, en in die tuin 'n nuwe graf waar nog nooit iemand
in neergelê was nie.

<span id="an_19:42">19:42</span> Daar het hulle Jesus toe neergelê weens
die voorbereiding van die Jode, omdat die graf naby was.

<span id="an_20:1">20:1</span> En op die eerste dag van die week kom
Maria Magdaléna vroeg, terwyl dit nog donker was, by die graf en sien
dat die steen van die graf weggeneem was.

<span id="an_20:2">20:2</span> Sy hardloop toe en kom by Simon Petrus en
by die ander dissipel vir wie Jesus liefgehad het, en sê vir hulle:
Hulle het die Here uit die graf weggeneem, en ons weet nie waar hulle
Hom neergelê het nie.

<span id="an_20:3">20:3</span> Toe gaan Petrus en die ander dissipel uit
en kom by die graf.

<span id="an_20:4">20:4</span> En die twee het saam gehardloop, en die
ander dissipel het vooruit gehardloop, vinniger as Petrus, en eerste by
die graf gekom.

<span id="an_20:5">20:5</span> En terwyl hy neerbuk, sien hy die doeke
lê; maar hy het nie ingegaan nie.

<span id="an_20:6">20:6</span> Toe kom Simon Petrus agter hom aan en
gaan in die graf en sien die doeke lê;

<span id="an_20:7">20:7</span> en die doek wat op sy hoof was, sien hy
nie by die doeke lê nie, maar opgerol op een plek afsonderlik.

<span id="an_20:8">20:8</span> Daarop het ook die ander dissipel wat
eerste by die graf gekom het, ingegaan, en hy het gesien en geglo.

<span id="an_20:9">20:9</span> Want hulle het nog nie die Skrif verstaan
dat Hy uit die dode moes opstaan nie.

<span id="an_20:10">20:10</span> En die dissipels het weer huis toe
gegaan.

<span id="an_20:11">20:11</span> Maar Maria het buitekant by die graf
gestaan en ween; en terwyl sy ween, buk sy na die graf toe

<span id="an_20:12">20:12</span> en sien twee engele daar sit met wit
klere aan, een by die hoof en een by die voete waar die liggaam van
Jesus gelê het.

<span id="an_20:13">20:13</span> En hulle sê vir haar: Vrou, waarom ween
jy? Sy antwoord hulle: Omdat hulle my Here weggeneem het, en ek weet nie
waar hulle Hom neergelê het nie.

<span id="an_20:14">20:14</span> En toe sy dit gesê het, draai sy haar
om agtertoe en sien Jesus staan, en sy het nie geweet dat dit Jesus was
nie.

<span id="an_20:15">20:15</span> Jesus sê vir haar: Vrou, waarom ween
jy? Wie soek jy? Sy het gedink dat dit die tuinier was en antwoord hom:
Meneer, as u Hom weggedra het, sê vir my waar u Hom neergelê het, en ek
sal Hom wegneem.

<span id="an_20:16">20:16</span> Jesus sê vir haar: Maria! Sy draai haar
om en sê vir Hom: Rabboeni! dit beteken Meester.

<span id="an_20:17">20:17</span> Jesus sê vir haar: Raak My nie aan nie,
want Ek het nog nie opgevaar na my Vader nie; maar gaan na my broeders
en sê vir hulle: Ek vaar op na my Vader en julle Vader, en my God en
julle God.

<span id="an_20:18">20:18</span> Maria Magdaléna het aan die dissipels
gaan vertel dat sy die Here gesien het en dat Hy dit vir haar gesê het.

<span id="an_20:19">20:19</span> En toe dit aand was op daardie eerste
dag van die week en die deure waar die dissipels vergader het uit vrees
vir die Jode, gesluit was, het Jesus gekom en in hul midde gestaan en
aan hulle gesê: Vrede vir julle!

<span id="an_20:20">20:20</span> En nadat Hy dit gesê het, wys Hy hulle
sy hande en sy sy. En die dissipels was bly toe hulle die Here sien.

<span id="an_20:21">20:21</span> Jesus sê toe weer vir hulle: Vrede vir
julle! Soos die Vader My gestuur het, stuur Ek julle ook.

<span id="an_20:22">20:22</span> En nadat Hy dit gesê het, blaas Hy op
hulle en sê vir hulle: Ontvang die Heilige Gees.

<span id="an_20:23">20:23</span> As julle die mense hulle sondes
vergewe, dan word dit hulle vergewe; as julle die mense hulle sondes
hou, dan is dit gehou.

<span id="an_20:24">20:24</span> En Thomas wat genoem word Dídimus, een
van die twaalf, was nie saam met hulle toe Jesus gekom het nie.

<span id="an_20:25">20:25</span> Die ander dissipels sê toe vir hom: Ons
het die Here gesien! Maar hy het vir hulle gesê: As ek nie in sy hande
die merk van die spykers sien en my vinger steek in die merk van die
spykers en my hand in sy sy steek nie, sal ek nooit glo nie.

<span id="an_20:26">20:26</span> En agt dae daarna was sy dissipels weer
binne, en Thomas saam met hulle. En Jesus het gekom terwyl die deure
gesluit was, en het in hul midde gestaan en gesê: Vrede vir julle!

<span id="an_20:27">20:27</span> Daarna sê Hy vir Thomas: Bring jou
vinger hier, en kyk na my hande; en bring jou hand en steek dit in my
sy; en moenie ongelowig wees nie, maar gelowig.

<span id="an_20:28">20:28</span> En Thomas antwoord en sê vir Hom: My
Here en my God!

<span id="an_20:29">20:29</span> Jesus sê vir hom: Omdat jy My gesien
het, Thomas, het jy geglo; salig is die wat nie gesien het nie en tog
geglo het.

<span id="an_20:30">20:30</span> Nog baie ander tekens het Jesus voor sy
dissipels gedoen wat in hierdie boek nie beskrywe is nie;

<span id="an_20:31">20:31</span> maar hierdie is beskrywe, dat julle kan
glo dat Jesus die Christus is, die Seun van God; en dat julle deur te
glo die lewe kan hê in sy Naam.

<span id="an_21:1">21:1</span> Na hierdie dinge het Jesus weer aan sy
dissipels verskyn by die see van Tibérias, en Hy het só verskyn:

<span id="an_21:2">21:2</span> Daar was bymekaar Simon Petrus en Thomas
wat Dídimus genoem word, en Natánael van Kana in Galiléa en die seuns
van Sebedéüs en twee ander van sy dissipels.

<span id="an_21:3">21:3</span> Simon Petrus sê vir hulle: Ek gaan
visvang. Hulle sê vir hom: Ons gaan ook saam met jou. En hulle het
uitgegaan en dadelik in die skuit geklim, en in daardie nag het hulle
niks gevang nie.

<span id="an_21:4">21:4</span> En toe dit al dag geword het, staan Jesus
op die strand; maar die dissipels het nie geweet dat dit Jesus was nie.

<span id="an_21:5">21:5</span> En Jesus sê vir hulle: My kinders, het
julle nie iets om te eet nie? Hulle antwoord Hom: Nee.

<span id="an_21:6">21:6</span> En Hy sê vir hulle: Gooi die net aan die
regterkant van die skuit, en julle sal kry. Hulle het toe gegooi en deur
die menigte van visse was hulle nie meer in staat om dit te trek nie.

<span id="an_21:7">21:7</span> Daarop sê die dissipel--die een vir wie
Jesus liefgehad het--aan Petrus: Dit is die Here! En toe Simon Petrus
hoor dat dit die Here is, gord hy sy bo-kleed om--want hy was naak--en
werp homself in die see.

<span id="an_21:8">21:8</span> Maar die ander dissipels het met die
skuitjie gekom en die net met die visse gesleep; want hulle was nie ver
van die land nie, maar omtrent twee honderd el.

<span id="an_21:9">21:9</span> En toe hulle geland het, sien hulle 'n
koolvuur op die grond en vis daarop lê, en brood.

<span id="an_21:10">21:10</span> Jesus sê vir hulle: Bring van die visse
wat julle nou gevang het.

<span id="an_21:11">21:11</span> Simon Petrus het in die skuit geklim en
die net op die land getrek, vol groot visse, honderd drie en vyftig in
getal; en alhoewel daar so baie was, het die net nie geskeur nie.

<span id="an_21:12">21:12</span> Jesus sê vir hulle: Kom eet! En niemand
van die dissipels het gewaag om Hom te vra: Wie is U nie? omdat hulle
wis dat dit die Here was.

<span id="an_21:13">21:13</span> En Jesus het gekom en die brood geneem
en dit aan hulle gegee, en so ook die vis.

<span id="an_21:14">21:14</span> Dit was al die derde keer dat Jesus aan
sy dissipels verskyn het nadat Hy opgestaan het uit die dode.

<span id="an_21:15">21:15</span> Toe hulle dan klaar was met die
môre-ete, vra Jesus vir Simon Petrus: Simon, seun van Jona, het jy My
waarlik lief, meer as hulle hier? Hy antwoord Hom: Ja, Here, U weet dat
ek U liefhet. Hy sê vir hom: Laat my lammers wei.

<span id="an_21:16">21:16</span> Hy vra hom weer die tweede maal: Simon,
seun van Jona, het jy My waarlik lief? Hy antwoord Hom: Ja, Here, U weet
dat ek U liefhet. Hy sê vir hom: Pas my skape op.

<span id="an_21:17">21:17</span> Hy vra hom die derde maal: Simon, seun
van Jona, het jy My lief? Petrus het bedroef geword, omdat Hy hom die
derde maal vra: Het jy My lief? En hy antwoord Hom: Here, U weet alles,
U weet dat ek U liefhet. Jesus sê vir hom: Laat my skape wei.

<span id="an_21:18">21:18</span> Voorwaar, voorwaar Ek sê vir jou, toe
jy jonger was, het jy jouself gegord en rondgegaan waar jy wou; maar
wanneer jy oud geword het, sal jy jou hande uitsteek, en 'n ander een
sal jou gord en bring waar jy nie wil wees nie.

<span id="an_21:19">21:19</span> En dit het Hy gesê om aan te dui deur
hoedanige dood hy God sou verheerlik; en toe Hy dit gespreek het, sê Hy
vir hom: Volg My.

<span id="an_21:20">21:20</span> En Petrus het hom omgedraai en die
dissipel sien volg vir wie Jesus liefgehad het, die een wat by die
maaltyd op sy bors geval en gesê het: Here, wie is u verraaier?

<span id="an_21:21">21:21</span> Toe Petrus hom sien, vra hy vir Jesus:
Here, maar wat van hom?

<span id="an_21:22">21:22</span> Jesus antwoord hom: As Ek wil hê dat hy
bly totdat Ek kom, wat gaan dit jou aan? Volg jy My.

<span id="an_21:23">21:23</span> Hierdie woord het toe onder die
broeders uitgegaan dat daardie dissipel nie sou sterwe nie; en Jesus het
nie vir hom gesê dat hy nie sou sterwe nie, maar: As Ek wil hê dat hy
bly totdat Ek kom, wat gaan dit jou aan?

<span id="an_21:24">21:24</span> Dit is daardie dissipel wat van hierdie
dinge getuig en hierdie dinge geskryf het, en ons weet dat sy getuienis
waar is.

<span id="an_21:25">21:25</span> En daar is nog baie ander dinge wat
Jesus alles gedoen het; maar as hulle een vir een beskrywe moes word,
sou die wêreld self, dink ek, die geskrewe boeke nie bevat nie. Amen.

------------------------------------------------------------------------

[Next: Acts](act)
