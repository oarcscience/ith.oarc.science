<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Kabyle Bible (NT), full text etext at Intangible Textual Heritage">
<TITLE>Kabyle Bible (NT): 1 Corinthians</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="rom">Previous</A>&nbsp;
<A HREF="co2">Next</A>&nbsp;
</CENTER>
<HR>
</p> <h3 align="center" align="center">Kabyle Bible: 1 Corinthians</h3> 
<p><A NAME="an_1:1">1:1</A>&nbsp;Nekk Bulus, iwumi i d-issawel Sidi R&#803;ebbi s leb&#611;i-ines iwakken ad ili&#611; d amcegge&#603; n &#400;isa Lmasih&#803; akk-d gma-tne&#611; Sustin,  </p> 
<p><A NAME="an_1:2">1:2</A>&nbsp;i tejma&#603;t n Sidi R&#803;ebbi i gellan di temdint n Kurintus, i wid i d-yextar&#803; Sidi R&#803;ebbi s &#400;isa Lmasih&#803; ad ilin d imqedsen, d wid akk yellan di mkul amkan ineddhen s yisem n Sidna &#400;isa Lmasih&#803;, i gellan d Ssid-nsen d Ssid nne&#611; : </p> 
<p><A NAME="an_1:3">1:3</A>&nbsp;r&#803;r&#803;eh&#803;ma t&#806;-t&#806;alwit a wen-d t&#806;t&#806;unefkent s &#611;ur&#803; R&#803;ebbi Baba-tne&#611; akk-d Sidna &#400;isa Lmasih&#803;.  </p> 
<p><A NAME="an_1:4">1:4</A>&nbsp;Zgi&#611; t&#806;h&#803;emmide&#611; Sidi R&#803;ebbi fell-awen &#611;ef r&#803;r&#803;eh&#803;ma i wen-d-yefka s &#400;isa Lmasih&#803;, </p> 
<p><A NAME="an_1:5">1:5</A>&nbsp;axat&#803;er yis i kkun-id yer&#803;zeq s mkul lxir&#803;, ama s wawal-is ama s tmusni-ines, </p> 
<p><A NAME="an_1:6">1:6</A>&nbsp;imi cchada &#611;ef Lmasih&#803; tr&#803;es&#803;s&#803;a nezzeh deg-wen. </p> 
<p><A NAME="an_1:7">1:7</A>&nbsp;Daymi ur kkun-ixus&#803;s&#803; wacemma n lxir&#803; s &#611;ur&#803; R&#803;ebbi, kunwi yet&#806;r&#803;ag&#780;un ass i deg ara d-yu&#611;al Ssid-nne&#611;. </p> 
<p><A NAME="an_1:8">1:8</A>&nbsp;A kkun isseg&#780;hed alamma t&#806;-t&#806;aggara iwakken a d-tbanem mbla l&#603;ib ass n tu&#611;alin n &#400;isa Lmasih&#803;.  </p> 
<p><A NAME="an_1:9">1:9</A>&nbsp;Sidi R&#803;ebbi yet&#806;t&#806;at&#803;af deg wawal-is ; d net&#806;t&#806;a i wen-d-issawlen iwakken at&#806;-t&#806;&#603;icem s tdukli akk-d Mmi-s, &#400;isa Lmasih&#803; Ssid-nne&#611;.  </p> 
<p><A NAME="an_1:10">1:10</A>&nbsp;Ay atmaten, a kkun-nhu&#611; s yisem n Ssid-nne&#611; &#400;isa Lmasih&#803; : msefhamet wway gar-awen, ur ilaq ara a d-yili bet&#803;t&#803;u gar-awen, ddukklet, s&#603;ut yiwen uxemmem d yiwen n r&#803;r&#803;ay.  </p> 
<p><A NAME="an_1:11">1:11</A>&nbsp;Axat&#803;er ay atmaten, irgazen n wexxam n Kluwi s&#803;s&#803;awd&#803;en-iyi-d lexbar&#803; belli it&#806;t&#806;ili-d umennu&#611; gar-awen.  </p> 
<p><A NAME="an_1:12">1:12</A>&nbsp;Ayen b&#611;i&#611; a d-ini&#611; : sli&#611; belli llan gar-awen wid yeqqar&#803;en :&#171; nekk ddi&#611; d Bulus &#187;, ma d wayed&#803; yeqqar&#803; : &#171; nekk t&#806;ekki&#611; d Abulus &#187;, wayed&#803; da&#611;en : &#171; nekk ddi&#611; d But&#803;rus &#187;, llan da&#611;en wid yeqqar&#803;en : &#171; nekk t&#806;ekki&#611; di Lmasih&#803; &#187;.  </p> 
<p><A NAME="an_1:13">1:13</A>&nbsp;Amek akka, t&#611;ilem Lmasih&#803; yebd&#803;a ? E&#603;ni d Bulus i get&#806;wasemmr&#803;en fell-awen ne&#611; s yisem n Bulus i tet&#806;wa&#611;ed&#803;sem ?  </p> 
<p><A NAME="an_1:14">1:14</A>&nbsp;Ad h&#803;emmde&#611; R&#803;ebbi imi ur s&#611;ed&#803;se&#611; ula d yiwen deg-wen anagar Krisbus d Gayus. </p> 
<p><A NAME="an_1:15">1:15</A>&nbsp;Akka, yiwen deg-wen ur izmir a d-yini belli yet&#806;wa&#611;d&#803;es s yisem-iw. </p> 
<p><A NAME="an_1:16">1:16</A>&nbsp;Tella da&#611;en twacult n Stifanas, d nekk i t&#806;-is&#611;ed&#803;sen me&#603;na ur h&#803;si&#611; ara s&#611;ed&#803;se&#611; yiwen nnid&#803;en dinna.  </p> 
<p><A NAME="an_1:17">1:17</A>&nbsp;Lmasih&#803; ur iyi-d-icegge&#603; ara iwakken ad s&#611;ed&#803;se&#611; me&#603;na icegge&#603; iyi-d ad beccr&#803;e&#611; lexbar&#803; n lxir&#803; ; mac&#780;c&#780;i s yimeslayen i d-yekkan si lefhama n wemdan iwakken ur tekkse&#611; ara lqima i lmut n Lmasih&#803; &#611;ef wumidag.  </p> 
<p><A NAME="an_1:18">1:18</A>&nbsp;T&#806;-t&#806;idet&#806;, abeccer&#803; n lmut n Lmasih&#803; &#611;ef wumidag t&#806;-t&#806;idderwect i wid id&#803;a&#603;en ; me&#603;na &#611;ur&#803;-nne&#611; nukni yellan deg webrid n leslak, t&#806;-t&#806;azmert n R&#803;ebbi.  </p> 
<p><A NAME="an_1:19">1:19</A>&nbsp;Atan wayen i d-nnant tira iqedsen :   Ad snegre&#611; tamusni n imusnawen, ad rre&#611; d ula+ c lefhama n wid ifehmen+ .  </p> 
<p><A NAME="an_1:20">1:20</A>&nbsp;Anda-t u&#603;eqli ? Anda-t umusnaw ? Anda-t uh&#803;r&#803;ic ara d-isfehmen ayen ider&#803;r&#803;un di lg&#780;il-agi ? Ur d-isbeggen ara Sidi R&#803;ebbi belli tamusni n ddunit-agi d lehbala ?  </p> 
<p><A NAME="an_1:21">1:21</A>&nbsp;Imi at ddunit s lefhama-nsen ur &#603;qilen ara tamusni n Sidi R&#803;ebbi, net&#806;t&#806;a yeb&#611;a ad isellek wid yumnen yis s lexbar&#803;-agi n lxir&#803;  i h&#803;esben wiyad&#803; d lehbala. </p> 
<p><A NAME="an_1:22">1:22</A>&nbsp;At Isr&#803;ail ssuturen lber&#803;hanat, iyunaniyen t&#806;nadin tamusni ; </p> 
<p><A NAME="an_1:23">1:23</A>&nbsp;ma d nukni net&#806;beccir&#803; Lmasih&#803;, win akken yet&#806;t&#806;usemmr&#803;en &#611;ef wumidag, yellan d t&#806;behdila i wat Isr&#803;ail, d lehbala &#611;er iyunaniyen.  </p> 
<p><A NAME="an_1:24">1:24</A>&nbsp;Me&#603;na wid iwumi i d-yessawel Sidi R&#803;ebbi, ama d at Isr&#803;ail ama d iyunaniyen, umnen belli d net&#806;t&#806;a i d Lmasih&#803;, i t&#806;-t&#806;azmert n R&#803;ebbi akk-d tmusni-ines. </p> 
<p><A NAME="an_1:25">1:25</A>&nbsp;Axat&#803;er ayen akken h&#803;esben yemdanen d lehbala n Sidi R&#803;ebbi, t&#806;-t&#806;amusni is&#803;eh&#803;h&#803;an akter&#803; n tmusni n yemdanen, ayen h&#803;esben da&#611;en d feccal n Sidi R&#803;ebbi, ye&#611;leb lg&#780;ehd n yemdanen.  </p> 
<p><A NAME="an_1:26">1:26</A>&nbsp;Walit ay atmaten, kunwi iwumi d-yessawel Sidi R&#803;ebbi : ur llin gar-awen at&#803;as n wid yes&#603;an tamusni n ddunit, ur llin at&#803;as n wid yes&#603;an imukan &#603;layen, ur llin da&#611;en at&#803;as inas&#803;liyen yes&#603;an lqima tameqqrant ;  </p> 
<p><A NAME="an_1:27">1:27</A>&nbsp;me&#603;na Sidi R&#803;ebbi yextar&#803; ayen yellan d lehbala &#611;er wemdan iwakken ad isneh&#803;cam imusnawen, yextar&#803; ayen ur nes&#603;i tazmert di ddunit iwakken ad isneh&#803;cam wid ig&#780;ehden.  </p> 
<p><A NAME="an_1:28">1:28</A>&nbsp;Sidi R&#803;ebbi yextar&#803; ayen ur nes&#603;i azal, yet&#806;wah&#803;eqr&#803;en di ddunit akk-d wayen yet&#806;wah&#803;esben d ulac, iwakken ad isse&#611;li lqima n wayen yes&#603;an azal &#611;er yemdanen.  </p> 
<p><A NAME="an_1:29">1:29</A>&nbsp;Akka, yiwen ur izmir ad izuxx zdat Sidi R&#803;ebbi. </p> 
<p><A NAME="an_1:30">1:30</A>&nbsp;Imi d Sidi R&#803;ebbi i kkun-isdukklen d &#400;isa Lmasih&#803;, d net&#806;t&#806;a i &#611;-yu&#611;alen d lefhama i d yekkan s &#611;ur&#803; Sidi R&#803;ebbi. Yis i &#611; yerra Sidi R&#803;ebbi d ih&#803;eqqiyen, is&#803;effa tikli-nne&#611;, yefda-ya&#611;-d si ddnub. </p> 
<p><A NAME="an_1:31">1:31</A>&nbsp;Am akken yura di tira iqedsen : Win yeb&#611;an ad izuxx, ad izuxx s lec&#611;al n R&#803;ebbi.  </p> 
<p><A NAME="an_2:1">2:1</A>&nbsp;Daymi ay atmaten mi n-r&#803;uh&#803;e&#611; &#611;ur&#803; wen iwakken a wen mmeslaye&#611; &#611;ef lbad&#803;na n Sidi R&#803;ebbi, ur a wen mmeslaye&#611; ara s yimeslayen yec&#780;c&#780;ur&#803;en d zzux ne&#611; s tmusni yessewhamen.  </p> 
<p><A NAME="an_2:2">2:2</A>&nbsp;Axat&#803;er ur nuda&#611; ara a d mmeslaye&#611; gar-awen &#611;ef wayen nnid&#803;en anagar &#611;ef &#400;isa Lmasih&#803; ; &#400;isa Lmasih&#803; i get&#806;was&#803;emmr&#803;en &#611;ef wumidag.  </p> 
<p><A NAME="an_2:3">2:3</A>&nbsp;Ula d nekk asmi lli&#611; &#611;ur&#803;-wen, lli&#611; fecle&#611;, kukra&#611; yerna tekcem-iyi tugdi.  </p> 
<p><A NAME="an_2:4">2:4</A>&nbsp;Ayen i wen-slemde&#611; d wayen i wen-beccr&#803;e&#611; ur yebni ara &#611;ef tmusni n wemdan, lame&#603;na d ayen yebnan &#611;ef tezmert n R&#803;r&#803;uh&#803; iqedsen. </p> 
<p><A NAME="an_2:5">2:5</A>&nbsp;Akka, liman-nwen ur yet&#806;rus ara &#611;ef tmusni n yemdanen, me&#603;na &#611;ef tezmert n Sidi R&#803;ebbi.  </p> 
<p><A NAME="an_2:6">2:6</A>&nbsp;Nesselmad tamusni-agi i wid yes&#603;an liman ig&#780;ehden ; tamusni-agi, mac&#780;c&#780;i t&#806;-t&#806;amusni n ddunit-agi ne&#611; t&#806;-t&#806;in n tezmar n igelliden n ddunit-agi iteddun &#611;er nnger.  </p> 
<p><A NAME="an_2:7">2:7</A>&nbsp;Net&#806;beccir&#803; tamusni n Sidi R&#803;ebbi yellan d lbad&#803;na yeffren &#611;ef yemdanen, i ghegga si zik i l&#603;ezz-nne&#611;. </p> 
<p><A NAME="an_2:8">2:8</A>&nbsp;Ula d yiwen deg igelliden n zzman-agi ur t&#806;-yessin, lemmer ssnen-t&#806; tili ur semmr&#803;en ara Bab n tmanegt &#611;ef wumidag.  </p> 
<p><A NAME="an_2:9">2:9</A>&nbsp;Am akken i t-id-nnant tira iqedsen : Ayen ur twala tit&#803;, ayen ur yesli umez&#803;z&#803;u&#611;+ , ayen &#611;ef ur ixemmem ara wemdan,+ d ayen i ghegga Sidi R&#803;ebbi i wid i t-ih&#803;emmlen+ .  </p> 
<p><A NAME="an_2:10">2:10</A>&nbsp;Sidi R&#803;ebbi ibeggen-a&#611;-t-id i nukni s R&#803;r&#803;uh&#803; iqedsen. Axat&#803;er R&#803;r&#803;uh&#803; iqedsen yezmer ad iz&#803;er ulamma d lec&#611;al yeffren n Sidi R&#803;ebbi.  </p> 
<p><A NAME="an_2:11">2:11</A>&nbsp;Anwa i gez&#803;ran ayen yellan deg wul n wemdan ? Anagar r&#803;r&#803;uh&#803;-ines i gez&#803;ran ayen yellan deg wul-is. Yiwen ur yessin da&#611;en ixemmimen n R&#803;ebbi anagar R&#803;r&#803;uh&#803; n Sidi R&#803;ebbi.  </p> 
<p><A NAME="an_2:12">2:12</A>&nbsp;Nukni mac&#780;c&#780;i d r&#803;r&#803;uh&#803; n ddunit i neqbel, me&#603;na d R&#803;r&#803;uh&#803; i d-yekkan s &#611;ur&#803; Sidi R&#803;ebbi, iwakken a nissin ayen akk i &#611;-d-yefka s r&#803;r&#803;eh&#803;ma-ines. </p> 
<p><A NAME="an_2:13">2:13</A>&nbsp;Nukni ur net&#806;meslay ara s yimeslayen i tesselmad tmusni n wemdan, me&#603;na net&#806;meslay s yimeslayen i &#611;-isselmad R&#803;r&#803;uh&#803; n Sidi R&#803;ebbi. Akka i nessefham tidet&#806; n R&#803;r&#803;uh&#803; iqedsen i wid yes&#603;an R&#803;r&#803;uh&#803;-agi.  </p> 
<p><A NAME="an_2:14">2:14</A>&nbsp;Amdan it&#806;eddun s l&#603;eqliya n ddunit ur iqebbel ara ayen i d-it&#806;t&#806;asen s &#611;ur&#803; R&#803;r&#803;uh&#803; n Sidi R&#803;ebbi imi &#611;ur&#803;-es ayagi d lehbala ; ur yezmir ara a t-yissin axat&#803;er s R&#803;r&#803;uh&#803; n Sidi R&#803;ebbi i nezmer a t-nefhem.  </p> 
<p><A NAME="an_2:15">2:15</A>&nbsp;Amdan yes&#603;an R&#803;r&#803;uh&#803; iqedsen n Sidi R&#803;ebbi yezmer ad ifhem kullec, ma d net&#806;t&#806;a, yiwen ur izmir a t-ih&#803;aseb. </p> 
<p><A NAME="an_2:16">2:16</A>&nbsp;Akken yura di tira iqedsen : Anwa i gessnen ixemmimen n+ Sidi R&#803;ebbi,+ anwa i gzemren a t-yenhu + ? Ma d nukni, nes&#603;a axemmem n Lmasih&#803;.  </p> 
<p><A NAME="an_3:1">3:1</A>&nbsp;Ay atmaten, ur ufi&#611; ara amek ara wen-mmeslaye&#611; am akken t&#806;meslaye&#611; i yemdanen yes&#603;an R&#803;r&#803;uh&#803; iqedsen, me&#603;na mmeslaye&#611;-awen am yemdanen n ddunit, am wid yellan d arrac deg ubrid n Lmasih&#803;. </p> 
<p><A NAME="an_3:2">3:2</A>&nbsp;Fki&#611;-awen ayefki mac&#780;c&#780;i d a&#611;r&#803;um axat&#803;er a&#611;r&#803;um ur as-tezmirem ara, yerna ar tura ur as-tezmirem ara, mazal-ikkun tet&#806;&#603;icim s leb&#611;i n tnefsit nwen.  </p> 
<p><A NAME="an_3:3">3:3</A>&nbsp;Imi mazal gar-awen tismin d umcec&#780;c&#780;ew, tbeggnem-d belli mazal ikkun tet&#806;&#603;icim s l&#603;eqliya-nwen yerna tleh&#803;h&#803;um am yemdanen n ddunit.  </p> 
<p><A NAME="an_3:4">3:4</A>&nbsp;M'ara yini yiwen deg-wen : &#171; nekk ddi&#611; d Bulus &#187;, wayed&#803; ad yini : &#171; Nekk t&#806;ekki&#611; d Abulus &#187; ; e&#603;ni ayagi mac&#780;c&#780;i d l&#603;eqliya n ddunit ?  </p> 
<p><A NAME="an_3:5">3:5</A>&nbsp;D acu-t Abulus, d acu-t Bulus ? D iqeddacen kan i kkun-id-yewwin at&#806;-t&#806;amnem s Lmasih&#803; ! Yal yiwen deg-nne&#611; ixeddem ayen i s-d-yefka Sidi R&#803;ebbi a t-yexdem.  </p> 
<p><A NAME="an_3:6">3:6</A>&nbsp;Nekk z&#803;z&#803;i&#611; im&#611;i, Abulus issew-it, me&#603;na d Sidi R&#803;ebbi i t-issegman.  </p> 
<p><A NAME="an_3:7">3:7</A>&nbsp;Ihi mac&#780;c&#780;i d win it&#806;ez&#803;z&#803;un ne&#611; d win yesswayen i ges&#603;an azal me&#603;na d Sidi R&#803;ebbi yessegmuyen.  </p> 
<p><A NAME="an_3:8">3:8</A>&nbsp;Win it&#806;ez&#803;z&#803;un d win yesswayen &#603;edlen ; mkul yiwen a s-yerr Sidi R&#803;ebbi s wakken yuklal di lxedma-s. </p> 
<p><A NAME="an_3:9">3:9</A>&nbsp;Axat&#803;er aql-a&#611; neddukkel d iqeddacen &#611;ef lec&#611;al n Sidi R&#803;ebbi. Kunwi d iger i gxeddem Sidi R&#803;ebbi, d axxam i gbennu. </p> 
<p><A NAME="an_3:10">3:10</A>&nbsp;S r&#803;r&#803;eh&#803;ma i yi-d-yefka Sidi R&#803;ebbi, am umusnaw n lebni, nekk sserse&#611; lsas, wayed&#803; yebna fell-as ; me&#603;na yal yiwen ad ih&#803;ader amek ara yebnu. </p> 
<p><A NAME="an_3:11">3:11</A>&nbsp;Yiwen ur izmir ad issers lsas nnid&#803;en deg wemkan n win yersen yakan : &#400;isa Lmasih&#803;. </p> 
<p><A NAME="an_3:12">3:12</A>&nbsp;Ma yella win yebnan &#611;ef lsas-agi ama s ddheb, ama s lfet&#803;t&#803;a, ama s yez&#803;ra &#611;layen, ama s wes&#611;ar&#803; ne&#611; s wusa&#611;ur&#803; d walim,  </p> 
<p><A NAME="an_3:13">3:13</A>&nbsp;mkul yiwen a d-iban cc&#611;el-is ass n lh&#803;isab, axat&#803;er mkul cc&#611;el ad i&#603;eddi di tmes ; t&#806;-t&#806;imes ara d-ibeggnen lec&#611;al n yal yiwen ma seh&#803;h&#803;an ne&#611; ur s&#803;eh&#803;h&#803;an ara. </p> 
<p><A NAME="an_3:14">3:14</A>&nbsp;Win yebnan &#611;ef lsas, ur t-tec&#780;c&#780;i ara tmes wayen akken yebna, a t-id-yawed&#803; lxir&#803; ameqqran ; </p> 
<p><A NAME="an_3:15">3:15</A>&nbsp;ma d win iwumi tec&#780;c&#780;a tmes wayen yexdem, a s-ir&#803;uh&#803; lxir&#803;-is ; ma d net&#806;t&#806;a ad it&#806;t&#806;usellek, am win izegren times imne&#603;.  </p> 
<p><A NAME="an_3:16">3:16</A>&nbsp;Ur tez&#803;rim ara belli kunwi d lg&#780;ame&#603; n Sidi R&#803;ebbi i tellam ? Ur tez&#803;rim ara belli R&#803;r&#803;uh&#803;-is yezde&#611; deg-wen ?  </p> 
<p><A NAME="an_3:17">3:17</A>&nbsp;Ihi win yesse&#611;lin axxam n Sidi R&#803;ebbi, Sidi R&#803;ebbi a t-isse&#611;li axat&#803;er axxam n Sidi R&#803;ebbi d imqeddes, d kunwi i d axxam-is.  </p> 
<p><A NAME="an_3:18">3:18</A>&nbsp;H&#803;adret ad yili win ara i&#611;ur&#803;r&#803;en iman-is ! Ma yella gar-awen win ih&#803;esben iman-is d a&#603;eqli di ddunit-a, ilaq ad yu&#611;al d amehbul iwakken ad yili d a&#603;eqli.  </p> 
<p><A NAME="an_3:19">3:19</A>&nbsp;Axat&#803;er tamusni n ddunit-agi, &#611;er Sidi R&#803;ebbi d lehbala. Tira iqedsen nnant-ed : Sidi R&#803;ebbi yet&#806;t&#806;et&#803;t&#803;ef imusnawen di th&#803;ila-nsen.  </p> 
<p><A NAME="an_3:20">3:20</A>&nbsp;Yura da&#611;en : Sidi R&#803;ebbi yessen ixemmimen n imusnawen, yez&#803;ra belli d ixemmimen ur nes&#603;i azal.  </p> 
<p><A NAME="an_3:21">3:21</A>&nbsp;H&#803;adret ad yili win ara izuxxen s yemdanen, axat&#803;er kullec d ayla nwen ; </p> 
<p><A NAME="an_3:22">3:22</A>&nbsp;Bulus, Abulus ne&#611; But&#803;rus, ddunit, tudert, lmut, lweqt-a d lweqt i d-iteddun, kullec d ayla-nwen ; </p> 
<p><A NAME="an_3:23">3:23</A>&nbsp;kunwi d ayla n Lmasih&#803;, Lmasih&#803; d ayla n Sidi R&#803;ebbi.  </p> 
<p><A NAME="an_4:1">4:1</A>&nbsp;Ilaq a &#611;-h&#803;esben yemdanen belli d iqeddacen kan n Lmasih&#803; i nella, d wid i gwekkel Sidi R&#803;ebbi i wessefhem n lbad&#803;na-ines. </p> 
<p><A NAME="an_4:2">4:2</A>&nbsp;Acu i net&#806;r&#803;ag&#780;u deg win i nwekkel &#611;ef lh&#803;ag&#780;a ? Net&#806;r&#803;ag&#780;u a net&#806;kel fell-as ! </p> 
<p><A NAME="an_4:3">4:3</A>&nbsp;Nekk, ur iyi-d-tewqi&#603; ara ma yella tesd&#803;elmem-iyi kunwi ne&#611; ma issed&#803;lem-iyi ccr&#803;e&#603; n yemdanen ; nekk da&#611;en ur sd&#803;elme&#611; ara iman-iw, </p> 
<p><A NAME="an_4:4">4:4</A>&nbsp;&#611;as akken ur iyi-issed&#803;lem ara wul-iw, mac&#780;c&#780;i d ayagi ara d-isbeggnen belli d ah&#803;eqqi i lli&#611;, axat&#803;er d Sidi R&#803;ebbi ara yi-h&#803;asben.  </p> 
<p><A NAME="an_4:5">4:5</A>&nbsp;Daymi ur t&#806;h&#803;asabet ara uqbel lweqt, uqbel tu&#611;alin n Ssid-nne&#611; ; d net&#806;t&#806;a ara d-isbeggnen s tafat-is ayen yeffren di t&#803;t&#803;lam, ara d-ibeggnen da&#611;en ayen yeffren deg wulawen. Imiren yal yiwen ad is&#603;u ccan yuklal &#611;er Sidi R&#803;ebbi.  </p> 
<p><A NAME="an_4:6">4:6</A>&nbsp;Ay atmaten, ayen akka i d-nni&#611; fell-i akk-d Abulus nni&#611;-t-id iwakken at&#806;-t&#806;fehmem lme&#603;na n lemtel-agi : &#171; Ur t&#806;&#603;eddit ara akkin i tilas n wayen yuran &#187; ; ilaq yiwen ur ixeddem lxilaf ger yemdanen, iwakken ad izuxx s yiwen deg-sen.  </p> 
<p><A NAME="an_4:7">4:7</A>&nbsp;Ihi anwa i k-yessulin ccan sennig wiyad&#803; ? Acu ur k-d-nekki ara s &#611;ur&#803; R&#803;ebbi deg wayen akk tes&#603;id&#803; ? Imi d net&#806;t&#806;a i k-d-yefkan, acu&#611;er&#803; i tet&#806;cekkir&#803;ed&#803; iman-ik am akken mac&#780;c&#780;i s &#611;ur&#803;-es i k-d-yekka ?  </p> 
<p><A NAME="an_4:8">4:8</A>&nbsp;Atan ter&#803;wam yakan, tu&#611;alem d imer&#803;kantiyen ! Tu&#611;alem d imd&#803;ebbr&#803;en mbla nukni, ach&#803;al b&#611;i&#611; lemmer t&#806;-t&#806;idet&#806; tzemrem i yiman-nwen iwakken a nd&#803;ebber&#803; s tdukli ! </p> 
<p><A NAME="an_4:9">4:9</A>&nbsp;Nukni yellan d imcegg&#603;en n Lmasih&#803;, yefka-ya&#611; R&#803;ebbi imukan ineggura ; aql-a&#611; am wid ibus&#803;an, am wid i tet&#806;&#603;assa lmut, tfer&#803;r&#803;eg&#780; deg-nne&#611; ddunit mer&#803;r&#803;a, am lmalayekkat, am yemdanen.  </p> 
<p><A NAME="an_4:10">4:10</A>&nbsp;Nukni d imehbal &#611;ef ddemma n Lmasih&#803;, ma d kunwi d i&#603;eqliyen di tikli-nwen akk-d Lmasih&#803; ! Nukni nefcel, kunwi tes&#603;am tazmert ; nukni net&#806;wah&#803;qer&#803; ma d kunwi tes&#603;am ccan !  </p> 
<p><A NAME="an_4:11">4:11</A>&nbsp;Ar tura, aql-a&#611; neqqim i laz&#803; d fad, ne&#603;ra, net&#806;wet, net&#806;ment&#803;ar si tama &#611;er tayed&#803; ; </p> 
<p><A NAME="an_4:12">4:12</A>&nbsp;net&#806;&#603;et&#806;t&#806;ib iman nne&#611; a nexdem iwakken a d-nawi a&#611;r&#803;um-nne&#611; s ifassen-nne&#611;. M'ara &#611;-reggmen nukni net&#806;barak-iten, m'ara &#611;-t&#806;qehhir&#803;en nukni net&#806;t&#806;awi-yasen, </p> 
<p><A NAME="an_4:13">4:13</A>&nbsp;m'ara d-inin ayen n diri fell-ane&#611; nenehhu-ten. Ar tura h&#803;esben-a&#611; am id&#803;umman n ddunit, am ineggura n yemdanen.  </p> 
<p><A NAME="an_4:14">4:14</A>&nbsp;Ur wen-d-uri&#611; ara ayagi iwakken a kkun-sneh&#803;came&#611;, me&#603;na iwakken a kkun-sfehme&#611; am arraw iw i h&#803;emmle&#611;. </p> 
<p><A NAME="an_4:15">4:15</A>&nbsp;&#404;as ma llan &#603;ecr&#803;a alaf yemdanen i kkun isselmaden deg webrid n Lmasih&#803;, yiwen n baba-twen kan i tes&#603;am di Lmasih&#803;, imi d nekk i kkun-id-yewwin &#611;er webrid n Lmasih&#803; s Lexbar&#803; n lxir&#803;.  </p> 
<p><A NAME="an_4:16">4:16</A>&nbsp;A kkun-wes&#803;s&#803;i&#611; ihi at&#806;-t&#806;eddum am akken ddi&#611; nekkini. </p> 
<p><A NAME="an_4:17">4:17</A>&nbsp;&#404;ef wayagi i wen-cegg&#603;e&#611; Timuti, mmi e&#603;zizen di Lmasih&#803;, id&#803;u&#603;en Sidi R&#803;ebbi iwakken a wen-d-yesmekti amek i leh&#803;h&#803;u&#611; deg webrid n Lmasih&#803;, akken i t-sselmade&#611; di mkul tajma&#603;t n watmaten.  </p> 
<p><A NAME="an_4:18">4:18</A>&nbsp;Kra deg-wen ikcem-iten zzux, &#611;ilen ur n-t&#806;r&#803;uh&#803;u&#611; ara a kkun-z&#803;re&#611; ? </p> 
<p><A NAME="an_4:19">4:19</A>&nbsp;Me&#603;na ma yeb&#611;a Sidi R&#803;ebbi, qr&#803;ib a n-ase&#611; &#611;ur&#803;-wen. Ad z&#803;re&#611; widak-agi yet&#806;zuxxun, mac&#780;c&#780;i d imeslayen-nsen kan iwumi ara h&#803;esse&#611; me&#603;na ad wali&#611; ayen iwumi izemren.  </p> 
<p><A NAME="an_4:20">4:20</A>&nbsp;Axat&#803;er tazmert n tgeldit n Sidi R&#803;ebbi mac&#780;c&#780;i d imeslayen kan ara t&#806;-id-isbeggnen, me&#603;na d lec&#611;al. </p> 
<p><A NAME="an_4:21">4:21</A>&nbsp;D acu i teb&#611;am ? A n-ase&#611; &#611;ur&#803; wen s u&#603;ekkaz, ne&#611; s wul yec&#780;c&#780;ur&#803;en d leh&#803;mala akk-d leh&#803;nana ?  </p> 
<p><A NAME="an_5:1">5:1</A>&nbsp;Di mkul amkan nesla yedr&#803;a leh&#803;r&#803;am d ameqqran gar-awen, d ayen ur net&#806;t&#806;af ara ulamma ger leg&#780;nas nnid&#803;en, tessawd&#803;em armi yiwen deg-wen yet&#806;&#603;ic di leh&#803;r&#803;am akk t&#806;-t&#806;met&#803;t&#803;ut n baba-s !  </p> 
<p><A NAME="an_5:2">5:2</A>&nbsp;Yerna mazal-ikkun tet&#806;zuxxum ! Ilaq-awen at&#806;-t&#806;ilim di leh&#803;zen, argaz i gxeddmen annect-agi ilaq a t tessuf&#611;em si gar-awen ; </p> 
<p><A NAME="an_5:3">5:3</A>&nbsp;ma d nekk, &#611;as be&#603;de&#611; fell-awen le&#603;qel-iw yella yid-wen ; atan sd&#803;elme&#611; win ixedmen l&#603;ar&#803;-agi am akken lli&#611; yid-wen.  </p> 
<p><A NAME="an_5:4">5:4</A>&nbsp;S yisem n Sidna &#400;isa, s tezmert is, nnejma&#603;et aql-i yid-wen : </p> 
<p><A NAME="an_5:5">5:5</A>&nbsp;ssuf&#611;et akkin argaz am wagi, sellmet-et&#806; i tezmert n Ccit&#803;an ad issenger lg&#780;et&#806;t&#806;a-s iwakken r&#803;r&#803;uh&#803;-is ad it&#806;wasellek ass n tu&#611;alin n Ssid-nne&#611; &#400;isa.  </p> 
<p><A NAME="an_5:6">5:6</A>&nbsp;A wen-d-ini&#611; : zzux-agi-nwen ur im&#603;in ara ! E&#603;ni ur tessinem ara lemtel i d-yeqqar&#803;en belli cwit&#803; n yi&#611;es n temtunt yessalay arukti mer&#803;r&#803;a ?  </p> 
<p><A NAME="an_5:7">5:7</A>&nbsp;Ssizdeget iman-nwen, kkset si gar-awen tamtunt ( i&#611;es ) taqdimt n ddnub iwakken at&#806;-t&#806;ilim d arukti ajdid yes&#803;fan. T&#806;-t&#806;idet&#806; d arukti ajdid yes&#803;fan i tellam, axat&#803;er Tafaska-nne&#611; tebda, imi Lmasih&#803; yellan d izimer nne&#611; n leslak yefka iman-is d asfel.  </p> 
<p><A NAME="an_5:8">5:8</A>&nbsp;Tura ihi a nkemmel l&#603;id we&#611;r&#803;um mbla tamtunt ( i&#611;es ), mac&#780;c&#780;i s temtunt-nni ixesr&#803;en yellan d ddnub akk-d ccer&#803;, me&#603;na s we&#611;r&#803;um ur nes&#603;i tamtunt ( i&#611;es ) yellan d s&#803;s&#803;fa akk-d tidet&#806;.  </p> 
<p><A NAME="an_5:9">5:9</A>&nbsp;Di tebr&#803;at&#806;-nni i wen-n-uri&#611;, nni&#611; awen-d ur t&#806;eddut ara d wid yet&#806;&#603;icin di leh&#803;r&#803;am.  </p> 
<p><A NAME="an_5:10">5:10</A>&nbsp;Ur wen-d-nni&#611; ara annect-agi &#611;ef wat ddunit yet&#806;&#603;icin di leh&#803;r&#803;am, yec&#780;c&#780;ur&#803;en d t&#803;t&#803;me&#603;, d lexde&#603; t&#806;-t&#806;uker&#803;da, yet&#806;&#603;ebbiden lmes&#803;nu&#603;at am R&#803;ebbi, ne&#611; m'ulac ilaq-awen at&#806;-t&#806;eff&#611;em si ddunit-agi. </p> 
<p><A NAME="an_5:11">5:11</A>&nbsp;Me&#603;na nni&#611;-awen-d : ur t&#806;emxalad&#803;et ara d win yet&#806;t&#806;arran iman-is d amasih&#803;i yili net&#806;t&#806;a yet&#806;&#603;ici di leh&#803;r&#803;am, yec&#780;c&#780;ur&#803; d t&#803;t&#803;me&#603;, d lexde&#603;, ihedder&#803; &#611;ef wiyad&#803;, i&#603;ebbed lmes&#803;nu&#603;at, d asekr&#803;an, d amakar. Ur t&#806;&#611;imit ara d wergaz am agi ulamma &#611;er lqut.  </p> 
<p><A NAME="an_5:12">5:12</A>&nbsp;Acu ara &#611;-yawin a nh&#803;aseb wid n ber&#803;r&#803;a ? E&#603;ni mac&#780;c&#780;i d wid yellan gar-awen i glaq at&#806;-t&#806;h&#803;asbem ? </p> 
<p><A NAME="an_5:13">5:13</A>&nbsp;Wid n ber&#803;r&#803;a d R&#803;ebbi ara ten-ih&#803;asben. Me&#603;na akken yura di tira iqedsen : Stixr&#803;et amcum si gar-awen.  </p> 
<p><A NAME="an_6:1">6:1</A>&nbsp;Ma yella yiwen deg-wen yeb&#611;a ad iccetki &#611;ef gma-s, amek ara ir&#803;uh&#803; a t-icar&#803;e&#603; zdat wid ur numin ara s Lmasih&#803;, mac&#780;c&#780;i zdat wid yumnen am net&#806;t&#806;a ?  </p> 
<p><A NAME="an_6:2">6:2</A>&nbsp;E&#603;ni ur tez&#803;rim ara d wid yumnen s Lmasih&#803; ara ih&#803;asben at ddunit ? Ma yella ihi d kunwi ara ih&#803;asben at ddunit, amek ur tet&#806;t&#806;izmirem ara at&#806;-t&#806;efrum timsalin timect&#803;uh&#803;in ?  </p> 
<p><A NAME="an_6:3">6:3</A>&nbsp;Ur tez&#803;rim ara belli a nh&#803;aseb lmalayekkat ? Anda ara d-banent temsalin n ddunit-agi ! </p> 
<p><A NAME="an_6:4">6:4</A>&nbsp;Ma d kunwi m'ara yili lxilaf gar-awen, tet&#806;r&#803;uh&#803;um &#611;er wid ur numin ara s Lmasih&#803; iwakken ad frun tilufa-nwen !  </p> 
<p><A NAME="an_6:5">6:5</A>&nbsp;Ur tet&#806;neh&#803;camem ara ! E&#603;ni ulac ula d yiwen n wergaz ifehmen gar awen, i gzemren ad ifru timsalin ger watmaten ? </p> 
<p><A NAME="an_6:6">6:6</A>&nbsp;Me&#603;na kunwi atan wa yet&#806;cetki &#611;ef wa, yerna &#611;er wid ur numin ara s Lmasih&#803; !  </p> 
<p><A NAME="an_6:7">6:7</A>&nbsp;Ihi amennu&#611; i d-yet&#806;t&#806;ilin gar awen, it&#806;beggin-ed l&#603;ib-nwen. Acu&#611;er&#803; ur ts&#803;ebbr&#803;em ara axir&#803; ad i&#603;eddi fell-awen lbat&#803;el, acu&#611;er&#803; ur tet&#806;t&#806;ag&#780;g&#780;am ara iman-nwen at&#806;-t&#806;et&#806;t&#806;u&#603;errim ?  </p> 
<p><A NAME="an_6:8">6:8</A>&nbsp;Me&#603;na d kunwi i d imesbat&#803;liyen, tet&#806;&#603;errim wiyad&#803; &#611;as akken d atmaten-nwen ! </p> 
<p><A NAME="an_6:9">6:9</A>&nbsp;E&#603;ni ur tez&#803;rim ara belli wid ixeddmen lbat&#803;el ur kec&#780;c&#780;men ara &#611;er tgelda n Sidi R&#803;ebbi ? Ur t&#806;&#611;ur&#803;r&#803;ut ara iman-nwen axat&#803;er kra n win yet&#806;&#603;icin di leh&#803;r&#803;am ne&#611; wid i&#603;ebbden lmes&#803;nu&#603;at, wid ixeddmen zzna, at le&#603;r&#803;ur&#803;,  </p> 
<p><A NAME="an_6:10">6:10</A>&nbsp;wid yet&#806;t&#806;akren, wid itet&#806;t&#806;en ayla n medden, wid ireggmen, ixedda&#603;en akk-d isekr&#803;anen, ur kec&#780;c&#780;men ara tagelda n Sidi R&#803;ebbi. </p> 
<p><A NAME="an_6:11">6:11</A>&nbsp;Akka i llan yakan kra deg-wen uqbel ad amnen. Me&#603;na ddnub-nwen yurad, tet&#806;waxtar&#803;em iwakken at&#806;-t&#806;ilim d ayla n Sidi R&#803;ebbi, tu&#611;alem d ih&#803;eqqiyen zdat R&#803;ebbi s yisem n Ssid-nne&#611; &#400;isa Lmasih&#803; akk-d R&#803;r&#803;uh&#803; iqedsen n Sidi R&#803;ebbi, Illu-nne&#611;.  </p> 
<p><A NAME="an_6:12">6:12</A>&nbsp;Kra deg-wen qqar&#803;en : &#171; &#404;ur&#803;-i kullec d leh&#803;lal &#187;, me&#603;na mac&#780;c&#780;i d kullec i kkun-inef&#603;en ; zemre&#611; a d-ini&#611; : kullec d leh&#803;lal &#611;ur&#803;-i, me&#603;na ur t&#806;t&#806;ag&#780;a&#611; ara lh&#803;ag&#780;a a yi-temlek.  </p> 
<p><A NAME="an_6:13">6:13</A>&nbsp;Lqut yella-d i w&#603;ebbud&#803;, a&#603;ebbud&#803; yella-d i lqut ; a d-yas wass i deg ara ten-yessenger Sidi R&#803;ebbi i sin. Me&#603;na lg&#780;et&#806;t&#806;a ur d-tet&#806;waxleq ara i yir tikli, tet&#806;waxleq-ed iwakken at&#806;-t&#806;qeddec &#611;ef Sidi R&#803;ebbi i t&#806;-isedduyen.  </p> 
<p><A NAME="an_6:14">6:14</A>&nbsp;Sidi R&#803;ebbi i d-yessekren Sidna &#400;isa si ger lmegtin, a &#611;-d-isseh&#803;yu ula d nukni s tezmert-is.  </p> 
<p><A NAME="an_6:15">6:15</A>&nbsp;Ur tez&#803;rim ara belli lg&#780;et&#806;t&#806;at-nwen d lemfas&#803;el n Lmasih&#803; ? E&#603;ni zemre&#611; a d-ddme&#611; lemfas&#803;el n Lmasih&#803; iwakken a ten-erre&#611; d lemfas&#803;el n tmet&#803;t&#803;ut ixeddmen asekkak ye&#603;ni zzna ? Ur zmire&#611; ara !  </p> 
<p><A NAME="an_6:16">6:16</A>&nbsp;Ur tez&#803;rim ara belli win ara yeznun net&#806;t&#806;a akk-d yir tamet&#803;t&#803;ut ad yu&#611;al yid-es d yiwen ? Akken yura di tira iqedsen : Di sin ad u&#611;alen d yiwet n lg&#780;et&#806;t&#806;a.  </p> 
<p><A NAME="an_6:17">6:17</A>&nbsp;Akka da&#611;en win ara ih&#803;emmlen Lmasih&#803; ad yili yid-es s yiwen n R&#803;r&#803;uh&#803;. </p> 
<p><A NAME="an_6:18">6:18</A>&nbsp;Xd&#803;ut i yir tikli ! Kra n ddnub i gezmer a t-ixdem wemdan it&#806;&#611;imi ber&#803;r&#803;a n lg&#780;et&#806;t&#806;a-s, ma d win ara ixedmen zzna yessewsex lg&#780;et&#806;t&#806;a-s.  </p> 
<p><A NAME="an_6:19">6:19</A>&nbsp;Ur tez&#803;rim ara da&#611;en belli R&#803;r&#803;uh&#803; iqedsen yezde&#611; di lg&#780;et&#806;t&#806;at-nwen ? R&#803;r&#803;uh&#803;-nni i wen-d-it&#806;t&#806;unefken s &#611;ur&#803; Sidi R&#803;ebbi ? Ur tez&#803;rim ara belli ur tet&#806;t&#806;alasem ara deg yiman-nwen ? </p> 
<p><A NAME="an_6:20">6:20</A>&nbsp;Axat&#803;er yella win i kkun-id-ifdan s wazal d ameqqran, &#611;layen. &#400;uzzet ihi Sidi R&#803;ebbi di lg&#780;et&#806;t&#806;at-nwen.  </p> 
<p><A NAME="an_7:1">7:1</A>&nbsp;A n&#603;eddit tura &#611;er isteqsiyen i yi-d-tefkam di tebr&#803;at&#806;-nwen teqqar&#803;em : &#171; D ayen yelhan i wergaz m'ur yezwig&#780; ara &#187;. </p> 
<p><A NAME="an_7:2">7:2</A>&nbsp;T&#806;-t&#806;idet&#806;, me&#603;na iwakken ur d-yet&#806;t&#806;ili ara leh&#803;r&#803;am, axir&#803;-as i wergaz ad yes&#603;u tamet&#803;t&#803;ut-is, axir&#803;-as i tmet&#803;t&#803;ut at&#806;-t&#806;es&#603;u argaz-is. </p> 
<p><A NAME="an_7:3">7:3</A>&nbsp;Argaz ilaq ad ixdem leb&#611;i i tmet&#803;t&#803;ut-is, tamet&#803;t&#803;ut da&#611;en ilaq at&#806;-t&#806;exdem leb&#611;i i wergaz-is. </p> 
<p><A NAME="an_7:4">7:4</A>&nbsp;Tamet&#803;t&#803;ut ur tezmir ara at&#806;-t&#806;exdem ayen teb&#611;a s lg&#780;et&#806;t&#806;a-s, axat&#803;er lg&#780;et&#806;t&#806;a-s d ayla n wergaz-is ; argaz da&#611;en ur yezmir ara ad yexdem ayen i geb&#611;a s lg&#780;et&#806;t&#806;a-s, axat&#803;er lg&#780;et&#806;t&#806;a-s d ayla n tmet&#803;t&#803;ut-is.  </p> 
<p><A NAME="an_7:5">7:5</A>&nbsp;Ur t&#806;emyagit ara gar-awen anagar ma yella temsefhamem iwakken at&#806;-t&#806;eg&#780;g&#780;em kra n wussan i tz&#803;allit ; imiren ddukklet da&#611;en ; h&#803;adret a wen-yaf Ccit&#803;an abrid a kkun-i&#611;ur&#803;r&#803; ma yella ur tezmirem ara at&#806;-t&#806;et&#803;t&#803;fem iman-nwen.  </p> 
<p><A NAME="an_7:6">7:6</A>&nbsp;Ayagi mac&#780;c&#780;i d lamer&#803; i wen-fki&#611;, me&#603;na d awes&#803;s&#803;i kan i kkun-wes&#803;s&#803;a&#611;.  </p> 
<p><A NAME="an_7:7">7:7</A>&nbsp;Lemmer ufi&#611; medden akk ad ilin am nekk, me&#603;na mkul yiwen d acu i s-d-ifka Sidi R&#803;ebbi, wa yefka-yas-d aya, wayed&#803; yefka-yas-d ayen nnid&#803;en.  </p> 
<p><A NAME="an_7:8">7:8</A>&nbsp;I wid ur nezwig&#780; ara akk-d tug&#780;g&#780;al a sen-ini&#611; : yelha-yasen ma qqimen am nekk. </p> 
<p><A NAME="an_7:9">7:9</A>&nbsp;Me&#603;na m'ur zmiren ara ad t&#803;t&#803;fen iman-nsen, ad zewg&#780;en axir&#803;. Axir&#803;-asen ad zewg&#780;en wala at&#806;-t&#806;ec&#603;el tmes deg wulawen-nsen.  </p> 
<p><A NAME="an_7:10">7:10</A>&nbsp;A d-fke&#611; lamer&#803; i imasih&#803;iyen izewg&#780;en ; lamer&#803;-agi mac&#780;c&#780;i s &#611;ur&#803;-i i d-yekka me&#603;na s &#611;ur&#803; Sidi R&#803;ebbi : tamet&#803;t&#803;ut izewg&#780;en ur ilaq ara at&#806;-t&#806;eg&#780;g&#780; argaz-is : </p> 
<p><A NAME="an_7:11">7:11</A>&nbsp;ma yella teg&#780;g&#780;a-t, ur s-ilaq ara at&#806;-t&#806;&#603;awed zzwag&#780;. Ne&#611; ma teb&#611;a, tezmer at&#806;-t&#806;ems&#803;alah&#803; yid-es at&#806;-t&#806;u&#611;al &#611;ur&#803;-es. Argaz da&#611;en ur s-ilaq ara ad yebru i tmet&#803;t&#803;ut-is.  </p> 
<p><A NAME="an_7:12">7:12</A>&nbsp;&#404;ef wayen ye&#603;nan wiyad&#803; atan wayen zemre&#611; a d-ini&#611; ( ayagi s &#611;ur&#803;-i mac&#780;c&#780;i s &#611;ur&#803; Sidi R&#803;ebbi ) : ma yella yiwen seg watmaten yes&#603;a tamet&#803;t&#803;ut ur numin ara s Lmasih&#803; yili teqbel at&#806;-t&#806;eqqim d wergaz-is, ur ilaq ara a s-yebru ; </p> 
<p><A NAME="an_7:13">7:13</A>&nbsp;akken da&#611;en, tamet&#803;t&#803;ut tamasih&#803;it yes&#603;an argaz ur numin ara s Lmasih&#803; yili yeqbel ad i&#603;ic yid-es, ur ilaq ara at&#806;-t&#806;erwel fell-as. </p> 
<p><A NAME="an_7:14">7:14</A>&nbsp;Axat&#803;er argaz ur numin ara s Lmasih&#803; yella seddaw le&#603;naya n Sidi R&#803;ebbi s tmet&#803;t&#803;ut-is yumnen ; da&#611;en tamet&#803;t&#803;ut ur numin ara s Lmasih&#803;, tella seddaw le&#603;naya n Sidi R&#803;ebbi s wergaz-is yumnen ; ne&#611; m'ulac dderya-nsen ad t&#806;wah&#803;esben d dderya n leh&#803;r&#803;am nutni yellan d dderya n leh&#803;lal.  </p> 
<p><A NAME="an_7:15">7:15</A>&nbsp;Ma yella win ur numin ara s Lmasih&#803; yeb&#611;a ad imfar&#803;aq akk-d tmet&#803;t&#803;ut-is i gumnen, ne&#611; tamet&#803;t&#803;ut ur numin ara s Lmasih&#803; teb&#611;a at&#806;-t&#806;emfar&#803;aq akk-d wergaz-is i gumnen, zemren ad mfar&#803;aqen ; argaz-nni ne&#611; tamet&#803;t&#803;ut-nni yellan d imasih&#803;iyen ur d-yeqqim wayen i ten-icerken, axat&#803;er Sidi R&#803;ebbi yessawel a&#611;-d iwakken a n&#603;ic di lehna.  </p> 
<p><A NAME="an_7:16">7:16</A>&nbsp;Yerna amek i tez&#803;rid&#803; kemm a tamet&#803;t&#803;ut tamasih&#803;it belli tzemr&#803;ed&#803; at&#806;-t&#806;selked&#803; argaz-im ? Ne&#611; amek i tez&#803;rid&#803; kec&#780;c&#780; ay argaz amasih&#803;i belli tzemred&#803; at&#806;-t&#806;selked&#803; tamet&#803;t&#803;ut-ik ?  </p> 
<p><A NAME="an_7:17">7:17</A>&nbsp;Ilaq yal yiwen ad yelh&#803;u s wayen i s-d-yefka Sidi R&#803;ebbi, yerna ad yeqqim di lh&#803;ala i deg yella asmi i s-d-yessawel. Akka i t&#806;wes&#803;s&#803;i&#611; tijmuya&#603; n watmaten mer&#803;r&#803;a.  </p> 
<p><A NAME="an_7:18">7:18</A>&nbsp;Ma yella waleb&#603;ad&#803; yu&#611;-it lh&#803;al yexten mi s-d-yessawel Sidi R&#803;ebbi, ilaq ad yeqqim akken yella ; ma yella waleb&#603;ad&#803; ur yextin ara asmi i s-d-yessawel Sidi R&#803;ebbi, ur ilaq ara ad yexten.  </p> 
<p><A NAME="an_7:19">7:19</A>&nbsp;Yexten waleb&#603;ad&#803; ne&#611; ur yextin ara ulac deg-s ; ayen yes&#603;an azal d t&#803;t&#803;a&#603;a n lumur&#803;at n Sidi R&#803;ebbi. </p> 
<p><A NAME="an_7:20">7:20</A>&nbsp;Ilaq yal yiwen ad iqqim akken i t-id-yufa lh&#803;al asmi i s-d-yessawel Sidi R&#803;ebbi. </p> 
<p><A NAME="an_7:21">7:21</A>&nbsp;D akli i tellid&#803; asmi i k-d yessawel Sidi R&#803;ebbi ? Ur t&#806;xemmim ara, me&#603;na ma tusa-yak-ed teswi&#603;t i deg tzemred&#803; at&#806;-t&#806;es&#603;ud&#803; tilelli, far&#803;es-it&#806;.  </p> 
<p><A NAME="an_7:22">7:22</A>&nbsp;Axat&#803;er akli iwumi d-yessawel Sidi R&#803;ebbi yu&#611;al d win yes&#603;an tilelli &#611;er Sidi R&#803;ebbi ; da&#611;en amdan ah&#803;ur&#803;r&#803;i iwumi d-yessawel Sidi R&#803;ebbi yu&#611;al d akli n Lmasih&#803;.  </p> 
<p><A NAME="an_7:23">7:23</A>&nbsp;Yella win ixels&#803;en fell-awen iwakken at&#806;-t&#806;ilim d ih&#803;ur&#803;r&#803;iyen, ihi ur t&#806;t&#806;u&#611;alet ara d aklan n yemdanen. </p> 
<p><A NAME="an_7:24">7:24</A>&nbsp;Ihi ay atmaten, ilaq yal yiwen ad yeqqim zdat R&#803;ebbi di lh&#803;ala i deg yella asmi s-d-yessawel.  </p> 
<p><A NAME="an_7:25">7:25</A>&nbsp;&#404;ef wayen ye&#603;nan wid ur nezwig&#780; ara, Sidi R&#803;ebbi ur d-yenni kra fell-asen, me&#603;na a wen-d-fke&#611; r&#803;r&#803;ay-iw, nekk yerra Sidi R&#803;ebbi s r&#803;r&#803;eh&#803;ma-ines tameqqrant d argaz yuklalen let&#806;kal.  </p> 
<p><A NAME="an_7:26">7:26</A>&nbsp;&#404;ur&#803;-i d ayen yelhan i wergaz ma yeqqim akken yella &#611;ef ddemma n lweqt-agi iwe&#603;r&#803;en.  </p> 
<p><A NAME="an_7:27">7:27</A>&nbsp;Ma txed&#803;bed&#803; tamet&#803;t&#803;ut, ur t&#806;nadi ara a t&#806;-teg&#780;g&#780;ed&#803; ; m'ur tezwig&#780;ed&#803; ara, ur t&#806;nadi ara at&#806;-t&#806;zewg&#780;ed&#803;.  </p> 
<p><A NAME="an_7:28">7:28</A>&nbsp;Tura ma yella ilemz&#803;i ne&#611; tilemz&#803;it zewg&#780;en, ur wwin ara ddnub ; me&#603;na wid ara izewg&#780;en ad r&#803;wun lh&#803;if di tudert-nsen ; nekk mac&#780;c&#780;i d ayen i wen-menna&#611;.  </p> 
<p><A NAME="an_7:29">7:29</A>&nbsp;Atan wayen ara d-ini&#611; ay atmaten : lweqt it&#806;t&#806;azal, drus i d iqqimen, wid izewg&#780;en ilaq ad ilin am akken ur zwig&#780;en ara, </p> 
<p><A NAME="an_7:30">7:30</A>&nbsp;wid yet&#806;run ad ilin am akken ur t&#806;run ara, wid ifer&#803;h&#803;en am akken ur fr&#803;ih&#803;en ara, wid yet&#806;t&#806;a&#611;en am akken ur s&#603;in ara.  </p> 
<p><A NAME="an_7:31">7:31</A>&nbsp;Wid yes&#603;an nnfe&#603; di ddunit-agi am akken ur t-s&#603;in ara axat&#803;er ddunit-agi ur tet&#806;dum ara. </p> 
<p><A NAME="an_7:32">7:32</A>&nbsp;Ur b&#611;i&#611; ara at&#806;-t&#806;es&#603;um i&#611;eblan. Win ur nezwig&#780; ara it&#806;xemmim i lec&#611;al n Sidi R&#803;ebbi, yet&#806;nadi kan ad ye&#603;g&#780;eb Sidi R&#803;ebbi ; </p> 
<p><A NAME="an_7:33">7:33</A>&nbsp;me&#603;na win izewg&#780;en yet&#806;xemmim &#611;ef lec&#611;al n ddunit, yet&#806;nadi ad ye&#603;g&#780;eb i tmet&#803;t&#803;ut-is ; ul-is yebd&#803;a &#611;ef sin.  </p> 
<p><A NAME="an_7:34">7:34</A>&nbsp;Akken da&#611;en tamet&#803;t&#803;ut ur nezwig&#780; ara akk-d t&#806;lemz&#803;it ; t&#806;xemmiment kan &#611;ef lec&#611;al n Sidi R&#803;ebbi iwakken ad ilint t&#806;-t&#806;iqeddacin-ines s lg&#780;et&#806;t&#806;at-nsent d r&#803;r&#803;uh&#803;-nsent ; me&#603;na tin izewg&#780;en tet&#806;xemmim kan &#611;ef lec&#611;al n ddunit d wamek ara te&#603;g&#780;eb i wergaz-is.  </p> 
<p><A NAME="an_7:35">7:35</A>&nbsp;Ur wen-d-nni&#611; ara ayagi iwakken a kkun-kellxe&#611; me&#603;na nni&#611; awen-t-id i nnfe&#603;-nwen axat&#803;er b&#611;i&#611; at&#806;-t&#806;eddum s tikli yelhan, yes&#803;fan iwakken at&#806;-t&#806;et&#803;t&#803;fem deg webrid n Lmasih&#803; mac&#780;c&#780;i deg wayen nnid&#803;en.  </p> 
<p><A NAME="an_7:36">7:36</A>&nbsp;Ma yella yiwen deg-wen ixd&#803;eb tilemz&#803;it, ih&#803;ar ur yezmir ara ad yer&#803;g&#780;u ib&#611;a ad yezweg&#780;, mac&#780;c&#780;i d ddnub ma yella yezweg&#780;.  </p> 
<p><A NAME="an_7:37">7:37</A>&nbsp;Ma d win iqesden s leb&#611;i-ines ur izeggej ara, ma yella yez&#803;ra iman-is yezmer ad is&#803;ber&#803;, d ayen yelhan i gexdem m'ur yezwig&#780; ara. </p> 
<p><A NAME="an_7:38">7:38</A>&nbsp;Ihi win izewg&#780;en d ayen yelhan i gexdem, win ur nezwig&#780; ara d ayen yelhan nezzeh.  </p> 
<p><A NAME="an_7:39">7:39</A>&nbsp;Tamet&#803;t&#803;ut izewg&#780;en ur tezmir ara at&#806;-t&#806;eg&#780;g&#780; argaz-is skud mazal-it yedder, ma yella yemmut, tezmer at&#806;-t&#806;&#603;iwed zzwag&#780; d win teb&#611;a, acu kan ilaq ad yili d win yumnen s Lmasih&#803; am net&#806;t&#806;at.  </p> 
<p><A NAME="an_7:40">7:40</A>&nbsp;Me&#603;na &#611;ef wakken wala&#611; ma teqqim akken tella axir&#803;-as, akken ara tes&#603;u lehna. Wagi d r&#803;r&#803;ay-iw nekk, z&#803;ri&#611; ula d nekk s&#603;i&#611; R&#803;r&#803;uh&#803; n Sidi R&#803;ebbi.  </p> 
<p><A NAME="an_8:1">8:1</A>&nbsp;&#404;ef wayen ye&#603;nan aksum n iseflawen i zellun i ssadat&#806;, t&#806;-t&#806;idet&#806; nes&#603;a akk tamusni, d acu kan tamusni tet&#806;t&#806;awi-d zzux i wemdan ma d leh&#803;mala tesnernay deg-nne&#611; laman &#611;er Sidi R&#803;ebbi.  </p> 
<p><A NAME="an_8:2">8:2</A>&nbsp;Win i g&#611;ilen yessen kra, ur&#603;ad yessin akken i glaq ad yissin. </p> 
<p><A NAME="an_8:3">8:3</A>&nbsp;Me&#603;na win ih&#803;emmlen Sidi R&#803;ebbi, Sidi R&#803;ebbi yessen-it.  </p> 
<p><A NAME="an_8:4">8:4</A>&nbsp;&#404;ef wayen ye&#603;nan uc&#780;c&#780;i n weksum n iseflawen immezlen i lmes&#803;nu&#603;at, nez&#803;ra belli lmes&#803;nu&#603;at-agi t&#806;-t&#806;ikellax di ddunit axat&#803;er anagar yiwen n R&#803;ebbi i gellan.  </p> 
<p><A NAME="an_8:5">8:5</A>&nbsp;&#404;as qqar&#803;en at&#803;as n ir&#803;ebbiten i gellan ama deg igenni ama di lqa&#603;a, ( axat&#803;er t&#806;-t&#806;idet&#806; ! &#404;ur&#803;-sen at&#803;as n ir&#803;ebbiten akk-d ssadat&#806; i gellan)  </p> 
<p><A NAME="an_8:6">8:6</A>&nbsp;me&#603;na &#611;ur&#803;-nne&#611; nukni yiwen kan n R&#803;ebbi i gellan, d baba-tne&#611; R&#803;ebbi i d-ixelqen kullec, ula d nukni d ayla-s. Anagar yiwen n Ssid i gellan : d &#400;isa Lmasih&#803;, yis i d-yella kullec, yis da&#611;en i nedder ula d nukni.  </p> 
<p><A NAME="an_8:7">8:7</A>&nbsp;At&#803;as ur nessin ara tidet&#806;-agi. Kra deg-sen i gu&#611;en tannumi tet&#806;t&#806;en asfel n ssadat&#806;, tura m'ara tet&#806;t&#806;en aksum-nni mazal h&#803;esben-t belli t&#806;-t&#806;idet&#806; d asfel i ssadat&#806;, neyya-nsen tenquqel, h&#803;ussen am akken denben.  </p> 
<p><A NAME="an_8:8">8:8</A>&nbsp;Mac&#780;c&#780;i d ayen yet&#806;mac&#780;c&#780;an ara &#611;-iqer&#803;r&#803;ben &#611;er R&#803;ebbi. Ma nec&#780;c&#780;a ur nerbih&#803; acemma, m'ur nec&#780;c&#780;i ara, ur a&#611;-ir&#803;uh&#803; wacemma.  </p> 
<p><A NAME="an_8:9">8:9</A>&nbsp;Ihi, &#603;asset iman-nwen, &#611;ur&#803;-wat tilelli-agi i tes&#603;am at&#806;-t&#806;ili d ugur n u&#611;elluy i wid ur neg&#780;hid ara di liman.  </p> 
<p><A NAME="an_8:10">8:10</A>&nbsp;Axat&#803;er ma iwala-k-id waleb&#603;ad&#803; ur neg&#780;hid ara di liman, teqqimed&#803; at&#806;-t&#806;ec&#780;c&#780;ed&#803; di lemqam kec&#780;c&#780; yessnen, amek teb&#611;id&#803; ur yet&#806;r&#803;uh&#803;u ara ula d net&#806;t&#806;a ad yec&#780;c&#780; seg iseflawen-agi yemmezlen i ssadat&#806; ?  </p> 
<p><A NAME="an_8:11">8:11</A>&nbsp;S wakka ihi, gma-k-agi ur neg&#780;hid ara di liman, i &#611;ef yemmut Lmasih&#803; , &#611;ef ddemma n tmusni-nni inek i ge&#611;li. </p> 
<p><A NAME="an_8:12">8:12</A>&nbsp;Imi tet&#806;t&#806;awim ddnub &#611;ef watmaten-nwen, tessexr&#803;abem neyya-nsen, tdenbem &#611;er Lmasih&#803;. </p> 
<p><A NAME="an_8:13">8:13</A>&nbsp;Ihi ma yella ayen ara c&#780;c&#780;e&#611; izmer ad isse&#611;li gma di ddnub, ur t&#806;t&#806;u&#611;ale&#611; ara mad&#803;i ad c&#780;c&#780;e&#611; lmakla-nni iwakken ur i&#611;elli ara.  </p> 
<p><A NAME="an_9:1">9:1</A>&nbsp;E&#603;ni ur zmire&#611; ara ad xedme&#611; akken b&#611;i&#611; ? Mac&#780;c&#780;i d amcegge&#603; n Lmasih&#803; i lli&#611; ? Ur z&#803;ri&#611; ara Sidna &#400;isa s wallen-iw ? Mac&#780;c&#780;i d nekk i kkun-id-yewwin &#611;er webrid n Lmasih&#803; ?  </p> 
<p><A NAME="an_9:2">9:2</A>&nbsp;&#404;as wiyad&#803; ur iyi-h&#803;siben ara d amcegge&#603; n Lmasih&#803;, kunwi ur tezmirem ara a yi-tnekkr&#803;em axat&#803;er t&#806;-t&#806;ikli-nwen akk-d Lmasih&#803; i d t&#806;but belli d Lmasih&#803; i yi-d-icegg&#603;en. </p> 
<p><A NAME="an_9:3">9:3</A>&nbsp;Atan wamek t&#806;t&#806;ara&#611; i wid i yi-ssed&#803;lamen :  </p> 
<p><A NAME="an_9:4">9:4</A>&nbsp;E&#603;ni ur a&#611;-d-is&#803;ah&#803; ara a nec&#780;c&#780;, a nsew nukni s imcegg&#603;en n Lmasih&#803; ? </p> 
<p><A NAME="an_9:5">9:5</A>&nbsp;Ur s&#603;i&#611; ara lh&#803;eqq ad a&#611;e&#611; tamet&#803;t&#803;ut yumnen at&#806;-t&#806;et&#806;t&#806;eddu yid-i am akken xeddmen imcegg&#603;en nnid&#803;en n Lmasih&#803; d watmaten n Ssid-nne&#611; akk-d But&#803;rus ? </p> 
<p><A NAME="an_9:6">9:6</A>&nbsp;Ne&#611; d nekk kan akk-d Barnabas i glaqen a nexdem iwakken a d-nawi a&#611;r&#803;um nne&#611; ?  </p> 
<p><A NAME="an_9:7">9:7</A>&nbsp;Yella wass i deg teslam belli a&#603;eskr&#803;i ilaq ad ixelles&#803; m'ara d-is&#603;eddi l&#603;esker&#803; ? Anwa ara yez&#803;z&#803;un tara ur itet&#806;t&#806; ara si tz&#803;ur&#803;in-is ? Ulac ameksa ara yeksen taqed&#803;&#603;it n lmal ur itess ara seg uyefki-ines ! </p> 
<p><A NAME="an_9:8">9:8</A>&nbsp;T&#611;ilem ayen akka i d-nni&#611; d l&#603;addat kan n yemdanen ? Ula d ccari&#603;a n Musa tenna-t-id ! </p> 
<p><A NAME="an_9:9">9:9</A>&nbsp;Axat&#803;er yura deg-s : Ur t&#806;t&#806;arat ara takmamt i wezger isserwaten nne&#603;ma. E&#603;ni &#611;ef yezgaren i gh&#803;ebber&#803; Sidi R&#803;ebbi ? </p> 
<p><A NAME="an_9:10">9:10</A>&nbsp;Mac&#780;c&#780;i &#611;ef ddemma-nne&#611; i d-yenna akka ? T&#806;-t&#806;idet&#806;, d nukni iwumi i d-yenna imeslayen-agi ! Ilaq win ikerrzen akk-d win yesserwaten ad ssirmen ad s&#603;un amur di l&#611;ella nsen. </p> 
<p><A NAME="an_9:11">9:11</A>&nbsp;Ma yella nezre&#603; gar-awen lbar&#803;akat n Sidi R&#803;ebbi, d acu yellan ma nemger-ed s &#611;ur&#803;-wen tam&#603;ict nne&#611; ?  </p> 
<p><A NAME="an_9:12">9:12</A>&nbsp;Ma twalam d lh&#803;eqq ad meggren wiyad&#803; s &#611;ur&#803;-wen, e&#603;ni mac&#780;c&#780;i d nukni i gezwaren ? Me&#603;na nukni ur d-newwi acemma s &#611;ur&#803;-wen, nes&#803;ber&#803; i kullec iwakken ur d-yet&#806;t&#806;ili ara wugur i lexbar&#803; n lxir&#803; n Lmasih&#803;. </p> 
<p><A NAME="an_9:13">9:13</A>&nbsp;Ur tez&#803;rim ara belli wid ixeddmen di lg&#780;ame&#603; t&#806;t&#806;awin-d lqut-nsen si lg&#780;ame&#603; ? Ur tez&#803;rim ara da&#611;en lmuqeddem izellun i R&#803;ebbi iseflawen i d-t&#806;t&#806;awin medden, yet&#806;t&#806;awi amur-is seg-sen ?  </p> 
<p><A NAME="an_9:14">9:14</A>&nbsp;Akka da&#611;en i d-yenna Sidi R&#803;ebbi &#611;ef wid yet&#806;beccir&#803;en lexbar&#803; n lxir&#803; : di lexbar&#803; n lxir&#803; ara afen tam&#603;ict-nsen.  </p> 
<p><A NAME="an_9:15">9:15</A>&nbsp;Nekk ur d-wwi&#611; acemma s &#611;ur&#803; wen, yerna ur d-uri&#611; ara tabr&#803;at&#806;-agi iwakken a d-ssutre&#611; lh&#803;eqq-iw. Axir&#803;-iyi lmut wala a yi-tet&#806;wakkes sebba-agi s wayes zemre&#611; ad zuxxe&#611; ! </p> 
<p><A NAME="an_9:16">9:16</A>&nbsp;Ur t&#806;zuxxu&#611; ara s yiman-iw imi t&#806;beccir&#803;e&#611; lexbar&#803; n lxir&#803;, axat&#803;er t&#806;wah&#803;er&#803;se&#611; ad beccr&#803;e&#611;. A nnger-iw ma yella ur beccr&#803;e&#611; ara lexbar&#803;-agi n lxir&#803;.  </p> 
<p><A NAME="an_9:17">9:17</A>&nbsp;Lemmer xedme&#611; ayagi s leb&#611;i w s&#603;i&#611; lh&#803;eqq ad ssutre&#611; lexlas&#803;, me&#603;na d R&#803;ebbi i gh&#803;ettmen fell-i cc&#611;el-agi.  </p> 
<p><A NAME="an_9:18">9:18</A>&nbsp;Ihi, d acu i d lexlas&#803;-iw ? D lfer&#803;h&#803; i se&#603;&#603;u&#611; m'ara t&#806;beccir&#803;e&#611; lexbar&#803; n lxir&#803; mbla lexlas&#803;, mbla ma ssutre&#611; lh&#803;eqq-iw.  </p> 
<p><A NAME="an_9:19">9:19</A>&nbsp;&#404;as akken ur iyi-it&#806;t&#806;alas yiwen kra ; rri&#611; iman-iw d aqeddac n mkul yiwen iwakken a d-rebh&#803;e&#611; at&#803;as n yemdanen &#611;er webrid n Lmasih&#803;.  </p> 
<p><A NAME="an_9:20">9:20</A>&nbsp;&#404;er wat Isr&#803;ail rri&#611; iman-iw am nutni iwakken a ten-id-rebh&#803;e&#611; ; &#611;er wid yettaba&#603;en ccari&#603;a n Musa teb&#603;e&#611;-t&#806; am nutni iwakken a ten id rebh&#803;e&#611;, &#611;as akken nekk ur lli&#611; ara seddaw leh&#803;kum n ccari&#603;a.  </p> 
<p><A NAME="an_9:21">9:21</A>&nbsp;Akka da&#611;en, m'ara ili&#611; d wid ur nes&#603;i ara ccari&#603;a, t&#806;t&#806;ara&#611; iman-iw am akken ur s&#603;i&#611; ara ccari&#603;a iwakken a ten-id-rebh&#803;e&#611;, &#611;as akken nekk s&#603;i&#611; ccari&#603;a n R&#803;ebbi imi d Lmasih&#803; i d ccari&#603;a-inu.  </p> 
<p><A NAME="an_9:22">9:22</A>&nbsp;Akk-d wid ur neg&#780;hid ara deg webrid n R&#803;ebbi, u&#611;ale&#611; am nutni, iwakken a ten-id-rebh&#803;e&#611;. Ddi&#611; di leb&#611;i i mkul yiwen iwakken a d-sellke&#611; ulamma kra deg-sen.  </p> 
<p><A NAME="an_9:23">9:23</A>&nbsp;Ayagi akk xedme&#611;-t &#611;ef ddemma n lexbar&#803; n lxir&#803; iwakken ad s&#603;u&#611; yid-sen amur. </p> 
<p><A NAME="an_9:24">9:24</A>&nbsp;Di temzizla, tez&#803;ram belli deg wid akk yet&#806;t&#806;azalen deg wannar, yiwen kan ara irebh&#803;en. Azzlet ihi iwakken at&#806;-t&#806;rebh&#803;em.  </p> 
<p><A NAME="an_9:25">9:25</A>&nbsp;Wid akk yet&#806;t&#806;azzalen, m'ara heggin iman-nsen i tazzla, t&#806;&#603;et&#806;t&#806;iben iman-nsen ; nutni t&#806;en&#603;et&#806;t&#806;aben iwakken a d-rebh&#803;en cci&#603;a ur net&#806;dum ara ; lame&#603;na nukni, net&#806;&#603;et&#806;t&#806;ib iman-nne&#611; iwakken a nerbeh&#803; cci&#603;a ara idumen.  </p> 
<p><A NAME="an_9:26">9:26</A>&nbsp;Nekk ur t&#806;t&#806;azzale&#611; ara am win ur nes&#603;i ara lmeqsud, ur kkate&#611; ara deg ubeh&#803;ri m'ara t&#806;na&#611;e&#611; ; </p> 
<p><A NAME="an_9:27">9:27</A>&nbsp;me&#603;na t&#806;&#603;et&#806;t&#806;ibe&#611; lg&#780;et&#806;t&#806;a-inu, t&#806;&#603;assa&#611; &#611;ef yiman-iw, axat&#803;er uggade&#611; nekk i gbeccr&#803;en i wiyad&#803; ad &#611;li&#611;, ad u&#611;ale&#611; &#611;er deffir.  </p> 
<p><A NAME="an_10:2">10:2</A>&nbsp;T&#806;wa&#611;ed&#803;sen mer&#803;r&#803;a di tagut-nni akk-d lebh&#803;er&#803; mi ddan d Sidna Musa, </p> 
<p><A NAME="an_10:3">10:3</A>&nbsp;c&#780;c&#780;an mer&#803;r&#803;a seg yiwen lqut n Sidi R&#803;ebbi, </p> 
<p><A NAME="an_10:4">10:4</A>&nbsp;swan mer&#803;r&#803;a si l&#603;inser&#803; n Sidi R&#803;ebbi i d-iteff&#611;en seg wezr&#803;u iteddun yid-sen ; azr&#803;u-agi, d Lmasih&#803;.  </p> 
<p><A NAME="an_10:5">10:5</A>&nbsp;&#404;as akken, at&#803;as seg-sen ur ne&#603;g&#780;ib ara i Sidi R&#803;ebbi ; daymi i ten-tesse&#611;li lmut yiwen yiwen mi teddun deg unezr&#803;uf. </p> 
<p><A NAME="an_10:6">10:6</A>&nbsp;Ayen akken yedr&#803;an yid-sen yeqqim-ed d lemtel i nukni, iwakken ur net&#803;t&#803;ama&#603; ara ayen n diri am akken i t-t&#803;t&#803;ama&#603;en nutni. </p> 
<p><A NAME="an_10:7">10:7</A>&nbsp;Ur t&#806;t&#806;ilit ara am wid i&#603;ebbden ssadat&#806; akken xeddmen kra seg-sen, axat&#803;er am akken yura di tira iqedsen : Yeqqim wegdud ad yec&#780;c&#780; ad isew, mi gfukk yekker ad yezhu, ad yecd&#803;eh&#803;.  </p> 
<p><A NAME="an_10:8">10:8</A>&nbsp;Ur ilaq ara da&#611;en a nxeddem le&#603;r&#803;ur&#803; akken xeddmen kra seg-sen ; daymi deg yiwen n wass, lmut tec&#780;c&#780;a tlata u&#603;ecrin alef deg-sen.  </p> 
<p><A NAME="an_10:9">10:9</A>&nbsp;Ur ilaq ara a njer&#803;r&#803;eb Sidi R&#803;ebbi akken i xedmen kra seg-sen, d&#611;a qqsen-ten izerman mmuten. </p> 
<p><A NAME="an_10:10">10:10</A>&nbsp;Ur ilaq ara da&#611;en at&#806;-t&#806;esmermugem &#611;ef wiyad&#803; akken i smermugen kra deg-sen armi i ten-issenger lmelk n lmut.  </p> 
<p><A NAME="an_10:11">10:11</A>&nbsp;Timsalin-agi akk i sen-yedr&#803;an, qqiment-ed d lemtel, uran-tent di tektabin, iwakken a nelmed nukni it&#806;&#603;icin di taggara n lweqt. </p> 
<p><A NAME="an_10:12">10:12</A>&nbsp;Ihi win ih&#803;esben iman-is ibedd, ad i&#603;ass iman-is ur i&#611;elli ara !  </p> 
<p><A NAME="an_10:13">10:13</A>&nbsp;Ayen akk s wayes i tet&#806;wajer&#803;bem, d ayen iwumi yezmer wemdan. Sidi R&#803;ebbi d bab n lh&#803;eqq, ur yet&#806;&#603;emmid ara at&#806;-t&#806;en&#603;et&#806;t&#806;abem sennig n tezmert nwen ; lame&#603;na m'ara tet&#806;wajer&#803;bem, a wen-d-yefk tazmert s wayes ara ts&#803;ebr&#803;em d wamek ara teff&#611;em si tegnit&#806; n le&#603;tab.  </p> 
<p><A NAME="an_10:14">10:14</A>&nbsp;A wid e&#603;zizen fell-i, xd&#803;ut i we&#603;bad n ssadat&#806;. </p> 
<p><A NAME="an_10:15">10:15</A>&nbsp;T&#806;meslaye&#611; awen-d am akken t&#806;meslayen i wid ifehmen ; meyyzet kunwi s yiman nwen &#611;ef wayen i d-qqar&#803;e&#611;. </p> 
<p><A NAME="an_10:16">10:16</A>&nbsp;Taqbuct n lbar&#803;aka i &#611;ef net&#806;h&#803;emmid Sidi R&#803;ebbi, e&#603;ni ur a&#611;-tecrik ara d idammen n Lmasih&#803; ? Ne&#611; a&#611;r&#803;um i nbet&#803;t&#803;u, ur a&#611;-yecrik ara d lg&#780;et&#806;t&#806;a n Lmasih&#803; ?  </p> 
<p><A NAME="an_10:17">10:17</A>&nbsp;Imi yiwen n we&#611;r&#803;um kan i gellan, ula d nukni nu&#611;al d yiwet n lg&#780;et&#806;t&#806;a &#611;as akken deg wat&#803;as yid-nne&#611; i nella, axat&#803;er ntet&#806;t&#806; mer&#803;r&#803;a seg yiwen n we&#611;r&#803;um.  </p> 
<p><A NAME="an_10:18">10:18</A>&nbsp;Walit at Isr&#803;ail : wid itet&#806;t&#806;en seg weksum n iseflawen s we&#603;bad-nsen, e&#603;ni ur criken ara d wemkan-nni anda i zellun iseflawen ?  </p> 
<p><A NAME="an_10:19">10:19</A>&nbsp;E&#603;ni b&#611;i&#611; a d-ini&#611; belli asfel nni i zellun i ssadat&#806; ne&#611; ssadat&#806;-nni i t&#806;&#603;ebbiden, s&#603;an lqima ? Xat&#803;i ! </p> 
<p><A NAME="an_10:20">10:20</A>&nbsp;Me&#603;na ayen akka i zellun, zellun-t i leg&#780;nun mac&#780;c&#780;i i R&#803;ebbi ; nekk ur b&#611;i&#611; ara at&#806;-t&#806;cerkem akk-d leg&#780;nun.  </p> 
<p><A NAME="an_10:21">10:21</A>&nbsp;Ur tezmirem ara at&#806;-t&#806;eswem si teqbuct n Sidi R&#803;ebbi ma yella tet&#806;t&#806;essem si t&#806;eqbuct n leg&#780;nun ; ur tezmirem ara da&#611;en at&#806;-t&#806;ec&#780;c&#780;em seg we&#611;r&#803;um n Sidi R&#803;ebbi ma yella tet&#806;t&#806;et&#806;t&#806;em seg we&#611;r&#803;um n leg&#780;nun.  </p> 
<p><A NAME="an_10:22">10:22</A>&nbsp;E&#603;ni neb&#611;a a nejreh&#803; ul n Sidi R&#803;ebbi a d-neskker tismin-is ? T&#611;ilem tazmert-nne&#611; te&#611;leb tazmert-is ?  </p> 
<p><A NAME="an_10:23">10:23</A>&nbsp;Llan wid i d-iqqar&#803;en : kullec d leh&#803;lal fell-a&#611; ; t&#806;-t&#806;idet&#806;, lame&#603;na ur a&#611;-yenfi&#603; ara kullec. Kullec yet&#806;t&#806;usemmeh&#803;-a&#611; a t-nexdem, me&#603;na mac&#780;c&#780;i d kullec i &#611;-yesnernayen di liman.  </p> 
<p><A NAME="an_10:24">10:24</A>&nbsp;Ur t&#806;nadit ara &#611;ef nnfe&#603;-nwen kan kunwi, me&#603;na nadit &#611;ef nnfe&#603; n wiyad&#803;. </p> 
<p><A NAME="an_10:25">10:25</A>&nbsp;Tzemrem at&#806;-t&#806;ec&#780;c&#780;em kra n wayen i get&#806;nuzun di ssuq mbla asteqsi, mbla ma th&#803;ebbr&#803;em, </p> 
<p><A NAME="an_10:26">10:26</A>&nbsp;axat&#803;er ddunit d wayen akk yellan deg-s d ayla n Sidi R&#803;ebbi.  </p> 
<p><A NAME="an_10:27">10:27</A>&nbsp;Ma ye&#603;r&#803;ed&#803;-ikkun waleb&#603;ad ur numin ara s Lmasih&#803;, ma tr&#803;uh&#803;em, c&#780;c&#780;et s neyya mbla asteqsi seg wayen akk ara wen-d-issers.  </p> 
<p><A NAME="an_10:28">10:28</A>&nbsp;Lame&#603;na ma yella win i wen-d yennan : ayagi yet&#806;t&#806;unefk d asfel i ssadat&#806;, ur tet&#806;t&#806;et ara imi i kkun-id ixebber&#803; iwakken ad yethedden wul nwen.  </p> 
<p><A NAME="an_10:29">10:29</A>&nbsp;Mac&#780;c&#780;i &#611;ef neyya-nwen i d-nni&#611; akka, lame&#603;na &#611;ef neyya n win i kkun-i&#603;erd&#803;en. Ihi, acimi ara g&#780;g&#780;e&#611; wayed&#803; ad idebber&#803; deg ixemmimen-iw ?  </p> 
<p><A NAME="an_10:30">10:30</A>&nbsp;Ma yella h&#803;emde&#611; Sidi R&#803;ebbi &#611;ef wayen i tet&#806;t&#806;e&#611;, acimi ara g&#780;g&#780;e&#611; iman-iw ad wwten deg-i &#611;ef lqut i &#611;ef h&#803;emde&#611; Sidi R&#803;ebbi ?  </p> 
<p><A NAME="an_10:31">10:31</A>&nbsp;Ama tec&#780;c&#780;am ne&#611; teswam, ne&#611; kra n wayen ara txedmem, xedmet-et&#806; i tmanegt n Sidi R&#803;ebbi.  </p> 
<p><A NAME="an_10:32">10:32</A>&nbsp;Ur t&#806;t&#806;ilit ara d sebba n u&#611;elluy ama i wat Isr&#803;ail, ama i iyunaniyen, ama i tejma&#603;t n Sidi R&#803;ebbi, </p> 
<p><A NAME="an_10:33">10:33</A>&nbsp;am akken xeddme&#611; nekk, t&#806;nadi&#611; a wen-&#603;eg&#780;be&#611; mer&#803;r&#803;a di kullec, ur t&#806;qellibe&#611; ara &#611;ef nnfe&#603;-inu, me&#603;na t&#806;qellibe&#611; &#611;ef nnfe&#603; n umur ameqqran deg-wen iwakken ad t&#806;waselken.  </p> 
<p><A NAME="an_11:1">11:1</A>&nbsp;&#400;andet-iyi am akken t&#806;&#603;anade&#611; Lmasih&#803;. </p> 
<p><A NAME="an_11:2">11:2</A>&nbsp;A kkun-ibarek R&#803;ebbi imi i yi-d-tet&#806;mektayem di yal taswi&#603;t yerna tet&#803;t&#803;afar&#803;em lews&#803;ayat-iw akken i wen-tent-slemde&#611;.  </p> 
<p><A NAME="an_11:3">11:3</A>&nbsp;Me&#603;na, tura b&#611;i&#611; at&#806;-t&#806;issinem ayagi : Lmasih&#803; d aqer&#803;r&#803;uy &#611;ef yemdanen mer&#803;r&#803;a, argaz d aqer&#803;r&#803;uy &#611;ef tmet&#803;t&#803;ut-is, ma d R&#803;ebbi d aqer&#803;r&#803;uy &#611;ef Lmasih&#803;.  </p> 
<p><A NAME="an_11:4">11:4</A>&nbsp;Ihi argaz ara yesburren &#611;ef wuqer&#803;r&#803;uy-is m'ara ide&#603;&#603;u &#611;er Sidi R&#803;ebbi ne&#611; m'ara d-yet&#806;xebbir&#803; ayen i s-d-yusan s &#611;ur&#803; Sidi R&#803;ebbi, yekkes lh&#803;er&#803;ma &#611;ef Ssid-is.  </p> 
<p><A NAME="an_11:5">11:5</A>&nbsp;Lame&#603;na tamet&#803;t&#803;ut ara ide&#603;&#603;un &#611;er Sidi R&#803;ebbi ne&#611; ara yet&#806;xebbir&#803;en s wayen i s-d-yet&#806;t&#806;asen s &#611;ur&#803; R&#803;ebbi aqer&#803;r&#803;uy-is &#603;eryan, tekkes lh&#803;er&#803;ma &#611;ef wergaz-is, am akken d aqer&#803;r&#803;uy-is i tset&#803;t&#803;el.  </p> 
<p><A NAME="an_11:6">11:6</A>&nbsp;Axat&#803;er ma yella tamet&#803;t&#803;ut ur tesburr ara, at&#806;-t&#806;egzem kan ihi acebbub-is am wergaz ; lame&#603;na ma yella d l&#603;ib i tmet&#803;t&#803;ut at&#806;-t&#806;egzem ne&#611; at&#806;-t&#806;s&#803;et&#803;t&#803;el acebbub-is, ilaq ihi at&#806;-t&#806;&#611;um aqer&#803;r&#803;uy-is.  </p> 
<p><A NAME="an_11:7">11:7</A>&nbsp;Argaz ur ilaq ara ad yesburr i wqer&#803;r&#803;uy-is axat&#803;er d net&#806;t&#806;a i gmetlen Sidi R&#803;ebbi d l&#603;ad&#803;ima-ines ; ma t&#806;-t&#806;amet&#803;t&#803;ut d net&#806;t&#806;at i d lh&#803;er&#803;ma n wergaz.  </p> 
<p><A NAME="an_11:8">11:8</A>&nbsp;Axat&#803;er mac&#780;c&#780;i d argaz i d- yet&#806;waxelqen si tmet&#803;t&#803;ut me&#603;na t&#806;- t&#806;amet&#803;t&#803;ut i d-it&#806;waxelqen seg wergaz. </p> 
<p><A NAME="an_11:9">11:9</A>&nbsp;Da&#611;en argaz ur d-yet&#806;waxleq ara i tmet&#803;t&#803;ut, lame&#603;na t&#806;-t&#806;amet&#803;t&#803;ut i d yet&#806;waxelqen i wergaz. </p> 
<p><A NAME="an_11:10">11:10</A>&nbsp;Daymi &#611;ef ddemma n lmalayekkat, tamet&#803;t&#803;ut ilaq at&#806;-t&#806;esbur i uqer&#803;r&#803;uy-is iwakken a d-tbeggen belli seddaw lh&#803;ekma n wergaz-is i tella. </p> 
<p><A NAME="an_11:11">11:11</A>&nbsp;&#404;er Sidi R&#803;ebbi, ur d-tet&#806;t&#806;ili tmet&#803;t&#803;ut mbla argaz, ur d-yet&#806;t&#806;ili wergaz mbla tamet&#803;t&#803;ut. </p> 
<p><A NAME="an_11:12">11:12</A>&nbsp;Axat&#803;er akken i d-tet&#806;waxleq tmet&#803;t&#803;ut seg wergaz, akken da&#611;en i d-yet&#806;lal wergaz si tmet&#803;t&#803;ut, ayagi akk s &#611;ur&#803; Sidi R&#803;ebbi i d-yekka.  </p> 
<p><A NAME="an_11:13">11:13</A>&nbsp;Meyzet kunwi s yiman-nwen : e&#603;ni yelha-yas i tmet&#803;t&#803;ut at&#806;-t&#806;de&#603;&#603;u &#611;er Sidi R&#803;ebbi mbla ma tesburr &#611;ef wuqer&#803;r&#803;uy-is ? </p> 
<p><A NAME="an_11:14">11:14</A>&nbsp;Ula d l&#603;adda n yemdanen tesselmed awen belli d l&#603;ib i wergaz ma ir&#803;ebba acebbub-is.  </p> 
<p><A NAME="an_11:15">11:15</A>&nbsp;Lame&#603;na d ccan ameqqran i tmet&#803;t&#803;ut ma tr&#803;ebba acebbub-is axat&#803;er yet&#806;t&#806;unefk-as-d iwakken a s-yili d asburru. </p> 
<p><A NAME="an_11:16">11:16</A>&nbsp;Ma yella win yeb&#611;an ad i&#611;anen &#611;ef wannect-agi, ilaq ad iz&#803;er belli nukni ur nes&#603;i ara tannumi-agi, ur telli ara da&#611;en di tejmuya&#603; n Sidi R&#803;ebbi.  </p> 
<p><A NAME="an_11:17">11:17</A>&nbsp;A n&#603;eddi tura &#611;er wayen nnid&#803;en. &#404;ef wayen ye&#603;nan tijmuya&#603;-nwen ur kkun-t&#806;cekkir&#803;e&#611; ara, axat&#803;er ayen i deg ilaq at&#806;-t&#806;eddum &#611;er zdat, kunwi tet&#806;t&#806;u&#611;alem &#611;er deffir.  </p> 
<p><A NAME="an_11:18">11:18</A>&nbsp;Sli&#611; belli m'ara tet&#806;nejma&#603;em yet&#806;t&#806;ili lxilaf gar-awen yerna umne&#611; belli tella kra n tidet&#806; deg wayagi.  </p> 
<p><A NAME="an_11:19">11:19</A>&nbsp;Ilaq a d-yili lxilaf-agi gar-awen iwakken a d-banen wid yet&#803;t&#803;fen di liman seg wul.  </p> 
<p><A NAME="an_11:20">11:20</A>&nbsp;M'ara tedduklem &#611;er imensi n usmekti, ur txeddmem ara akken yeb&#611;a Sidi R&#803;ebbi !  </p> 
<p><A NAME="an_11:21">11:21</A>&nbsp;Axat&#803;er wa yet&#806;h&#803;iri ad yec&#780;c&#780; lqut-is, wa mazal-it yelluz&#803; wayed&#803; yer&#803;wa, yeskker&#803;. </p> 
<p><A NAME="an_11:22">11:22</A>&nbsp;Amek ! Ur tes&#603;im ara ixxamen nwen iwakken at&#806;-t&#806;ec&#780;c&#780;em at&#806;-t&#806;eswem ? Ne&#611; teb&#611;am at&#806;-t&#806;esse&#611;lim lqima n tejma&#603;t n Sidi R&#803;ebbi, at&#806;-t&#806;esneh&#803;camem wid ur nes&#603;i acemma ? D acu ara wen-d-ini&#611;, a kkun cekkr&#803;e&#611; ? Ur kkun-t&#806;cekkir&#803;e&#611; ara &#611;ef wayagi ! </p> 
<p><A NAME="an_11:23">11:23</A>&nbsp;D ayen i yi-d-it&#806;t&#806;unefken s &#611;ur&#803; Sidi R&#803;ebbi i wen-slemde&#611; nekkini. Deg id&#803;-nni i deg yet&#806;t&#806;uzenz Sidna &#400;isa, yeddem-ed a&#611;r&#803;um, </p> 
<p><A NAME="an_11:24">11:24</A>&nbsp;yeh&#803;med Sidi R&#803;ebbi yebd&#803;a-t yenna : &#171; Wagi d lget&#806;t&#806;a-w yet&#806;t&#806;unefken fell awen, xeddmet ayagi iwakken a yi-d t&#806;mektayem. &#187;  </p> 
<p><A NAME="an_11:25">11:25</A>&nbsp;Da&#611;en, mi fukken uc&#780;c&#780;i, yeddem ed taqbuct yenna : &#171; Taqbuct-agi d lem&#603;ahda tajd&#803;it&#803; s idammen-iw ; xeddmet ayagi iwakken a yi-d-tet&#806;mektayem. &#187;  </p> 
<p><A NAME="an_11:26">11:26</A>&nbsp;Axat&#803;er kra n tikkelt i deg ara tec&#780;c&#780;em seg we&#611;r&#803;um-agi, i deg ara teswem si teqbuct agi, tet&#806;xebbir&#803;em s lmut n Lmasih&#803; alamma d ass i deg ara d-yu&#611;al.  </p> 
<p><A NAME="an_11:27">11:27</A>&nbsp;Daymi win ara yec&#780;c&#780;en seg we&#611;r&#803;um-agi, ara yeswen si teqbuct-agi n usmekti n Lmasih&#803;, m'ur sen-yefki ara lqima, yewwi ddnub &#611;er yiri-s &#611;ef ddemma n lg&#780;et&#806;t&#806;a akk-d idammen n Lmasih&#803;.  </p> 
<p><A NAME="an_11:28">11:28</A>&nbsp;Ihi mkul yiwen ad ixemmem deg yiman-is uqbel ad yec&#780;c&#780; seg we&#611;r&#803;um-nni ne&#611; ad isew si teqbuct-nni.  </p> 
<p><A NAME="an_11:29">11:29</A>&nbsp;Axat&#803;er ma yella yiwen deg-wen yec&#780;c&#780;a ne&#611; yeswa tiremt n usmekti n Lmasih&#803;, mbla ma yefka lqima i lg&#780;et&#806;t&#806;a n Lmasih&#803;, yewwi-d l&#603;iqab i yiman-is.  </p> 
<p><A NAME="an_11:30">11:30</A>&nbsp;&#404;ef wayagi i llan gar-awen at&#803;as n wid ihelken akk-d ine&#603;yuba, yerna at&#803;as deg-sen i gemmuten.  </p> 
<p><A NAME="an_11:31">11:31</A>&nbsp;Lemmer net&#806;h&#803;adar &#611;ef yiman nne&#611;, tili ur d-net&#806;t&#806;awi ara l&#603;iqab n Sidi R&#803;ebbi fell-ane&#611;.  </p> 
<p><A NAME="an_11:32">11:32</A>&nbsp;S wakka m'ara &#611;-i&#603;aqeb Sidi R&#803;ebbi, yet&#806;r&#803;ebbi-ya&#611; iwakken ur a&#611; yet&#806;h&#803;asab ara d wat n ddunit.  </p> 
<p><A NAME="an_11:33">11:33</A>&nbsp;Ihi ay atmaten, asmi ara tennejma&#603;em iwakken at&#806;-t&#806;ec&#780;c&#780;em, myer&#803;g&#780;ut wway gar-awen.  </p> 
<p><A NAME="an_11:34">11:34</A>&nbsp;Ma llan wid yelluz&#803;en, ad c&#780;c&#780;en uqbel deg wexxam-nsen iwakken ur d-tesse&#611;layem ara l&#603;iqab n Sidi R&#803;ebbi fell-awen m'ara tennejma&#603;em. Timsalin nnid&#803;en a tent-fru&#611; m'ara n-ase&#611;.  </p> 
<p><A NAME="an_12:1">12:1</A>&nbsp;Ay atmaten, ur b&#611;i&#611; ara at&#806;-t&#806;eqqimem mbla tamusni &#611;ef wayen ye&#603;nan ayen i d-yet&#806;t&#806;ak R&#803;r&#803;uh&#803; iqedsen.  </p> 
<p><A NAME="an_12:2">12:2</A>&nbsp;Tez&#803;ram belli asm'akken ur tuminem ara s Lmasih&#803;, t&#806;t&#806;awwin kkun wiyad&#803; t&#603;ebbdem lmes&#803;nu&#603;at ur nenet&#803;t&#803;eq ara. </p> 
<p><A NAME="an_12:3">12:3</A>&nbsp;Tura ilaq at&#806;-t&#806;ez&#803;rem belli yiwen ur izmir a d-yini : &#171; ad yet&#806;wan&#603;el &#400;isa Lmasih&#803; &#187; ma yella s R&#803;r&#803;uh&#803; iqedsen i get&#806;meslay. Da&#611;en yiwen ur izmir ad iched belli &#400;isa Lmasih&#803; d Ssid-is, ma yella mac&#780;c&#780;i s R&#803;r&#803;uh&#803; iqedsen i t-id-yenna.  </p> 
<p><A NAME="an_12:4">12:4</A>&nbsp;Llan at&#803;as n les&#803;naf n tukciwin n R&#803;ebbi, lame&#603;na yiwen n R&#803;r&#803;uh&#803; kan i gellan ;  </p> 
<p><A NAME="an_12:5">12:5</A>&nbsp;at&#803;as n les&#803;naf n leqdic i gellan me&#603;na yiwen n Ssid-nne&#611; kan i nes&#603;a ; </p> 
<p><A NAME="an_12:6">12:6</A>&nbsp;at&#803;as n les&#803;naf n lec&#611;al i gellan, me&#603;na R&#803;ebbi d yiwen, d net&#806;t&#806;a i ten-isedduyen akk deg-nne&#611; mer&#803;r&#803;a.  </p> 
<p><A NAME="an_12:7">12:7</A>&nbsp;Yal yiwen tet&#806;t&#806;unefk-as-d tukci n R&#803;r&#803;uh&#803; iqedsen i nnfe&#603;-nne&#611; mer&#803;r&#803;a.  </p> 
<p><A NAME="an_12:8">12:8</A>&nbsp;Ihi R&#803;r&#803;uh&#803; iqedsen yefka-d i yiwen ad immeslay s s&#803;s&#803;wab d lefhama, yefka-d i wayed&#803; ad immeslay s tmusni.  </p> 
<p><A NAME="an_12:9">12:9</A>&nbsp;R&#803;r&#803;uh&#803;-agi yefka da&#611;en i wayed&#803; liman ig&#780;ehden, i wayed&#803; tazmert s wayes ara yesseh&#803;lu imud&#803;an ;  </p> 
<p><A NAME="an_12:10">12:10</A>&nbsp;yefka da&#611;en i wayed&#803; tazmert ad ixdem lber&#803;hanat, ma d wayed&#803; ad it&#806;xebbir&#803; s wayen i s-d-yet&#806;t&#806;assen s &#611;ur&#803; Sidi R&#803;ebbi ; wayed&#803; da&#611;en yefka-yas-ed tazmert s wayes ara ye&#603;qel ayen i d-it&#806;t&#806;asen s &#611;ur&#803; R&#803;r&#803;uh&#803; n Sidi R&#803;ebbi d wayen i d-it&#806;t&#806;asen s &#611;ur&#803; ler&#803;wah&#803; n diri ; wayed&#803; yet&#806;t&#806;unefk-as-d ad immeslay timeslayin ur net&#806;wassen ara ; wayed&#803; da&#611;en yet&#806;t&#806;unefk-as-d a d-yessefhem timeslayin-agi ur net&#806;wassen ara.  </p> 
<p><A NAME="an_12:11">12:11</A>&nbsp;Ayagi akk itekk-ed seg yiwen n R&#803;r&#803;uh&#803;. R&#803;r&#803;uh&#803; iqedsen yet&#806;t&#806;ak-ed ayagi mer&#803;r&#803;a akken yeb&#611;a, i yal yiwen deg nne&#611;.  </p> 
<p><A NAME="an_12:12">12:12</A>&nbsp;Lg&#780;et&#806;t&#806;a n wemdan d yiwet, &#611;as akken tes&#603;a at&#803;as n lemfas&#803;el. Lemfas&#803;el-agi &#611;as deg wat&#803;as yid-sen, d yiwet n lg&#780;et&#806;t&#806;a i llan ; akken da&#611;en i gella Lmasih&#803;.  </p> 
<p><A NAME="an_12:13">12:13</A>&nbsp;Axat&#803;er s yiwen n R&#803;r&#803;uh&#803; kan i net&#806;wa&#611;d&#803;es mer&#803;r&#803;a iwakken a nili d yiwet n lg&#780;et&#806;t&#806;a ; ama d at Isr&#803;ail ne&#611; d iyunaniyen, ama d aklan ne&#611; d ih&#803;er&#803;r&#803;iyen, seg yiwen n R&#803;r&#803;uh&#803; i neswa mer&#803;r&#803;a.  </p> 
<p><A NAME="an_12:14">12:14</A>&nbsp;Lg&#780;et&#806;t&#806;a ur tebni ara &#611;ef yiwen n lmefs&#803;el, lame&#603;na tebna &#611;ef wat&#803;as n lemfas&#803;el. </p> 
<p><A NAME="an_12:15">12:15</A>&nbsp;Ma yenna-d ud&#803;ar : nekk mac&#780;c&#780;i d afus ur t&#806;ekki&#611; ara di lg&#780;et&#806;t&#806;a, e&#603;ni imi ur yelli ara d afus ur it&#806;ekka ara ula d net&#806;t&#806;a di lg&#780;et&#806;t&#806;a ?  </p> 
<p><A NAME="an_12:16">12:16</A>&nbsp;Ma yella yenna-d umez&#803;z&#803;u&#611; : nekk mac&#780;c&#780;i t&#806;-t&#806;it&#803;, ur t&#806;ekki&#611; ara di lg&#780;et&#806;t&#806;a, e&#603;ni t&#806;-t&#806;idet&#806; m'ur yelli ara t&#806;-t&#806;it&#803; ur it&#806;ekka ara ula d net&#806;t&#806;a di lg&#780;et&#806;t&#806;a ?  </p> 
<p><A NAME="an_12:17">12:17</A>&nbsp;Ma yella lg&#780;et&#806;t&#806;a mer&#803;r&#803;a t&#806;-t&#806;it&#803;, amek ara tili tmesliwt ? Ne&#611; ma yella d amez&#803;z&#803;u&#611; kan i tella, amek ara yili wesrih&#803;i ?  </p> 
<p><A NAME="an_12:18">12:18</A>&nbsp;Sidi R&#803;ebbi yebna mkul lmefs&#803;el di lg&#780;et&#806;t&#806;a akken i s-yehwa. </p> 
<p><A NAME="an_12:19">12:19</A>&nbsp;Ma yella lg&#780;et&#806;t&#806;a mer&#803;r&#803;a d yiwen n lmefs&#803;el, anda-t&#806; ihi lg&#780;et&#806;t&#806;a ?  </p> 
<p><A NAME="an_12:20">12:20</A>&nbsp;S wakka ihi at&#803;as n lemfas&#803;el i gellan, me&#603;na lg&#780;et&#806;t&#806;a yiwet.  </p> 
<p><A NAME="an_12:21">12:21</A>&nbsp;Tit&#803; ur tezmir ara at&#806;-t&#806;ini i ufus : ur k-uh&#803;wag&#780;e&#611; ara ! Aqer&#803;r&#803;uy ur yezmir ara ad yini i ud&#803;ar&#803; : ur k-uh&#803;wag&#780;e&#611; ara. </p> 
<p><A NAME="an_12:22">12:22</A>&nbsp;Lemfas&#803;el-nni n lg&#780;et&#806;t&#806;a i d-yet&#806;banen d imect&#803;ah&#803;, nef&#603;en at&#803;as.  </p> 
<p><A NAME="an_12:23">12:23</A>&nbsp;Lemfas&#803;el n lg&#780;et&#806;t&#806;a iwumi ur nefki ara lqima, d nutni i net&#806;h&#803;adar akter&#803; n wiyad&#803; ; ihi d lemfas&#803;el ur nezmir ara a d-nebder i net&#806;h&#803;adar at&#803;as,  </p> 
<p><A NAME="an_12:24">12:24</A>&nbsp;ma d wid yes&#603;an lqima, ur uh&#803;wag&#780;en ara lemh&#803;adra. Sidi R&#803;ebbi yebna lg&#780;et&#806;t&#806;a akken ara izegged lqima i lemfas&#803;el ixus&#803;s&#803;en, </p> 
<p><A NAME="an_12:25">12:25</A>&nbsp;iwakken ur d-yet&#806;t&#806;ili ara lxilaf ger lemfas&#803;el, me&#603;na ad t&#806;emh&#803;adaren wway gar-asen.  </p> 
<p><A NAME="an_12:26">12:26</A>&nbsp;Ma yella yiwen n lmefs&#803;el yet&#806;waqr&#803;eh&#803;, wiyad&#803; mer&#803;r&#803;a ad t&#806;waqer&#803;h&#803;en yid-es ; ma yella yet&#806;t&#806;unefk-as ccan i wayed&#803;, wiyad&#803; akk ad fer&#803;h&#803;en yid-es.  </p> 
<p><A NAME="an_12:27">12:27</A>&nbsp;Kunwi mer&#803;r&#803;a d lg&#780;et&#806;t&#806;a n Lmasih&#803;, yal yiwen deg-wen d lmefs&#803;el di lg&#780;et&#806;t&#806;a-s, mkul yiwen deg umkan-is.  </p> 
<p><A NAME="an_12:28">12:28</A>&nbsp;Di tejma&#603;t n Lmasih&#803;, Sidi R&#803;ebbi yesbedd uqbel r&#803;r&#803;usul, deffir-nsen wid i d-yet&#806;xebbir&#803;en s &#611;ur&#803; Sidi R&#803;ebbi, rnan-d wid yesselmaden, rnan-d da&#611;en wid yes&#603;an tazmert ad xedmen lber&#803;hanat, wid yes&#603;an tazmert ad sseh&#803;lun imud&#803;an, wid ara i&#603;iwnen wiyad&#803;, wid ara yilin d imdebbr&#803;en akk-d wid ara yemmeslayen timeslayin ur net&#806;wassen ara.  </p> 
<p><A NAME="an_12:29">12:29</A>&nbsp;E&#603;ni t&#806;t&#806;ucegg&#603;en-d mer&#803;r&#803;a d r&#803;r&#803;usul ? Ne&#611; t&#806;xebbir&#803;en-d akk s &#611;ur&#803; Sidi R&#803;ebbi ? Sselmaden mer&#803;r&#803;a ? Xeddmen mer&#803;r&#803;a lber&#803;hanat ?  </p> 
<p><A NAME="an_12:30">12:30</A>&nbsp;E&#603;ni s&#603;an mer&#803;r&#803;a tazmert ad sseh&#803;lun imud&#803;an, ne&#611; ad mmeslayen mer&#803;r&#803;a timeslayin ur net&#806;wassen ara ? Ne&#611; zemren akk a d-sfehmen timeslayin-agi ?  </p> 
<p><A NAME="an_12:31">12:31</A>&nbsp;Ihi a wen-d-ini&#611; : nadit axir&#803; &#611;ef tikciwin-nni inef&#603;en at&#803;as. A wen d-mle&#611; tura abrid yifen akk iberdan.  </p> 
<p><A NAME="an_13:1">13:1</A>&nbsp;&#404;as zemre&#611; ad mmeslaye&#611; timeslayin n ddunit mer&#803;r&#803;a, ad rnu&#611; tid n lmalayekkat, m'ur s&#603;i&#611; ara leh&#803;mala n tidet&#806;, ad ili&#611; am t&#803;t&#803;bel yeddendunen ne&#611; nnaqus yet&#803;t&#803;ent&#803;unen.  </p> 
<p><A NAME="an_13:2">13:2</A>&nbsp;&#404;as ma yet&#806;t&#806;unefk-iyi-d ad t&#806;xebbir&#803;e&#611; s &#611;ur&#803; R&#803;ebbi, ad fehme&#611; kra yellan d lbad&#803;na, ad s&#603;u&#611; tamusni di mkul lh&#803;ag&#780;a, &#611;as ad s&#603;u&#611; liman s wayes i zemre&#611; ad ini&#611; i wedrar qle&#603; iman-ik syagi tr&#803;uh&#803;ed&#803; &#611;er wemkan ihina, m'ur s&#603;i&#611; ara leh&#803;mala &#611;er wiyad&#803;, nekk d ulac.  </p> 
<p><A NAME="an_13:3">13:3</A>&nbsp;&#404;as da&#611;en ad fer&#803;qe&#611; ayen akk s&#603;i&#611; i wid yelluz&#803;en, ad rnu&#611; ad sebble&#611; tudert-iw alamma d lmut &#611;ef ddemma n wiyad&#803;, m'ur s&#603;i&#611; ara leh&#803;mala deg ul-iw, ayagi ur iyi-infi&#603; ara.  </p> 
<p><A NAME="an_13:4">13:4</A>&nbsp;Leh&#803;mala n tidet&#806; tet&#806;t&#806;awi-d s&#803;s&#803;ber&#803;, leh&#803;mala tet&#806;&#603;awan, leh&#803;mala ur tes&#603;i ara tismin, ur tes&#603;i ara zzux, win yes&#603;an leh&#803;mala deg ul-is ur yet&#806;cekkir&#803; ara iman-is,  </p> 
<p><A NAME="an_13:5">13:5</A>&nbsp;Win yes&#603;an leh&#803;mala n tidet&#806; ur it&#806;nadi ara ad ixdem ccer&#803;, ur yet&#806;nadi ara &#611;ef nnfe&#603;-ines, ur ize&#603;&#603;ef ur yet&#806;t&#806;at&#803;t&#803;af cceh&#803;nat ;  </p> 
<p><A NAME="an_13:6">13:6</A>&nbsp;Win yes&#603;an leh&#803;mala ur ifer&#803;r&#803;eh&#803; ara s lbat&#803;el me&#603;na ifer&#803;r&#803;eh&#803; s lh&#803;eqq; </p> 
<p><A NAME="an_13:7">13:7</A>&nbsp;leh&#803;mala tet&#806;samah&#803; kullec, tet&#806;t&#806;amen, tessaram tsebber&#803; i kullec.  </p> 
<p><A NAME="an_13:8">13:8</A>&nbsp;Axebber&#803; n wayen i d-yet&#806;t&#806;asen s &#611;ur&#803; R&#803;ebbi ad ifak, timeslayin ur net&#806;wassen ara ad h&#803;ebsent, tamusni at&#806;-t&#806;efnu, ma d leh&#803;mala n tidet&#806; werg&#780;in at&#806;-t&#806;fak ; </p> 
<p><A NAME="an_13:9">13:9</A>&nbsp;axat&#803;er tamusni-nne&#611; txus&#803;s&#803;, ayen net&#806;beccir&#803; s &#611;ur&#803; Sidi R&#803;ebbi ur innekmal ara, </p> 
<p><A NAME="an_13:10">13:10</A>&nbsp;me&#603;na m'ara d-yawed&#803; wayen innekmalen, ayen ixus&#803;s&#803;en mer&#803;r&#803;a ad imh&#803;u.  </p> 
<p><A NAME="an_13:11">13:11</A>&nbsp;Asmi lli&#611; d aqcic, t&#806;meslaye&#611; am weqcic, t&#806;xemmime&#611;, t&#806;meyyize&#611; sl&#603;eqliya n weqcic ; asmi u&#611;ale&#611; d argaz, g&#780;g&#780;i&#611; l&#603;eqliya n weqcic.  </p> 
<p><A NAME="an_13:12">13:12</A>&nbsp;Ass-agi, net&#806;wali am akken di lemri yumsen, me&#603;na imiren a nu&#611;al a nwali akken ilaq ; ass-agi tamusni inu mazal txus&#803;s&#803; lame&#603;na ad u&#611;ale&#611; ad issine&#611; akken i yi-issen Sidi R&#803;ebbi.  </p> 
<p><A NAME="an_13:13">13:13</A>&nbsp;Tura ihi tlata n leh&#803;wayeg&#780;-agi i ges&#603;an lqima : liman, asirem d leh&#803;mala ; lame&#603;na di tlata-agi, d lehmala i t&#806;-t&#806;ameqqrant.  </p> 
<p><A NAME="an_14:1">14:1</A>&nbsp;Qbel kullec nadit at&#806;-t&#806;es&#603;um leh&#803;mala n tidet&#806;. Nadit da&#611;en &#611;ef tukciwin n R&#803;r&#803;uh&#803; iqedsen, lame&#603;na nadit axir&#803; a d-t&#806;xebbir&#803;em s wayen i d-it&#806;t&#806;asen s &#611;ur&#803; Sidi R&#803;ebbi.  </p> 
<p><A NAME="an_14:2">14:2</A>&nbsp;Win yet&#806;meslayen tutlayin ur net&#806;wassen ara, mac&#780;c&#780;i i yemdanen i get&#806;meslay lame&#603;na i R&#803;ebbi, imi yiwen ur ifehhem acu i d-yeqqar&#803; ; axat&#803;er s tezmert n R&#803;r&#803;uh&#803; iqedsen i d-iqqar&#803; ayen ur nezmir a t-nefhem.  </p> 
<p><A NAME="an_14:3">14:3</A>&nbsp;Ma d win i d-it&#806;xebbir&#803;en s &#611;ur&#803; Sidi R&#803;ebbi, it&#806;meslay-ed i yemdanen, yesnernay liman-nsen, inehhu-ten, yet&#806;s&#803;ebbir&#803;-iten.  </p> 
<p><A NAME="an_14:4">14:4</A>&nbsp;Win yet&#806;meslayen tutlayin ur net&#806;wassen ara, yesseg&#780;had iman-is di liman, ma d win i d-it&#806;xebbir&#803;en s wayen i d-it&#806;t&#806;asen s &#611;ur&#803; Sidi R&#803;ebbi, yesseg&#780;had tajma&#603;t n Sidi R&#803;ebbi mer&#803;r&#803;a.  </p> 
<p><A NAME="an_14:5">14:5</A>&nbsp;B&#611;i&#611; at&#806;-t&#806;emmeslayem mer&#803;r&#803;a s tutlayin ur net&#806;wassen ara, lame&#603;na b&#611;i&#611; axir&#803; ma tet&#806;xebbir&#803;em s &#611;ur&#803; Sidi R&#803;ebbi. Win yet&#806;xebbir&#803;en s &#611;ur&#803; Sidi R&#803;ebbi yenfe&#603; akter&#803; n win yet&#806;meslayen tutlayin-agi, anagar ma yella izmer a d-yessefhem ayen i d-yenna, iwakken tajma&#603;t mer&#803;r&#803;a at&#806;-t&#806;estenfe&#603;.  </p> 
<p><A NAME="an_14:6">14:6</A>&nbsp;Tura ay atmaten, lemmer a n-ase&#611; &#611;ur&#803;-wen a wen-d mmeslaye&#611; s tutlayt ur net&#806;wassen ara, deg wacu ara kkun-nef&#603;e&#611; ? A kkun-nef&#603;e&#611; ma wwi&#611;-awen-d ayen i yi-d-it&#806;t&#806;uweh&#803;h&#803;an d wayen i yi-d-yet&#806;t&#806;uxebr&#803;en s &#611;ur&#803; Sidi R&#803;ebbi, ne&#611; t&#806;amusni akk-d uselmed !  </p> 
<p><A NAME="an_14:7">14:7</A>&nbsp;A d-nefk lemtel n dduzan n lmusiqa am tjewwaqt d snitra : ma yella ur yemxalaf ara s&#803;s&#803;ut-nsent, amek ara ne&#603;qel s&#803;s&#803;ut n tjewaqt ne&#611; win n snitra ?  </p> 
<p><A NAME="an_14:8">14:8</A>&nbsp;Ne&#611; da&#611;en m'ur ne&#603;qil ara mlih&#803; s&#803;s&#803;ut n lbuq s wayes i t&#806;heggin imnayen iman-nsen &#611;er imen&#611;i, anwa ara iheggin iman-is &#611;er umen&#611;i ? </p> 
<p><A NAME="an_14:9">14:9</A>&nbsp;Kunwi da&#611;en, ma yella tnet&#803;qem-d s tutlayt ur net&#806;wassen ara, amek ara nefhem d acu i d-teqqar&#803;em ? Am akken tet&#806;meslayem i wad&#803;u !  </p> 
<p><A NAME="an_14:10">14:10</A>&nbsp;Llant at&#803;as n tutlayin yemxalafen di ddunit, lame&#603;na s&#603;ant akk lme&#603;na. </p> 
<p><A NAME="an_14:11">14:11</A>&nbsp;Ma yella ur fhime&#611; ara tameslayt n waleb&#603;ad&#803;, ad ili&#611; d aber&#803;r&#803;ani ar &#611;ur&#803;-es, net&#806;t&#806;a da&#611;en ad yili &#611;ur&#803;-i d aber&#803;r&#803;ani.  </p> 
<p><A NAME="an_14:12">14:12</A>&nbsp;Kunwi da&#611;en, imi tet&#806;nadim at&#806;-t&#806;es&#603;um tukciwin i d-yet&#806;t&#806;ak R&#803;r&#803;uh&#803; iqedsen, nadit axir&#803; at&#806;-t&#806;es&#603;um ayen ara inef&#603;en tajma&#603;t n Sidi R&#803;ebbi.  </p> 
<p><A NAME="an_14:13">14:13</A>&nbsp;Daymi, win yet&#806;meslayen tutlayt ur netwassen ara ilaq ad issuter i R&#803;ebbi a s-d-yefk ad yessefhem ayen i d-iqqar&#803;.  </p> 
<p><A NAME="an_14:14">14:14</A>&nbsp;Axat&#803;er ma yella de&#603;&#603;u&#611; s tutlayt ur net&#806;wassen ara, d r&#803;r&#803;uh&#803;-iw i gde&#603;&#603;un &#611;er Sidi R&#803;ebbi mac&#780;c&#780;i d lefhama-inu.  </p> 
<p><A NAME="an_14:15">14:15</A>&nbsp;D acu ara xedme&#611; ihi ? Ad d&#603;u&#611; s r&#803;r&#803;uh&#803;, lame&#603;na ad d&#603;u&#611; da&#611;en s lefhama-inu ; ad cnu&#611; s r&#803;r&#803;uh&#803;, ad cnu&#611; da&#611;en s lefhama-inu.  </p> 
<p><A NAME="an_14:16">14:16</A>&nbsp;Axat&#803;er ma yella th&#803;emded&#803; R&#803;ebbi s r&#803;r&#803;uh&#803;-ik kan s tutlayt ur net&#806;wassen ara, win yeqqimen gar-awen, ur nessin ara, amek ara d-yini &#171; amin &#187; i yimeslayen-ik, m'ur yefhim ara d acu i d-teqqar&#803;ed&#803; ?  </p> 
<p><A NAME="an_14:17">14:17</A>&nbsp;&#404;as yimeslayen-ik s wayes i th&#803;emded&#803; R&#803;ebbi gerrzen at&#803;as, ur nfi&#603;en ara win ur nefhim ara d acu i d-teqqar&#803;ed&#803;. </p> 
<p><A NAME="an_14:18">14:18</A>&nbsp;Ad h&#803;emde&#611; R&#803;ebbi imi t&#806;meslaye&#611; tutlayin ur net&#806;wassen ara akter&#803;-nwen mer&#803;r&#803;a. </p> 
<p><A NAME="an_14:19">14:19</A>&nbsp;Me&#603;na di tejma&#603;t, axir&#803;-iyi a d-ini&#611; xemsa yimeslayen yet&#806;wafehmen iwakken ad lemden wiyad&#803;, wala &#603;ecr&#803;a alaf imeslayen s tutlayt ur net&#806;wassen ara.  </p> 
<p><A NAME="an_14:20">14:20</A>&nbsp;Ay atmaten, ur t&#806;t&#806;ilit ara am arrac m'ara tmeyyzem &#611;ef kra, lame&#603;na s&#603;ut l&#603;eqliya n imeqqranen ; ma &#611;ef wayen ye&#603;nan ccer&#803;, ilit am arrac.  </p> 
<p><A NAME="an_14:21">14:21</A>&nbsp;Atan wayen yuran di tira : Sidi R&#803;ebbi yenna-d : A d-mmeslaye&#611; i wegdud-agi+ seg imawen n iber&#803;r&#803;aniyen + s tutlayin nnid&#803;en+ , me&#603;na ur iyi-d-smeh&#803;sisen ara.+ +  </p> 
<p><A NAME="an_14:22">14:22</A>&nbsp;Ihi tutlayin-agi ur net&#806;wassen ara, d licar&#803;a  i wid ur numin ara mac&#780;c&#780;i i wid yumnen ; ma d win i d it&#806;xebbir&#803;en s &#611;ur&#803; R&#803;ebbi, d licar&#803;a i wid yumnen mac&#780;c&#780;i i wid ur numin ara.  </p> 
<p><A NAME="an_14:23">14:23</A>&nbsp;Ma yella nnejma&#603;en imasih&#803;iyen mer&#803;r&#803;a deg yiwen wemkan, bdan t&#806;h&#803;emmiden akk Sidi R&#803;ebbi s tutlayin ur net&#806;wassen ara, ma kecmen-d yemdanen ur nessin ara ayagi ne&#611; wid ur numin ara s Lmasih&#803;, e&#603;ni ur d-qqar&#803;en ara tedrewcem ?  </p> 
<p><A NAME="an_14:24">14:24</A>&nbsp;Me&#603;na ma yella t&#806;xebbir&#803;en-d akk s &#611;ur&#803; Sidi R&#803;ebbi, ma ikcem-ed win ur numin ara ne&#611; win ur nessin ara, a d-yawi s lexbar&#803; belli d amednub i gella &#611;ef ddemma n wayen yesla, ad ih&#803;uss deg iman-is belli ad it&#806;t&#806;uh&#803;aseb ; </p> 
<p><A NAME="an_14:25">14:25</A>&nbsp;ayen yeffren deg ul-is a d-iban, d&#611;a ad ye&#611;li &#611;er lqa&#603;a &#611;ef wudem, ad ye&#603;bed Sidi R&#803;ebbi ad yini : t&#806;-t&#806;idet&#806; R&#803;ebbi gar-awen i gella !  </p> 
<p><A NAME="an_14:26">14:26</A>&nbsp;D acu ihi i glaqen ay atmaten ? M'ara tennejma&#603;em akken tellam : wa a d-yawi ccna, wayed&#803; d aselmed, wayed&#803; d aweh&#803;h&#803;i, wayed&#803; timeslayin ur net&#806;wassen ara, wayed&#803; a tent-id issefhem ; kullec ad yet&#806;waxdem i wesnerni n tejma&#603;t.  </p> 
<p><A NAME="an_14:27">14:27</A>&nbsp;Ma llan wid yet&#806;meslayen timeslayin ur net&#806;wassen ara, sin ne&#611; tlata a d-mmeslayen me&#603;na yal yiwen s nnuba-s, yerna ilaq ad yili win ara d-yesfehmen ayen i d-qqar&#803;en.  </p> 
<p><A NAME="an_14:28">14:28</A>&nbsp;Ma ulac win ara d-yesfehmen, ad ssusmen axir&#803; di tejma&#603;t, ad mmeslayen deg iman-nsen kan akk-d Sidi R&#803;ebbi.  </p> 
<p><A NAME="an_14:29">14:29</A>&nbsp;Ma llan wid i d-it&#806;xebbir&#803;en s wayen i d-it&#806;t&#806;asen s &#611;ur&#803; Sidi R&#803;ebbi, sin ne&#611; tlata a d-mmeslayen, wiyad&#803; ad meyzen &#611;ef wayen i d-nnan.  </p> 
<p><A NAME="an_14:30">14:30</A>&nbsp;Ma yella gar-awen win iwumi i d-iweh&#803;h&#803;a Sidi R&#803;ebbi kra, ilaq ad i&#603;ass alamma yessusem win akken yellan yet&#806;meslay. </p> 
<p><A NAME="an_14:31">14:31</A>&nbsp;Tzemrem akk a d tet&#806;xebbir&#803;em s &#611;ur&#803; Sidi R&#803;ebbi, me&#603;na wa deffir wa, iwakken atmaten mer&#803;r&#803;a ad lemden, ad innerni liman-nsen. </p> 
<p><A NAME="an_14:32">14:32</A>&nbsp;Win i d-it&#806;xebbir&#803;en s &#611;ur&#803; Sidi R&#803;ebbi yeh&#803;kem deg wayen i d-iqqar&#803;, </p> 
<p><A NAME="an_14:33">14:33</A>&nbsp;axat&#803;er Sidi R&#803;ebbi mac&#780;c&#780;i d R&#803;ebbi n ussexr&#803;eb, me&#603;na d win ih&#803;emmlen lehna.  </p> 
<p><A NAME="an_14:34">14:34</A>&nbsp;Am akken xeddmen di tejmuya&#603; n wid id&#803;u&#603;en Sidi R&#803;ebbi, ilaq tilawin ad ssusment di tejma&#603;t, ur ilaq ara a d-grent iman-nsent ; me&#603;na ad qadr&#803;ent tajma&#603;t, ad a&#611;ent awal akken i t-id-tenna ccari&#603;a.  </p> 
<p><A NAME="an_14:35">14:35</A>&nbsp;Ma yella b&#611;ant ad steqsint &#611;ef wayen ur fhiment ara, ad steqsint irgazen-nsent deg wexxam ; axat&#803;er ur yessefk ara i tmet&#803;t&#803;ut a d-ger iman-is di tejma&#603;t. </p> 
<p><A NAME="an_14:36">14:36</A>&nbsp;E&#603;ni s &#611;ur&#803;-wen i d-yekka wawal n R&#803;ebbi ? Ne&#611; &#611;ur&#803;-wen kan i gella ?  </p> 
<p><A NAME="an_14:37">14:37</A>&nbsp;Ma yella yiwen deg-wen iwala iman-is yet&#806;weh&#803;h&#803;i-yas-d Sidi R&#803;ebbi ne&#611; yet&#806;xebbir&#803;-ed s &#611;ur&#803;-es, ilaq ad i&#603;qel belli ayen akka i wen-d-uri&#611; d lamer&#803; n Sidi R&#803;ebbi ;  </p> 
<p><A NAME="an_14:38">14:38</A>&nbsp;me&#603;na ma yella inker&#803;-it, iban belli ur yet&#806;waqbel ara &#611;er Sidi R&#803;ebbi.  </p> 
<p><A NAME="an_14:39">14:39</A>&nbsp;Akka ihi ay atmaten, ssirmet a d-tet&#806;xebbir&#803;em s &#611;ur&#803; R&#803;ebbi. Ur qet&#803;t&#803;&#603;et ara i win yeb&#611;an ad immeslay s tutlayin ur net&#806;wassen ara, </p> 
<p><A NAME="an_14:40">14:40</A>&nbsp;acu kan xd&#803;ut i ussexr&#803;eb, xedmet kullec s t&#806;t&#806;awil.  </p> 
<p><A NAME="an_15:1">15:1</A>&nbsp;Ay atmaten, b&#611;i&#611; a wen-d smekti&#611; tura lexbar&#803; n lxir&#803; i wen-d-ssawd&#803;e&#611;, win akken i tqeblem yerna th&#803;erzem-t ; </p> 
<p><A NAME="an_15:2">15:2</A>&nbsp;s Lexbar&#803; agi n lxir&#803; i tet&#806;wasellkem ma yella tetteb&#603;em-t akken i wen-t-id-nni&#611;, ne&#611; m'ulac liman-nwen am akken d ad&#803;u.  </p> 
<p><A NAME="an_15:3">15:3</A>&nbsp;Slemde&#611;-awen di tazwara ayen i lemde&#611; nekkini : Lmasih&#803; yemmut &#611;ef ddnubat-nne&#611; akken yura ; </p> 
<p><A NAME="an_15:4">15:4</A>&nbsp;yet&#806;wamd&#803;el, yu&#611;al-ed &#611;er tudert ass wis tlata, akken i t-id-nnant tira iqedsen. </p> 
<p><A NAME="an_15:5">15:5</A>&nbsp;Iwala-t But&#803;rus, walan-t da&#611;en r&#803;r&#803;usul di tnac yid-sen.  </p> 
<p><A NAME="an_15:6">15:6</A>&nbsp;Rnan walan-t da&#611;en akter&#803; n xemsmeyya n watmaten deg yiwet n teswi&#603;t ; at&#803;as deg-sen mazal-iten ddren ar tura, ma d kra deg-sen mmuten. </p> 
<p><A NAME="an_15:7">15:7</A>&nbsp;Yerna iwala-t Ye&#603;qub akk-d r&#803;r&#803;usul mer&#803;r&#803;a.  </p> 
<p><A NAME="an_15:8">15:8</A>&nbsp;Mi t-walan akk, wala&#611;-t idher&#803;-iyi-d da&#611;en i nekkini yellan d ulac. </p> 
<p><A NAME="an_15:9">15:9</A>&nbsp;Nekk, yellan d aneggaru akk di r&#803;r&#803;usul, ur uklale&#611; ara ad t&#806;t&#806;usemmi&#611; d r&#803;r&#803;asul axat&#803;er lli&#611; t&#806;qehhir&#803;e&#611; tajma&#603;t n warraw n R&#803;ebbi.  </p> 
<p><A NAME="an_15:10">15:10</A>&nbsp;S r&#803;r&#803;eh&#803;ma n Sidi R&#803;ebbi i wwd&#803;e&#611; &#611;er wayen akka i lli&#611; tura ; r&#803;r&#803;eh&#803;ma i yi-d-ifka ur tr&#803;uh&#803; ara deg ulac, lame&#603;na u&#611;ale&#611; xedme&#611; akter&#803;-nsen mer&#803;r&#803;a, mac&#780;c&#780;i s yiman-iw, me&#603;na s r&#803;r&#803;eh&#803;ma n Sidi R&#803;ebbi yellan yid-i.  </p> 
<p><A NAME="an_15:11">15:11</A>&nbsp;S wakka ihi, ama d nekk ama d nutni, atah wayen i net&#806;beccir&#803; yerna d ayen s wayes i tumnem.  </p> 
<p><A NAME="an_15:12">15:12</A>&nbsp;Ma neqqar&#803; belli Lmasih&#803; yeh&#803;ya-d si ger lmegtin, amek ihi kra deg-wen qqar&#803;en ulac h&#803;eggu n lmegtin ?  </p> 
<p><A NAME="an_15:13">15:13</A>&nbsp;Ma yella ulac h&#803;eggu n lmegtin, ihi Lmasih&#803; da&#611;en ur d-ih&#803;yi ara. </p> 
<p><A NAME="an_15:14">15:14</A>&nbsp;Ma yella ihi Lmasih&#803; ur d-ih&#803;yi ara, ayen i net&#806;beccir&#803; d ad&#803;u, ayen s wayes tumnem da&#611;en d ad&#803;u.  </p> 
<p><A NAME="an_15:15">15:15</A>&nbsp;Lemmer t&#806;-t&#806;idet&#806; lmegtin ur d h&#803;eggun ara, neskaddeb &#611;ef Sidi R&#803;ebbi nukni i d-icehden belli yesseh&#803;ya-d Lmasih&#803; si ger lmegtin. Lemmer ur t-id-isseh&#803;yi ara, ihi lmegtin ur d-h&#803;eggun ara ; </p> 
<p><A NAME="an_15:16">15:16</A>&nbsp;axat&#803;er ma yella lmegtin ur d-h&#803;eggun ara, Lmasih&#803; da&#611;en ur d-ih&#803;yi ara.  </p> 
<p><A NAME="an_15:17">15:17</A>&nbsp;Ma yella Lmasih&#803; ur d-ih&#803;yi ara, ihi liman-nwen am akken d ad&#803;u, mazal-ikkun di ddnub-nwen, </p> 
<p><A NAME="an_15:18">15:18</A>&nbsp;ula d imasih&#803;iyen yemmuten negren, liman-nsen ir&#803;uh&#803; d ulac. </p> 
<p><A NAME="an_15:19">15:19</A>&nbsp;Ma yella asirem-nne&#611; di Lmasih&#803; di ddunit-agi kan i gella, d nukni i get&#806;&#611;id&#803;en akter&#803; n yemdanen n ddunit mer&#803;r&#803;a.  </p> 
<p><A NAME="an_15:20">15:20</A>&nbsp;Me&#603;na Lmasih&#803; ih&#803;ya-d si lmut, d net&#806;t&#806;a i d amezwaru i d-ih&#803;yan &#611;ef wid akk yemmuten ;  </p> 
<p><A NAME="an_15:21">15:21</A>&nbsp;axat&#803;er, am akken i d-tekcem lmut &#611;er ddunit s yiwen wergaz, s yiwen wergaz da&#611;en i d-yusa h&#803;eggu n lmegtin. </p> 
<p><A NAME="an_15:22">15:22</A>&nbsp;Am akken i wer&#803;ten mer&#803;r&#803;a yemdanen lmut imi d-kkan s &#611;ur&#803; Adam, akken da&#611;en wid akk yumnen s Lmasih&#803; a d-h&#803;yun si ger lmegtin imi umnen yis,  </p> 
<p><A NAME="an_15:23">15:23</A>&nbsp;h&#803;eggu-agi ilaq a d-idr&#803;u di lweqt-is : Lmasih&#803; ih&#803;ya-d d amezwaru, ass n tu&#611;alin-is a d-h&#803;yun mer&#803;r&#803;a wid yellan d ayla-s. </p> 
<p><A NAME="an_15:24">15:24</A>&nbsp;Imiren a d-tawed&#803; taggara, Lmasih&#803; ad issenger tizmar, lh&#803;ekmat d wid ih&#803;ekmen ; ad yerr tagelda i Sidi R&#803;ebbi Baba-tne&#611;. </p> 
<p><A NAME="an_15:25">15:25</A>&nbsp;Axat&#803;er ilaq Lmasih&#803; ad yeh&#803;kem alamma yerra i&#603;dawen-is seddaw id&#803;ar&#803;r&#803;en-is.  </p> 
<p><A NAME="an_15:26">15:26</A>&nbsp;A&#603;daw aneggaru ara yessenger, d lmut. </p> 
<p><A NAME="an_15:27">15:27</A>&nbsp;Axat&#803;er am akken yura :  Sidi R&#803;ebbi yerra kullec seddaw yid&#803;ar&#803;r&#803;en-is+ . Me&#603;na mi gura belli kullec yu&#611;al seddaw yid&#803;ar&#803;r&#803;en-is, iban belli Win yerran kullec seddaw yidar&#803;r&#803;en-is ur it&#806;ekki ara.  </p> 
<p><A NAME="an_15:28">15:28</A>&nbsp;M'ara yu&#611;al kullec ger ifassen n Lmasih&#803;, imiren net&#806;t&#806;a yellan d mmi-s, ad yu&#611;al seddaw n lh&#803;ekma n win i s-d-yefkan kullec ; iwakken Sidi R&#803;ebbi ad yeh&#803;kem &#611;ef kullec. </p> 
<p><A NAME="an_15:29">15:29</A>&nbsp;Kra n yemdanen t&#806;nadin ad t&#806;wa&#611;eds&#803;en &#611;as lukan ad awd&#803;en &#611;er lmut,f+ lemmer t&#806;-t&#806;idet&#806; lmegtin ur d-h&#803;eggun ara, acu&#611;er&#803; ihi i t&#806;nadin ad t&#806;wa&#611;eds&#803;en ?  </p> 
<p><A NAME="an_15:30">15:30</A>&nbsp;I nukni, acimi i net&#806;qabal lmut kull ass ?  </p> 
<p><A NAME="an_15:31">15:31</A>&nbsp;Ay atmaten, yal ass t&#806;wali&#611; lmut ger wallen-iw ; s tidet&#806; i wen-d-nni&#611; ayagi axat&#803;er tellam d sebba n zzux-iw imi tedduklem d Ssid-nne&#611; &#400;isa Lmasih&#803;.  </p> 
<p><A NAME="an_15:32">15:32</A>&nbsp;Ma yella &#611;ef ddemma n ccan n yemdanen i nnu&#611;e&#611; d lewh&#803;uc di temdint n Ifasus, acu n lfayda i s&#603;i&#611; ? Ihi m'ur d-h&#803;eggun ara lmegtin : a nr&#803;uh&#803; kan a nec&#780;c&#780;, a nsew axat&#803;er azekka a nemmet akken i t-id-iqqar&#803; yiwen n lemtel.  </p> 
<p><A NAME="an_15:33">15:33</A>&nbsp;H&#803;adret at&#806;-t&#806;et&#806;wakellxem, axat&#803;er tikli d yemcumen tessufu&#611; i webrid. </p> 
<p><A NAME="an_15:34">15:34</A>&nbsp;U&#611;alet-ed &#611;er le&#603;qel nwen, xd&#803;ut i yir abrid ; axat&#803;er kra deg-wen t&#806;eddun am akken ur ssinen ara R&#803;ebbi ; ayagi nni&#611;-t-id iwakken at&#806;-t&#806;enneh&#803;camem.  </p> 
<p><A NAME="an_15:35">15:35</A>&nbsp;Me&#603;na aleb&#603;ad&#803; a d-yini : &#171; amek ara d-h&#803;yun lmegtin ? Amek ara tili lg&#780;et&#806;t&#806;a s wayes ara d-u&#611;alen ? &#187;  </p> 
<p><A NAME="an_15:36">15:36</A>&nbsp;A win ur nefhim ! Ayen ara tzer&#603;ed&#803; m'ur yemmut ara deg wakal, ur d-it&#806;am&#611;ay ara. </p> 
<p><A NAME="an_15:37">15:37</A>&nbsp;Ayen akken i tzer&#603;ed&#803; mac&#780;c&#780;i d ayen i d-yem&#611;in me&#603;na d a&#603;eqqa kan n yired ne&#611; n zerri&#603;a nnid&#803;en. </p> 
<p><A NAME="an_15:38">15:38</A>&nbsp;Imiren Sidi R&#803;ebbi a s-yefk lg&#780;et&#806;t&#806;a akken yeb&#611;a, yal zzerri&#603;a a s-yefk s&#803;s&#803;ifa i s-ilaqen. </p> 
<p><A NAME="an_15:39">15:39</A>&nbsp;Seg wayen akk yet&#806;t&#806;idiren ur s&#603;in ara irkul yiwet n s&#803;s&#803;ifa ; s&#803;s&#803;ifa n wemdan weh&#803;d-es, tin n lmal weh&#803;d-es, tin n yefr&#803;ax weh&#803;d-es, tin n iselman da&#611;en weh&#803;d-es.  </p> 
<p><A NAME="an_15:40">15:40</A>&nbsp;Llant da&#611;en s&#803;s&#803;ifat n igenwan akk-d s&#803;s&#803;ifat n ddunit, yal yiwet s tafat-is ; </p> 
<p><A NAME="an_15:41">15:41</A>&nbsp;tafat n yit&#803;ij weh&#803;d-es, tafat n waggur weh&#803;d-es, tafat n yitran da&#611;en weh&#803;d-es ; ula seg itri &#611;er wayed&#803; temxalaf tafat-nsen.  </p> 
<p><A NAME="an_15:42">15:42</A>&nbsp;Akka ara tedr&#803;u asm'ara d-h&#803;yun lmegtin. Lg&#780;et&#806;t&#806;a m'ara tekcem akal, trekku ; me&#603;na m'ara d-teh&#803;yu ur tet&#806;t&#806;u&#611;al ara at&#806;-t&#806;erku. </p> 
<p><A NAME="an_15:43">15:43</A>&nbsp;M'ara t&#806;-t&#806;erren &#611;er wakal tet&#806;t&#806;u&#611;al d ulac, me&#603;na m'ara d-teh&#803;yu, a d-teh&#803;yu s ccan d ameqqran. M'ara t&#806;-t&#806;erren &#611;er wakal teffe&#611;-it&#806; tezmert, m'ara d-teh&#803;yu a d-teh&#803;yu s lg&#780;ehd d ameqqran.  </p> 
<p><A NAME="an_15:44">15:44</A>&nbsp;Tekcem &#611;er wakal s yiwet n s&#803;s&#803;ifa, a d-teh&#803;yu s s&#803;s&#803;ifa nnid&#803;en ; akken tella lg&#780;et&#806;t&#806;a n wemdan, tella da&#611;en lg&#780;et&#806;t&#806;a n R&#803;r&#803;uh&#803;. </p> 
<p><A NAME="an_15:45">15:45</A>&nbsp;Daymi i d-nnant tira iqedsen : Adem yellan d amdan amezwaru yu&#611;al d amdan yeddren, me&#603;na Adam aneggaru, d R&#803;r&#803;uh&#803; i d-yet&#806;t&#806;aken tudert.  </p> 
<p><A NAME="an_15:46">15:46</A>&nbsp;Mac&#780;c&#780;i d amdan n r&#803;r&#803;uh&#803; i d-yusan d amezwaru, me&#603;na d amdan n ddunit, amdan n r&#803;r&#803;uh&#803; yerna-d deffir-es.  </p> 
<p><A NAME="an_15:47">15:47</A>&nbsp;Amdan amezwaru yekka-d seg wakal, d amdan n ddunit ; amdan wis sin yusa-d seg igenni. </p> 
<p><A NAME="an_15:48">15:48</A>&nbsp;Akken yella wemdan n ddunit, ara yilin yemdanen n ddunit ; da&#611;en akken yella wemdan n igenwan ara yilin yemdanen n igenwan.  </p> 
<p><A NAME="an_15:49">15:49</A>&nbsp;Akken i ncuba &#611;er wemdan n ddunit ara ncabi &#611;er wemdan n igenwan. </p> 
<p><A NAME="an_15:50">15:50</A>&nbsp;Ay atmaten, atan wayen b&#611;i&#611; a d-ini&#611; : lg&#780;et&#806;t&#806;a n weksum d idammen ur twer&#803;r&#803;et ara tageldit n R&#803;ebbi. Ayen ara yemten ur yezmir ara ad yewr&#803;et ayen ur net&#806;met&#806;t&#806;at ara.  </p> 
<p><A NAME="an_15:51">15:51</A>&nbsp;A wen-d-ini&#611; yiwet n lbad&#803;na : ur net&#806;&#603;edday ara akk si lmut me&#603;na lg&#780;et&#806;t&#806;at-nne&#611; ad nbeddalent.  </p> 
<p><A NAME="an_15:52">15:52</A>&nbsp;Deg yiwet n teswi&#603;t, qqen tit&#803;-ik teldid&#803;-t&#806;, m'ara d-int&#803;eq lbuq aneggaru, axat&#803;er lbuq a d-int&#803;eq, lmegtin a d-h&#803;yun ur t&#806;t&#806;u&#611;alen ara ad mmten, ma d wid i d-yufa lh&#803;al mazal-iten ddren, ad beddlen s&#803;s&#803;ifa.  </p> 
<p><A NAME="an_15:53">15:53</A>&nbsp;Ilaq lg&#780;et&#806;t&#806;a-yagi irekkun at&#806;-t&#806;els ayen ur nrekku ara, lg&#780;et&#806;t&#806;a ara yemten at&#806;-t&#806;els ayen ur net&#806;met&#806;t&#806;at ara. </p> 
<p><A NAME="an_15:54">15:54</A>&nbsp;Asm'ara tels lg&#780;et&#806;t&#806;a-agi irekkun ayen ur nrekku, asmi ara tels lg&#780;et&#806;t&#806;a-agi ara yemten ayen ur net&#806;met&#806;t&#806;at, ad yedr&#803;u wawal-nni yuran di tira iqedsen : Tazmert n Sidi R&#803;ebbi te&#611;leb lmut, tesseble&#603;-it&#806;. +  </p> 
<p><A NAME="an_15:55">15:55</A>&nbsp;A lmut, anida-t&#806; tezmert-im ? A lmut, anda-t&#806; tsiqest-im + ?  </p> 
<p><A NAME="an_15:56">15:56</A>&nbsp;Tisiqest n lmut, d ddnub ; ma d ddnub, d ccari&#603;a i d-isbeggnen tazmert-is.  </p> 
<p><A NAME="an_15:57">15:57</A>&nbsp;A neh&#803;med Sidi R&#803;ebbi i &#611;-d-yefkan tazmert-is s Ssid-nne&#611; &#400;isa Lmasih&#803; ! </p> 
<p><A NAME="an_15:58">15:58</A>&nbsp;S wakka ay atmaten e&#603;zizen, g&#780;ehdet ur &#611;ellit ara. T&#806;nernit kul ass di lec&#611;al n Ssid-nne&#611;, z&#803;ret belli le&#603;tab-nwen &#611;ef ddemma n Ssid-nne&#611; ur yet&#806;t&#806;ili ara mbla lfayda.  </p> 
<p><A NAME="an_16:1">16:1</A>&nbsp;&#404;ef wayen ye&#603;nan ajma&#603; n yedrimen i watmaten n temdint n Lquds yellan di lexs&#803;as&#803;, xedmet akken i wes&#803;s&#803;a&#611; ad xedmen di tejmuya&#603; n tmurt n Galasya.  </p> 
<p><A NAME="an_16:2">16:2</A>&nbsp;Mkul ass amezwaru n ddur&#803;t, ilaq yal yiwen deg-wen ad yerr di rrif ayen iwumi yezmer n yedrimen, ur t&#806;r&#803;ag&#780;ut ara a n-awd&#803;e&#611; d wamek ara ten-id jem&#603;em.  </p> 
<p><A NAME="an_16:3">16:3</A>&nbsp;M'ara n-awd&#803;e&#611;, ad cegg&#603;e&#611; wid ara d-textir&#803;em, a sen-fke&#611; tibr&#803;atin, ad r&#803;uh&#803;en ad awin ayen akken i d-tjem&#603;em &#611;er temdint n Lquds.  </p> 
<p><A NAME="an_16:4">16:4</A>&nbsp;Ma yella twalam ilaq ad r&#803;uh&#803;e&#611; nekk s yiman-iw, ad ddun yid-i.  </p> 
<p><A NAME="an_16:5">16:5</A>&nbsp;Ad zegre&#611; qbel tamurt n Masidunya d wamek ara n-ase&#611; &#611;ur&#803;-wen, axat&#803;er ilaq-iyi a n-&#603;eddi&#611; syenna.  </p> 
<p><A NAME="an_16:6">16:6</A>&nbsp;Ad qqime&#611; kra n wussan, ne&#611; ahat ad s&#603;eddi&#611; ccetwa &#611;ur&#803;-wen, s wakka at&#806;-t&#806;zemrem a yi-t&#603;iwnem iwakken ad kemle&#611; abrid-iw. </p> 
<p><A NAME="an_16:7">16:7</A>&nbsp;Tikkelt-agi, ur b&#611;i&#611; ara a n-&#603;eddi&#611; d abrid kan, me&#603;na ssarame&#611; ad qqime&#611; kra n lweqt &#611;ur&#803;-wen, ma yeb&#611;a Sidi R&#803;ebbi.  </p> 
<p><A NAME="an_16:8">16:8</A>&nbsp;Tura, aql-i ad qqime&#611; dagi di temdint n Ifasus, alamma d ass n l&#603;id n wass wis xemsin. </p> 
<p><A NAME="an_16:9">16:9</A>&nbsp;Axat&#803;er ldint iyi-d tewwura iwakken ad xedme&#611; yiwen cc&#611;el d ameqqran, &#611;as akken at&#803;as n ye&#603;dawen i gellan.  </p> 
<p><A NAME="an_16:10">16:10</A>&nbsp;M'ara n-i&#603;eddi &#611;ur&#803;-wen gma tne&#611; Timuti, lhit-ed yid-es a s-ikkes ukukru axat&#803;er d aqeddac n Sidi R&#803;ebbi i gella am nekk.  </p> 
<p><A NAME="an_16:11">16:11</A>&nbsp;H&#803;adret ad yili win ara t-ih&#803;eqr&#803;en. &#400;iwnet-et&#806; ad ikemmel abrid-is iwakken a d-yawed&#803; &#611;ur&#803;-i di lehna ; aql-a&#611; net&#806;r&#803;ag&#780;u-t nekk d watmaten.  </p> 
<p><A NAME="an_16:12">16:12</A>&nbsp;Ma d gma-tne&#611; Abulus, nhi&#611;-t at&#803;as iwakken a n-iddu d watmaten nnid&#803;en ara n-yu&#611;alen &#611;ur&#803;-wen, me&#603;na ur yeb&#611;i ara a n-ir&#803;uh&#803; tura ; a n-yas m'ara s-iserreh&#803; lh&#803;al.  </p> 
<p><A NAME="an_16:13">16:13</A>&nbsp;&#400;asset, t&#803;t&#803;fet di liman, ilit d irgazen, g&#780;ehdet. </p> 
<p><A NAME="an_16:14">16:14</A>&nbsp;Xedmet kullec s leh&#803;mala.  </p> 
<p><A NAME="an_16:15">16:15</A>&nbsp;Tessnem Stifanas t&#806;-t&#806;wacult-is, tez&#803;ram belli di tmurt n Akaya d nutni i gumnen d imezwura, yerna u&#611;alen d iqeddacen &#611;ef wegdud n Sidi R&#803;ebbi. Ad ssutre&#611; deg-wen ay atmaten, </p> 
<p><A NAME="an_16:16">16:16</A>&nbsp;at&#806;-t&#806;a&#611;em awal i yergazen am wigi, at&#806;-t&#806;qadr&#803;em wid akk yet&#806;t&#806;ekkin di leqdic yid-sen.  </p> 
<p><A NAME="an_16:17">16:17</A>&nbsp;Aql-i fer&#803;h&#803;e&#611; mi d-usan Stifanas, Furtunatus akk-d Axaykus ; fer&#803;h&#803;e&#611; yis-sen am akken d kunwi.  </p> 
<p><A NAME="an_16:18">16:18</A>&nbsp;axat&#803;er hednen ul-iw d wulawen nwen. Ilaq a nissin a nefk lqima i yergazen am wigi.  </p> 
<p><A NAME="an_16:19">16:19</A>&nbsp;Tijmuya&#603; n tmura n Asya t&#806;selliment-ed fell-awen. Akilas akk-d Brisila d wid yet&#806;nejma&#603;en deg wexxam-nsen t&#806;sellimen-d fell-awen s yisem n Ssid-nne&#611;.  </p> 
<p><A NAME="an_16:20">16:20</A>&nbsp;Atmaten akk yellan dagi t&#806;sellimen-d fell-awen. Msalamet wway gar-awen s sslam n tegmat&#806;.  </p> 
<p><A NAME="an_16:21">16:21</A>&nbsp;Nekk Bulus, s ufus-iw i d-uri&#611; imeslayen-agi n sslam. </p> 
<p><A NAME="an_16:22">16:22</A>&nbsp;Win ur nh&#803;emmel ara Ssid-nne&#611; atan ad yet&#806;wan&#603;el ! Marana-ta, Ssid-nne&#611; iteddu-d.  </p> 
<p><A NAME="an_16:23">16:23</A>&nbsp;R&#803;r&#803;eh&#803;ma n Sidna &#400;isa at&#806;-t&#806;ili fell-awen !  </p> 
<p><A NAME="an_16:24">16:24</A>&nbsp;H&#803;emmle&#611;-kkun mer&#803;r&#803;a s yisem n &#400;isa Lmasih&#803;.  </p> 
<p><HR>
<CENTER>
<A HREF="co2">Next: 2 Corinthians</A></CENTER>
</BODY>
</HTML>
