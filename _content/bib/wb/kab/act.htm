<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Kabyle Bible (NT), full text etext at Intangible Textual Heritage">
<TITLE>Kabyle Bible (NT): Acts</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="joh.htm">Previous</A>&nbsp;
<A HREF="rom.htm">Next</A>&nbsp;
</CENTER>
<HR>
</p> <h3 align="center" align="center">Kabyle Bible: Acts</h3> 
<p><A NAME="an_1:1">1:1</A>&nbsp;A Tawfilus, di tektabt-inu tamezwarut, h&#803;ki&#611;-ed ayen ixdem Sidna &#400;isa d wayen yesselmed seg wass amezwaru armi d ass i deg yet&#806;warfed &#611;er igenni. </p> 
<p><A NAME="an_1:2">1:2</A>&nbsp;Uqbel ad it&#806;warfed, yefka lumur&#803;at-is s R&#803;r&#803;uh&#803; iqedsen i wid i gextar&#803; ad ilin d r&#803;r&#803;usul.  </p> 
<p><A NAME="an_1:3">1:3</A>&nbsp;Mi d-ih&#803;ya si ger lmegtin, i nutni da&#611;en iwumi i d-isban iman-is belli yedder ; r&#803;eb&#603;in wussan net&#806;t&#806;a it&#806;ban asen-d yerna it&#806;meslay-asen-d &#611;ef wayen ye&#603;nan tagelda n Sidi R&#803;ebbi.  </p> 
<p><A NAME="an_1:4">1:4</A>&nbsp;Yiwen wass, mi gella itet&#806;t&#806; yid-sen, yefka-yasen lamer&#803;-agi : Ur t&#806;eff&#611;et ara si temdint n Lquds, lame&#603;na er&#803;g&#780;ut lem&#603;ahda n Baba R&#803;ebbi, tin akken i wen-d nni&#611; ;  </p> 
<p><A NAME="an_1:5">1:5</A>&nbsp;&#171; Yeh&#803;ya isse&#611;d&#803;as imdanen deg aman, ma d kunwi, di kra n wussan at&#806;-t&#806;et&#806;wa&#611;ed&#803;sem s R&#803;r&#803;uh&#803; iqedsen.&#187;  </p> 
<p><A NAME="an_1:6">1:6</A>&nbsp;Mi llan r&#803;r&#803;usul nnejma&#603;en yid-es, steqsan-t : A Sidi, deg ussan-agi ara d terred&#803; tageldit i wegdud n wat Isr&#803;ail ?  </p> 
<p><A NAME="an_1:7">1:7</A>&nbsp;Yerra-yasen : Ur t&#806;nadit ara at&#806;-t&#806;ez&#803;rem ayen ye&#603;nan lewqat d wussan i ghegga Baba R&#803;ebbi s lh&#803;ekma-ines si zik, ayagi mac&#780;c&#780;i d cc&#611;el-nwen.  </p> 
<p><A NAME="an_1:8">1:8</A>&nbsp;Kunwi a wen-d-tet&#806;t&#806;unefk tezmert n R&#803;r&#803;uh&#803; iqedsen ara d-yersen fell-awen, imiren at&#806;-t&#806;ilim d inigan-iw di temdint n Lquds, di tmurt n Yahuda t&#806;-t&#806;murt n Samarya, at&#806;-t&#806;awd&#803;em alamma d ixfawen n ddunit.  </p> 
<p><A NAME="an_1:9">1:9</A>&nbsp;Akken i d-yenna imeslayen-agi, Sidna &#400;isa yet&#806;warfed &#611;er igenni nutni t&#806;muqulen deg-s armi i t-t&#611;umm tagut. </p> 
<p><A NAME="an_1:10">1:10</A>&nbsp;Mazal r&#803;es&#803;s&#803;an allen-nsen deg-s &#611;er tegnaw, mi sen-d-dehr&#803;en sin yergazen s llebsa tamellalt, nnan-asen :  </p> 
<p><A NAME="an_1:11">1:11</A>&nbsp;Ay imezda&#611; n tmurt n Jlili, acu&#611;er&#803; mazal-ikkun tet&#806;muqqulem &#611;er tegnaw ? Akken i twalam Sidna &#400;isa yuli &#611;er igenni, akken da&#611;en ara t-twalim asmi ara d-yu&#611;al.  </p> 
<p><A NAME="an_1:12">1:12</A>&nbsp;Seg i&#611;il uzemmur, u&#611;alen &#611;er temdint n Lquds ibe&#603;den azal n tikli n wass n weste&#603;fu. </p> 
<p><A NAME="an_1:13">1:13</A>&nbsp;Mi wwd&#803;en &#611;er temdint n Lquds, ulin &#611;er texxamt anda nnumen t&#806;nejma&#603;en. Yella gar-asen But&#803;rus, Yuh&#803;enna, Ye&#603;qub, Andriyus, Filibas, Suma, Bartelmay, Matta, Ye&#603;qub mmi-s n H&#803;alfi, Sem&#603;un awat&#803;ani akk-d Yahuda mmi-s n Ye&#603;qub. </p> 
<p><A NAME="an_1:14">1:14</A>&nbsp;T&#806;nejma&#603;en s yiwen n r&#803;r&#803;ay iwakken ad de&#603;&#603;un &#611;er Sidi R&#803;ebbi nutni d kra n tlawin, llan yid-sen da&#611;en watmaten n Sidna &#400;isa akk-d yemma-s, Meryem.  </p> 
<p><A NAME="an_1:15">1:15</A>&nbsp;Deg ussan-nni, llan nnejma&#603;en azal n meyya u&#603;ecrin n wayetmaten, yekker-ed But&#803;rus gar-asen, yenna-d :  </p> 
<p><A NAME="an_1:16">1:16</A>&nbsp;Ay atmaten, ilaq a d-yedr&#803;u wayen i d-yenna R&#803;r&#803;uh&#803; iqedsen si zik seg yimi n Sidna Dawed, &#611;ef wayen ye&#603;nan Yudas i d-yezwaren zdat n wid i get&#803;t&#803;fen Sidna &#400;isa.  </p> 
<p><A NAME="an_1:17">1:17</A>&nbsp;Yudas-agi yella d yiwen seg ne&#611;, yerna it&#806;ekki di leqdic-nne&#611; &#611;ef Sidi R&#803;ebbi. </p> 
<p><A NAME="an_1:18">1:18</A>&nbsp;Argaz-agi yu&#611; akal s yedrimen-nni n lexde&#603;, yu&#611;al ye&#611;li &#611;ef wudem, ifelleq u&#603;ebbud&#803;-is, mmaren-d akk iju&#611;dan-is.  </p> 
<p><A NAME="an_1:19">1:19</A>&nbsp;Imezda&#611; n temdint n Lquds slan akk s wannect-agi, daymi i semman i wemkan-nni s tmeslayt-nsen : H&#803;aqel damma , ye&#603;ni iger n idammen. </p> 
<p><A NAME="an_1:20">1:20</A>&nbsp;Am akken yura di tektabt n Sabur : Axxam-is ad yexlu, ur t-izedde&#611; yiwen. Yura da&#611;en :  Wayed&#803; ad yet&#803;t&#803;ef amkan-is.  </p> 
<p><A NAME="an_1:21">1:21</A>&nbsp;Ilaq-a&#611; ihi a d-nextir&#803; yiwen seg wid yellan yid-nne&#611; mi nt&#806;eddu d Sidna &#400;isa di mkul amkan, </p> 
<p><A NAME="an_1:22">1:22</A>&nbsp;seg wasmi i t-isse&#611;d&#803;es Yeh&#803;ya a&#611;et&#803;t&#803;as armi d ass i deg yet&#806;warfed &#611;er igenni ; iwakken ad yili am nukkni d inigi n h&#803;eggu-ines.  </p> 
<p><A NAME="an_1:23">1:23</A>&nbsp;Sbedden-d sin yergazen : Yusef yet&#806;t&#806;usemman Barsaba iwumi qqar&#803;en da&#611;en &#171; Ah&#803;eqqi &#187; akk-d Matyas.  </p> 
<p><A NAME="an_1:24">1:24</A>&nbsp;D&#603;an &#611;er Sidi R&#803;ebbi s imeslayen agi : A Sidi R&#803;ebbi, kec&#780;c&#780; yesnen ulawen n yemdanen mer&#803;r&#803;a, sbeggen a&#611;-ed anwa deg-sen i gwulmen  </p> 
<p><A NAME="an_1:25">1:25</A>&nbsp;iwakken ad it&#803;t&#803;ef amkan di lec&#611;al n r&#803;r&#803;usul i &#611;ef yet&#803;t&#803;axer&#803; Yudas, imi net&#806;t&#806;a ir&#803;uh&#803; &#611;er wemkan i s-ilaqen. </p> 
<p><A NAME="an_1:26">1:26</A>&nbsp;Gren tas&#611;ar&#803;t, ts&#803;ah&#803;-ed i Matyas ; d&#611;a rnan-t-id &#611;er h&#803;dac-nni n r&#803;r&#803;usul.  </p> 
<p><A NAME="an_2:1">2:1</A>&nbsp;Ass n L&#603;id n wass wis xemsin, inelmaden llan nnejma&#603;en akk deg yiwen n wemkan. </p> 
<p><A NAME="an_2:2">2:2</A>&nbsp;Taswi&#603;t kan, yekka-d yiwen n lh&#803;ess ameqqran seg igenni am wad&#803;u ig&#780;ehden, yec&#780;c&#780;ur&#803; akk axxam-nni anda qqimen.  </p> 
<p><A NAME="an_2:3">2:3</A>&nbsp;Sehr&#803;en-asen-d am akken d ilsawen n tmes it&#806;emfar&#803;aqen wway gar-asen, rsen-d &#611;ef yal yiwen deg sen. </p> 
<p><A NAME="an_2:4">2:4</A>&nbsp;Sc&#780;ur&#803;en akk s R&#803;r&#803;uh&#803; iqedsen, bdan t&#806;meslayen s tutlayin nnid&#803;en, yal yiwen seg-sen ihedder&#803; s tutlayt i s-d-yefka R&#803;r&#803;uh&#803; iqedsen. </p> 
<p><A NAME="an_2:5">2:5</A>&nbsp;Deg ussan-nni, di temdint n Lquds, llan yemdanen n wat Isr&#803;ail yet&#806;d&#803;u&#603;un Sidi R&#803;ebbi, i d-yusan si mkul tamurt n ddunit. </p> 
<p><A NAME="an_2:6">2:6</A>&nbsp;Mi slan i lh&#803;ess-nni, l&#611;aci uzzlen d mer&#803;r&#803;a ; dehcen, axat&#803;er sellen-asen t&#806;meslayen-d s tutlayt n tmurt i deg t&#806;&#603;icin.  </p> 
<p><A NAME="an_2:7">2:7</A>&nbsp;Wehmen, t&#806;&#603;eg&#780;ben, qqar&#803;en wway gar-asen : Imdanen-agi yet&#806;meslayen mac&#780;c&#780;i n tmurt n Jlili ? </p> 
<p><A NAME="an_2:8">2:8</A>&nbsp;Amek armi yal yiwen deg-nne&#611; isell-asen t&#806;meslayen s tmeslayt-is ?  </p> 
<p><A NAME="an_2:9">2:9</A>&nbsp;Llan gar-ane&#611; yemdanen i d yusan si tmurt n Bartas, si tmurt n Midyas, si tmurt n Ilam, kra nnid&#803;en si tmurt n Mizubut&#803;amya, si tmurt n Yahuda akk-d tmurt n Kafadusya, wiyad&#803; si tmurt n Tqent&#803;ert, si tmurt n Asya, </p> 
<p><A NAME="an_2:10">2:10</A>&nbsp;si tmurt n Frijya akk-d Bamfilya. Usan-d da&#611;en si tmurt n Mas&#803;er, si leg&#780;wahi n Qir&#803;wan di tmurt n Libya, widak i d-yusan si temdint n R&#803;uma ; </p> 
<p><A NAME="an_2:11">2:11</A>&nbsp;llan da&#611;en wat Isr&#803;ail akk-d wid itaba&#603;en di ddin nsen, llan wid n tegzirt n Kritus akk-d wa&#603;r&#803;aben. Amek armi i sen-nesla t&#806;meslayen s tutlayin-nne&#611; mer&#803;r&#803;a &#611;ef le&#603;g&#780;ayeb n Sidi R&#803;ebbi ? </p> 
<p><A NAME="an_2:12">2:12</A>&nbsp;Dehcen akk, ur z&#803;rin d acu ara xemmemen, qqar&#803;en wway gar-asen : D acu-t wayagi ?  </p> 
<p><A NAME="an_2:13">2:13</A>&nbsp;Ma d wiyad&#803; stehzayen fell-asen qqar&#803;en : D askar&#803; i sekkr&#803;en !  </p> 
<p><A NAME="an_2:14">2:14</A>&nbsp;But&#803;rus yellan akk-d h&#803;dac n r&#803;r&#803;usul-nni, issa&#603;li ta&#611;ect-is yenna i l&#611;aci : Ay imezda&#611; n temdint n Lquds akk-d kunwi mer&#803;r&#803;a is&#603;eddayen ussan di temdint-agi, slet-ed mlih&#803; i wayen ara wen-d-ini&#611;, ilaq at&#806;-t&#806;ez&#803;rem ayagi : </p> 
<p><A NAME="an_2:15">2:15</A>&nbsp;irgazen-agi ur skir&#803;en ara am akken i &#611;ilen kra seg-wen, axat&#803;er at&#806;an d t&#806;es&#603;a n s&#803;s&#803;beh&#803; kan !  </p> 
<p><A NAME="an_2:16">2:16</A>&nbsp;Lame&#603;na ayagi yedr&#803;an d ayen i d-icar nnbi Yuwil :  </p> 
<p><A NAME="an_2:17">2:17</A>&nbsp;Sidi R&#803;ebbi yenna-d : Deg ussan ineggura a d-sserse&#611; R&#803;r&#803;uh&#803;-iw &#611;ef yemdanen mer&#803;r&#803;a ; arrac-nwen d yessi-twen a d-t&#806;cirin ayen ara sen-d-t&#806;xebbir&#803;e&#611;, ilmez&#803;yen-nwen a sen-d-t&#806;weh&#803;h&#803;i&#611;, im&#611;ar&#803;en-nwen a sen-d-mmeslaye&#611; di tirga.  </p> 
<p><A NAME="an_2:18">2:18</A>&nbsp;An&#603;am, deg ussan-nni a d-smire&#611; R&#803;r&#803;uh&#803;-iw &#611;ef yiqeddacen-iw t&#806;-t&#806;qeddacin-iw, a d-ciren s wayen ara sen-d-t&#806;xebbir&#803;e&#611;.  </p> 
<p><A NAME="an_2:19">2:19</A>&nbsp;Deg igenni ad xedme&#611; le&#603;g&#780;ayeb, di lqa&#603;a a d-sekne&#611; licar&#803;at yessewhamen : idammen, times d usigna n ddexxan.  </p> 
<p><A NAME="an_2:20">2:20</A>&nbsp;It&#803;ij ad yu&#611;al d t&#803;t&#803;lam, aggur ad yu&#611;al am idammen uqbel a d-yas wass n Sidi R&#803;ebbi ; ass-nni d ass ameqqran, yec&#780;c&#780;ur&#803;en d l&#603;ad&#803;ima.  </p> 
<p><A NAME="an_2:21">2:21</A>&nbsp;Imiren kra n win ineddhen s yisem n Sidi R&#803;ebbi ad it&#806;t&#806;usellek.  </p> 
<p><A NAME="an_2:22">2:22</A>&nbsp;Ay imdanen n wat Isr&#803;ail, h&#803;esset-ed mlih&#803; i wayen ara wen-d ini&#611; : &#611;ef wayen ye&#603;nan &#400;isa anas&#803;ari, tez&#803;ram akk belli Sidi R&#803;ebbi isbeggen ed tazmert-is mi gexdem zdat-wen lber&#803;hanat, licar&#803;at d le&#603;g&#780;ubat, am akken i tez&#803;ram s yiman-nwen.  </p> 
<p><A NAME="an_2:23">2:23</A>&nbsp;Akken yella si zik di leqsed n Sidi R&#803;ebbi ; argaz-agi tezzenzem-t, d kunwi i t-yen&#611;an mi t-tsellmem ger ifassen n ikafriwen i t-isemmr&#803;en &#611;ef lluh&#803;. </p> 
<p><A NAME="an_2:24">2:24</A>&nbsp;Lame&#603;na Sidi R&#803;ebbi yesseh&#803;ya t-id, isellek-it-id si tesraft n lmut axat&#803;er d lmuh&#803;al a t-tet&#803;t&#803;ef &#611;ur&#803;-es. </p> 
<p><A NAME="an_2:25">2:25</A>&nbsp;Sidna Dawed yenna-d fell-as : T&#806;wali&#611; kull ass Sidi R&#803;ebbi zdat-i axat&#803;er yet&#806;t&#806;ili &#611;er uyeffus-iw iwakken ur &#611;elli&#611; ara ;  </p> 
<p><A NAME="an_2:26">2:26</A>&nbsp;daymi i gefr&#803;eh&#803; wul-iw, i tcennu ta&#611;ect-iw ; ula d i&#611;san-iw ad r&#803;tih&#803;en di laman ;  </p> 
<p><A NAME="an_2:27">2:27</A>&nbsp;axat&#803;er ur iyi-tet&#806;t&#806;ag&#780;g&#780;ad&#803; ara di laxer&#803;t,ur tet&#806;t&#806;ag&#780;ad&#803; ara win i k-id&#803;u&#603;en ad yerku deg uz&#803;ekka.  </p> 
<p><A NAME="an_2:28">2:28</A>&nbsp;Teldid&#803;-iyi iberdan n tudert ; ul-iw yec&#780;c&#780;ur&#803; d lfer&#803;h&#803; imi tet&#806;t&#806;ilid&#803; yid-i.  </p> 
<p><A NAME="an_2:29">2:29</A>&nbsp;Ay atmaten ilaq-iyi a wen d-mmeslaye&#611; &#603;inani &#611;ef tidet&#806; ye&#603;nan jeddi-tne&#611; Sidna Dawed. Tez&#803;ram belli yemmut, yet&#806;wamd&#803;el, yerna az&#803;ekka ines mazal-it ar ass-a gar-ane&#611;. </p> 
<p><A NAME="an_2:30">2:30</A>&nbsp;Lame&#603;na imi d nnbi i gella, yez&#803;ra belli Sidi R&#803;ebbi ad it&#803;t&#803;ef di lem&#603;ahda i s-d-yefka mi s-d-yenna : D yiwen si tarwa-k ara sbedde&#611; d agellid deg wemkan-ik.  </p> 
<p><A NAME="an_2:31">2:31</A>&nbsp;&#404;ef h&#803;eggu n Lmasih&#803; i d-icar mi d-yenna lehdur&#803;-agi ; axat&#803;er t&#806;-t&#806;idet&#806;, ur t-yeg&#780;g&#780;i di laxer&#803;t, ur t-yeg&#780;g&#780;i ad yerku.+  </p> 
<p><A NAME="an_2:32">2:32</A>&nbsp;Win &#611;ef i wen-d-t&#806;meslaye&#611;, d &#400;isa-agi i d-isseh&#803;ya Sidi R&#803;ebbi si ger lmegtin, aql-a&#611; akk d inagan. </p> 
<p><A NAME="an_2:33">2:33</A>&nbsp;Mi get&#806;warfed &#611;er uyeffus n Sidi R&#803;ebbi, yet&#806;t&#806;unefk-as R&#803;r&#803;uh&#803; iqedsen i s-yew&#603;ed Baba R&#803;ebbi, net&#806;t&#806;a ismar-it-id fell-a&#611; ; d ayen i teslam, i twalam. </p> 
<p><A NAME="an_2:34">2:34</A>&nbsp;Mac&#780;c&#780;i d Sidna Dawed i gulin &#611;er igenni, axat&#803;er d net&#806;t&#806;a i d-yennan : Sidi R&#803;ebbi yenna-d i Ssid-iw :   </p> 
<p><A NAME="an_2:35">2:35</A>&nbsp;St&#803;ef amkan n lh&#803;ekma &#611;er uyeffus-iw alamma rri&#611; i&#603;dawen-ik seddaw idar&#803;r&#803;en-ik.+ +  </p> 
<p><A NAME="an_2:36">2:36</A>&nbsp;Ilaq ihi at Isr&#803;ail mer&#803;r&#803;a ad z&#803;ren s tidet&#806; belli &#400;isa-nni i tsemmr&#803;em &#611;ef lluh&#803;, d net&#806;t&#806;a i gerra Sidi R&#803;ebbi d Agellid ameqqran, d Lmasih&#803;.  </p> 
<p><A NAME="an_2:37">2:37</A>&nbsp;Mi slan i wayen i d-yenna But&#803;rus, l&#611;aci mer&#803;r&#803;a saxen wulawen-nsen, nnan i But&#803;rus d r&#803;r&#803;usul nnid&#803;en : Ay atmaten, d acu ara nexdem ?  </p> 
<p><A NAME="an_2:38">2:38</A>&nbsp;But&#803;rus yerra-yasen : Tubet, beddlet tikli ! Mkul yiwen deg-wen ad yet&#806;wa&#611;d&#803;es s yisem n Sidna &#400;isa Lmasih&#803; iwakken a wen-t&#806;wasemmh&#803;en ddnubat-nwen, yerna a wen-d yet&#806;t&#806;unefk R&#803;r&#803;uh&#803; iqedsen.  </p> 
<p><A NAME="an_2:39">2:39</A>&nbsp;Axat&#803;er lwe&#603;d-agi n Sidi R&#803;ebbi, yet&#806;t&#806;unefk-ed i kunwi d warraw-nwen akk-d wid mer&#803;r&#803;a n leg&#780;nas nnid&#803;en iwumi ara d-issiwel Sidi R&#803;ebbi Illu-nne&#611;. </p> 
<p><A NAME="an_2:40">2:40</A>&nbsp;But&#803;rus inehhu-ten s wat&#803;as n yimeslayen nnid&#803;en, iwakken ad amnen, yeqqar&#803;-asen : Xd&#803;ut i lg&#780;il-agi i&#603;ewjen iwakken at&#806;-t&#806;et&#806;t&#806;usellkem !  </p> 
<p><A NAME="an_2:41">2:41</A>&nbsp;Wid iqeblen ayen i d-yenna But&#803;rus, qeblen ad t&#806;wa&#611;eds&#803;en. Ass-nni rnan-d wazal n tlata alaf n yemdanen i gumnen.  </p> 
<p><A NAME="an_2:42">2:42</A>&nbsp;Seg imiren, zgan t&#806;nejma&#603;en am atmaten iwakken ad slen i wselmed n r&#803;r&#803;usul ; bet&#803;t&#803;un a&#611;r&#803;um n usmekti n Lmasih&#803;, yerna de&#603;&#603;un &#611;er Sidi R&#803;ebbi s yiwen n wul.  </p> 
<p><A NAME="an_2:43">2:43</A>&nbsp;T&#603;eg&#780;g&#780;ben, tekcem-iten akk tugdi mi t&#806;walin r&#803;r&#803;usul xeddmen at&#803;as n lber&#803;hanat d le&#603;g&#780;ayeb.  </p> 
<p><A NAME="an_2:44">2:44</A>&nbsp;Wid akk yumnen, t&#806;&#603;icin s tdukli yerna bet&#803;t&#803;un wway gar-asen ayen akk s&#603;an. </p> 
<p><A NAME="an_2:45">2:45</A>&nbsp;Znuzun ayla-nsen mer&#803;r&#803;a, ayen akken i d-jem&#603;en, fer&#803;qen-t wway gar-asen mkul yiwen &#611;ef leh&#803;sab n wakken yeh&#803;wag&#780;. </p> 
<p><A NAME="an_2:46">2:46</A>&nbsp;Kull ass, s yiwen r&#803;r&#803;ay, t&#806;nejma&#603;en di lg&#780;ame&#603; iqedsen, t&#806;nejma&#603;en da&#611;en deg ixxamen-nsen, bet&#803;t&#803;un a&#611;r&#803;um iwakken ad mektin Lmasih&#803;, tet&#806;t&#806;en lqut-nsen s nneya d lfer&#803;h&#803; ;  </p> 
<p><A NAME="an_2:47">2:47</A>&nbsp;t&#806;h&#803;emmiden Sidi R&#803;ebbi, imdanen mer&#803;r&#803;a t&#806;qadar&#803;en-ten ; Sidi R&#803;ebbi irennu-d kull ass &#611;er tejma&#603;t-nsen wid it&#806;t&#806;usellken.  </p> 
<p><A NAME="an_3:1">3:1</A>&nbsp;At&#806;-t&#806;ili d leg&#780;wahi n tlata n tmeddit, But&#803;rus d Yuh&#803;enna ddukklen, ulin &#611;er lg&#780;ame&#603; iqedsen iwakken ad d&#603;un &#611;er Sidi R&#803;ebbi.  </p> 
<p><A NAME="an_3:2">3:2</A>&nbsp;T&#806;t&#806;awin-d mkul ass yiwen n wergaz i d-ilulen d aqud&#803;ar &#611;er zdat n tewwurt n lg&#780;ame&#603;, tin iwumi qqar&#803;en &#171; tawwurt tucbih&#803;t &#187;; yet&#806;&#611;imi dinna iwakken ad issuter tin n R&#803;ebbi i wid i gkec&#780;c&#780;men &#611;er lg&#780;ame&#603;-nni.  </p> 
<p><A NAME="an_3:3">3:3</A>&nbsp;Mi gwala But&#803;rus d Yuh&#803;enna t&#806;eddun ad kecmen, issuter-asen tin n R&#803;ebbi. </p> 
<p><A NAME="an_3:4">3:4</A>&nbsp;But&#803;rus d Yuh&#803;enna, r&#803;es&#803;s&#803;an allen-nsen fell-as, nnan-as : Muqel-ed &#611;ur&#803;-nne&#611; !  </p> 
<p><A NAME="an_3:5">3:5</A>&nbsp;Argaz-nni imuqel-iten, id&#803;me&#603; deg-sen a s-d-fken kra. </p> 
<p><A NAME="an_3:6">3:6</A>&nbsp;D&#611;a But&#803;rus yenna-yas : Ur s&#603;i&#611; idrimen n lfet&#803;t&#803;a, ur s&#603;i&#611; wid n ddheb, lame&#603;na ayen s&#603;i&#611; a k-t-fke&#611; : s yisem n Sidna &#400;isa Lmasih&#803; anas&#803;ari, ekker telh&#803;ud&#803; !  </p> 
<p><A NAME="an_3:7">3:7</A>&nbsp;It&#803;t&#803;ef-it-id seg ufus ayeffus, issekker-it-id. Imiren kan id&#803;ar&#803;r&#803;en-is t&#806;-t&#806;ke&#603;burin n idar&#803;r&#803;en-is h&#803;lan. </p> 
<p><A NAME="an_3:8">3:8</A>&nbsp;Ibedd &#611;ef yidar&#803;r&#803;en-is, ineggez, yebda ileh&#803;h&#803;u. Ikcem yid-sen &#611;er lg&#780;ame&#603;, ileh&#803;h&#803;u it&#806;jellib, it&#806;h&#803;emmid Sidi R&#803;ebbi. </p> 
<p><A NAME="an_3:9">3:9</A>&nbsp;L&#611;aci akk walan-t mi gleh&#803;h&#803;u it&#806;h&#803;emmid Sidi R&#803;ebbi. </p> 
<p><A NAME="an_3:10">3:10</A>&nbsp;Mi t-&#603;eqlen qqar&#803;en : Mac&#780;c&#780;i d win akken yet&#806;&#611;imin &#611;er tewwurt tucbih&#803;t n lg&#780;ame&#603; iqedsen win akken issuturen tin n R&#803;ebbi ? Dehcen mer&#803;r&#803;a, wehmen deg wayen yedr&#803;an yid-es. </p> 
<p><A NAME="an_3:11">3:11</A>&nbsp;Argaz-nni iteddu d But&#803;rus akk-d Yuh&#803;enna, ur yet&#803;t&#803;ixir&#803; ara fell-asen, l&#611;aci-nni mer&#803;r&#803;a wehmen, uzzlen-d &#611;ur&#803;-sen &#611;er usqif iwumi qqar&#803;en &#171; Asqif n Sidna Sliman &#187;.  </p> 
<p><A NAME="an_3:12">3:12</A>&nbsp;But&#803;rus mi gwala ayagi, yent&#803;eq &#611;er l&#611;aci yenna : Ay at Isr&#803;ail, acu&#611;er&#803; akka twehmem deg wayen yedr&#803;an ? Acu&#611;er&#803; i d-t&#806;muqulem &#611;ur&#803;-nne&#611;, am akken d nukkni i gesselh&#803;an argaz-agi s tezmert-nne&#611; ne&#611; s t&#803;t&#803;a&#603;a-nne&#611; ?  </p> 
<p><A NAME="an_3:13">3:13</A>&nbsp;D Sidi R&#803;ebbi Illu n Sidna Ibr&#803;ahim, n Ish&#803;aq d Ye&#603;qub, R&#803;ebbi n lejdud-nne&#611;, d net&#806;t&#806;a i d-isbeggnen l&#603;ad&#803;ima n Sidna &#400;isa aqeddac-is, win akken i tnekr&#803;em, i tsellmem i lh&#803;akem Bilat&#803;us i geb&#611;an a s-d-iserreh&#803;. </p> 
<p><A NAME="an_3:14">3:14</A>&nbsp;Kunwi tnekr&#803;em win akken yellan d azedgan, d ah&#803;eqqi ; tessutrem a d-serrh&#803;en i bu tmegr&#803;ad&#803; deg umkan-is. </p> 
<p><A NAME="an_3:15">3:15</A>&nbsp;Ten&#611;am Mmi-s n ugellid n tudert, me&#603;na Sidi R&#803;ebbi yesseh&#803;ya-t-id si ger lmegtin , aql-a&#611; d inigan. </p> 
<p><A NAME="an_3:16">3:16</A>&nbsp;T&#806;-t&#806;azmert yellan deg isem n Sidna &#400;isa i d-yerran lg&#780;ehd i wergaz agi i tet&#806;walim, yerna tessnem-t. D Sidna &#400;isa s wayes numen i t-isseh&#803;lan zdat-wen mer&#803;r&#803;a.  </p> 
<p><A NAME="an_3:17">3:17</A>&nbsp;Ay atmaten, z&#803;ri&#611; s lqella n lefhama i txedmem annect-nni, am kunwi am imeqranen-nwen. </p> 
<p><A NAME="an_3:18">3:18</A>&nbsp;Me&#603;na s wakka i gesnekmal Sidi R&#803;ebbi ayen i d-yenna si zik seg imawen n lenbiya mer&#803;r&#803;a : yenna-d belli Lmasih&#803;-ines ad in&#603;et&#806;t&#806;ab.  </p> 
<p><A NAME="an_3:19">3:19</A>&nbsp;Ndemmet ihi, beddlet tikli iwakken ad mh&#803;un ddnubat-nwen, </p> 
<p><A NAME="an_3:20">3:20</A>&nbsp;iwakken a kkun-id-asen wussan n r&#803;r&#803;ah&#803;a s &#611;ur&#803; Sidi R&#803;ebbi, a wen-d icegge&#603; &#400;isa Lmasih&#803;, win akken i wen-ihegga.  </p> 
<p><A NAME="an_3:21">3:21</A>&nbsp;Tura atan deg igenni alamma yusa-d lweqt i deg ara tu&#611;al txelqit mer&#803;r&#803;a t&#806;-t&#806;ajd&#803;it&#803;, akken i t-id-yenna Sidi R&#803;ebbi si zik seg imawen n lenbiya.  </p> 
<p><A NAME="an_3:22">3:22</A>&nbsp;Sidna Musa yenna i wat Isr&#803;ail : Sidi R&#803;ebbi Illu-nwen a wen-d icegge&#603; si ger watmaten-nwen,+ yiwen n nnbi am nekk, a s-th&#803;essem deg wayen akk ara wen-d-yini.+  </p> 
<p><A NAME="an_3:23">3:23</A>&nbsp;Kra n win ur net&#806;h&#803;essis ara i nnbi-yagi, ad yet&#806;wakkes si ddunit ger watmaten-is.  </p> 
<p><A NAME="an_3:24">3:24</A>&nbsp;Lenbiya mer&#803;r&#803;a, si zzman n nnbi Samwil d wid mer&#803;r&#803;a i d-yernan deffir-es, caren-d da&#611;en &#611;ef wussan agi i deg net&#806;&#603;ici.  </p> 
<p><A NAME="an_3:25">3:25</A>&nbsp;D kunwi i d arraw n lenbiya, i d arraw n le&#603;qed-nni  i gexdem Sidi R&#803;ebbi d lejdud-nne&#611;, mi s-yenna i Sidna Ibr&#803;ahim : S dderya n dderya-k ara barke&#611; tiwaculin mer&#803;r&#803;a n ddunit+ .  </p> 
<p><A NAME="an_3:26">3:26</A>&nbsp;I kunwi d imezwura iwumi i d icegge&#603; Sidi R&#803;ebbi aqeddac-is, isseh&#803;ya t-id iwakken a kkun-ibarek yerna a d-isseb&#603;ed mkul yiwen deg-wen seg yir n lec&#611;al-is.  </p> 
<p><A NAME="an_4:1">4:1</A>&nbsp;But&#803;rus d Yuh&#803;enna mazal-iten heddr&#803;en i l&#611;aci mi d-wwd&#803;en kra n lmuqedmin, yedda-d yid-sen umeqqran n i&#603;essasen n lg&#780;ame&#603; iqedsen akk-d kra n yergazen si tejma&#603;t n isaduqiyen  </p> 
<p><A NAME="an_4:2">4:2</A>&nbsp;Ze&#603;fen mi walan r&#803;r&#803;usul sselmaden l&#611;aci yerna ssefhamen-ten &#611;ef h&#803;eggu n lmegtin qqar&#803;en-asen : -- Akken i d-yeh&#803;ya Sidna &#400;isa si ger lmegtin, akken da&#611;en ara d-h&#803;yun lmegtin.  </p> 
<p><A NAME="an_4:3">4:3</A>&nbsp;St&#803;fen-ten, rran-ten &#611;er lh&#803;ebs armi d azekka-nni axat&#803;er imiren ye&#611;li-d yid&#803;. </p> 
<p><A NAME="an_4:4">4:4</A>&nbsp;Lame&#603;na at&#803;as seg wid yeslan i wawal, umnen. Ad ilin azal n xemsa alaf n yemdanen i gumnen.  </p> 
<p><A NAME="an_4:5">4:5</A>&nbsp;Azekka-nni, lh&#803;ukkam, lecyux akk-d l&#603;ulama n ccari&#603;a yellan di temdint n Lquds, nnejma&#603;en.  </p> 
<p><A NAME="an_4:6">4:6</A>&nbsp;Yella lmuqeddem ameqqran it&#806;usemman Hannan akk-d wid i s-yet&#806;t&#806;ilin, h&#803;edr&#803;en da&#611;en : Kayef, Yuh&#803;enna d Alixandru.  </p> 
<p><A NAME="an_4:7">4:7</A>&nbsp;Wwin-d But&#803;rus d Yuh&#803;enna, sbedden-ten di tlemmast-nsen akken a ten-beh&#803;ten, qqar&#803;en-asen : Ansi i wen-d-tekka tezmert-agi, anwa isem s wayes i tneddhem armi txedmem ayagi ?  </p> 
<p><A NAME="an_4:8">4:8</A>&nbsp;D&#611;a But&#803;rus yec&#780;c&#780;ur&#803;en d R&#803;r&#803;uh&#803; iqedsen, yenna-yasen :  </p> 
<p><A NAME="an_4:9">4:9</A>&nbsp;A lh&#803;ukkam d lecyux n wat Isr&#803;ail ! Imi &#611;ef lxir&#803; i nexdem i wergaz-agi a&#603;iban d wamek i geh&#803;la i &#611;-d-testeqsayem ass-agi, </p> 
<p><A NAME="an_4:10">4:10</A>&nbsp;ilaq at&#806;-t&#806;ez&#803;rem kunwi d wat Isr&#803;ail mer&#803;r&#803;a, belli s yisem n Sidna &#400;isa anas&#803;ari, win akken i tsemmr&#803;em &#611;ef wumidag, win akken i d-yesseh&#803;ya Sidi R&#803;ebbi si ger lmegtin, s tezmert-is i gbedd wergaz agi tura zdat-wen yeh&#803;la. </p> 
<p><A NAME="an_4:11">4:11</A>&nbsp;D net&#806;t&#806;a i &#611;ef d-nnant tira iqedsen : D azr&#803;u-nni i td&#803;eggr&#803;em kunwi ay ibennayen, i gu&#611;alen d azr&#803;u i get&#803;t&#803;fen lebni. +  </p> 
<p><A NAME="an_4:12">4:12</A>&nbsp;Deg-s i gella leslak ; ulac di ddunit mer&#803;r&#803;a isem nnid&#803;en s wayes i nezmer a net&#806;t&#806;usellek.  </p> 
<p><A NAME="an_4:13">4:13</A>&nbsp;Mi walan belli But&#803;rus d Yuh&#803;enna heddr&#803;en s laman mbla akukru, wehmen axat&#803;er z&#803;ran d imdanen ur ne&#611;r&#803;i ara ; &#603;eqlen-ten seg wid yeddan d Sidna &#400;isa.  </p> 
<p><A NAME="an_4:14">4:14</A>&nbsp;Lame&#603;na imi walan argaz-nni yeh&#803;lan ibedd zdat-sen, ur ufin d acu ara d-inin. </p> 
<p><A NAME="an_4:15">4:15</A>&nbsp;Umr&#803;en-ten ad ff&#611;en seg unejma&#603; n ccr&#803;e&#603; iwakken ad mcawar&#803;en wway gar-asen, </p> 
<p><A NAME="an_4:16">4:16</A>&nbsp;nnan : D acu ara nexdem s yemdanen agi ? Imezda&#611; n temdint n Lquds akk wwin-d s lexbar&#803; belli xedmen lber&#803;han yerna t&#806;-t&#806;idet&#806; ur nezmir ara a nenker&#803; ayagi.  </p> 
<p><A NAME="an_4:17">4:17</A>&nbsp;Lame&#603;na iwakken lexbar&#803;-agi ur iteffe&#611; ara ger l&#611;aci, a neggal deg-sen ur t&#806;t&#806;u&#611;alen ara ad mmeslayen ula i yiwen s yisem-agi.  </p> 
<p><A NAME="an_4:18">4:18</A>&nbsp;U&#611;alen ssawlen-asen, gullen deg-sen iwakken ur t&#806;t&#806;u&#611;alen ara ad mmeslayen ne&#611; ad slemden s yisem-agi n &#400;isa. </p> 
<p><A NAME="an_4:19">4:19</A>&nbsp;Lame&#603;na But&#803;rus d Yuh&#803;enna nnan-asen : D acu i d lh&#803;eqq zdat R&#803;ebbi, a wen-na&#611; awal i kunwi ne&#611; a na&#611; awal i Sidi R&#803;ebbi ? </p> 
<p><A NAME="an_4:20">4:20</A>&nbsp;Walit s yiman nwen ! Nukni ur nezmir ara a nessusem &#611;ef wayen nez&#803;ra d wayen nesla.  </p> 
<p><A NAME="an_4:21">4:21</A>&nbsp;Rnan gullen deg-sen, lame&#603;na serrh&#803;en-asen imi ur d-ufin ara sebba s wayes ara ten-&#603;aqben, yerna l&#611;aci akk t&#806;h&#803;emmiden Sidi R&#803;ebbi &#611;ef wayen yedr&#803;an, </p> 
<p><A NAME="an_4:22">4:22</A>&nbsp;axat&#803;er argaz-agi i geh&#803;lan s lber&#803;han di le&#603;mer&#803;-is akter&#803; n r&#803;eb&#603;in iseggasen.  </p> 
<p><A NAME="an_4:23">4:23</A>&nbsp;Mi sen-serrh&#803;en, r&#803;uh&#803;en &#611;er watmaten, h&#803;kan-asen akk ayen i sen-d-nnan lmuqedmin imeqqranen d lecyux.  </p> 
<p><A NAME="an_4:24">4:24</A>&nbsp;Mi slan watmaten-nni i wayen i d-yenna But&#803;rus, akken ma llan serrh&#803;en i ta&#611;ect-nsen, nedhen &#611;er Sidi R&#803;ebbi nnan : A Sidi R&#803;ebbi, kec&#780;c&#780; i gxelqen igenni, lqa&#603;a, lebh&#803;er&#803; d wayen akk yellan. </p> 
<p><A NAME="an_4:25">4:25</A>&nbsp;D kec&#780;c&#780; i d-inet&#803;qen s R&#803;r&#803;uh&#803;-ik iqedsen seg yimi n jeddi-tne&#611; Dawed aqeddac-ik, mi d-yenna : Acu&#611;er&#803; ccwal-agi ger leg&#780;nas,  acu&#611;er&#803; igduden ggaren-d anagar yir ixemmimen ?  </p> 
<p><A NAME="an_4:26">4:26</A>&nbsp;Igelliden n ddunit heggan iman nsen, imeqqranen ddukklen akk, ff&#611;en-d d i&#603;dawen n Sidi R&#803;ebbi akk-d Lmasih&#803;-ines.  </p> 
<p><A NAME="an_4:27">4:27</A>&nbsp;Axat&#803;er t&#806;-t&#806;idet&#806;, di temdint-agi, Hir&#803;udus d Bilat&#803;us mcawar&#803;en, ddukklen nutni d iber&#803;r&#803;aniyen akk-d wat Isr&#803;ail, u&#611;alen d i&#603;dawen n Sidna &#400;isa imqeddes i textar&#803;ed&#803; d Lmasih&#803;.   </p> 
<p><A NAME="an_4:28">4:28</A>&nbsp;Ayen akka xedmen, d ayen akken i tqesded&#803; kec&#780;c&#780;ini di leb&#611;i-inek, s tezmert-ik, si zik. </p> 
<p><A NAME="an_4:29">4:29</A>&nbsp;I tura, a Sidi R&#803;ebbi, wali-d amek akka i &#611; ssaggaden ; efk-a&#611;-d a Sidi R&#803;ebbi tazmert s wayes ara nbeccer&#803; awal-ik s t&#803;t&#803;mana mbla akukru. </p> 
<p><A NAME="an_4:30">4:30</A>&nbsp;Ssers-ed afus-ik iwakken ad h&#803;lun imud&#803;an, iwakken a d-ilint licar&#803;at d lber&#803;hanat s yisem n Sidna &#400;isa aqeddac-ik imqeddes.  </p> 
<p><A NAME="an_4:31">4:31</A>&nbsp;Mi fukken taz&#803;allit, amkan-nni anda nnejma&#603;en yergagi ; c&#780;c&#780;ur&#803;en akk s R&#803;r&#803;uh&#803; iqedsen, bdan t&#806;beccir&#803;en awal n Sidi R&#803;ebbi s t&#803;t&#803;mana mbla tugdi.  </p> 
<p><A NAME="an_4:32">4:32</A>&nbsp;Wid akk yumnen s Lmasih&#803;, ddukklen akk s yiwen n wul, s yiwen n r&#803;r&#803;uh&#803;, ula d yiwen deg-sen ur yeh&#803;sib ayen yes&#603;a d ayla-s i yiman-is kan, me&#603;na cerken kullec wway gar-asen.  </p> 
<p><A NAME="an_4:33">4:33</A>&nbsp;R&#803;r&#803;usul t&#806;cehhiden-d &#611;ef h&#803;eggu n Sidna &#400;isa s tezmert tameqqrant yerna r&#803;r&#803;eh&#803;ma n Sidi R&#803;ebbi txeddem deg-sen s lg&#780;ehd.  </p> 
<p><A NAME="an_4:34">4:34</A>&nbsp;Ulac gar-asen win ixus&#803;s&#803;en ; wid akk yes&#603;an igran ne&#611; ixxamen zzenzen-ten, </p> 
<p><A NAME="an_4:35">4:35</A>&nbsp;idrimen-nni i d-t&#806;t&#806;awin deg-sen, t&#806;t&#806;awin-ten &#611;er ifassen n r&#803;r&#803;usul i ten-ifer&#803;r&#803;qen i mkul yiwen &#611;ef leh&#803;sab n wakken yeh&#803;wag&#780;.  </p> 
<p><A NAME="an_4:36">4:36</A>&nbsp;Yusef illan n at Lewwi iwumi semman r&#803;r&#803;usul Barnabas, ( ye&#603;ni argaz inehhun ) i glulen di tegzirt n Qubr&#803;us, </p> 
<p><A NAME="an_4:37">4:37</A>&nbsp;yes&#603;a yiwen n yiger, izzenz-it, yewwi-d idrimen-nni, yefka-ten i r&#803;r&#803;usul.  </p> 
<p><A NAME="an_5:1">5:1</A>&nbsp;Yiwen wergaz isem-is Ananyas, net&#806;t&#806;a t&#806;-t&#806;met&#803;t&#803;ut-is Safira zzenzen yiwen n weh&#803;ric seg wakal-nsen ; msefhamen ad kksen yiwen n umur si ssuma n lbi&#603;-nni ; </p> 
<p><A NAME="an_5:2">5:2</A>&nbsp;amur nnid&#803;en yewwi-t-id &#611;er ifassen n r&#803;r&#803;usul.  </p> 
<p><A NAME="an_5:3">5:3</A>&nbsp;But&#803;rus int&#803;eq &#611;ur&#803;-es yenna : Ay Ananyas, acu&#611;er&#803; i teg&#780;g&#780;id&#803; Ccit&#803;an yec&#780;c&#780;ur&#803; ul-ik ? Acu&#611;er&#803; i teskadbed&#803; i R&#803;r&#803;uh&#803; iqedsen mi tekksed&#803; yiwen umur n yedrimen n wakal i tezzenzed&#803; ? Uqbel a t- tezzenzed&#803;, akal-nni yella d ayla-k !  </p> 
<p><A NAME="an_5:4">5:4</A>&nbsp;Mi t-tezzenzed&#803;, idrimen-nni da&#611;en d ayla-k ! Amek armi i tes&#803;s&#803;awd&#803;ed at&#806;-t&#806;xed&#803;med&#803; yiwet lh&#803;ag&#780;a am tagi ? Ihi mac&#780;c&#780;i i yemdanen iwumi teskadbed&#803;, lame&#603;na i Sidi R&#803;ebbi !  </p> 
<p><A NAME="an_5:5">5:5</A>&nbsp;Mi gesla i yimeslayen-nni, Ananyas ye&#611;li, yeffe&#611;-it r&#803;r&#803;uh&#803;, yemmut. Wid akk yellan dinna, ikcem-iten akk lxuf, t&#806;ergigin.  </p> 
<p><A NAME="an_5:6">5:6</A>&nbsp;Kkren ilmez&#803;yen kefnen-t, wwin-t a t-med&#803;len. </p> 
<p><A NAME="an_5:7">5:7</A>&nbsp;&#400;eddant wazal n tlata sswaye&#603;, mi d-tekcem tmet&#803;t&#803;ut n Ananyas, net&#806;t&#806;at ur tesli ara s wayen yedr&#803;an. </p> 
<p><A NAME="an_5:8">5:8</A>&nbsp;But&#803;rus yent&#803;eq &#611;ur&#803;-es yenna-yas : Ini-yi-d, ma s ssuma-yagi i tezzenzem akal-nwen ? Terra-yas-d : Ih, s ssuma-yagi i t-nezzenz.  </p> 
<p><A NAME="an_5:9">5:9</A>&nbsp;D&#611;a But&#803;rus yenna-yas : Amek armi i temsefhamem iwakken at&#806;-t&#806;jer&#803;r&#803;bem R&#803;r&#803;uh&#803; n Sidi R&#803;ebbi ? Wid imed&#803;len argaz-im atnan &#611;er tewwurt, a kkem-awin ula d kemm !  </p> 
<p><A NAME="an_5:10">5:10</A>&nbsp;Imiren kan te&#611;li &#611;er idar&#803;r&#803;en-is yeffe&#611;-it&#806; r&#803;r&#803;uh&#803;, temmut. Ilmez&#803;yen-nni mi d-kecmen ufan-t&#806;-id temmut, wwin-t&#806; med&#803;len-t&#806; &#611;er tama n wergaz-is. </p> 
<p><A NAME="an_5:11">5:11</A>&nbsp;Ye&#611;li-d r&#803;r&#803;&#603;ac ( lxuf ) d ameqqran &#611;ef tejma&#603;t n watmaten d wid akk yeslan s wayen yedr&#803;an.  </p> 
<p><A NAME="an_5:12">5:12</A>&nbsp;At&#803;as n lber&#803;hanat d lmu&#603;g&#780;izat i xeddmen r&#803;r&#803;usul ger l&#611;aci. Wid yumnen t&#806;nejma&#603;en akk s yiwen r&#803;r&#803;ay deg wesqif n Sidna Sliman.  </p> 
<p><A NAME="an_5:13">5:13</A>&nbsp;L&#611;aci mer&#803;r&#803;a t&#806;cekkir&#803;en-ten me&#603;na kukran akk a d-rnun &#611;ur&#803;-sen.  </p> 
<p><A NAME="an_5:14">5:14</A>&nbsp;Leh&#803;sab n yergazen t&#806;-t&#806;ilawin yumnen s Sidna &#400;isa yet&#806;zad irennu.  </p> 
<p><A NAME="an_5:15">5:15</A>&nbsp;T&#806;t&#806;awin-d imud&#803;an &#611;er iberdan, srusun-ten &#611;ef tgertyal iwakken m'ara d-i&#603;eddi But&#803;rus, ad innal yiwen seg-sen ulamma s tili-ines.  </p> 
<p><A NAME="an_5:16">5:16</A>&nbsp;L&#611;aci t&#806;t&#806;azzalen-d da&#611;en ula si temdinin nnid&#803;en iqer&#803;ben tamdint n Lquds ; t&#806;t&#806;awin-d imud&#803;an akk-d wid yet&#806;wazed&#611;en, h&#803;ellun akken ma llan.  </p> 
<p><A NAME="an_5:17">5:17</A>&nbsp;&#404;ef ddemma n wayen ider&#803;r&#803;un kkrent-asen-d tismin i lmuqeddem ameqqran akk-d isaduqiyen-nni yellan yid-es, </p> 
<p><A NAME="an_5:18">5:18</A>&nbsp;t&#803;t&#803;fen r&#803;r&#803;usul, rran-ten &#611;er lh&#803;ebs n baylek.  </p> 
<p><A NAME="an_5:19">5:19</A>&nbsp;Lame&#603;na deg yid&#803;-nni, yiwen lmelk n Sidi R&#803;ebbi yeldi tiwwura n lh&#803;ebs, issufe&#611;-iten-id, yenna-yasen :  </p> 
<p><A NAME="an_5:20">5:20</A>&nbsp;R&#803;uh&#803;et beccr&#803;et di lg&#780;ame&#603; iqedsen, slemdet i l&#611;aci awal n tudert.  </p> 
<p><A NAME="an_5:21">5:21</A>&nbsp;Mi slan i wayen i sen-d-yenna lmelk-nni, r&#803;uh&#803;en s&#803;s&#803;beh&#803; zik &#611;er lg&#780;ame&#603; iqedsen, bdan sselmaden. Ma d lmuqeddem ameqqran d wid akk yellan yid-es, snejma&#603;en-d lecyux akk-d imeqqranen n wat Isr&#803;ail &#611;er unejma&#603; n ccr&#803;e&#603; ; imiren cegg&#603;en a d-awin r&#803;r&#803;usul-nni si lh&#803;ebs.  </p> 
<p><A NAME="an_5:22">5:22</A>&nbsp;Mi wwd&#803;en i&#603;essasen &#611;er lh&#803;ebs, ur ten-ufin ara dinna ; u&#611;alen-d &#611;er unejma&#603;, nnan-asen :  </p> 
<p><A NAME="an_5:23">5:23</A>&nbsp;Nufa lh&#803;ebs isekker&#803;, i&#603;essasen bedden zdat n tewwurt, lame&#603;na mi nekcem, ur nufi ula d yiwen zdaxel.  </p> 
<p><A NAME="an_5:24">5:24</A>&nbsp;Mi ten-yewwed&#803; lexbar&#803;-agi, lqebt&#803;an n lg&#780;ame&#603; akk-d lmuqedmin imeqqranen &#603;ewqen ! Ur z&#803;rin ara &#611;er wanda ara tawed&#803; temsalt-agi.  </p> 
<p><A NAME="an_5:25">5:25</A>&nbsp;Ir&#803;uh&#803;-ed &#611;ur&#803;-sen yiwen yenna yasen : Irgazen-nni i terram &#611;er lh&#803;ebs, atnan deg ufrag n lg&#780;ame&#603; iqedsen yerna sselmaden l&#611;aci.  </p> 
<p><A NAME="an_5:26">5:26</A>&nbsp;Lqebt&#803;an n lg&#780;ame&#603; d i&#603;essasen r&#803;uh&#803;en wwin-ten-id lame&#603;na h&#803;udren ten axat&#803;er uggaden a ten-r&#803;ejmen l&#611;aci.  </p> 
<p><A NAME="an_5:27">5:27</A>&nbsp;Mi ten-id-wwin &#611;er zdat usqamu n ccr&#803;e&#603;, lmuqeddem ameqqran isteqsa ten yenna-yasen :  </p> 
<p><A NAME="an_5:28">5:28</A>&nbsp;Neggul deg-wen ur tet&#806;t&#806;u&#611;alem at&#806;-t&#806;eslemdem s yisem-agi ; lame&#603;na kunwi tessuf&#611;em aselmed nwen di temdint n Lquds mer&#803;r&#803;a ! Tura teb&#611;am a d-terrem &#611;er yirawen nne&#611; tamger&#803;t&#803; n wergaz-agi !  </p> 
<p><A NAME="an_5:29">5:29</A>&nbsp;But&#803;rus d r&#803;r&#803;usul nnid&#803;en erran asen : Ilaq a na&#611; awal i Sidi R&#803;ebbi, mac&#780;c&#780;i i yemdanen ! </p> 
<p><A NAME="an_5:30">5:30</A>&nbsp;R&#803;ebbi, Illu n lejdud-nne&#611; yesseh&#803;ya-d Sidna &#400;isa, win akken i ten&#611;am, i tsemmr&#803;em &#611;ef lluh&#803;.  </p> 
<p><A NAME="an_5:31">5:31</A>&nbsp;D net&#806;t&#806;a i gessuli Sidi R&#803;ebbi &#611;er uyeffus-is d Agellid, d Amsellek, iwakken a d-yefk i wat Isr&#803;ail le&#603;fu n ddnubat m'ara beddlen tikli.  </p> 
<p><A NAME="an_5:32">5:32</A>&nbsp;Aql-a&#611; d inagan &#611;ef wayagi, nukkni akk-d R&#803;r&#803;uh&#803; iqedsen i d-yefka Sidi R&#803;ebbi i wid i t-id&#803;u&#603;en.  </p> 
<p><A NAME="an_5:33">5:33</A>&nbsp;Mi sen-slan, ikcem-iten wurrif d ameqqran armi b&#611;an a ten-n&#611;en. </p> 
<p><A NAME="an_5:34">5:34</A>&nbsp;Me&#603;na Gamalyel, yiwen n l&#603;alem n ccari&#603;a yellan d afarizi, h&#803;emmlen-t akk l&#611;aci ; ikker-ed deg unejma&#603;-nni, yefka lamer&#803; ad ssuf&#611;en r&#803;r&#803;usul-nni kra n lweqt. </p> 
<p><A NAME="an_5:35">5:35</A>&nbsp;D&#611;a yent&#803;eq yenna : Ay at Isr&#803;ail, h&#803;adret iman-nwen &#611;ef wayen akka teb&#611;am a t-txedmem i yemdanen-agi !  </p> 
<p><A NAME="an_5:36">5:36</A>&nbsp;Mmektit-ed, mac&#780;c&#780;i at&#803;as aya ikker-ed yiwen yet&#806;t&#806;useman Tudas yerran iman-is d ameqqran. Azal n r&#803;eb&#603;a meyya n yergazen i ddan yid-es; asmi i t-n&#611;an, wid akk i geddan yid-es mfar&#803;aqen, ur d-yeqqim later&#803;-nsen. </p> 
<p><A NAME="an_5:37">5:37</A>&nbsp;Deffir Tudas, ikker-ed da&#611;en Yahuda ajlili di lweqt-nni n ujerred n wegdud ; at&#803;as da&#611;en n wid i geddan yid-es, me&#603;na ula d net&#806;t&#806;a mi gemmut, wid akk yeddan yid-es mfar&#803;aqen.  </p> 
<p><A NAME="an_5:38">5:38</A>&nbsp;Ihi tura a wen-d-ini&#611; : ur ce&#611;let ara d yemdanen-agi, anfet-asen ad r&#803;uh&#803;en. Ma yella aselmed-agi-nsen yekka-d s &#611;ur&#803;-sen, ur yet&#806;dumu ara ;  </p> 
<p><A NAME="an_5:39">5:39</A>&nbsp;ma yella s &#611;ur&#803; Sidi R&#803;ebbi i d-ikka, ur tet&#806;t&#806;izmirem ara a t-tekksem ! H&#803;adret iman-nwen ihi, ne&#611; m'ulac at&#806;-t&#806;u&#611;alem d i&#603;dawen n Sidi R&#803;ebbi !  </p> 
<p><A NAME="an_5:40">5:40</A>&nbsp;Mi mcawar&#803;en, u&#611;en r&#803;r&#803;ay-is. U&#611;alen skecmen r&#803;r&#803;usul-nni, fkan lamer&#803; a ten-wwten s i&#603;ekkzan, rnan gullen deg-sen ur t&#806;t&#806;u&#611;alen ara ad mmeslayen s yisem-agi n &#400;isa, d&#611;a serrh&#803;en-asen.  </p> 
<p><A NAME="an_5:41">5:41</A>&nbsp;Mi d-ff&#611;en r&#803;r&#803;usul seg unejma&#603; n ccr&#803;e&#603;, fer&#803;h&#803;en imi t&#806;wah&#803;esben d wid yuklalen ad t&#806;ewten, ad t&#806;waregmen &#611;ef ddemma n yisem n Sidna &#400;isa. </p> 
<p><A NAME="an_5:42">5:42</A>&nbsp;D&#611;a kull ass sselmaden t&#806;beccir&#803;en di lg&#780;ame&#603; iqedsen akk-d ixxamen, lexbar&#803; n lxir&#803;  ye&#603;nan &#400;isa Lmasih&#803;.  </p> 
<p><A NAME="an_6:1">6:1</A>&nbsp;Deg ussan-nni, leh&#803;sab n widak yumnen s Sidna &#400;isa yet&#806;zid irennu. At Isr&#803;ail i d-yusan si tmura nnid&#803;en, yet&#806;meslayen s tyunanit, ccetkan &#611;ef wat Isr&#803;ail yellan di tmurt, axat&#803;er m'ara fer&#803;qen lmakla, ur d-t&#806;elhayen ara t&#806;-t&#806;ug&#780;g&#780;al-nsen. </p> 
<p><A NAME="an_6:2">6:2</A>&nbsp;Tnac r&#803;r&#803;usul-nni snejma&#603;en-d inelmaden mer&#803;r&#803;a, nnan-asen : Mac&#780;c&#780;i d lh&#803;eqq a neg&#780;g&#780; Awal n Sidi R&#803;ebbi di rrif iwakken a nelhi d wefr&#803;aq n lqut i mkul yiwen. </p> 
<p><A NAME="an_6:3">6:3</A>&nbsp;Ihi ay atmaten, xtir&#803;et-ed si gar-awen seb&#603;a yergazen i deg s&#603;an laman yemdanen n tmurt mer&#803;r&#803;a, yec&#780;c&#780;ur&#803;en d R&#803;r&#803;uh&#803; iqedsen akk-d le&#603;qel, d nutni ara nwekkel &#611;ef cc&#611;el-agi. </p> 
<p><A NAME="an_6:4">6:4</A>&nbsp;Ma d nukkni, lweqt-nne&#611; a t-nes&#603;eddi di tz&#803;allit akk-d uselmed n wawal n Sidi R&#803;ebbi.  </p> 
<p><A NAME="an_6:5">6:5</A>&nbsp;Tajma&#603;t akk i&#603;eg&#780;g&#780;eb-as r&#803;r&#803;ay-agi. Kkren xtar&#803;en-d Stifan yellan d argaz yec&#780;c&#780;ur&#803;en d liman akk-d R&#803;r&#803;uh&#803; iqedsen. Xtar&#803;en da&#611;en Filbas, Brukurus, Nikanur, Timun, Barmenas, akk-d Nikulus n temdint n Antyuc, i gkecmen si zik di ddin n wat Isr&#803;ail. </p> 
<p><A NAME="an_6:6">6:6</A>&nbsp;Wwin-ten-id, sbedden-ten zdat n r&#803;r&#803;usul. R&#803;r&#803;usul ssersen ifassen-nsen fell-asen, d&#603;an-asen s lxir&#803; &#611;er Sidi R&#803;ebbi. </p> 
<p><A NAME="an_6:7">6:7</A>&nbsp;Yu&#611;al, awal n Sidi R&#803;ebbi iffe&#611; yet&#806;wassen, leh&#803;sab n wid yumnen s Lmasih&#803; yet&#806;zid irennu di temdint n Lquds yerna at&#803;as n lmuqedmin i gumnen, qeblen abrid n Lmasih&#803;.  </p> 
<p><A NAME="an_6:8">6:8</A>&nbsp;Stifan yec&#780;c&#780;ur&#803;en d r&#803;r&#803;eh&#803;ma t&#806;-t&#806;ezmert n Sidi R&#803;ebbi, ixeddem lber&#803;hanat d le&#603;g&#780;ayeb timeqqranin ger l&#611;aci. </p> 
<p><A NAME="an_6:9">6:9</A>&nbsp;Kra n yemdanen n tejma&#603;t n ih&#803;er&#803;r&#803;iyen i d-yusan si tmurt n Qir&#803;wan, si tmurt n Skandriya, si tmurt n Silisya akk-d wid i d-yusan si tmurt n Asya, usan-d ad mjadalen nutni d Stifan ; </p> 
<p><A NAME="an_6:10">6:10</A>&nbsp;lame&#603;na ur zmiren ara a t-&#611;elben deg awal axat&#803;er it&#806;meslay s s&#803;s&#803;wab d le&#603;qel i s-d-yefka R&#803;r&#803;uh&#803; iqedsen. </p> 
<p><A NAME="an_6:11">6:11</A>&nbsp;Imiren fkan taj&#603;elt i kra n yergazen iwakken a d-inin : &#171; Nesla yas yekfer&#803; &#611;ef Sidna Musa akk-d Sidi R&#803;ebbi ! &#187; </p> 
<p><A NAME="an_6:12">6:12</A>&nbsp;Sekkren ccwal ger l&#611;aci d lecyux akk-d l&#603;ulama n ccari&#603;a , d&#611;a t&#803;t&#803;fen Stifan ewwtent, wwin-t &#611;er unejma&#603; n usqamu n ccr&#803;e&#603;.  </p> 
<p><A NAME="an_6:13">6:13</A>&nbsp;Sbedden-d inigan i d-icehden fell-as s z&#803;z&#803;ur, nnan-d : Argaz-agi, yezga yekkat deg wemkan-agi iqedsen akk-d ccari&#603;a n Sidna Musa ! </p> 
<p><A NAME="an_6:14">6:14</A>&nbsp;Nesla-yas mi geqqar&#803; : &#171; &#400;isa-nni Anas&#803;ari, ad ihudd amkan agi yerna ad ibeddel l&#603;addat i &#611;-d yeg&#780;g&#780;a Sidna Musa. &#187;  </p> 
<p><A NAME="an_6:15">6:15</A>&nbsp;Wid akk yellan deg unejma&#603; n ccr&#803;e&#603;, r&#803;es&#803;s&#803;an allen-nsen &#611;ef Stifan ; t&#806;walin udem-is am akken d udem n lmalayekkat.  </p> 
<p><A NAME="an_7:1">7:1</A>&nbsp;Lmuqeddem ameqqran isteqsa Stifan yenna-yas : T&#806;-t&#806;idet&#806; wayen akka i d-nnan ? </p> 
<p><A NAME="an_7:2">7:2</A>&nbsp;Stifan yerra-yas : Ay atmaten, ay im&#611;ar&#803;en n wat Isr&#803;ail, h&#803;esset-iyi-d ! Sidi R&#803;ebbi di l&#603;ad&#803;ima-s tameqqrant, yesbeggen-ed iman-is i jeddi-tne&#611; Sidna Ibr&#803;ahim, mi gella di tmurt n Mizubut&#803;amya uqbel ad yezde&#611; di temdint n Haran.  </p> 
<p><A NAME="an_7:3">7:3</A>&nbsp;Yenna-yas : Ffe&#611; si tmurt-ik, si tmurt n imawlan-ik, tr&#803;uh&#803;ed&#803; &#611;er tmurt ara k-d-ssekne&#611;.  </p> 
<p><A NAME="an_7:4">7:4</A>&nbsp;Iffe&#611; ihi si tmurt n iqaldiyen, ir&#803;uh&#803; ad izde&#611; di temdint n Haran. Mi gemmut baba-s, Sidi R&#803;ebbi yewwi-t-id &#611;er tmurt-agi i deg tzed&#611;em tura.  </p> 
<p><A NAME="an_7:5">7:5</A>&nbsp;Sidi R&#803;ebbi ur s-yefki ara di tmurt-agi ula d azal n terdast i deg ara yesres ad&#803;ar-is ; me&#603;na iw&#603;ed-as a s-yefk tamurt-agi i net&#806;t&#806;a d dderya n dderya-s &#611;as akken imiren mazal ur yes&#603;i ara dderya, Sidi R&#803;ebbi yenna-yas :  </p> 
<p><A NAME="an_7:6">7:6</A>&nbsp;Dderya n dderya-k at&#806;-t&#806;ezde&#611; deg yiwet n tmurt taber&#803;r&#803;anit, dinna a ten-erren d aklan, ad s&#603;eddin fell-asen lh&#803;if azal n r&#803;eb&#603;a meyya iseggasen.  </p> 
<p><A NAME="an_7:7">7:7</A>&nbsp;Lame&#603;na Sidi R&#803;ebbi yenna-d : Ad u&#611;alen a d-ff&#611;en si tmurt-nni, ad iyi-&#603;ebden deg wemkan-agi ; ma d lg&#780;ens-nni i ten-yerran d aklan, d nekk ara ten-ih&#803;asben.  </p> 
<p><A NAME="an_7:8">7:8</A>&nbsp;D&#611;a Sidi R&#803;ebbi yefka-d i Sidna Ibr&#803;ahim le&#603;qed ye&#603;nan t&#803;t&#803;har&#803;a. S wakka, mi d-yes&#603;a mmi-s Ish&#803;aq, Sidna Ibr&#803;ahim it&#803;eh&#803;her&#803;-as deg wass wis tmanya n tlalit-is. Ish&#803;aq da&#611;en yexdem akken i mmi-s ye&#603;qub ; ula d Ye&#603;qub it&#803;eh&#803;her&#803; i tnac-nni warraw-is yellan d lejdud-nne&#611;.  </p> 
<p><A NAME="an_7:9">7:9</A>&nbsp;Ihi arraw-agi n ye&#603;qub usmen &#611;ef gma-tsen Yusef, kkren zenzen-t &#611;er tmurt n Mas&#803;er anda yu&#611;al d akli.  </p> 
<p><A NAME="an_7:10">7:10</A>&nbsp;Lame&#603;na Sidi R&#803;ebbi yella yid-es, it&#806;sellik-it si tegnatin n ccedda ; issers-ed fell-as r&#803;r&#803;eh&#803;ma yerna-yas-d le&#603;qel s wayes ara ye&#603;ziz &#611;er Fer&#603;un agellid n tmurt n Mas&#803;er&#803;. Fer&#603;un isbedd-it d lh&#803;akem &#611;ef tmurt-is akk-d wexxam-is mer&#803;r&#803;a.  </p> 
<p><A NAME="an_7:11">7:11</A>&nbsp;Ye&#611;li-d laz&#803; &#611;ef tmurt n Mas&#803;er&#803; akk t&#806;-t&#806;murt n Ken&#603;an, d lweqt n cedda tameqqrant ; lejdud-nne&#611; ur ufin ara ayen ara c&#780;c&#780;en.  </p> 
<p><A NAME="an_7:12">7:12</A>&nbsp;Mi gesla Ye&#603;qub belli llan yirden di tmurt n Mas&#803;er, icegge&#603; &#611;er dinna tikkelt tamezwarut, arraw-is yellan d lejdud-nne&#611;.  </p> 
<p><A NAME="an_7:13">7:13</A>&nbsp;Mi u&#611;alen tikkelt tis snat, Yusef isbeggen-ed iman-is &#611;er watmaten-is, &#603;eqlen-t d net&#806;t&#806;a. Yu&#611;al Fer&#603;un yez&#803;ra las&#803;el n Yusef ansi-t.  </p> 
<p><A NAME="an_7:14">7:14</A>&nbsp;Yusef icegge&#603; a d-awin baba-s Ye&#603;qub akk-d wat wexxam-is mer&#803;r&#803;a i gellan di xemsa useb&#603;in yid-sen.  </p> 
<p><A NAME="an_7:15">7:15</A>&nbsp;Ye&#603;qub is&#803;ubb &#611;er tmurt n Mas&#803;er ikemmel dinna ussan-is armi yemmut, am net&#806;t&#806;a am lejdud-nne&#611;.  </p> 
<p><A NAME="an_7:16">7:16</A>&nbsp;Wwin-d i&#611;san-nsen &#611;er taddart n Sicem, med&#803;len-ten deg uz&#803;ekka i gu&#611; Sidna Ibr&#803;ahim s yedrimen &#611;ef warraw n Hamur n taddart n Sicem.  </p> 
<p><A NAME="an_7:17">7:17</A>&nbsp;Mi d-yewwed&#803; lweqt i deg ara yedr&#803;u wayen i gew&#603;ed Sidi R&#803;ebbi i Sidna Ibr&#803;ahim s limin, agdud-nne&#611; yufa-t-id lh&#803;al innerna s wat&#803;as di tmurt n Mas&#803;er ;  </p> 
<p><A NAME="an_7:18">7:18</A>&nbsp;imiren ikker-ed ugellid nnid&#803;en ur nessin ara Yusef.  </p> 
<p><A NAME="an_7:19">7:19</A>&nbsp;Agellid-nni ih&#803;qer&#803; l&#611;aci-nne&#611;, yet&#806;qehhir&#803; lejdud nne&#611;, yes&#803;s&#803;awed&#803; armi i gefka lamer&#803; ad g&#780;g&#780;en arraw-nsen i ccer&#803; akken kan ara d-lalen, iwakken ur t&#806;idiren ara.  </p> 
<p><A NAME="an_7:20">7:20</A>&nbsp;Di lweqt-nni i d-ilul Sidna Musa ; icbeh&#803; yerna e&#603;ziz &#611;er Sidi R&#803;ebbi. Yet&#806;t&#806;ur&#803;ebba deg wexxam n imawlan-is tlata wagguren s tuffra ; </p> 
<p><A NAME="an_7:21">7:21</A>&nbsp;u&#611;alen rran-t zdaxel n tqecwalt, serrh&#803;en-as deg wasif ; d yelli-s n Fer&#603;un i t-id-ijem&#603;en, tr&#803;ebba-t-id am mmi-s.  </p> 
<p><A NAME="an_7:22">7:22</A>&nbsp;Ikker-ed ger imas&#803;riyen, yelmed akk tamusni-nsen ifazen. Yu&#611;al d argaz amusnaw, izewr&#803;en ama deg yimeslayen ama di lec&#611;al.  </p> 
<p><A NAME="an_7:23">7:23</A>&nbsp;Mi ges&#803;s&#803;awed&#803; r&#803;eb&#603;in iseggasen di le&#603;mer&#803;-is, yemmekta-d atmaten-is at Isr&#803;ail, ir&#803;uh&#803; ad iz&#803;er acu n lh&#803;ala i deg t&#806;&#603;icin. </p> 
<p><A NAME="an_7:24">7:24</A>&nbsp;Yiwen wass iwala s wallen-is yiwen umas&#803;ri ikkat yiwen seg wat Isr&#803;ail ; ikker a t-ih&#803;udd, yerra-as-d t&#806;t&#806;ar ; yewwet amas&#803;ri-nni, yen&#611;a-t. </p> 
<p><A NAME="an_7:25">7:25</A>&nbsp;Yenwa ad fehmen watmaten-is belli s ufus-is ara ten-isellek Sidi R&#803;ebbi ; lame&#603;na nutni ur fhimen ara.  </p> 
<p><A NAME="an_7:26">7:26</A>&nbsp;Azekka-nni iwala sin yergazen n wat Isr&#803;ail t&#806;na&#611;en wway gar-asen, iger iman-is, ye&#603;r&#803;ed a ten-ifru, yenna-yasen : E&#603;ni mac&#780;c&#780;i d atmaten i tellam ? Acimi i tet&#806;t&#806;na&#611;em wway gar-awen ?  </p> 
<p><A NAME="an_7:27">7:27</A>&nbsp;Lame&#603;na win akken id&#803;elmen wayed&#803; idemmer Musa yenna-yas : Anwa i k-yerran d aqer&#803;r&#803;uy ne&#611; d lh&#803;akem fell-a&#611; ?  </p> 
<p><A NAME="an_7:28">7:28</A>&nbsp;E&#603;ni teb&#611;id&#803; a yi-ten&#611;ed&#803; akken ten&#611;id&#803; id&#803;elli amas&#803;ri-nni ?  </p> 
<p><A NAME="an_7:29">7:29</A>&nbsp;&#404;ef ddemma n yimeslayen-agi Sidna Musa yerwel, ir&#803;uh&#803; ad izde&#611; di tmurt n Madyan. Dinna i ges&#603;a sin n warrac.  </p> 
<p><A NAME="an_7:30">7:30</A>&nbsp;Mi &#603;eddan r&#803;eb&#603;in n iseggasen, idher&#803;-as-ed yiwen n lmelk deg yiwen uh&#803;eg&#780;g&#780;ag&#780;u n tmes ice&#603;len deg inijel, mi gella deg unezr&#803;uf n wedrar n Sinay.  </p> 
<p><A NAME="an_7:31">7:31</A>&nbsp;Sidna Musa yewhem deg wayen yet&#806;wali ; akken kan iqer&#803;r&#803;eb &#611;ur&#803;-es, Sidi R&#803;ebbi yessawel-as-d seg uh&#803;eg&#780;g&#780;ag&#780;u-nni n tmes, yenna-yas-d :  </p> 
<p><A NAME="an_7:32">7:32</A>&nbsp;D nekk i d Illu n lejdud-ik, d Illu n Ibr&#803;ahim, n Ish&#803;aq akk-d Ye&#603;qub. Sidna Musa yeqqim it&#806;ergigi, yuggad ad yerfed ula d allen-is.  </p> 
<p><A NAME="an_7:33">7:33</A>&nbsp;Sidi R&#803;ebbi yenna-yas : Kkes arkasen seg id&#803;ar&#803;r&#803;en-ik axat&#803;er amkan-agi anda tbedded&#803; d amkan iqedsen.  </p> 
<p><A NAME="an_7:34">7:34</A>&nbsp;Wala&#611; lbat&#803;el ider&#803;r&#803;un d wegdud-iw di tmurt n Mas&#803;er ; sli&#611;-ed i unaze&#603;-nsen ; s&#803;ubbe&#611;-d iwakken a ten-sellke&#611;. R&#803;uh&#803; tura a k-cegg&#603;e&#611; &#611;er tmurt n Mas&#803;er&#803;.  </p> 
<p><A NAME="an_7:35">7:35</A>&nbsp;Musa-nni i nekr&#803;en m'akken i s-nnan : Anwa i k-yerran d amdebbar ne&#611; d lh&#803;akem ? D net&#806;t&#806;a i d-icegge&#603; Sidi R&#803;ebbi d aqer&#803;r&#803;uy, d amcafe&#603; n wegdud ; s lem&#603;awna n lmelk i s-d-idehr&#803;en deg udarnu ireqqen.  </p> 
<p><A NAME="an_7:36">7:36</A>&nbsp;D net&#806;t&#806;a i ten-id-issuf&#611;en si tmurt n Mas&#803;er. Yexdem at&#803;as n lber&#803;hanat d le&#603;g&#780;ayeb di tmurt-nni, di lebh&#803;er&#803; azegga&#611;, deg unezr&#803;uf n Sinay, anda akken qqimen r&#803;eb&#603;in iseggasen.  </p> 
<p><A NAME="an_7:37">7:37</A>&nbsp;D net&#806;t&#806;a da&#611;en i gennan i wat Isr&#803;ail : Sidi R&#803;ebbi a wen-d-yefk si ger watmaten-nwen yiwen n nnbi am nekk.  </p> 
<p><A NAME="an_7:38">7:38</A>&nbsp;Asm'akken i gennejma&#603; wegdud deg unezr&#803;uf, d net&#806;t&#806;a iwumi d yemmeslay lmelk-nni deg wedrar n Sinay, d net&#806;t&#806;a iwumi d-yefka Sidi R&#803;ebbi awal n tudert iwakken a &#611;-t-id issiwed&#803;.  </p> 
<p><A NAME="an_7:39">7:39</A>&nbsp;Lame&#603;na lejdud-nne&#611; ugin a s-a&#611;en awal ; ur t-qbilen ara axat&#803;er deg ulawen-nsen b&#611;an ad u&#611;alen &#611;er tmurt n Mas&#803;er.  </p> 
<p><A NAME="an_7:40">7:40</A>&nbsp;Nnan i Har&#803;un gma-s n Sidna Musa : Xdem-a&#611;-d ir&#803;ebbiten am wid n imas&#803;riyen, ara nezzwer zdat-nne&#611;, axat&#803;er Musa-agi i &#611;-d-yessuf&#611;en si tmurt n Mas&#803;er&#803;, ur nez&#803;ri ara d acu i gedr&#803;an yid-es.  </p> 
<p><A NAME="an_7:41">7:41</A>&nbsp;D&#611;a deg ussan-nni, jem&#603;en-d ddheb, ssefsin-t xedmen yis yiwen ugenduz. Imiren zlan-as asfel, xedmen-as tame&#611;r&#803;a, fer&#803;h&#803;en s wayen xedmen yifassen-nsen.  </p> 
<p><A NAME="an_7:42">7:42</A>&nbsp;Sidi R&#803;ebbi yet&#803;t&#803;axer&#803; fell-asen, yeg&#780;g&#780;a-ten ad &#603;ebden itran n yigenni , d ayen i guran di tektabt n lenbiya : Ay agdud n wat Isr&#803;ail, e&#603;ni i nekk iwumi d-tefkam lew&#603;adi d iseflawen, di r&#803;eb&#603;in iseggasen-nni i tes&#603;eddam deg unezr&#803;uf ?  </p> 
<p><A NAME="an_7:43">7:43</A>&nbsp;Xat&#803;i me&#603;na tbubbem aqid&#803;un n Mulux akk-d itri n Rufan i th&#803;esbem d ir&#803;ebbiten-nwen ;+ lmes&#803;nu&#603;at nni i txedmem iwakken a ten-t&#603;ebdem ! Daymi ara kkun-nfu&#611; &#611;er leb&#603;id, akkin i temdint n Babilun !  </p> 
<p><A NAME="an_7:44">7:44</A>&nbsp;Deg unezr&#803;uf, lejdud-nne&#611; s&#603;an aqid&#803;un i deg yella le&#603;qed n Sidi R&#803;ebbi ; aqid&#803;un-nni it&#806;waxedmen akken i s-t-id-yemla Sidi R&#803;ebbi i Sidna Musa mi s-d-yenna : Xdem-it am akken i t-twalad&#803; di lemtel i k-d-ssekne&#611;.  </p> 
<p><A NAME="an_7:45">7:45</A>&nbsp;Mi d-yewwed&#803; uqid&#803;un-nni &#611;er ifassen n lejdud-nne&#611; , wwin-t-id yid-sen mi i ten-issekcem Yacu&#603;a &#611;er tmurt-nni i sen-yew&#603;ed Sidi R&#803;ebbi , mi ssuf&#611;en imezda&#611;-is s tezmert n Sidi R&#803;ebbi. Aqid&#803;un-nni yeqqim dinna armi d zzman n Sidna Dawed. </p> 
<p><A NAME="an_7:46">7:46</A>&nbsp;Sidna Dawed e&#603;zizen &#611;er Sidi R&#803;ebbi, yed&#603;a &#611;ur&#803;-es yenna : A Sidi R&#803;ebbi ! A Yillu n jeddi-tne&#611; Ye&#603;qub ! Eg&#780;g&#780;-iyi ad a k-bnu&#611; lg&#780;ame&#603; iqedsen ara yilin t&#806;-t&#806;anezdu&#611;t-ik !  </p> 
<p><A NAME="an_7:47">7:47</A>&nbsp;Lame&#603;na d Sidna Sliman i s yebnan lg&#780;ame&#603;-nni ! </p> 
<p><A NAME="an_7:48">7:48</A>&nbsp;&#404;as akken Sidi R&#803;ebbi &#603;layen ur izedde&#611; ara deg ixxamen it&#806;wabnan s ufus n wemdan, akken i d-yenna nnbi Ice&#603;ya :  </p> 
<p><A NAME="an_7:49">7:49</A>&nbsp;Igenni d amkan n lh&#803;ekma-w, ma d lqa&#603;a t&#806;-t&#806;ah&#803;sir&#803;t i &#611;ef srusu&#611; idar&#803;r&#803;en-iw. Sidi R&#803;ebbi yenna-d : Acu n wexxam i tzemrem a yi-tebnum, ne&#611; anda-t wemkan i deg zemre&#611; ad ste&#603;fu&#611; ?  </p> 
<p><A NAME="an_7:50">7:50</A>&nbsp;E&#603;ni mac&#780;c&#780;i d afus-iw i d-ixelqen kullec ?  </p> 
<p><A NAME="an_7:51">7:51</A>&nbsp;A wid isbeddayen i&#603;enqiqen nsen ! Tes&#611;ar&#803;ayem ulawen-nwen, tqeflem imez&#803;z&#803;u&#611;en-nwen, tet&#806;t&#806;eddum di nneqma i R&#803;r&#803;uh&#803; iqedsen am kunwi am lejdud-nwen ! </p> 
<p><A NAME="an_7:52">7:52</A>&nbsp;Anwa nnbi ur qhir&#803;en ara lejdud-nwen ? N&#611;an wid akk it&#806;beccir&#803;en si zik &#611;ef Uh&#803;eqqi ara d-yasen ; tura d kunwi i t-ixed&#603;en yerna ten&#611;am-t. </p> 
<p><A NAME="an_7:53">7:53</A>&nbsp;Tewwed&#803;-ikkun-id ccari&#603;a n Sidi R&#803;ebbi s ufus n lmalayekkat, lame&#603;na kunwi tugim a s-ta&#611;em awal !  </p> 
<p><A NAME="an_7:54">7:54</A>&nbsp;Mi slan i yemslayen-agi, lmuqedmin iffe&#611;-iten le&#603;qel, qer&#803;cen tu&#611;mas-nsen fell-as. </p> 
<p><A NAME="an_7:55">7:55</A>&nbsp;Lame&#603;na Stifan yec&#780;c&#780;ur&#803;en d R&#803;r&#803;uh&#803; iqedsen, yerfed allen-is &#611;er igenni, iwala tamanegt n Sidi R&#803;ebbi akk-d Sidna &#400;isa ibedden &#611;er uyeffus-is. </p> 
<p><A NAME="an_7:56">7:56</A>&nbsp;Imiren i&#603;egged&#803;, yenna : Atan t&#806;wali&#611; igenwan ldin, t&#806;wali&#611; Mmi-s n bunadem  ibedd &#611;er tama tayeffust n R&#803;ebbi !  </p> 
<p><A NAME="an_7:57">7:57</A>&nbsp;Qeflen imez&#803;z&#803;u&#611;en-nsen, bdan t&#806;&#603;eggid&#803;en, z&#803;edmen fell-as akken ma llan. </p> 
<p><A NAME="an_7:58">7:58</A>&nbsp;Zzu&#611;r&#803;en-t ber&#803;r&#803;a n temdint, r&#803;ejmen-t s iblad&#803;en iwakken a t-n&#611;en. Inigan g&#780;g&#780;an leh&#803;wayeg&#780;-nsen &#611;er yiwen ilemz&#803;i isem-is Ca&#603;ul, iwakken a ten-i&#603;as. </p> 
<p><A NAME="an_7:59">7:59</A>&nbsp;M'akken i t-r&#803;eg&#780;men, Stifan ide&#603;&#603;u &#611;er Sidi R&#803;ebbi yeqqar&#803; : A Sidna &#400;isa, atan r&#803;r&#803;uh&#803;-iw ger ifassen-ik !  </p> 
<p><A NAME="an_7:60">7:60</A>&nbsp;Imiren ye&#611;li &#611;ef tgecrar, i&#603;egged&#803; s lg&#780;ehd-is : A baba R&#803;ebbi ur ten-t&#806;h&#803;asab ara &#611;ef ddnub-agi ! Akken kan i d-yenna imeslayen agi, iffe&#611;-it r&#803;r&#803;uh&#803;.  </p> 
<p><A NAME="an_8:1">8:1</A>&nbsp;Ca&#603;ul, d yiwen seg wid iqeblen lmut n Stifan. Ass-nni kkren-d wid ibdan t&#806;qehhir&#803;en tajma&#603;t n wid yet&#806;t&#806;amnen s Lmasih&#803; yellan di temdint n Lquds. Wid akk yumnen s Lmasih&#803; rewlen &#611;er tudrin n tmurt n Yahuda armi t&#806;-t&#806;amurt n Samarya ; anagar r&#803;r&#803;usul i d-yeqqimen di temdint n Lquds. </p> 
<p><A NAME="an_8:2">8:2</A>&nbsp;Kra yergazen id&#803;u&#603;en Sidi R&#803;ebbi, wwin-d Stifan med&#803;len-t, h&#803;eznen at&#803;as, t&#806;run fell-as. </p> 
<p><A NAME="an_8:3">8:3</A>&nbsp;Ma d Ca&#603;ul ixeddem akk lmejhud-is iwakken ad ihudd tajma&#603;t n wid yumnen s Sidna &#400;isa ; issufu&#611; ed seg ixxamen-nsen, irgazen t&#806;-t&#806;ilawin yumnen s Lmasih&#803;, issekcam iten &#611;er lh&#803;ebs.  </p> 
<p><A NAME="an_8:4">8:4</A>&nbsp;Ihi wid akk i grewlen, mfar&#803;aqen, t&#806;r&#803;uh&#803;un seg wemkan &#611;er wayed&#803;, t&#806;beccir&#803;en lexbar&#803; n lxir&#803; n wawal n Sidi R&#803;ebbi. </p> 
<p><A NAME="an_8:5">8:5</A>&nbsp;Filbas is&#803;ubb &#611;er temdint n Samarya, ibeccer&#803; dinna lexbar&#803; n lxir&#803; ye&#603;nan Lmasih&#803;.  </p> 
<p><A NAME="an_8:6">8:6</A>&nbsp;L&#611;aci mer&#803;r&#803;a rran ddehn-nsen &#611;er Filbas, mi slan i wayen i d-yeqqar&#803; yerna walan lber&#803;hanat i gxeddem ; </p> 
<p><A NAME="an_8:7">8:7</A>&nbsp;axat&#803;er leg&#780;nun t&#806;eff&#611;en s le&#603;yad&#803; seg wat&#803;as n yemdanen it&#806;t&#806;umelken, at&#803;as da&#611;en n iqud&#803;ar&#803;en akk-d wid ikerfen i geh&#803;lan.  </p> 
<p><A NAME="an_8:8">8:8</A>&nbsp;D&#611;a imezda&#611; n temdint-nni mer&#803;r&#803;a fer&#803;h&#803;en mac&#780;c&#780;i d kra. </p> 
<p><A NAME="an_8:9">8:9</A>&nbsp;Yu&#611; lh&#803;al di temdint-nni yella yiwen wergaz isem-is Sem&#603;un, issewham imezda&#611; n tmurt n Samarya s ssh&#803;ur i gxeddem ; ih&#803;et&#806;t&#806;eb iman-is d win yes&#603;an tazmert.  </p> 
<p><A NAME="an_8:10">8:10</A>&nbsp;Imdanen akk am umez&#803;yan am umeqqran, t&#806;t&#806;aran ddehn-nsen &#611;ur&#803;-es qqar&#803;en : &#171; Argaz-agi t&#806;-t&#806;azmert n R&#803;ebbi s yiman-is ; t&#806;-t&#806;azmert-nni iwumi neqqar&#803; tazmert yessewhamen ! &#187;  </p> 
<p><A NAME="an_8:11">8:11</A>&nbsp;T&#806;t&#806;amnen yis axat&#803;er si zik i ten-issewham s ssh&#803;ur i gxeddem ; </p> 
<p><A NAME="an_8:12">8:12</A>&nbsp;lame&#603;na, asmi umnen s wayen i sen-ibeccer&#803; Filbas &#611;ef wayen ye&#603;nan tagelda n Sidi R&#803;ebbi d yisem n Sidna &#400;isa Lmasih&#803;, usan-d akk ad t&#806;wa&#611;ed&#803;sen deg waman am yergazen am tlawin.  </p> 
<p><A NAME="an_8:13">8:13</A>&nbsp;Sem&#603;un s yiman-is yumen ; ula d net&#806;t&#806;a yet&#806;wa&#611;d&#803;es deg waman, seg wass-nni ur yettixir&#803; ara &#611;ef Filbas ; it&#806;t&#806;awham deg-s mi get&#806;wali le&#603;g&#780;ayeb d lber&#803;hanat timeqqranin i gxeddem.  </p> 
<p><A NAME="an_8:14">8:14</A>&nbsp;Mi slan belli l&#611;aci n tmurt n Samarya qeblen awal n Sidi R&#803;ebbi, r&#803;r&#803;usul yeqqimen di temdint n Lquds cegg&#603;en-asen But&#803;rus d Yuh&#803;enna.  </p> 
<p><A NAME="an_8:15">8:15</A>&nbsp;Mi wwd&#803;en &#611;ur&#803;-sen, d&#603;an fell asen &#611;er Sidi R&#803;ebbi iwakken a sen-d-yefk R&#803;r&#803;uh&#803; iqedsen ; </p> 
<p><A NAME="an_8:16">8:16</A>&nbsp;axat&#803;er mazal ur d-iris ula &#611;ef yiwen deg-sen, t&#806;wa&#611;ed&#803;sen kan deg aman s yisem n Sidna &#400;isa.  </p> 
<p><A NAME="an_8:17">8:17</A>&nbsp;But&#803;rus akk-d Yuh&#803;enna ssersen ifassen-nsen fell-asen, d&#611;a yet&#806;t&#806;unefk asen-d R&#803;r&#803;uh&#803; iqedsen. </p> 
<p><A NAME="an_8:18">8:18</A>&nbsp;Mi gwala Sem&#603;un yet&#806;t&#806;unefk-ed R&#803;r&#803;uh&#803; iqedsen i l&#611;aci imi ssersen r&#803;r&#803;usul ifassen-nsen fell-asen, yewwi-yasen-d idrimen yenna-yasen :  </p> 
<p><A NAME="an_8:19">8:19</A>&nbsp;Ffket-iyi ula d nekk tazmert agi iwakken kra n win i &#611;ef ara sserse&#611; ifassen-iw, a t-ikcem R&#803;r&#803;uh&#803; iqedsen.  </p> 
<p><A NAME="an_8:20">8:20</A>&nbsp;Lame&#603;na But&#803;rus yenna-yas : Ad negren yedrimen-ik ad glun yis-ek imi t&#611;iled&#803; R&#803;r&#803;uh&#803; iqedsen n Sidi R&#803;ebbi yet&#806;nuzu s idrimen !  </p> 
<p><A NAME="an_8:21">8:21</A>&nbsp;Ul-ik ur yes&#803;fi ara &#611;er Sidi R&#803;ebbi ! Ur k-id-is&#803;ah&#803; umur, ur tes&#603;id&#803; lwer&#803;t di cc&#611;el-agi. </p> 
<p><A NAME="an_8:22">8:22</A>&nbsp;Endem di yir r&#803;r&#803;ay-ik, ted&#603;ud&#803; &#611;er Sidi R&#803;ebbi iwakken ma yella wamek, a k-ye&#603;fu &#611;ef yir axemmem-agi i d-yeff&#611;en seg ul-ik ! </p> 
<p><A NAME="an_8:23">8:23</A>&nbsp;Atan wala&#611; tec&#780;c&#780;ur&#803;ed&#803; d dd&#611;el, imlek-ik lbat&#803;el !  </p> 
<p><A NAME="an_8:24">8:24</A>&nbsp;Sem&#603;un yerra-yasen : D&#603;ut kunwi s yiman-nwen fell-i &#611;er Sidi R&#803;ebbi iwakken ur d-ider&#803;r&#803;u ara yid-i wayen akka i d-tennam.  </p> 
<p><A NAME="an_8:25">8:25</A>&nbsp;But&#803;rus d Yuh&#803;enna kemmlen cehden &#611;ef Sidna &#400;isa, beccr&#803;en awal n Sidi R&#803;ebbi, mbe&#603;d u&#611;alen &#611;er temdint n Lquds. Deg webrid-nsen, t&#806;beccir&#803;en lexbar&#803; n lxir&#803;  deg wat&#803;as n tudrin n tmurt n Samarya.  </p> 
<p><A NAME="an_8:26">8:26</A>&nbsp;Yiwen lmelk n Sidi R&#803;ebbi int&#803;eq-ed &#611;er Filbas yenna-yas : Kker, r&#803;uh&#803; &#611;er lg&#780;iha n usammer, &#603;eddi seg webrid-nni yexlan i get&#806;s&#803;ubbun si temdint n Lquds &#611;er tmurt n &#404;aza.  </p> 
<p><A NAME="an_8:27">8:27</A>&nbsp;Ikker, ir&#803;uh&#803;. Immuger-ed deg webrid yiwen n wergaz, d ane&#611;laf n Kendyas tagellit n tmurt n Ityubya ; d net&#806;t&#806;a i d lewkil &#611;ef lmelk-is mer&#803;r&#803;a , lame&#603;na d argaz ur nes&#603;i ddunit ; yusa-d &#611;er temdint n Lquds iwakken ad i&#603;bed Sidi R&#803;ebbi. </p> 
<p><A NAME="an_8:28">8:28</A>&nbsp;Mi gt&#806;eddu &#611;ef tker&#803;r&#803;ust-is iwakken ad yu&#611;al &#611;er wexxam-is, yufa-t-id lh&#803;al yeqqar&#803; di tektabt n nnbi Ice&#603;ya. </p> 
<p><A NAME="an_8:29">8:29</A>&nbsp;R&#803;r&#803;uh&#803; iqedsen yenna i Filbas : R&#803;uh&#803; qer&#803;r&#803;eb &#611;er tker&#803;r&#803;ust-ihina.  </p> 
<p><A NAME="an_8:30">8:30</A>&nbsp;Filbas yuzzel &#611;ur&#803;-es, yesla i une&#611;laf-nni n tmurt n Ityubya yeqqar&#803; di tektabt n nnbi Ice&#603;ya. Yenna-yas : Tfehmed&#803; ayen akka i teqqar&#803;ed&#803; ?  </p> 
<p><A NAME="an_8:31">8:31</A>&nbsp;Yerra-yas : Amek ara fehme&#611; ma ulac win ara yi-d-isfehmen ? D&#611;a yesserkeb-ed Filbas &#611;er tama-s.  </p> 
<p><A NAME="an_8:32">8:32</A>&nbsp;Atah wayen akken yella yeqqar&#803; di tektabt-nni : Am izimer m'ara t-awin a t-zlun, am tixsi iggugmen zdat win i t&#806;-it&#806;ellsen, ur d-yeldi imi-is.  </p> 
<p><A NAME="an_8:33">8:33</A>&nbsp;Yet&#806;wah&#803;qer&#803;, it&#806;wac&#780;c&#780; lh&#803;eqq-is ! Anwa ara d-yeh&#803;kun &#611;ef wayen yedr&#803;an di lg&#780;il-ines ? Anwa ara d-yeh&#803;kun &#611;ef tudert-is yet&#806;wakksen si ddunit ?  </p> 
<p><A NAME="an_8:34">8:34</A>&nbsp;Ane&#611;laf-nni yenna-yas i Filbas : Di le&#603;naya-k ssefhem-iyi-d &#611;ef wanwa i d-it&#806;meslay nnbi-yagi, &#611;ef yiman-is ne&#611; &#611;ef wayed&#803; ?  </p> 
<p><A NAME="an_8:35">8:35</A>&nbsp;D&#611;a Filbas s wawal-agi i gebda a s-it&#806;beccir&#803; lexbar&#803; n lxir&#803; ye&#603;nan Sidna &#400;isa. </p> 
<p><A NAME="an_8:36">8:36</A>&nbsp;Mi teddun deg webrid-nsen, wwd&#803;en &#611;er yiwen wemkan i deg llan waman. Ane&#611;laf-nni yenna-yas : Atnan waman ! D acu ara yi-d ih&#803;ebsen iwakken ad t&#806;wa&#611;eds&#803;e&#611; ?  </p> 
<p><A NAME="an_8:37">8:37</A>&nbsp;Filbas yenna-yas : Ma tumned&#803; seg ul-ik, tzemred&#803; at&#806;-tet&#806;wa&#611;ed&#803;sed&#803;. Ane&#611;laf-nni yerra-yas : Umne&#611; belli Sidna &#400;isa Lmasih&#803; d Mmi-s n R&#803;ebbi.  </p> 
<p><A NAME="an_8:38">8:38</A>&nbsp;Imiren yumer&#803; ad h&#803;ebsen taker&#803;r&#803;ust-is. Filbas d une&#611;laf-nni rsen-d, kecmen i sin &#611;er waman, d&#611;a Filbas isse&#611;d&#803;es-it. </p> 
<p><A NAME="an_8:39">8:39</A>&nbsp;Mi d-ff&#611;en seg waman, R&#803;r&#803;uh&#803; n Sidi R&#803;ebbi yerfed Filbas, yexfa ger wallen une&#611;laf-nni. Ane&#611;laf-nni ikemmel abrid-is s lfer&#803;h&#803; ;  </p> 
<p><A NAME="an_8:40">8:40</A>&nbsp;ma d Filbas yufa-d iman-is di temdint n Acdud ; syenna ikemmel abrid-is, it&#806;eddu it&#806;beccir&#803; awal n tudert di tudrin mer&#803;r&#803;a i &#611;ef i&#603;edda, armi i gewwed&#803; &#611;er temdint n Qis&#803;arya.  </p> 
<p><A NAME="an_9:1">9:1</A>&nbsp;Ca&#603;ul mazal it&#806;qehhir&#803; inelmaden n Sidna &#400;isa, it&#806;galla deg-sen a ten-ine&#611;. Ir&#803;uh&#803; &#611;er lmuqeddem ameqqran, </p> 
<p><A NAME="an_9:2">9:2</A>&nbsp;issuter-as a s-d-ixdem lka&#611;ed&#803; ara yawi &#611;er leg&#780;wame&#603; mer&#803;r&#803;a n temdint n Dimecq, iwakken ma yufa deg-sen wid ittaba&#603;en abrid n &#400;isa Lmasih&#803;, ama d argaz ama t&#806;-t&#806;amet&#803;t&#803;ut, a ten-id-yawi t&#806;warzen &#611;er temdint n Lquds. </p> 
<p><A NAME="an_9:3">9:3</A>&nbsp;Yella iteddu deg webrid, qr&#803;ib ad yawed&#803; &#611;er temdint n Dimecq. Taswi&#603;t kan, tekka-d yiwet n tafat seg igenni tfeg&#780;g&#780;eg&#780;-ed fell-as, tezzi yas-d. </p> 
<p><A NAME="an_9:4">9:4</A>&nbsp;Ye&#611;li &#611;er lqa&#603;a, yesla i yiwen n s&#803;s&#803;ut i s-d-yeqqar&#803;en : Ca&#603;ul ! A Ca&#603;ul ! Acu&#611;er&#803; i yi tet&#806;qehhir&#803;ed&#803; ?  </p> 
<p><A NAME="an_9:5">9:5</A>&nbsp;Yenna-yas : Anwa-k a Sidi ? Ss&#803;ut-nni yerra-yas-d : D nekk i d &#400;isa, win akken i tet&#806;qehhir&#803;ed&#803; ! </p> 
<p><A NAME="an_9:6">9:6</A>&nbsp;Kker fell-ak ! R&#803;uh&#803; &#611;er temdint n Dimecq, dinna ara k-d-inin acu ara txedmed&#803;.  </p> 
<p><A NAME="an_9:7">9:7</A>&nbsp;Irgazen i geddan yid-es bedden, dehcen, ggugmen ; slan i ta&#611;ect-nni lame&#603;na ur walan ula d yiwen. </p> 
<p><A NAME="an_9:8">9:8</A>&nbsp;Ca&#603;ul ikker-ed si lqa&#603;a, &#611;as akken ldint wallen-is, ur yet&#806;wali ara. St&#803;fen-as afus, wwin-t &#611;er temdint n Dimecq. </p> 
<p><A NAME="an_9:9">9:9</A>&nbsp;Yeqqim tlata wussan ur iwala, ur ic&#780;c&#780;i, ur yeswi. Ca&#603;ul yumen s &#400;isa Lmasih&#803; </p> 
<p><A NAME="an_9:10">9:10</A>&nbsp;Di temdint n Dimecq, yella yiwen unelmad isem-is Ananyas ; Sidi R&#803;ebbi yessawel-as-d deg uweh&#803;h&#803;i, Ananyas yerra-yas : Aql-iyi a Sidi.  </p> 
<p><A NAME="an_9:11">9:11</A>&nbsp;Sidi R&#803;ebbi yenna-yas : Kker tr&#803;uh&#803;ed&#803; &#611;er webrid it&#806;usemman &#171; Abrid ayeffus &#187;, &#611;er wexxam n Yuda ; dinna steqsi &#611;ef yiwen wergaz isem-is Ca&#603;ul n temdint n Sars. Atan ide&#603;&#603;u &#611;er Sidi R&#803;ebbi, </p> 
<p><A NAME="an_9:12">9:12</A>&nbsp;yet&#806;wali deg uweh&#803;h&#803;i ikcem &#611;ur&#803;-es yiwen wergaz isem-is Ananyas, yessers ifassen-is fell-as iwakken a t-id-yu&#611;al yez&#803;ri.  </p> 
<p><A NAME="an_9:13">9:13</A>&nbsp;Ananyas yerra-yas : A Sidi, ach&#803;al n yemdanen i d yeh&#803;kan fell-as it&#806;qehhir&#803; inelmaden-ik imqedsen  di temdint n Lquds !  </p> 
<p><A NAME="an_9:14">9:14</A>&nbsp;Yusa-d &#611;er dagi da&#611;en s t&#806;t&#806;esrih&#803; n lmuqedmin imeqqranen iwakken ad yerr &#611;er lh&#803;ebs wid akk ineddhen s yisem-ik.  </p> 
<p><A NAME="an_9:15">9:15</A>&nbsp;Lame&#603;na Sidna &#400;isa yenna-yas : R&#803;uh&#803;, axat&#803;er argaz-agi d nekk i t-yextar&#803;en iwakken ad ibeccer&#803; isem-iw i wat Isr&#803;ail, i leg&#780;nas nnid&#803;en akk-d igelliden-nsen. </p> 
<p><A NAME="an_9:16">9:16</A>&nbsp;Yerna a s ssekne&#611; ach&#803;al ara ye&#603;teb &#611;ef ddemma n yisem-iw.  </p> 
<p><A NAME="an_9:17">9:17</A>&nbsp;Ananyas ir&#803;uh&#803; ; mi gewwed&#803; &#611;er wexxam-nni, yessers ifassen-is &#611;ef Ca&#603;ul yenna-yas : A Ca&#603;ul a gma, d Sidna &#400;isa-nni i k-d-id&#803;ehr&#803;en deg-webrid ansi i d-tusid&#803;, i yi-d-icegg&#603;en iwakken a k-id-yu&#611;al yez&#803;ri yerna at&#806;-t&#806;ec&#780;c&#780;ar&#803;ed&#803; d R&#803;r&#803;uh&#803; iqedsen.  </p> 
<p><A NAME="an_9:18">9:18</A>&nbsp;Imiren kan &#611;lin-d seg wallen-is am akken d iqecr&#803;an, d&#611;a yu&#611;al-it-id yez&#803;ri ; yekker, yet&#806;wa&#611;d&#803;es. </p> 
<p><A NAME="an_9:19">9:19</A>&nbsp;Mi gec&#780;c&#780;a, yu&#611;al-it-id lg&#780;ehd ; is&#603;edda kra wussan &#611;er inelmaden i gellan di temdint n Dimecq.  </p> 
<p><A NAME="an_9:20">9:20</A>&nbsp;Ur i&#603;et&#803;t&#803;el ara, yebda yet&#806;beccir&#803; di leg&#780;wame&#603; n wat Isr&#803;ail belli Sidna &#400;isa d Mmi-s n R&#803;ebbi. </p> 
<p><A NAME="an_9:21">9:21</A>&nbsp;Wid akk i s isellen, wehmen qqar&#803;en : E&#603;ni mac&#780;c&#780;i d win akken i get&#806;qehhir&#803;en di temdint n Lquds wid ineddhen s yisem-agi n &#400;isa ? E&#603;ni ur d-yusi ara &#611;er dagi iwakken a ten-yawi t&#806;warzen &#611;er lmuqedmin imeqqranen ?  </p> 
<p><A NAME="an_9:22">9:22</A>&nbsp;Lame&#603;na Ca&#603;ul simmal yet&#806;nerni di liman ; isse&#603;weq at Isr&#803;ail ized&#611;en di temdint n Dimecq mi sen-d-it&#806;beggin belli d &#400;isa i d Lmasih&#803;. </p> 
<p><A NAME="an_9:23">9:23</A>&nbsp;Mi &#400;eddan kra wussan, at Isr&#803;ail mcawar&#803;en akken a t-n&#611;en ; </p> 
<p><A NAME="an_9:24">9:24</A>&nbsp;lame&#603;na Ca&#603;ul yesla s txazabit i b&#611;an a s xedmen, am yid&#803; am ass t&#806;&#603;assan ula t&#806;-t&#806;iwura n temdint iwakken a t-n&#611;en. </p> 
<p><A NAME="an_9:25">9:25</A>&nbsp;Yiwen yid&#803;, inelmaden gren-t zdaxel n uqecwal, s&#803;ubben-t-id si s&#803;s&#803;ur&#803; i d-izzin i temdint.  </p> 
<p><A NAME="an_9:26">9:26</A>&nbsp;Mi i d-yusa &#611;er temdint n Lquds, Ca&#603;ul inuda &#611;ef yinelmaden, lame&#603;na kukran-t akk axat&#803;er ur uminen ara belli yu&#611;al d anelmad n Sidna &#400;isa.  </p> 
<p><A NAME="an_9:27">9:27</A>&nbsp;D&#611;a Barnabas yewwi-t &#611;er r&#803;r&#803;usul, yeh&#803;ka-yasen amek i s-d-iban Sidna &#400;isa deg webrid, amek i s-d-ihd&#803;er&#803; d wamek i gbeccer&#803; s yisem n Sidna &#400;isa &#603;inani mbla akukru di temdint n Dimecq.  </p> 
<p><A NAME="an_9:28">9:28</A>&nbsp;Seg imiren yet&#806;r&#803;uh&#803;u yet&#806;t&#806;u&#611;al yid-sen di temdint n Lquds, yet&#806;beccir&#803; &#603;inani s yisem n Sidna &#400;isa. </p> 
<p><A NAME="an_9:29">9:29</A>&nbsp;Ihedder&#803; da&#611;en net&#806;t&#806;a d wat Isr&#803;ail i d-yusan si tmura i get&#806;meslayen tayunanit, yet&#806;t&#806;emjadal yid-sen, me&#603;na ula d nutni t&#806;qelliben a t-n&#611;en. </p> 
<p><A NAME="an_9:30">9:30</A>&nbsp;Mi slan watmaten s wannect-agi, srewlen-t &#611;er temdint n Qis&#803;arya iwakken ad ir&#803;uh&#803; syenna &#611;er temdint n Sars.  </p> 
<p><A NAME="an_9:31">9:31</A>&nbsp;Tajma&#603;t n watmaten yellan di tmura n Yahuda d Jlili akk-d Samarya tethenna, tet&#806;t&#806;im&#611;ur&#803; di liman, tet&#806;t&#806;eddu s tugdi n Sidi R&#803;ebbi, tet&#806;nerni s lem&#603;awna n R&#803;r&#803;uh&#803; iqedsen. </p> 
<p><A NAME="an_9:32">9:32</A>&nbsp;But&#803;rus i d-inudan tijma&#603;in mer&#803;r&#803;a, ir&#803;uh&#803; da&#611;en &#611;er watmaten ized&#611;en di temdint n Lud. </p> 
<p><A NAME="an_9:33">9:33</A>&nbsp;Yufa dinna yiwen wergaz isem-is Inyas ; argaz-agi tmanya iseggasen net&#806;t&#806;a deg usu axat&#803;er ikref.  </p> 
<p><A NAME="an_9:34">9:34</A>&nbsp;Yent&#803;eq &#611;ur&#803;-es But&#803;rus yenna-yas : Ay Inyas ! &#400;isa Lmasih&#803; yesseh&#803;la- k ! Kker fell-ak tekksed&#803; usu-inek ! Imiren kan yekker. </p> 
<p><A NAME="an_9:35">9:35</A>&nbsp;Mi t-walan yeh&#803;la, imezda&#611; akk n temdint n Lud d wid n uza&#611;ar&#803; n tmurt n Sarun beddlen tikli, qeblen abrid n Sidna &#400;isa.  </p> 
<p><A NAME="an_9:36">9:36</A>&nbsp;Di temdint n Jafa, tella yiwet n tmet&#803;t&#803;ut isem-is Tabita ; tet&#806;seddiq, tet&#806;&#603;awan igellilen.  </p> 
<p><A NAME="an_9:37">9:37</A>&nbsp;Di lweqt-nni, ye&#611;li-d fell-as lehlak d&#611;a temmut. Ssarden-t&#806;, ssersen-t&#806; di t&#611;ur&#803;fet&#806;.  </p> 
<p><A NAME="an_9:38">9:38</A>&nbsp;Mi slan inelmaden belli But&#803;rus di temdint n Jafa i gella, yerna t&#806;-t&#806;amdint ur neb&#603;id ara &#611;ef temdint n Lud, cegg&#603;en &#611;ur&#803;-es sin yergazen iwakken a t-h&#803;ellelen a d-yas &#611;ur&#803;-sen s lem&#611;awla.  </p> 
<p><A NAME="an_9:39">9:39</A>&nbsp;But&#803;rus ikker yedda yid-sen imiren kan. Mi gewwed&#803;, ssulin-t &#611;er t&#611;ur&#803;fet&#806;-nni. Tug&#780;g&#780;al akk t&#806;runt, zzint-as-d i But&#803;rus, sseknent-as-d tiqendyar&#803; d iber&#803;nyas i tzet&#803;t&#803; Durka uqbel at&#806;-t&#806;emmet.  </p> 
<p><A NAME="an_9:40">9:40</A>&nbsp;But&#803;rus issufe&#611; &#611;er ber&#803;r&#803;a wid akk yellan dinna, yeqqim &#611;ef tgecrar, yed&#603;a &#611;er Sidi R&#803;ebbi ; izzi &#611;er lmegget-nni yenna-yas : Tabita, ekker ! D&#611;a teldi-d allen-is, twala-d But&#803;rus, imiren teqqim-ed.  </p> 
<p><A NAME="an_9:41">9:41</A>&nbsp;But&#803;rus yefka-yas afus-is iskker-it&#806;-id, d&#611;a issawel i inelmaden nni akk-d tug&#780;g&#780;al, ufan-t&#806;-id tedder.  </p> 
<p><A NAME="an_9:42">9:42</A>&nbsp;Imezda&#611; mer&#803;r&#803;a n temdint n Jafa slan s wayen yedr&#803;an, daymi at&#803;as i gumnen s Sidna &#400;isa. </p> 
<p><A NAME="an_9:43">9:43</A>&nbsp;But&#803;rus yeqqim kra n wussan di temdint n Jafa, &#611;er yiwen wergaz isem-is Sem&#603;un, d axeddam deg u&#611;erruz ( aglim ).  </p> 
<p><A NAME="an_10:1">10:1</A>&nbsp;Di temdint n Qis&#803;arya, yella yiwen wergaz iwumi qqar&#803;en Kurnilyus, d lqebt&#803;an n yiwet n terba&#603;t isem-is &#171; tarba&#603;t n Selyan &#187;. </p> 
<p><A NAME="an_10:2">10:2</A>&nbsp;Am net&#806;t&#806;a am wexxam-is d&#803;u&#603;en Sidi R&#803;ebbi ; it&#806;seddiq i igellilen, yerna am id&#803; am ass yezga ide&#603;&#603;u &#611;er Sidi R&#803;ebbi.  </p> 
<p><A NAME="an_10:3">10:3</A>&nbsp;Yiwen wass, leg&#780;wahi n tlata n tmeddit, iweh&#803;h&#803;a-yas-ed Sidi R&#803;ebbi, iwala yiwen lmelk ikcem-ed &#611;ur&#803;-es yenna-yas-d : A Kurnilyus !  </p> 
<p><A NAME="an_10:4">10:4</A>&nbsp;Kurnilyus yerfed allen-is &#611;ur&#803;-es, tekcem-it tugdi, it&#806;ergigi, yerra-yas : D acu, a Sidi ? Lmelk yenna-yas-d : Sidi R&#803;ebbi yeqbel taz&#803;allit-ik akk-d lew&#603;adi i tet&#806;t&#806;aked&#803; i ime&#611;ban ; </p> 
<p><A NAME="an_10:5">10:5</A>&nbsp;Tura cegge&#603; irgazen &#611;er temdint n Jafa, &#611;er Sem&#603;un, win iwumi qqar&#803;en Butr&#803;us, iwakken a d-yas. </p> 
<p><A NAME="an_10:6">10:6</A>&nbsp;A t-tafed&#803; &#611;er yiwen wergaz i gxeddmen deg u&#611;erruz, ula d net&#806;t&#806;a isem-is Sem&#603;un ; axxam-is yezga-d &#611;ef rrif n lebh&#803;er&#803;. </p> 
<p><A NAME="an_10:7">10:7</A>&nbsp;Mi gr&#803;uh&#803; lmelk-nni i s-d-ihedr&#803;en, Kurnilyus yessawel i sin seg iqeddacen-is akk-d yiwen u&#603;eskr&#803;i n terb&#603;at-is i gellan d argaz id&#803;u&#603;en Sidi R&#803;ebbi. </p> 
<p><A NAME="an_10:8">10:8</A>&nbsp;ih&#803;ka-yasen-d ayen akk yedr&#803;an; d&#611;a icegge&#603;-iten &#611;er temdint n Jafa.  </p> 
<p><A NAME="an_10:9">10:9</A>&nbsp;Azekka-nni, mi qr&#803;ib ad awd&#803;en wid i gcegge&#603; Kurnilyus &#611;er temdint n Jafa, But&#803;rus yu&#611;-it lh&#803;al yuli &#611;ef ssd&#803;eh&#803; iwakken ad id&#603;u &#611;er Sidi R&#803;ebbi, at&#806;-t&#806;ili d leg&#780;wahi n tnac n wass, </p> 
<p><A NAME="an_10:10">10:10</A>&nbsp;yet&#803;t&#803;ef-it laz&#803; yeb&#611;a ad yec&#780;c&#780;. Llan t&#806;heggin-as-ed lqut, taswi&#603;t kan iweh&#803;h&#803;a-yas-ed Sidi R&#803;ebbi ; </p> 
<p><A NAME="an_10:11">10:11</A>&nbsp;iwala igenni yeldi, yiwet lh&#803;ag&#780;a icuban &#611;er tz&#803;er&#803;bit tameqqrant icudden si r&#803;eb&#603;a t&#611;emmar&#803;, tet&#806;s&#803;ubbu-d &#611;er lqa&#603;a. </p> 
<p><A NAME="an_10:12">10:12</A>&nbsp;Llan deg-s lewh&#803;uc at r&#803;eb&#603;a idar&#803;r&#803;en n mkul s&#803;s&#803;ifa, wid iteddun &#611;ef wu&#603;ebbud&#803;, akk-d yefr&#803;ax n igenni s mkul s&#803;s&#803;ifa. </p> 
<p><A NAME="an_10:13">10:13</A>&nbsp;Yesla i yiwen n s&#803;s&#803;ut yenna yas-d : A But&#803;rus, ekker ! Ezlu tec&#780;c&#780;ed&#803; !  </p> 
<p><A NAME="an_10:14">10:14</A>&nbsp;Lame&#603;na Butr&#803;us yenna-yas : Ala a Sidi, di le&#603;mer&#803;-iw ur c&#780;c&#780;i&#611; ayen ih&#803;er&#803;men ne&#611; ayen ur nes&#803;fi.  </p> 
<p><A NAME="an_10:15">10:15</A>&nbsp;Ss&#803;ut-nni int&#803;eq-ed tikkelt tis snat yenna-yas-d : Ayen ih&#803;seb Sidi R&#803;ebbi d leh&#803;lal, ur k-id-is&#803;ah&#803; ara a t-th&#803;esbed&#803; d leh&#803;r&#803;am !  </p> 
<p><A NAME="an_10:16">10:16</A>&nbsp;Ayagi, iweh&#803;h&#803;a-yas-t-id Sidi R&#803;ebbi tlata n tikkal ; imiren kan, lh&#803;ag&#780;a-nni tet&#806;warfed &#611;er igenni.  </p> 
<p><A NAME="an_10:17">10:17</A>&nbsp;Akken mazal But&#803;rus yet&#806;xemmim &#611;ef lme&#603;na n uweh&#803;h&#803;i-nni, wwd&#803;en-d yergazen-nni i d-icegge&#603; Kurnilyus steqsayen &#611;ef wexxam n Sem&#603;un. </p> 
<p><A NAME="an_10:18">10:18</A>&nbsp;Mi d-wwd&#803;en &#611;er tewwurt, ssawlen, steqsan ma deg wexxam-nni i get&#806;t&#806;ili Sem&#603;un iwumi qqar&#803;en Butr&#803;us.  </p> 
<p><A NAME="an_10:19">10:19</A>&nbsp;Mazal But&#803;rus it&#806;xemmim &#611;ef wuweh&#803;h&#803;i-nni, mi s-d-yenna R&#803;r&#803;uh&#803; iqedsen : Atnaya tlata yergazen t&#806;nadin fell-ak. </p> 
<p><A NAME="an_10:20">10:20</A>&nbsp;Ur t&#806;kukru ara, kker, ddu yid-sen axat&#803;er d nekk i ten-id icegg&#603;en.  </p> 
<p><A NAME="an_10:21">10:21</A>&nbsp;Butr&#803;us is&#803;ubb-ed &#611;ur&#803;-sen, yenna yasen : Aql-i ! D nekk i d But&#803;rus ! D acu akka i kkun-id-yewwin &#611;ur&#803;-i ?  </p> 
<p><A NAME="an_10:22">10:22</A>&nbsp;Nutni rran-as : D lqebt&#803;an-nne&#611; Kurnilyus, i &#611;-d icegg&#603;en &#611;ur&#803;-ek ! D argaz t&#806;cekkir&#803;en akk wat Isr&#803;ail yerna h&#803;emmlen-t axat&#803;er d amdan ah&#803;eqqi id&#803;u&#603;en Sidi R&#803;ebbi. Ibedd-ed &#611;ur&#803;-es lmelk n Sidi R&#803;ebbi yenna-yas-d a d-icegge&#603; &#611;ur&#803;-ek, a d-tased&#803; &#611;er wexxam-is iwakken ad isel i wayen i tes&#603;id&#803; a s-t-id-tinid&#803;.  </p> 
<p><A NAME="an_10:23">10:23</A>&nbsp;But&#803;rus issekcem-iten ad nsen &#611;ur&#803;-es. Azekka-nni ikker yedda yid-sen net&#806;t&#806;a d kra n watmaten n Jafa.  </p> 
<p><A NAME="an_10:24">10:24</A>&nbsp;Sellazekka-nni, wwd&#803;en &#611;er temdint n Qis&#803;arya. Kurnilyus yet&#806;r&#803;ag&#780;u ten deg wexxam-is net&#806;t&#806;a d leh&#803;bab-is akk-d imawlan-is i d-ye&#603;r&#803;ed&#803;.  </p> 
<p><A NAME="an_10:25">10:25</A>&nbsp;Akken iteddu Butr&#803;us ad yekcem, immuger-it-id Kurnilyus &#611;er tewwurt n wefrag, ye&#611;li &#611;er idar&#803;r&#803;en-is, yekna zdat-es iwakken ad ist&#803;erh&#803;eb yis s leqder&#803; ameqqran. </p> 
<p><A NAME="an_10:26">10:26</A>&nbsp;Me&#603;na Butr&#803;us issekker-it-id yenna-yas : Kker fell-ak ! D amdan am kec&#780;c&#780; i lli&#611;.  </p> 
<p><A NAME="an_10:27">10:27</A>&nbsp;Leh&#803;h&#803;un, t&#806;meslayen armi kecmen &#611;er wexxam, yufa dinna at&#803;as n yemdanen i gennejma&#603;en. </p> 
<p><A NAME="an_10:28">10:28</A>&nbsp;But&#803;rus yenna-yasen : Yak tez&#803;ram d leh&#803;r&#803;am i wemdan n wat Isr&#803;ail ad ixaled&#803; aber&#803;r&#803;ani ne&#611; ad ikcem &#611;er wexxam-is. Lame&#603;na Sidi R&#803;ebbi yessefhem-iyi-d belli ur ilaq ara a d-nini &#611;ef waleb&#603;ad&#803; belli ur zeddig ara ne&#611; ur is&#803;fi ara ; </p> 
<p><A NAME="an_10:29">10:29</A>&nbsp;daymi i qeble&#611; a d-ase&#611; mi yi-d-tessawlem. Init-iyi-d tura sebba &#611;ef wacu i d-tcegg&#603;em &#611;ur&#803;-i.  </p> 
<p><A NAME="an_10:30">10:30</A>&nbsp;Kurnilyus yerra-yas : R&#803;eb&#603;a wussan aya, leg&#780;wahi n tlata n tmeddit, lli&#611; de&#603;&#603;u&#611; &#611;er Sidi R&#803;ebbi deg wexxam-iw ; ataya ibedd-ed zdat-i yiwen wergaz s llebsa yet&#806;feg&#780;g&#780;ig&#780;en,  </p> 
<p><A NAME="an_10:31">10:31</A>&nbsp;yenna-yi-d : &#171; A Kurnilyus ! Sidi R&#803;ebbi yeqbel taz&#803;allit-ik akk-d lew&#603;adi i tet&#806;t&#806;aked&#803; i igellilen. </p> 
<p><A NAME="an_10:32">10:32</A>&nbsp;Cegge&#603; &#611;er temdint n Jafa &#611;erSem&#603;un it&#806;usemman Butr&#803;us iwakken a d-yas ; a t-tafed&#803; &#611;er yiwen i gxeddmen igelman, ula d net&#806;t&#806;a isem-is Sem&#603;un ; axxam-is yezga-d &#611;ef rrif n lebh&#803;er&#803;.  </p> 
<p><A NAME="an_10:33">10:33</A>&nbsp;Imiren cegg&#603;e&#611;-en &#611;ur&#803;-ek ; tanemmirt-ik imi d-tusid&#803;. Tura ihi aql-a&#611; akk dagi zdat Sidi R&#803;ebbi iwakken a nsel s &#611;ur&#803;-ek, ayen akk i k-d-yumer&#803; Sidi R&#803;ebbi a &#611;-t-id-tinid&#803;.  </p> 
<p><A NAME="an_10:34">10:34</A>&nbsp;Butr&#803;us yebda ameslay yenna : Armi t&#806;-t&#806;ura i fehme&#611; belli t&#806;-t&#806;idet&#806;, Sidi R&#803;ebbi ur ixeddem ara lxilaf ger yemdanen.  </p> 
<p><A NAME="an_10:35">10:35</A>&nbsp; Lame&#603;na di mkul lg&#780;ens, yal amdan i t-yet&#806;d&#803;u&#603;un, ixeddmen ayen yellan d lh&#803;eqq, i&#603;g&#780;eb-as i R&#803;ebbi i gellan d Illu n yemdanen mer&#803;r&#803;a ; teslam belli icegge&#603;-ed awal-is i wat Isr&#803;ail, ibeccer&#803;-asen-d lehna s &#400;isa Lmasih&#803;. </p> 
<p><A NAME="an_10:37">10:37</A>&nbsp;Ahat teslam s wayen yedr&#803;an di tmurt n Yahuda mer&#803;r&#803;a ; yebda-d si tmurt n Jlili seg wasmi it&#806;beccir&#803; Yeh&#803;ya a&#611;et&#803;t&#803;as, a&#611;d&#803;as n waman.  </p> 
<p><A NAME="an_10:38">10:38</A>&nbsp;Teslam s &#400;isa Anas&#803;ari amek i t-ic&#780;c&#780;ur&#803; Sidi R&#803;ebbi s tezmert akk-d R&#803;r&#803;uh&#803; iqedsen, amek i gteddu seg umkan &#611;er wayed&#803;, ixeddem lxir&#803;, amek isseh&#803;lay wid akk i gemlek Ccit&#803;an, axat&#803;er Sidi R&#803;ebbi it&#806;t&#806;ili yid-es.  </p> 
<p><A NAME="an_10:39">10:39</A>&nbsp;Aql-a&#611; d inigan n wayen akk i gexdem di tmurt n wat Isr&#803;ail t&#806;-t&#806;emdint n Lquds anda i t-n&#611;an mi t-semmr&#803;en &#611;ef wumidag,  </p> 
<p><A NAME="an_10:40">10:40</A>&nbsp;me&#603;na ass wis tlata Sidi R&#803;ebbi isseh&#803;ya-t-id si ger lmegtin ; yefka-yas tazmert s wayes i d-isbeggen iman-is, </p> 
<p><A NAME="an_10:41">10:41</A>&nbsp;mac&#780;c&#780;i i yemdanen mer&#803;r&#803;a me&#603;na i nukkni kan i gextar&#803; Sidi R&#803;ebbi a nili d inagan-is ; nukkni yec&#780;c&#780;an, yeswan yid-es mi d-ih&#803;ya si ger lmegtin. </p> 
<p><A NAME="an_10:42">10:42</A>&nbsp;Sidna &#400;isa iwes&#803;s&#803;a-ya&#611; a nbeccer&#803; i yemdanen mer&#803;r&#803;a, belli d net&#806;t&#806;a i gextar&#803; Sidi R&#803;ebbi iwakken ad ih&#803;aseb wid yeddren akk-d wid yemmuten. </p> 
<p><A NAME="an_10:43">10:43</A>&nbsp;Lenbiya  akk cehden-d fell-as belli kra n win ara yamnen yis, a s-t&#806;wa&#603;effun ddnubat-is s yisem-is.  </p> 
<p><A NAME="an_10:44">10:44</A>&nbsp;Ur&#603;ad ifuk But&#803;rus ameslay mi d-yers R&#803;r&#803;uh&#803; iqedsen &#611;ef wid akk yellan dinna, i gesmeh&#803;sisen i wawal n Sidi R&#803;ebbi.  </p> 
<p><A NAME="an_10:45">10:45</A>&nbsp;Wid i geddan d Butr&#803;us, yellan d at Isr&#803;ail yumnen s Lmasih&#803;, dehcen, wehmen imi d-yet&#806;t&#806;unefk R&#803;r&#803;uh&#803; iqedsen ula i wid ur nelli ara n wat Isr&#803;ail.  </p> 
<p><A NAME="an_10:46">10:46</A>&nbsp;Axat&#803;er sellen-asen heddr&#803;en yerna t&#806;h&#803;emmiden Sidi R&#803;ebbi s tutlayin ur net&#806;wassen ara. D&#611;a Butr&#803;us yenna :  </p> 
<p><A NAME="an_10:47">10:47</A>&nbsp;E&#603;ni nezmer a nh&#803;er&#803;r&#803;em seg we&#611;d&#803;as deg waman wid iwumi i d-yet&#806;t&#806;unefk R&#803;r&#803;uh&#803; iqedsen am nukkni ?  </p> 
<p><A NAME="an_10:48">10:48</A>&nbsp;D&#611;a Yefka lamer&#803; ad t&#806;wa&#611;ed&#803;sen s yisem n Sidna &#400;isa Lmasih&#803; ; imiren h&#803;ellelen-t ad yeqqim yid-sen kra n wussan.  </p> 
<p><A NAME="an_11:1">11:1</A>&nbsp;R&#803;r&#803;usul d watmaten yellan di tmurt n Yahuda slan belli ula d leg&#780;nas  ur nelli ara n wat Isr&#803;ail qeblen awal n R&#803;ebbi.  </p> 
<p><A NAME="an_11:2">11:2</A>&nbsp;Mi gu&#611;al Butr&#803;us &#611;er temdint n Lquds, at Isr&#803;ail yumnen s &#400;isa Lmasih&#803; ur ten-i&#603;g&#780;ib ara lh&#803;al ; lummen fell-as, nnan-as :  </p> 
<p><A NAME="an_11:3">11:3</A>&nbsp;Amek armi tkecmed&#803; &#611;er wexxam n wid ur ned&#803;hir&#803; ara yerna tec&#780;c&#780;id&#803; yid-sen ?  </p> 
<p><A NAME="an_11:4">11:4</A>&nbsp;D&#611;a Butr&#803;us yebda a sen-d-ih&#803;ekku ayen akk yedr&#803;an, yenna-yasen :   </p> 
<p><A NAME="an_11:5">11:5</A>&nbsp;Mi lli&#611; di temdint n Jafa, lli&#611; de&#603;&#603;u&#611; &#611;er Sidi R&#803;ebbi ; taswi&#603;t kan, ir&#803;uh&#803; le&#603;qel-iw, iweh&#803;h&#803;a-yi-d Sidi R&#803;ebbi , wala&#611; taz&#803;er&#803;bit tameqqrant tcudd si r&#803;eb&#603;a n t&#611;emmar&#803;, tet&#806;s&#803;ubbu-d seg igenni, tewwed&#803;-ed armi d &#611;ur&#803;-i.  </p> 
<p><A NAME="an_11:6">11:6</A>&nbsp;Res&#803;s&#803;a&#611; allen-iw fell-as, wala&#611; deg-s mkul s&#803;s&#803;ifa n lewh&#803;uc at r&#803;eb&#603;a idar&#803;r&#803;en d wid iteddun &#611;ef wu&#603;ebbud&#803; akk-d yefr&#803;ax n igenni n mkul s&#803;s&#803;enf.  </p> 
<p><A NAME="an_11:7">11:7</A>&nbsp;D&#611;a sli&#611; i yiwen n s&#803;s&#803;ut i yi-d iqqar&#803;en : a But&#803;rus ! Ekker, ezlu tec&#780;c&#780;ed&#803; ! </p> 
<p><A NAME="an_11:8">11:8</A>&nbsp;Lame&#603;na nni&#611;-as : ala a Sidi ! Le&#603;mer&#803; yekcim &#611;er yimi-w wayen ih&#803;er&#803;men ne&#611; wayen ur nes&#803;fi.  </p> 
<p><A NAME="an_11:9">11:9</A>&nbsp;Tikkelt tis snat, s&#803;s&#803;ut-nni i d-yusan seg igenni yenna-yi-d : ayen ih&#803;seb Sidi R&#803;ebbi d leh&#803;lal, ur k-id is&#803;ah&#803; ara a t-th&#803;esbed&#803; d leh&#803;r&#803;am !  </p> 
<p><A NAME="an_11:10">11:10</A>&nbsp;Ayagi yedr&#803;a-d tlata n tikkal, d&#611;a kullec it&#806;warfed &#611;er igenni. </p> 
<p><A NAME="an_11:11">11:11</A>&nbsp;Imiren kan wwd&#803;en-d tlata yergazen &#611;er wexxam i deg lli&#611;, t&#806;wacegg&#603;en-d &#611;ur&#803;-i si temdint n Qis&#803;arya. </p> 
<p><A NAME="an_11:12">11:12</A>&nbsp;R&#803;r&#803;uh&#803; iqedsen yenna-yi-d : ddu kan yid-sen ur t&#806;t&#806;aggad ara. Wwi&#611; yid-i set&#806;t&#806;a watmaten-agi i tet&#806;walim, d&#611;a nr&#803;uh&#803;.  </p> 
<p><A NAME="an_11:13">11:13</A>&nbsp;Nekcem &#611;er wexxam n Kurnilyus, yeh&#803;ka-ya&#611;-d ayen i s yenna lmelk n Sidi R&#803;ebbi i d ibedden &#611;ur&#803;-es, mi s-yenna : cegge&#603; &#611;er temdint n Jafa a d-awin Sem&#603;un it&#806;usemman Butr&#803;us, </p> 
<p><A NAME="an_11:14">11:14</A>&nbsp;a k-d-yini amek ara tet&#806;wasellked&#803; kec&#780;c&#780; d wat wexxam-ik.  </p> 
<p><A NAME="an_11:15">11:15</A>&nbsp;Mi bdi&#611; ameslay, R&#803;r&#803;uh&#803; iqedsen yers-ed fell-asen, akken i d-yers fell-a&#611; ass amezwaru.  </p> 
<p><A NAME="an_11:16">11:16</A>&nbsp;Imiren mmekta&#611;-ed awal-nni i d-yenna Sidna &#400;isa : &#171; Yeh&#803;ya isse&#611;d&#803;as deg aman, lame&#603;na kunwi at&#806;-t&#806;et&#806;wa&#611;ed&#803;sem di R&#803;r&#803;uh&#803; iqedsen. &#187;  </p> 
<p><A NAME="an_11:17">11:17</A>&nbsp;Ihi imi sen-d yefka Sidi R&#803;ebbi tikci am nukkni yumnen s Sidna &#400;isa Lmasih&#803;, d acu-yi nekk iwakken ad xalfe&#611; leb&#611;i n Sidi R&#803;ebbi ? </p> 
<p><A NAME="an_11:18">11:18</A>&nbsp;Mi slan i wannect-nni, yethedden wul-nsen, h&#803;emden R&#803;ebbi nnan : A neh&#803;med Sidi R&#803;ebbi i geldin abrid n t&#806;t&#806;uba ula i wat leg&#780;nas ur nelli ara n wat Isr&#803;ail, iwakken ad s&#603;un tudert !  </p> 
<p><A NAME="an_11:19">11:19</A>&nbsp;Asmi gemmut Stifan, yekker uqehher&#803; i gessemfar&#803;aqen inelmaden &#611;er mkul amkan ; r&#803;uh&#803;en armi t&#806;-t&#806;amurt n Finisya, armi t&#806;-t&#806;igzirt n Qubr&#803;us t&#806;-t&#806;emdint n Antyuc, t&#806;beccir&#803;en awal n R&#803;ebbi i wat Isr&#803;ail kan ; </p> 
<p><A NAME="an_11:20">11:20</A>&nbsp;lame&#603;na llan gar-asen kra n yergazen n tegzirt n Qubr&#803;us akk-d kra nnid&#803;en n temdint n Qir&#803;wan, usan-d &#611;er temdint n Antyuc, t&#806;meslayen i iyunaniyen, t&#806;beccir&#803;en-asen lexbar&#803; n lxir&#803;  ye&#603;nan Sidna &#400;isa. </p> 
<p><A NAME="an_11:21">11:21</A>&nbsp;Tazmert n Sidi R&#803;ebbi tet&#806;t&#806;ili yid-sen ; at&#803;as n yemdanen i gumnen beddlen tikli, teb&#603;en abrid n Sidna &#400;isa. </p> 
<p><A NAME="an_11:22">11:22</A>&nbsp;Mi gewwed&#803; lexbar&#803;-agi &#611;er tejma&#603;t n watmaten n temdint n Lquds, cegg&#603;en Barnabas armi d Antyuc.  </p> 
<p><A NAME="an_11:23">11:23</A>&nbsp;Mi gewwed&#803;, iwala ayen i texdem dinna r&#803;r&#803;eh&#803;ma n Sidi R&#803;ebbi d&#611;a yec&#780;c&#780;ur&#803; d lfer&#803;h&#803;. Yenha-ten akk iwakken ad t&#803;t&#803;fen seg wul di liman s&#603;an di Lmasih&#803;. </p> 
<p><A NAME="an_11:24">11:24</A>&nbsp;Axat&#803;er Barnabas d argaz ixeddmen lxir&#803;, ic&#780;c&#780;ur&#803; d R&#803;r&#803;uh&#803; iqedsen akk-d liman. S wakka, at&#803;as n yemdanen i d-yernan &#611;er Sidna &#400;isa.  </p> 
<p><A NAME="an_11:25">11:25</A>&nbsp;Barnabas ir&#803;uh&#803; &#611;er temdint n Sars iwakken ad inadi &#611;ef Ca&#603;ul. </p> 
<p><A NAME="an_11:26">11:26</A>&nbsp;Mi t-yufa, yewwi-t-id yid-es &#611;er temdint n Antyuc. Di tejma&#603;t-nni, s&#603;eddan aseggas kamel, xeddmen s tdukli, sselmaden at&#803;as n yemdanen. Di temdint n Antyuc it&#806;t&#806;usemman inelmaden n Sidna &#400;isa tikkelt tamezwarut : &#171; imasih&#803;iyen &#187;  </p> 
<p><A NAME="an_11:27">11:27</A>&nbsp;Deg ussan-nni, s&#803;ubben-d kra n lenbiya si temdint n Lquds &#611;er temdint n Antyuc. </p> 
<p><A NAME="an_11:28">11:28</A>&nbsp;Yiwen seg-sen isem-is Agabus, ikker icar-ed s R&#803;r&#803;uh&#803; iqedsen belli a d-ye&#611;li laz&#803; d ameqqran di ddunit mer&#803;r&#803;a ; t&#806;-t&#806;idet&#806;, laz&#803;-agi ye&#611;li-d di zzman n ugellid ameqqran : Kludyus </p> 
<p><A NAME="an_11:29">11:29</A>&nbsp;Inelmaden n temdint n Antyuc, msefhamen belli mkul yiwen deg-sen a d-yefk ayen iwumi yezmer, iwakken ad &#603;iwnen atmaten ized&#611;en di tmurt n Yahuda. </p> 
<p><A NAME="an_11:30">11:30</A>&nbsp;D ayen i xedmen ; cegg&#603;en Barnabas d Ca&#603;ul ad awin i imeqqranen n tejma&#603;in n tmurt n Yahuda, ayen akk i d-jem&#603;en.  </p> 
<p><A NAME="an_12:1">12:1</A>&nbsp;Di lweqt-nni, agellid Hir&#803;udus yebda it&#806;qehhir&#803; inelmaden n tejma&#603;t yellan di temdint n Lquds. </p> 
<p><A NAME="an_12:2">12:2</A>&nbsp;Yefka lamer&#803;, ad n&#611;en s usekkin Ye&#603;qub gma-s n Yuh&#803;enna. </p> 
<p><A NAME="an_12:3">12:3</A>&nbsp;Mi gwala d ayen isfer&#803;h&#803;en at Isr&#803;ail, yerna da&#611;en isseh&#803;bes Butr&#803;us, deg wussan n l&#603;id n leslak.  </p> 
<p><A NAME="an_12:4">12:4</A>&nbsp;Mi t-id-t&#803;t&#803;fen, rran-t &#611;er lh&#803;ebs. Isbedd-as ta&#603;essast n r&#803;eb&#603;a trebba&#603; n l&#603;esker&#803;, mkul tarba&#603;t deg-s r&#803;eb&#603;a i&#603;eskr&#803;iwen ; yeb&#611;a a t-icar&#803;e&#603; zdat l&#611;aci mer&#803;r&#803;a, m'ara t&#603;eddi Tfaska n yizimer.  </p> 
<p><A NAME="an_12:5">12:5</A>&nbsp;Butr&#803;us ihi yella di lh&#803;ebs ; ma t&#806;-t&#806;ajma&#603;t n watmaten tezga di tz&#803;allit, tde&#603;&#603;u fell-as &#611;er Sidi R&#803;ebbi.  </p> 
<p><A NAME="an_12:6">12:6</A>&nbsp;Id&#803;-nni uqbel a t-icar&#803;e&#603; Hir&#803;udus, Butr&#803;us it&#806;warzen s snat snasel, yella it&#803;t&#803;es ger sin i&#603;eskr&#803;iwen , wiyad&#803; &#603;ussen tawwurt n lh&#803;ebs.  </p> 
<p><A NAME="an_12:7">12:7</A>&nbsp;Taswi&#603;t kan, ataya lmelk n Sidi R&#803;ebbi id&#803;her&#803;-as-d ; yiwet n tafat tameqqrant tce&#603;ce&#603;-ed di lh&#803;ebs-nni. Lmelk-nni yennul idis n But&#803;rus, issendekwal-it-id yenna-yas : &#404;iwel Kker ! Imiren kan, qqer&#803;sent snasel-nni &#611;lint-ed seg ifassen-is. </p> 
<p><A NAME="an_12:8">12:8</A>&nbsp;Lmelk-nni yenna-yas : Els-ed arkasen-ik tbeggsed&#803; &#611;ef yiman-ik ! But&#803;rus ixdem akken i s-d-yenna, lmelk yenna-yas-d da&#611;en : Sburr-ed aber&#803;nus-ik tetteb&#603;ed&#803;-iyi-d ! </p> 
<p><A NAME="an_12:9">12:9</A>&nbsp;Butr&#803;us ikker itbe&#603;-it ; ur ifaq ara belli lmelk nni t&#806;-t&#806;idet&#806; id&#803;her&#803;-as-ed, inwa d aweh&#803;h&#803;i n Sidi R&#803;ebbi. </p> 
<p><A NAME="an_12:10">12:10</A>&nbsp;&#400;eddan zdat t&#603;essast tamezwarut, rnan tis snat, wwd&#803;en &#611;er tewwurt n wuzzal yessufu&#611;en &#611;er temdint, teldi weh&#803;d-es ; ff&#611;en &#603;eddan deg yiwet n tezniqt, imiren lmelk yexfa ger wallen n But&#803;rus.  </p> 
<p><A NAME="an_12:11">12:11</A>&nbsp;Mi d-yufa iman-is di ber&#803;r&#803;a, ifaq belli t&#806;-t&#806;idet&#806;, Sidi R&#803;ebbi icegge&#603;-d lmelk-is, isellek-it-id seg-ufus n Hir&#803;udus akk-d lbat&#803;el i b&#611;an a s-t xedmen wat Isr&#803;ail.  </p> 
<p><A NAME="an_12:12">12:12</A>&nbsp;Mi gefhem lh&#803;ala i deg yella, ikker ir&#803;uh&#803; &#611;er wexxam n Meryem yemma-s n Yuh&#803;enna iwumi qqar&#803;en da&#611;en Mar&#803;qus, nnejma&#603;en dinna wat&#803;as n watmaten, de&#603;&#603;un &#611;er Sidi R&#803;ebbi.  </p> 
<p><A NAME="an_12:13">12:13</A>&nbsp;Mi gesqer&#803;beb di tewwurt n ber&#803;r&#803;a, tusa-d yiwet n tqeddact isem-is Rudya, tqer&#803;r&#803;eb &#611;er tewwurt at&#806;-t&#806;esmeh&#803;ses ; </p> 
<p><A NAME="an_12:14">12:14</A>&nbsp;mi te&#603;qel ta&#611;ect n But&#803;rus, di lfer&#803;h&#803;-nni i deg tella ur teldi ara tawwurt, tuzzel at&#806;-t&#806;issiwed&#803; lexbar&#803; belli Butr&#803;us atan ibedd zdat tewwurt. </p> 
<p><A NAME="an_12:15">12:15</A>&nbsp;Nnan-as : Waqila iffe&#611;-ikem le&#603;qel ! Lame&#603;na tet&#803;t&#803;ef deg wayen i d tenna. </p> 
<p><A NAME="an_12:16">12:16</A>&nbsp;Nnan-as : Ahat d lexyal-is ihi ! Llan t&#806;emsteqsayen, ma d Butr&#803;us mazal-it isqer&#803;bub-ed ; mi d-ldin tawwurt wehmen mi t-walan. </p> 
<p><A NAME="an_12:17">12:17</A>&nbsp;But&#803;rus iwehha-yasen s ufus-is ad ssusmen, yeh&#803;ka-yasen amek i t-id issufe&#611; Sidi R&#803;ebbi si lh&#803;ebs, yenna yasen : Ss&#803;iwd&#803;et lexbar&#803;-agi i Ye&#603;qub d watmaten. D&#611;a ir&#803;uh&#803; ibeddel amkan. </p> 
<p><A NAME="an_12:18">12:18</A>&nbsp;Mi guli wass, l&#603;esker&#803; i&#603;ussen Butr&#803;us tqelqen, t&#806;mesteqsayen amek i geffe&#611; si lh&#803;ebs, anwa i t-yessuf&#611;en ? </p> 
<p><A NAME="an_12:19">12:19</A>&nbsp;Hir&#803;udus icegge&#603; a t-id-qellben, me&#603;na ur t-ufin ara. Yebh&#803;et i&#603;essasen-nni, d&#611;a yefka lamer&#803; a ten-n&#611;en ; imiren ir&#803;uh&#803; si tmurt n Yahuda &#611;er tmurt n Qis&#803;arya, anda yes&#603;edda kra n wussan.  </p> 
<p><A NAME="an_12:20">12:20</A>&nbsp;Hir&#803;udus yerfa &#611;ef yimezda&#611; n temdinin n Sur akk d Sidun, lame&#603;na nutni mcawar&#803;en, msefhamen akk-d Blastus yellan d lewkil-is ; d&#611;a cegg&#603;en wid ara s-issutren lehna, axat&#803;er tamurt-nsen tet&#806;&#603;ic seg wayen i d-itekken si tmurt n ugellid Hir&#803;udus.  </p> 
<p><A NAME="an_12:21">12:21</A>&nbsp;Yewwed&#803;-ed wass i deg ara d-yini Hir&#803;udus lxet&#803;ba i l&#611;aci. Mi d-yewwed&#803; wass n temlilit, Hir&#803;udus yelsa llebsa n ugellid, yuli &#611;er wemkan n lxet&#803;ba ad immeslay i l&#611;aci.  </p> 
<p><A NAME="an_12:22">12:22</A>&nbsp;Mi gebda ameslay, l&#611;aci mer&#803;r&#803;a qqar&#803;en : D R&#803;ebbi i d-it&#806;meslayen, mac&#780;c&#780;i d amdan !  </p> 
<p><A NAME="an_12:23">12:23</A>&nbsp;Imiren kan lmelk n Sidi R&#803;ebbi yesse&#611;li-d fell-as at&#803;an, axat&#803;er yeqbel a t-h&#803;esben yemdanen am R&#803;ebbi, icegge&#603;-as-d abe&#603;&#603;uc i t-yec&#780;c&#780;an d&#611;a yemmut ; </p> 
<p><A NAME="an_12:24">12:24</A>&nbsp;ma d awal n Sidi R&#803;ebbi t&#806;beccir&#803;en-t, yewwed&#803; &#611;er mkul amkan.  </p> 
<p><A NAME="an_12:25">12:25</A>&nbsp;Barnabas akk-d Ca&#603;ul mi fukken lxedma-nsen di temdint n Lquds u&#611;alen, wwin yid-sen Yuh&#803;enna it&#806;usemman Mar&#803;qus.  </p> 
<p><A NAME="an_13:1">13:1</A>&nbsp;Di tejma&#603;t n temdint n Antyuc llan lenbiya d l&#603;ulama : Barnabas, Sem&#603;un it&#806;usemman Aberkan, Lusyus n temdint n Qir&#803;wan, Manahen i d-it&#806;t&#806;ur&#803;ebban d Hir&#803;udus Antibas, akk-d Ca&#603;ul.  </p> 
<p><A NAME="an_13:2">13:2</A>&nbsp;Yiwen wass atmaten nnejma&#603;en iwakken ad uz&#803;ummen yerna ad d&#603;un &#611;er Sidi R&#803;ebbi. R&#803;r&#803;uh&#803; iqedsen yenna-yasen-d : Swejdet-iyi-d Barnabas akk-d Ca&#603;ul i cc&#611;el-nni iwumi i ten-hegga&#611;.  </p> 
<p><A NAME="an_13:3">13:3</A>&nbsp;Mi z&#803;ummen, ssersen ifassen-nsen fell-asen, rnan d&#603;an &#611;er Sidi R&#803;ebbi, d&#611;a g&#780;g&#780;an-ten ad r&#803;uh&#803;en.  </p> 
<p><A NAME="an_13:4">13:4</A>&nbsp;Barnabas akk-d Ca&#603;ul i gcegge&#603; R&#803;r&#803;uh&#803; iqedsen, s&#803;ubben &#611;er lmer&#803;s&#803;a n Slukya ; syenna rekben di lbabur&#803; &#611;er tegzirt n Qubr&#803;us. </p> 
<p><A NAME="an_13:5">13:5</A>&nbsp;Mi wwd&#803;en &#611;er lmer&#803;s&#803;a n Salamin, beccr&#803;en awal n R&#803;ebbi di leg&#780;wame&#603; n wat Isr&#803;ail ; Yuh&#803;enna yella yid-sen, yet&#806;&#603;awan-iten.  </p> 
<p><A NAME="an_13:6">13:6</A>&nbsp;Mi zegren akk tigzirt-nni, wwd&#803;en &#611;er temdint n Bafus, mlalen-d d yiwen useh&#803;h&#803;ar n wat Isr&#803;ail i get&#806;t&#806;arran iman-is d nnbi, isem-is Bar&#603;isa. </p> 
<p><A NAME="an_13:7">13:7</A>&nbsp;It&#806;t&#806;ili &#611;er lh&#803;akem Serjyus Bulus, yellan d argaz ifehmen. Serjyus icegge&#603; &#611;er Barnabas d Ca&#603;ul, axat&#803;er yeb&#611;a ad isel i wawal n R&#803;ebbi. </p> 
<p><A NAME="an_13:8">13:8</A>&nbsp;Me&#603;na Ilimas aseh&#803;h&#803;ar-nni, ( akkagi i get&#806;wat&#803;erjem yisem-is s tyunanit ) yet&#806;xas&#803;am-iten, yet&#806;nadi ad isse&#603;r&#803;eq abrid n liman i lh&#803;akem-nni.  </p> 
<p><A NAME="an_13:9">13:9</A>&nbsp;Ca&#603;ul, it&#806;usemman da&#611;en Bulus, yec&#780;c&#780;ur&#803;en d R&#803;r&#803;uh&#803; iqedsen, issers allen-is fell-as, </p> 
<p><A NAME="an_13:10">13:10</A>&nbsp;yenna-yas : A mmi-s n Ccit&#803;an yec&#780;c&#780;ur&#803;en t&#806;-t&#806;ih&#803;ila d lexde&#603; ! Ay a&#603;daw n lh&#803;eqq ! Ar melmi ara tesse&#603;wajed&#803; akka iberdan n lewqam n Sidi R&#803;ebbi ? </p> 
<p><A NAME="an_13:11">13:11</A>&nbsp;Tura atan ufus n Sidi R&#803;ebbi fell-ak : at&#806;-t&#806;edder&#611;led&#803;, at&#806;-t&#806;eqqimed&#803; kra n wussan ur tet&#806;walid&#803; ara tafat n yit&#803;ij. Imiren kan, Ilimas idder&#611;el, ye&#611;li-d fell-as t&#803;t&#803;lam ; yeqqim isferfud, it&#806;nadi anwa ara s-yet&#803;t&#803;fen afus.  </p> 
<p><A NAME="an_13:12">13:12</A>&nbsp;Lh&#803;akem-nni mi gwala ayen yedr&#803;an, it&#603;eg&#780;g&#780;eb deg wawal n Sidi R&#803;ebbi d&#611;a yumen.  </p> 
<p><A NAME="an_13:13">13:13</A>&nbsp;Bulus d yer&#803;fiqen-is zegren tigzirt n Qubr&#803;us, wwd&#803;en &#611;er temdint n Bafus, syenna rekben di lbabur&#803; iwakken ad zegren &#611;er temdint n Barja yellan di tmurt n Bamfilya.  </p> 
<p><A NAME="an_13:14">13:14</A>&nbsp;Mi wwd&#803;en &#611;er dinna, Yuh&#803;enna yeg&#780;g&#780;a-ten yu&#611;al &#611;er temdint n Lquds ; ma d nutni kemmlen abrid-nsen si temdint n Barja, wwd&#803;en &#611;er temdint n Antyuc yellan di tmurt n Bisidya. Deg wass n weste&#603;fu, i deg t&#806;nejma&#603;en wat Isr&#803;ail di leg&#780;wame&#603;, kecmen &#611;er lg&#780;ame&#603;, qqimen.  </p> 
<p><A NAME="an_13:15">13:15</A>&nbsp;Mi d-&#611;r&#803;an tiktabin n Sidna Musa akk-d Lenbiya, imeqqranen n lg&#780;ame&#603; nni nnan-asen : Ay atmaten, ma yella tes&#603;am kra n wawal s wayes ara tenhum l&#611;aci-agi, &#603;eddit-ed at&#806;-t&#806;hedr&#803;em !  </p> 
<p><A NAME="an_13:16">13:16</A>&nbsp;Bulus ikker-ed, iwehha-yasen s ufus-is, yenna : Ay at Isr&#803;ail ! A kunwi id&#803;u&#603;en R&#803;ebbi, h&#803;esset-iyi-d !  </p> 
<p><A NAME="an_13:17">13:17</A>&nbsp;Sidi R&#803;ebbi Illu n wat Isr&#803;ail, yextar&#803; lejdud-nne&#611;, yessefti-ten mi llan di tmurt n Mas&#803;er&#803;, yessufe&#611; iten id s tezmert-is tameqqrant. </p> 
<p><A NAME="an_13:18">13:18</A>&nbsp;Ih&#803;uder-iten azal n r&#803;eb&#603;in iseggasen deg unezr&#803;uf n Sinay. </p> 
<p><A NAME="an_13:19">13:19</A>&nbsp;Issenger seb&#603;a leg&#780;nas di tmurt n Ken&#603;an, iwakken a sen-yefk tamurt-nni i lejdud-nne&#611;.  </p> 
<p><A NAME="an_13:21">13:21</A>&nbsp;D&#611;a ssutren i Sidi R&#803;ebbi a sen-d-yefk agellid ; yefka-yasen-d Ca&#603;ul, mmi-s n Qic n wedrum n Benyamin, yu&#611;al d agellid fell-asen azal n r&#803;eb&#603;in iseggasen.  </p> 
<p><A NAME="an_13:22">13:22</A>&nbsp;Lame&#603;na Sidi R&#803;ebbi yekkes leh&#803;kum i Ca&#603;ul, yerra Sidna Dawed d agellid deg umkan-is. Atan wayen i d-yenna fell-as :  Ufi&#611; Dawed, mmi-s n Yassa, d argaz yellan akken i t-yeb&#611;a wul-iw, ara ixedmen leb&#611;i-w.  </p> 
<p><A NAME="an_13:23">13:23</A>&nbsp;Tura, si dderya n Sidna Dawed i d-ifka Sidi R&#803;ebbi amsellek i wat Isr&#803;ail akken i t-id-yew&#603;ed ; amsellek-agi d &#400;isa. </p> 
<p><A NAME="an_13:24">13:24</A>&nbsp;Uqbel a d-yas Sidna &#400;isa, Yeh&#803;ya ibeccer&#803; t&#806;t&#806;uba s we&#611;d&#803;as n waman i wegdud n wat Isr&#803;ail. </p> 
<p><A NAME="an_13:25">13:25</A>&nbsp;Uqbel a t-t&#803;t&#803;fen &#611;er lh&#803;ebs iwakken a t-n&#611;en, Yeh&#803;ya yenna i l&#611;aci : Nekk ur lli&#611; ara d win akken i t&#611;ilem ; lame&#603;na a d-yas deffir-i yiwen, ur uklale&#611; ara ad fsi&#611; ula d lexyud&#803; n warkasen-is.  </p> 
<p><A NAME="an_13:26">13:26</A>&nbsp;Ay atmaten ! Ay arraw n Sidna Ibr&#803;ahim d wid akk it&#806;t&#806;aggaden Sidi R&#803;ebbi ! I nukkni iwumi i d-it&#806;t&#806;ucegge&#603; wawal-agi n leslak. </p> 
<p><A NAME="an_13:27">13:27</A>&nbsp;Axat&#803;er imezda&#611; n temdint n Lquds d imeqqranen-nsen, ur fhimen ara d acu-t &#400;isa-agi, ur fhimen ara da&#611;en imeslayen i d qqar&#803;en di tektabt n lenbiya mkul ass n weste&#603;fu ; lame&#603;na xedmen akken i gura di tira iqedsen, mi h&#803;ekmen &#611;ef Sidna &#400;isa s lmut.  </p> 
<p><A NAME="an_13:28">13:28</A>&nbsp;&#404;as akken ur s-d-ufin ara sebba s wayes ara h&#803;ekmen fell-as s lmut, ssutren i Bilat&#803;us ad yefk lamer&#803; iwakken a t-semmr&#803;en &#611;ef lluh&#803;. </p> 
<p><A NAME="an_13:29">13:29</A>&nbsp;Mi gedr&#803;a wayen akk it&#806;waketben fell-as, s&#803;ubben-t-id seg umidag, rran-t &#611;er uz&#803;ekka.  </p> 
<p><A NAME="an_13:30">13:30</A>&nbsp;Lame&#603;na Sidi R&#803;ebbi isseh&#803;ya-t-id si ger lmegtin.  </p> 
<p><A NAME="an_13:31">13:31</A>&nbsp;Ach&#803;al wussan net&#806;t&#806;a it&#806;beggin-ed iman-is i widak-nni i d-yeddan yid-es si tmurt n Jlili armi t&#806;-t&#806;amdint n Lquds ; tura d nutni i d inigan-is zdat n yemdanen mer&#803;r&#803;a.  </p> 
<p><A NAME="an_13:32">13:32</A>&nbsp;Daymi, nukkni tura newwi yawen-d lexbar&#803;-agi n lxir&#803;.  Ayen akken i gew&#603;ed Sidi R&#803;ebbi i lejdud nne&#611;, yedr&#803;a-d tura gar-ane&#611;, nukkni yellan d dderya-nsen.  </p> 
<p><A NAME="an_13:33">13:33</A>&nbsp;Mi d-yesseh&#803;ya Sidi R&#803;ebbi Sidna &#400;isa, akken yura di Sabur wis-sin : Kec&#780;c&#780; d mmi, d nekk i k-id-yefkan &#611;er ddunit ass-a !  </p> 
<p><A NAME="an_13:34">13:34</A>&nbsp;Ihi Sidi R&#803;ebbi isseh&#803;ya-t-id si ger lmegtin iwakken ur irekku ara, akken i t-id-yenna di tira iqedsen : Si Dawed ara wen-d-fke&#611; lbar&#803;akat yes&#803;fan, lbar&#803;akat n tidet&#806; i wen we&#603;de&#611;. +  </p> 
<p><A NAME="an_13:35">13:35</A>&nbsp;Yura da&#611;en : Ur tet&#806;t&#806;ag&#780;g&#780;ad&#803; ara ame&#603;zuz-ik ad yerku zdaxel n uz&#803;ekka .  </p> 
<p><A NAME="an_13:36">13:36</A>&nbsp;Di lweqt-is, Sidna Dawed yexdem leb&#611;i n Sidi R&#803;ebbi ; mi gemmut, yet&#806;wamd&#803;el ger lejdud-is, tura lg&#780;et&#806;t&#806;a-s terka deg uz&#803;ekka. </p> 
<p><A NAME="an_13:37">13:37</A>&nbsp;Lame&#603;na win i d-yesseh&#803;ya Sidi R&#803;ebbi, ur t-yeg&#780;g&#780;i ara ad yerku deg uz&#803;ekka.  </p> 
<p><A NAME="an_13:38">13:38</A>&nbsp;Ilaq ihi at&#806;-t&#806;ez&#803;rem ay atmaten, belli s yisem-is i wen-d-it&#806;t&#806;ubeccer&#803; le&#603;fu n ddnubat. </p> 
<p><A NAME="an_13:39">13:39</A>&nbsp;Kra n win yumnen yis, a s-t&#806;wasemmh&#803;en ddnubat-is, ddnubat-nni i &#611;ef ur tezmirem ara at&#806;-t&#806;et&#806;wasemmh&#803;em s ccari&#603;a n Musa.  </p> 
<p><A NAME="an_13:40">13:40</A>&nbsp;Ihi &#611;ur&#803;-wat a d-yedr&#803;u yid-wen wayen i d-nnan lenbiya :  </p> 
<p><A NAME="an_13:41">13:41</A>&nbsp;Ay imdanen yec&#780;c&#780;ur&#803;en d zzux, ih&#803;eqqr&#803;en wiyad&#803;, dehcet, tenfum syagi ! Axat&#803;er atan ad xedme&#611; di zzman-nwen yiwet lh&#803;ag&#780;a s wayes ur tet&#806;t&#806;amnem ara ma yella h&#803;kan awen-t&#806;-id.  </p> 
<p><A NAME="an_13:42">13:42</A>&nbsp;Mi kkren ad ff&#611;en si lg&#780;ame&#603;, h&#803;ellelen Bulus d Barnabas iwakken a d-u&#611;alen ass n ssebt i d-iteddun a d-rnun a d-mmeslayen &#611;ef wannect nni. </p> 
<p><A NAME="an_13:43">13:43</A>&nbsp;Mi mfar&#803;aqen, at&#803;as n wat Isr&#803;ail akk-d wid i gkecmen ddin-nsen, teb&#603;en-d Bulus akk-d Barnabas i sen-it&#806;meslayen, i ten-inehhun ad t&#803;t&#803;fen di r&#803;r&#803;eh&#803;ma n Sidi R&#803;ebbi.  </p> 
<p><A NAME="an_13:44">13:44</A>&nbsp;Ass n weste&#603;fu nnid&#803;en, qr&#803;ib tamdint mer&#803;r&#803;a i d-innejma&#603;en iwakken ad slen i wawal n R&#803;ebbi. </p> 
<p><A NAME="an_13:45">13:45</A>&nbsp;Mi walan annect-nni n l&#611;aci, at Isr&#803;ail usmen, sse&#603;wajen s rregmat ayen i d-yeqqar&#803; Bulus. </p> 
<p><A NAME="an_13:46">13:46</A>&nbsp;Lame&#603;na Bulus d Barnabas nnan-asen &#603;inani : I kunwi d imezwura iwumi ilaq ad it&#806;t&#806;ubeccer&#803; wawal n Sidi R&#803;ebbi, me&#603;na imi ur t-teqbilem ara, th&#803;usbem iman-nwen ur tuklalem ara tudert n dayem, ihi a nezzi &#611;er wid ur nelli ara n wat Isr&#803;ail.  </p> 
<p><A NAME="an_13:47">13:47</A>&nbsp;Axat&#803;er atah wayen i d-yenna Sidi R&#803;ebbi : Sbedde&#611;-k at&#806;-t&#806;ilid&#803; t&#806;-t&#806;afat i leg&#780;nas, at&#806;-t&#806;essiwd&#803;ed&#803; leslak alamma d ixfawen n ddunit.  </p> 
<p><A NAME="an_13:48">13:48</A>&nbsp;Leg&#780;nas ur nelli ara n wat Isr&#803;ail fer&#803;h&#803;en mi slan s wannect-agi, t&#806;h&#803;emmiden awal n R&#803;ebbi ; wid akk yet&#806;t&#806;uheggan i tudert n dayem umnen.  </p> 
<p><A NAME="an_13:49">13:49</A>&nbsp;Awal n Sidi R&#803;ebbi yet&#806;t&#806;ubeccer&#803; di mkul amkan n tmurt. </p> 
<p><A NAME="an_13:50">13:50</A>&nbsp;Lame&#603;na at Isr&#803;ail sh&#803;er&#803;cen imeqqranen n temdint akk-d d kra n tilawin timer&#803;kantiyin i gettaba&#603;en ddin n wat Isr&#803;ail ; sekkren-d aqehher&#803; ameqqran &#611;ef Bulus d Barnabas, ssuf&#611;en-ten si tmurt-nsen. </p> 
<p><A NAME="an_13:51">13:51</A>&nbsp;Bulus d Barnabas zwin a&#611;ebbar&#803; n id&#803;ar&#803;r&#803;en-nsen , r&#803;uh&#803;en &#611;er temdint n Ikunyum.  </p> 
<p><A NAME="an_13:52">13:52</A>&nbsp;Ma d inelmaden ijdiden, c&#780;c&#780;ur&#803;en d lfer&#803;h&#803; akk-d R&#803;r&#803;uh&#803; iqedsen.  </p> 
<p><A NAME="an_14:1">14:1</A>&nbsp;Di temdint n Ikunyum, Bulus d Barnabas kecmen da&#611;en &#611;er lg&#780;ame&#603; n wat Isr&#803;ail, beccr&#803;en-asen lexbar&#803; n lxir&#803; ; at&#803;as n Iyunaniyen akk-d wat Isr&#803;ail i gumnen.  </p> 
<p><A NAME="an_14:2">14:2</A>&nbsp;Lame&#603;na kra seg wat Isr&#803;ail i gugin ad amnen, &#603;emr&#803;en-asen aqer&#803;r&#803;uy i wat n leg&#780;nas nid&#803;en sh&#803;er&#803;cen-ten iwakken ad xedmen lbat&#803;el i watmaten ; </p> 
<p><A NAME="an_14:3">14:3</A>&nbsp;&#611;as akken, Bulus d Barnabas &#603;et&#803;t&#803;len di temdint n Ikunyum , t&#806;eklen &#611;ef Sidi R&#803;ebbi, heddr&#803;en s t&#806;t&#806;but mbla akukru &#611;ef r&#803;r&#803;eh&#803;ma-ines. Sidi R&#803;ebbi it&#806;beggin-ed s lber&#803;hanat d licar&#803;at belli ayen t&#806;beccir&#803;en t&#806;-t&#806;idet&#806;. </p> 
<p><A NAME="an_14:4">14:4</A>&nbsp;Imezda&#611; n temdint mfar&#803;aqen : kra deg-sen teb&#603;en at Isr&#803;ail, ma d wiyad&#803; ddan d r&#803;r&#803;usul. </p> 
<p><A NAME="an_14:5">14:5</A>&nbsp;At Isr&#803;ail d iyunaniyen akk-d imeqqranen-nsen &#603;ewlen ad xedmen lbat&#803;el i r&#803;r&#803;usul, b&#611;an a ten n&#611;en s wer&#803;jam.  </p> 
<p><A NAME="an_14:6">14:6</A>&nbsp;Bulus d Barnabas mi ten-yewwed&#803; lexbar&#803;, beddlen amkan r&#803;uh&#803;en &#611;er tmurt n Likawnya, &#611;er temdinin n Listra, d Derba akk-d tudrin i sent-id yezzin ; </p> 
<p><A NAME="an_14:7">14:7</A>&nbsp;t&#806;beccir&#803;en dinna lexbar&#803; n lxir&#803; n Sidi R&#803;ebbi.  </p> 
<p><A NAME="an_14:8">14:8</A>&nbsp;Di temdint n Listra, yella yiwen wergaz ikerfen seg-wasmi i d-ilul, di le&#603;mer&#803;-is ur yelh&#803;i. </p> 
<p><A NAME="an_14:9">14:9</A>&nbsp;Yesmeh&#803;sis i wayen i d-yeqqar&#803; Bulus ; Bulus ir&#803;es&#803;s&#803;a allen-is fell-as, iwala belli yes&#603;a liman iwakken ad yeh&#803;lu, </p> 
<p><A NAME="an_14:10">14:10</A>&nbsp;d&#611;a yent&#803;eq &#611;ur-es s s&#803;s&#803;ut &#603;layen yenna-yas : Ekker, bedd &#611;ef yidar&#803;r&#803;en-ik ! Imiren kan yekker, yebda it&#806;eddu. </p> 
<p><A NAME="an_14:11">14:11</A>&nbsp;Mi walan ayen yexdem Bulus, l&#611;aci n tmurt n Likawnya t&#806;&#603;eggid&#803;en s tutlayt nsen : Ir&#803;ebbiten s&#803;ubben-d &#611;ur&#803;-nne&#611; s s&#803;s&#803;ifa n yemdanen !  </p> 
<p><A NAME="an_14:12">14:12</A>&nbsp;Semman-as i Barnabas &#171; SSus &#187;, ma d Bulus &#171; Hermas &#187; axat&#803;er d net&#806;t&#806;a i d-it&#806;meslayen. </p> 
<p><A NAME="an_14:13">14:13</A>&nbsp;Lmuqeddem n lg&#780;ame&#603; n SSus yellan &#611;er tewwurt n temdint, yewwi-d izgaren akk-d ijeg&#780;g&#780;igen zdat tewwura n lg&#780;ame&#603; ; yeb&#611;a a ten-yezlu d asfel net&#806;t&#806;a d l&#611;aci i Bulus akk-d Barnabas. </p> 
<p><A NAME="an_14:14">14:14</A>&nbsp;R&#803;r&#803;usul mi slan s wannect nni cerrgen llebsa-nsen, uzzlen &#611;er tlemmast n l&#611;aci, t&#806;&#603;eggid&#803;en :  </p> 
<p><A NAME="an_14:15">14:15</A>&nbsp;Ay irgazen, acu&#611;er&#803; i txeddmem akka ? Nukni d imdanen kan i nella am kunwi ! D lexbar&#803; n lxir&#803;  i wen-d newwi iwakken at&#806;-t&#806;et&#803;t&#803;ixr&#803;em i le&#603;bada n wayen ur nes&#603;i lme&#603;na ; at&#806;-teb&#603;em abrid n Sidi R&#803;ebbi, Bab n tudert i d-ixelqen igenni d lqa&#603;a, lebh&#803;er&#803; d wayen akk yellan deg-s.  </p> 
<p><A NAME="an_14:16">14:16</A>&nbsp;&#404;as akken di zzmanat i&#603;eddan yeg&#780;g&#780;a imdanen n leg&#780;nas mer&#803;r&#803;a ad teb&#603;en abrid i sen-yehwan ; </p> 
<p><A NAME="an_14:17">14:17</A>&nbsp;net&#806;t&#806;a yet&#806;beggin-ed iman-is s lxir&#803;at i gxeddem : d net&#806;t&#806;a i wen-d-it&#806;t&#806;aken ageffur ( lehwa ), d net&#806;t&#806;a i wen-d it&#806;t&#806;aken l&#611;ellat di lweqt-nsent, d net&#806;t&#806;a da&#611;en i wen-d-it&#806;akken tam&#603;ict-nwen, ula d ulawen-nwen d net&#806;t&#806;a i ten issefr&#803;ah&#803;en. </p> 
<p><A NAME="an_14:18">14:18</A>&nbsp;&#404;as akken r&#803;r&#803;usul nnan asen imeslayen-agi, s lh&#803;if ameqqran i h&#803;ebsen l&#611;aci-nni iwakken ur sen zellun ara asfel.  </p> 
<p><A NAME="an_14:19">14:19</A>&nbsp;D&#611;a usan-d kra seg wat Isr&#803;ail si temdinin n Antyuc akk-d Ikunyum, sekkren ccwal ger l&#611;aci, sh&#803;er&#803;cen-ten ad r&#803;ejmen Bulus iwakken a t-n&#611;en. Mi t-r&#803;ejmen, zzu&#611;r&#803;en-t &#611;er ber&#803;r&#803;a n temdint, axat&#803;er &#611;ilen yemmut.  </p> 
<p><A NAME="an_14:20">14:20</A>&nbsp;Lame&#603;na nnejma&#603;en-d &#611;ur&#803;-es inelmaden, t&#803;t&#803;fen-as afus, yu&#611;al yekker yekcem &#611;er temdint. Azekka-nni, net&#806;t&#806;a d Barnabas r&#803;uh&#803;en &#611;er temdint n Derba.  </p> 
<p><A NAME="an_14:21">14:21</A>&nbsp;Mi beccr&#803;en lexbar&#803; n lxir&#803;  di temdint-nni n Derba, at&#803;as inelmaden i d-yernan ; d&#611;a u&#611;alen &#611;er temdinin n Listra, Ikunyum d Antyuc  </p> 
<p><A NAME="an_14:22">14:22</A>&nbsp;iwakken ad sg&#780;ehden ulawen n inelmaden. Nehhun-ten ad t&#803;t&#803;fen di liman, qqar&#803;en-asen : S wat&#803;as n le&#603;tab ara nekcem &#611;er ddewla n Sidi R&#803;ebbi.  </p> 
<p><A NAME="an_14:23">14:23</A>&nbsp;Sbedden imd&#803;ebbr&#803;en di mkul tajma&#603;t ; mi uz&#803;amen, rnan d&#603;an &#611;er Sidi R&#803;ebbi, g&#780;g&#780;an-ten seddaw le&#603;naya n Sidi R&#803;ebbi s wayes umnen.  </p> 
<p><A NAME="an_14:24">14:24</A>&nbsp;Zegren si tmurt n Bisidya, wwd&#803;en-d &#611;er tmurt n Bamfilya, </p> 
<p><A NAME="an_14:25">14:25</A>&nbsp;beccr&#803;en awal n R&#803;ebbi di temdint n Barja, imiren s&#803;ubben-d &#611;er temdint n At&#803;alya.  </p> 
<p><A NAME="an_14:26">14:26</A>&nbsp;Syenna rekben lbabur&#803;, u&#611;alen &#611;er temdint n Antyuc ansi i ten wekklen i R&#803;r&#803;eh&#803;ma n Sidi R&#803;ebbi &#611;ef cce&#611;l-nni xedmen. </p> 
<p><A NAME="an_14:27">14:27</A>&nbsp;Mi wwd&#803;en, snejma&#603;en-d atmaten, h&#803;kan-asen ayen akk i gexdem Sidi R&#803;ebbi yis-sen, d wamek i d-wwin &#611;er webrid n Sidi R&#803;ebbi at leg&#780;nas ur nelli ara n wat Isr&#803;ail.  </p> 
<p><A NAME="an_14:28">14:28</A>&nbsp;S&#603;eddan at&#803;as n wussan akk-d inelmaden.  </p> 
<p><A NAME="an_15:1">15:1</A>&nbsp;Kra n yemdanen i d-yusan si tmurt n Yahuda &#611;er temdint n Antyuc, b&#611;an ad slemden atmaten, qqar&#803;en-asen : Ma yella ur ted&#803;hir&#803;em ara am akken i d-tenna ccari&#603;a n Musa, ur tezmirem ara at&#806;-t&#806;et&#806;wasellkem  </p> 
<p><A NAME="an_15:2">15:2</A>&nbsp;Bulus d Barnabas ur qbilen ara ayen i sselmaden yergazen-agi i d-yusan si tmurt n Yahuda d&#611;a yekker lxilaf ameqqran gar-asen. Cegg&#603;en Bulus d Barnabas akk-d kra seg-sen, ad alin &#611;er r&#803;r&#803;usul akk-d imeqqranen yellan di temdint n Lquds iwakken ad msefhamen &#611;ef temsalt-agi n t&#803;t&#803;har&#803;a. </p> 
<p><A NAME="an_15:3">15:3</A>&nbsp;Tajma&#603;t-nni n watmaten n temdint n Antyuc t&#603;awen-iten deg wayen ara h&#803;wig&#780;en deg webrid-nsen ; d&#611;a r&#803;uh&#803;en, &#603;eddan si tmura n Finisya akk-d Samarya, h&#803;ekkun di mkul amkan amek umnen s Sidna &#400;isa leg&#780;nas ur nelli ara n wat Isr&#803;ail. Mi slan i wannect-agi, fer&#803;h&#803;en at&#803;as watmaten.  </p> 
<p><A NAME="an_15:4">15:4</A>&nbsp;Mi wwd&#803;en &#611;er temdint n Lquds, test&#803;erh&#803;eb yis-sen tejma&#603;t n watmaten d r&#803;r&#803;usul akk-d imeqqranen n tejma&#603;t ; nutni h&#803;kan-asen lec&#611;al imeqqranen i gexdem Sidi R&#803;ebbi gar-asen. </p> 
<p><A NAME="an_15:5">15:5</A>&nbsp;Kra si terba&#603;t n ifariziyen i gumnen s Sidna &#400;isa kkren-d nnan : Ilaq at&#806;-d&#803;ehhr&#803;em i watmaten ur nelli ara n wat Isr&#803;ail yerna a sen tamr&#803;em ad teb&#603;en ccari&#603;a n Sidna Musa.  </p> 
<p><A NAME="an_15:6">15:6</A>&nbsp;D&#611;a r&#803;r&#803;usul akk-d imeqqranen n tejma&#603;t nnejma&#603;en iwakken ad frun taluft-agi. </p> 
<p><A NAME="an_15:7">15:7</A>&nbsp;Mi ketr&#803;en deg wawal, ikker-ed Butr&#803;us yenna-yasen : Ay atmaten, tez&#803;ram belli Sidi R&#803;ebbi yextar&#803;-iyi-d gar-awen seg wass amezwaru iwakken ad beccr&#803;e&#611; lexbar&#803; n lxir&#803; i leg&#780;nas ur nelli ara n wat Isr&#803;ail, akken ad amnen.  </p> 
<p><A NAME="an_15:8">15:8</A>&nbsp;Sidi R&#803;ebbi yessnen ulawen, ibeggen-ed belli iqbel-iten imi i sen-yefka R&#803;r&#803;uh&#803; iqedsen am akken i &#611;-t-id-yefka i nukkni ; </p> 
<p><A NAME="an_15:9">15:9</A>&nbsp;ur yexdim ara lxilaf gar-a&#611; d yid-sen, imi i gs&#803;effa ulawen-nsen s liman ula d nutni.  </p> 
<p><A NAME="an_15:10">15:10</A>&nbsp;Ihi tura acu&#611;er&#803; i tet&#806;jer&#803;r&#803;ibem Sidi R&#803;ebbi, mi teb&#611;am at&#806;-t&#806;essersem &#611;ef tuyat n wid yumnen azaglu ur nerfid nukkni, ur rfiden lejdud-nne&#611; ;  </p> 
<p><A NAME="an_15:11">15:11</A>&nbsp;lame&#603;na s r&#803;r&#803;eh&#803;ma n Sidna &#400;isa swayes i numen, i net&#806;t&#806;usellek am akken t&#806;t&#806;usellken ula d nutni.  </p> 
<p><A NAME="an_15:12">15:12</A>&nbsp;Akken ma llan di tejma&#603;t ssusmen, d&#611;a smeh&#803;sisen i Bulus d Barnabas i d-ih&#803;ekkun licar&#803;at d le&#603;g&#780;ayeb i gexdem Sidi R&#803;ebbi yis-sen ger leg&#780;nas ur nelli ara n wat Isr&#803;ail.  </p> 
<p><A NAME="an_15:13">15:13</A>&nbsp;Mi kfan ameslay, int&#803;eq Ye&#603;qub yenna-d : Ay atmaten, h&#803;esset-iyi-d : Tura </p> 
<p><A NAME="an_15:14">15:14</A>&nbsp;Sem&#603;un yeh&#803;ka-d amek i d-ixtar&#803; Sidi R&#803;ebbi si ger leg&#780;nas si tazwara, lumma ara yeddun s yisem-is.  </p> 
<p><A NAME="an_15:15">15:15</A>&nbsp;S wakka, yedr&#803;a-d wayen i d nnan lenbiya am akken yura di tektabt iqedsen :  </p> 
<p><A NAME="an_15:16">15:16</A>&nbsp;Deg ussan-nni, a d-u&#611;ale&#611; a s-&#603;iwde&#611; lebni i wexxam n Dawed ; axxam-nni ye&#611;lin, ad sbedde&#611; leh&#803;yud&#803;-is ihudden,  </p> 
<p><A NAME="an_15:17">15:17</A>&nbsp;iwakken ayen i d-iqqimen seg imdanen akk-d leg&#780;nas mer&#803;r&#803;a i geslan s yisem-iw, ad nadin &#611;ef Sidi R&#803;ebbi.  </p> 
<p><A NAME="an_15:18">15:18</A>&nbsp;Akka i d-yenna Sidi R&#803;ebbi i gxeddmen lec&#611;al-agi i d-ihegga si zik.  </p> 
<p><A NAME="an_15:19">15:19</A>&nbsp;Ihi a wen-d-ini&#611; : lemmer ufi&#611;, ur nrennu ara a&#611;ilif i wid ur nelli ara n wat Isr&#803;ail, i gumnen s Sidna &#400;isa.  </p> 
<p><A NAME="an_15:20">15:20</A>&nbsp;Lame&#603;na a sen-naru tabr&#803;at&#806; iwakken ad t&#803;t&#803;ixr&#803;en &#611;ef wuc&#780;c&#780;i n weksum immezlen i lmes&#803;nu&#603;at d ssadat. Ad ttixr&#803;en da&#611;en i yir tikli, i wuc&#780;c&#780;i n lmal immurd&#803;sen akk-d tissit n idammen, </p> 
<p><A NAME="an_15:21">15:21</A>&nbsp;axat&#803;er si zzman aqdim llan yemdanen it&#806;beccir&#803;en ccari&#603;a n Musa di mkul tamdint, yerna mkul ass n weste&#603;fu qqar&#803;en taktabt-is di leg&#780;wame&#603; n wat Isr&#803;ail.  </p> 
<p><A NAME="an_15:22">15:22</A>&nbsp;Ihi r&#803;r&#803;usul, imeqqranen n tejma&#603;t akk-d watmaten mer&#803;r&#803;a walan belli d r&#803;r&#803;ay yelhan ma yella xtar&#803;en-d kra n watmaten si gar-asen, iwakken a ten-cegg&#603;en &#611;er temdint n Antyuc nutni d Bulus akk-d Barnabas. Xtar&#803;en Yuda, it&#806;usemman Barsaba akk-d Silas ; d irgazen i t&#806;qadar&#803;en watmaten. </p> 
<p><A NAME="an_15:23">15:23</A>&nbsp;Fkan asen tabr&#803;at&#806; i deg uran :  Ay atmaten ur nelli ara n wat Isr&#803;ail, i gzed&#611;en di temdinin n Antyuc, n Surya akk-d Silisya, t&#806;sellimen-d fell-awen r&#803;r&#803;usul akk-d imeqqranen n tejma&#603;t akk-d watmaten n temdint n Lquds.  </p> 
<p><A NAME="an_15:24">15:24</A>&nbsp;Nesla belli kra n watmaten-nne&#611; r&#803;uh&#803;en-d &#611;ur&#803;-wen mbla ma nefka-yasen lamer&#803;, rwin-kkun s yimeslayen-nsen, skecmen-awen ccekk.  </p> 
<p><A NAME="an_15:25">15:25</A>&nbsp;Tura mi nemcawar&#803;, neqsed s yiwen r&#803;r&#803;ay a d-nextir&#803; kra n watmaten, ara wen-ncegge&#603; nutni d watmaten nne&#611; e&#603;zizen Bulus d Barnabas ;  </p> 
<p><A NAME="an_15:26">15:26</A>&nbsp;nutni i gsebblen tudert nsen &#611;ef yisem n Sidna &#400;isa Lmasih&#803;. + </p> 
<p><A NAME="an_15:27">15:27</A>&nbsp;Ncegge&#603;-awen ihi Yuda akk-d Silas ara wen-d-yes&#803;s&#803;iwd&#803;en s yiman nsen imeslayen-agi :  </p> 
<p><A NAME="an_15:28">15:28</A>&nbsp;R&#803;r&#803;uh&#803; iqedsen akk-d nukkni, nwala d ayen yelhan m'ur nh&#803;ettem ara fell-awen ayen nnid&#803;en sennig wayen ilaqen,   </p> 
<p><A NAME="an_15:29">15:29</A>&nbsp;ye&#603;ni at&#806;-t&#806;ettixr&#803;em i wuc&#780;c&#780;i n iseflawen yemmezlen i lmes&#803;nu&#603;at, i tissit n idammen, i lmal yemmur&#803;dsen d zzna. D ayen yelhan ma th&#803;udrem iman-nwen &#611;ef wannect-agi. Qqimet di lehna.  </p> 
<p><A NAME="an_15:30">15:30</A>&nbsp;Imiren wid-nni yet&#806;waxtar&#803;en g&#780;g&#780;an atmaten di lehna, r&#803;uh&#803;en &#611;er temdint n Antyuc. Dinna jem&#603;en-d atmaten, fkan-asen tabr&#803;at&#806;-nni.  </p> 
<p><A NAME="an_15:31">15:31</A>&nbsp;Mi t&#806;-id-&#611;r&#803;an, fer&#803;h&#803;en at&#803;as s lews&#803;ayat yellan deg-s d yimeslayen i ten-isg&#780;ehden. </p> 
<p><A NAME="an_15:32">15:32</A>&nbsp;Yuda d Silas iwumi yet&#806;t&#806;unefk a d-t&#806;xebbir&#803;en s &#611;ur&#803; Sidi R&#803;ebbi, nhan atmaten-nni, sg&#780;ehden-ten s wat&#803;as n yimeslayen.  </p> 
<p><A NAME="an_15:33">15:33</A>&nbsp;Mi s&#603;eddan dinna kra n wussan, serrh&#803;en-asen watmaten ad u&#611;alen di lehna &#611;er wid i ten-id-icegg&#603;en ; </p> 
<p><A NAME="an_15:34">15:34</A>&nbsp;ma d Silas i&#603;g&#780;eb-as lh&#803;al yeb&#611;a ad yernu kra n wussan dinna. </p> 
<p><A NAME="an_15:35">15:35</A>&nbsp;Bulus d Barnabas qqimen di temdint-agi n Antyuc , sselmaden, t&#806;beccir&#803;en awal n Sidi R&#803;ebbi nutni d wat&#803;as n watmaten nnid&#803;en.  </p> 
<p><A NAME="an_15:36">15:36</A>&nbsp;Mi &#603;eddan kra n wussan, Bulus yenna-yas i Barnabas : Eyya a nu&#611;al a nesteqsi &#611;ef watmaten yellan di temdinin anda nbeccer&#803; awal n Sidi R&#803;ebbi, iwakken a nz&#803;er amek i t&#806;ilin. </p> 
<p><A NAME="an_15:37">15:37</A>&nbsp;Barnabas yeb&#611;a ad yawi yid-sen Yuh&#803;enna it&#806;usemman Mar&#803;qus, </p> 
<p><A NAME="an_15:38">15:38</A>&nbsp;lame&#603;na Bulus ur yeqbil ara ad awin yid-sen win akken i ten yeg&#780;g&#780;an di tmurt n Bamfilya, yerna ur ten-i&#603;awen ara di cc&#611;el-nsen.  </p> 
<p><A NAME="an_15:39">15:39</A>&nbsp;Ikker yiwen lxilaf gar-asen armi mfar&#803;aqen. Barnabas yewwi yid-es Mar&#803;qus, rekben di lbabur&#803; &#611;er tegzirt n Qubr&#803;us, </p> 
<p><A NAME="an_15:40">15:40</A>&nbsp;ma d Bulus yextar&#803; Silas ad iddu yid-es. Atmaten n tejma&#603;t wekklen-t i r&#803;r&#803;eh&#803;ma n Sidi R&#803;ebbi, d&#611;a ir&#803;uh&#803;. </p> 
<p><A NAME="an_15:41">15:41</A>&nbsp;Yekka-d net&#806;t&#806;a d Silas si tmura n Surya akk-d Silisya, isseg&#780;had tijma&#603;in n watmaten.  </p> 
<p><A NAME="an_16:1">16:1</A>&nbsp;Bulus d Silas wwd&#803;en &#611;er temdinin n Derba d Listra ; ufan dinna yiwen unelmad isem-is Timuti, baba-s d ayunani, ma d yemma-s n wat Isr&#803;ail, net&#806;t&#806;at da&#611;en tumen s Lmasih&#803;. </p> 
<p><A NAME="an_16:2">16:2</A>&nbsp;Atmaten yellan di temdint n Listra t&#806;-t&#806;emdint n Ikunyum h&#803;emmlen-t yerna t&#806;cekkir&#803;en-t. </p> 
<p><A NAME="an_16:3">16:3</A>&nbsp;Bulus yeb&#611;a ad yawi yid-es Timuti, daymi i s-id&#803;ehher&#803; &#611;ef ddemma n wat Isr&#803;ail yellan dinna, axat&#803;er z&#803;ran akk belli baba-s d ayunani.  </p> 
<p><A NAME="an_16:4">16:4</A>&nbsp;Di yal tamdint i deg &#603;eddan, t&#806;xebbir&#803;en atmaten s lews&#803;ayat yellan di tebr&#803;at&#806; i d-fkan r&#803;r&#803;usul d imeqqranen n temdint n Lquds, nehhun-ten ad teb&#603;en lews&#803;ayat-agi.  </p> 
<p><A NAME="an_16:5">16:5</A>&nbsp;Tijma&#603;in n watmaten t&#806;im&#611;ur&#803;ent di liman, leh&#803;sab n widak yumnen s Lmasih&#803; yet&#806;nerni kull ass.  </p> 
<p><A NAME="an_16:6">16:6</A>&nbsp;R&#803;r&#803;uh&#803; iqedsen ur sen-iserreh&#803; ara ad r&#803;uh&#803;en ad beccr&#803;en awal n Sidi R&#803;ebbi di tmurt n Asya, d&#611;a zegren timura n Frijya d Galasya. </p> 
<p><A NAME="an_16:7">16:7</A>&nbsp;Mi wwd&#803;en &#611;er tmurt n Misya, &#603;er&#803;den ad r&#803;uh&#803;en &#611;er tmurt n Bitinya ; lame&#603;na R&#803;r&#803;uh&#803; n Sidna &#400;isa ur sen-iserreh&#803; ara da&#611;en ad r&#803;uh&#803;en &#611;er dinna.  </p> 
<p><A NAME="an_16:8">16:8</A>&nbsp;&#400;eddan si tmurt n Misya, s&#803;ubben &#611;er temdint n Truwas. </p> 
<p><A NAME="an_16:9">16:9</A>&nbsp;Deg id&#803;, iweh&#803;h&#803;a-yas-ed R&#803;ebbi i Bulus, iwala yiwen umezda&#611; n Masidunya ibedd-ed &#611;ur&#803;-es, it&#806;h&#803;ellil-it ad i&#603;eddi &#611;ur&#803;-sen &#611;er tmurt n Masidunya a ten-i&#603;iwen.  </p> 
<p><A NAME="an_16:10">16:10</A>&nbsp;Mbe&#603;d ayen i s-d-iweh&#803;h&#803;a Sidi R&#803;ebbi i Bulus, nennuda amek ara nr&#803;uh&#803; &#611;er tmurt n Masidunya, axat&#803;er nefhem belli d Sidi R&#803;ebbi i &#611;-d yessawlen iwakken a nbeccer&#803; Lexber&#803; n lxir&#803;  di tmurt-nni.  </p> 
<p><A NAME="an_16:11">16:11</A>&nbsp;Mi nerkeb di lbabur&#803; si temdint n Truwas, nr&#803;uh&#803; qbala &#611;er tegzirt n Samutras. Azekka-nni nkemmel &#611;er temdint n Nabulis. </p> 
<p><A NAME="an_16:12">16:12</A>&nbsp;Syenna nr&#803;uh&#803; &#611;er temdint n Filibus, illan t&#806;amdint tamezwarut n Masidunya i geste&#603;mer&#803; R&#803;uman ; nes&#603;edda kra n wussan dinna.  </p> 
<p><A NAME="an_16:13">16:13</A>&nbsp;Ass n weste&#603;fu, neffe&#611; si temdint nr&#803;uh&#803; &#611;er rrif n wasif, n&#611;il a naf amkan anda t&#806;nejma&#603;en i tz&#803;allit. Nufa dinna kra n tilawin nnejma&#603;ent, neqqim iwakken a nemmeslay yid sent. </p> 
<p><A NAME="an_16:14">16:14</A>&nbsp;Tella dinna yiwet n tmet&#803;t&#803;ut isem-is Lidya n temdint n Tyatir, teznuzu lket&#806;t&#806;an azegga&#611; &#611;layen ; t&#806;-t&#806;amet&#803;t&#803;ut id&#803;u&#603;en Sidi R&#803;ebbi. M'akken i d-tesmeh&#803;sis, Sidi R&#803;ebbi yeldi-yas ul-is iwakken at&#806;-t&#806;err ddehn is &#611;er wayen i d-yeqqar&#803; Bulus.  </p> 
<p><A NAME="an_16:15">16:15</A>&nbsp;Mi tet&#806;wa&#611;d&#803;es deg waman net&#806;t&#806;at d wat wexxam-is, te&#603;r&#803;ed&#803;-a&#611;, tenna-d : ma twalam umne&#611; seg ul-iw s Sidi R&#803;ebbi, eyyaw at&#806;-t&#806;es&#603;eddim kra n wussan deg wexxam-iw. D&#611;a teh&#803;res&#803;-a&#611; iwakken a nekcem.  </p> 
<p><A NAME="an_16:16">16:16</A>&nbsp;Yiwen wass mi nteddu &#611;er wemkan-nni n tz&#803;allit, temmuger-a&#611;-d yiwet n tqeddact it&#806;wamelken, t&#806;- t&#806;aderwict, tet&#806;t&#806;awi-d at&#803;as n lfayda i yem&#603;ellmen i &#611;ef txeddem.  </p> 
<p><A NAME="an_16:17">16:17</A>&nbsp;Tettaba&#603;-a&#611;-d nekk d Bulus, tet&#806;&#603;eggid&#803; teqqar&#803; : Imdanen-agi d iqeddacen n R&#803;ebbi &#603;layen, t&#806;beccir&#803;en-awen abrid n leslak.  </p> 
<p><A NAME="an_16:18">16:18</A>&nbsp;Ach&#803;al n wussan net&#806;t&#806;at tettaba&#603; deg-nne&#611;, yu&#611;al Bulus ye&#603;ya deg-s, yezzi &#611;ur&#803;-es, yenna i ur&#803;uh&#803;ani i t&#806;-imelken : Umr&#803;e&#611;-k s yisem n &#400;isa Lmasih&#803;, effe&#611; si tmet&#803;t&#803;ut-agi ! Imiren kan, yeffe&#611;-it ur&#803;uh&#803;ani-nni.  </p> 
<p><A NAME="an_16:19">16:19</A>&nbsp;Im&#603;ellmen-is mi walan dayen ur sen-d-tet&#806;t&#806;awi ara lfayda, t&#803;t&#803;fen Bulus d Silas, zzu&#611;r&#803;en-ten &#611;er wezniq n temdint anda t&#806;nejma&#603;en l&#611;aci zdat lh&#803;ukkam. </p> 
<p><A NAME="an_16:20">16:20</A>&nbsp;Wwin-ten &#611;er lh&#803;akem n tmurt n R&#803;uman nnan : Imdanen-agi-nni n wat Isr&#803;ail cewwlen tamdint-nne&#611;. </p> 
<p><A NAME="an_16:21">16:21</A>&nbsp;Sselmaden l&#603;addat ur nezmir a tent-neqbel ne&#611; a tent-netbe&#603; nukkni yellan d ir&#803;umaniyen.  </p> 
<p><A NAME="an_16:22">16:22</A>&nbsp;L&#611;aci kkren-d &#611;ur&#803;-sen s le&#603;yad&#803;, d&#611;a lh&#803;ukkam n R&#803;uman umr&#803;en a sen-cerrgen llebsa-nsen, a ten wwten s ujelkkad&#803; ( s ucellit&#803; ). </p> 
<p><A NAME="an_16:23">16:23</A>&nbsp;Mi sen-sser&#803;wan tiyitiwin, rran-ten &#611;er lh&#803;ebs, umr&#803;en i w&#603;essas n lh&#803;ebs a ten-i&#603;as akken ilaq. </p> 
<p><A NAME="an_16:24">16:24</A>&nbsp;Akken i t-yewwed&#803; lamer&#803;-agi, a&#603;essas-nni yerra-ten &#611;er lh&#803;ebs yellan seddaw tmurt, yerna yurez-asen idar&#803;r&#803;en s snasel. </p> 
<p><A NAME="an_16:25">16:25</A>&nbsp;Di t&#806;nas&#803;fa n yid&#803;, Bulus d Silas de&#603;&#603;un &#611;er Sidi R&#803;ebbi, cennun, t&#806;h&#803;emmiden-t, imeh&#803;bas nnid&#803;en smeh&#803;sisen-asen.  </p> 
<p><A NAME="an_16:26">16:26</A>&nbsp;Taswi&#603;t kan, tezlez tmurt armi yenhezz ula d lsas n lh&#803;ebs ; imiren kan ldint tewwura n lh&#803;ebs, snasel icudden imeh&#803;bas mer&#803;r&#803;a qel&#603;ent-ed.  </p> 
<p><A NAME="an_16:27">16:27</A>&nbsp;A&#603;essas-nni ikker-ed ; mi gwala tiwwura n lh&#803;ebs ldint, ijbed-ed asekkin is iwakken ad ine&#611; iman-is ; yenwa rewlen imeh&#803;bas-nni.  </p> 
<p><A NAME="an_16:28">16:28</A>&nbsp;Lame&#603;na Bulus i&#603;egged&#803; s lg&#780;ehd is, yenna-yas : Eh&#803;bes ! H&#803;ader at&#806;-t&#806;en&#611;ed&#803; iman ik ! Aql-a&#611; akk dagi.  </p> 
<p><A NAME="an_16:29">16:29</A>&nbsp;D&#611;a a&#603;essas yumer&#803; a s-d-ce&#603;len tafat, yuzzel &#611;er daxel n lh&#803;ebs ; ye&#611;li &#611;er idar&#803;r&#803;en n Bulus d Silas, it&#806;ergigi. </p> 
<p><A NAME="an_16:30">16:30</A>&nbsp;Yessufe&#611;-iten-id si lh&#803;ebs, yenna yasen : A ssyad-i, d acu i glaqen a t xedme&#611; iwakken ad t&#806;t&#806;usellke&#611; ?  </p> 
<p><A NAME="an_16:31">16:31</A>&nbsp;Rran-as : Amen s Sidna &#400;isa, at&#806;-t&#806;et&#806;usellked&#803; s kec&#780;c&#780; s wat wexxam-ik.  </p> 
<p><A NAME="an_16:32">16:32</A>&nbsp;D&#611;a beccr&#803;en-as awal n Sidi R&#803;ebbi i net&#806;t&#806;a d wat wexxam-is mer&#803;r&#803;a. </p> 
<p><A NAME="an_16:33">16:33</A>&nbsp;Deg yid&#803;-nni kan, a&#603;essas-nni yewwi-ten anda ara sen-yessired lejruh&#803;-nsen ; imiren-nni s&#611;ed&#803;sen-t deg aman s net&#806;t&#806;a s twacult-is. </p> 
<p><A NAME="an_16:34">16:34</A>&nbsp;Yu&#611;al net&#806;t&#806;a d Bulus d Silas &#611;er wexxam-is, issers-asen-d ad c&#780;c&#780;en. Yefr&#803;eh&#803; at&#803;as net&#806;t&#806;a d wat wexxam-is imi umnen s Sidi R&#803;ebbi. </p> 
<p><A NAME="an_16:35">16:35</A>&nbsp;Akken yuli wass, lh&#803;ukkam n R&#803;uman cegg&#603;en wid ara yinin i u&#603;essas n lh&#803;ebs : Serreh&#803;-asen i imeh&#803;bas-nni ! </p> 
<p><A NAME="an_16:36">16:36</A>&nbsp;A&#603;essas ixebber&#803; Bulus yenna yas : Lh&#803;ukkam umr&#803;en-iyi-d a wen serrh&#803;e&#611; ; tura tzemrem at&#806;-t&#806;ef&#611;em, r&#803;uh&#803;et di lehna !  </p> 
<p><A NAME="an_16:37">16:37</A>&nbsp;Lame&#603;na Bulus yenna-yas : Amek ! Ewten-a&#611; zdat medden s ujelkad&#803; ( s ucellid&#803; ) mbla ma n&#603;edda di ccr&#803;e&#603; nukni yellan d ir&#803;umaniyen yerna skecmen-a&#611; &#611;er lh&#803;ebs tura b&#611;an a &#611;-ssuf&#611;en s tuffra ? Awah ! A d-asen nutni s yiman-nsen a &#611;-serrh&#803;en.  </p> 
<p><A NAME="an_16:38">16:38</A>&nbsp;Wid-nni i d-it&#806;t&#806;ucegg&#603;en ssawd&#803;en imeslayen-nni i lh&#803;ukkam n R&#803;uman. Lh&#803;ukkam ikcem-iten lxuf mi slan belli Bulus d Silas d ir&#803;umaniyen i llan. Usan-d d&#803;elben deg-sen ssmah&#803;, serrh&#803;en-asen si lh&#803;ebs, </p> 
<p><A NAME="an_16:39">16:39</A>&nbsp;h&#803;ellelen-ten ad ff&#611;en si temdint. </p> 
<p><A NAME="an_16:40">16:40</A>&nbsp;Mi ff&#611;en si lh&#803;ebs, Bulus d Silas r&#803;uh&#803;en &#611;er wexxam n Lidya, anda nnejma&#603;en d watmaten, nhan-ten, imiren r&#803;uh&#803;en.  </p> 
<p><A NAME="an_17:1">17:1</A>&nbsp;Bulus d Silas &#603;eddan si temdinin n Anfibulis akk-d Abulunis, wwd&#803;en &#611;er temdint n Tis&#803;alunik anda s&#603;an wat Isr&#803;ail lg&#780;ame&#603;.  </p> 
<p><A NAME="an_17:2">17:2</A>&nbsp;Akken yennum, Bulus yekcem &#611;er lg&#780;ame&#603; ; tlata smanat, mkul ass n weste&#603;fu, it&#806;meslay yid-sen &#611;ef wawal n R&#803;ebbi. </p> 
<p><A NAME="an_17:3">17:3</A>&nbsp;Issefham-asen, it&#806;beggin-asen-d di Tira belli Lmasih&#803; ilaq ad ye&#603;teb yerna a d-yeh&#803;yu si ger lmegtin, iqqar&#803;-asen : &#400;isa-yagi &#611;ef i wen-d-hedr&#803;e&#611;, d net&#806;t&#806;a i d Lmasih&#803;.  </p> 
<p><A NAME="an_17:4">17:4</A>&nbsp;Kra deg-sen umnen ; at&#803;as n iyunaniyen id&#803;u&#603;en Sidi R&#803;ebbi d wat&#803;as n tilawin n las&#803;el i geddan da&#611;en d Bulus akk-d Silas.  </p> 
<p><A NAME="an_17:5">17:5</A>&nbsp;Lame&#603;na at Isr&#803;ail usmen, d&#611;a wwin yid-sen kra n yergazen n diri it&#806;ment&#803;ar&#803;en deg iberdan, sekkren ccwal ger l&#611;aci, cewwlen tamdint mer&#803;r&#803;a, zed&#803;men &#611;er wexxam n Yazun, qellben &#611;ef Bulus d Silas iwakken a ten-car&#803;&#603;en zdat l&#611;aci. </p> 
<p><A NAME="an_17:6">17:6</A>&nbsp;Imi ur ten-ufin ara, zu&#611;r&#803;en-d Yazun d kra n watmaten &#611;er lh&#803;ukkam n temdint, bdan t&#806;&#603;eggid&#803;en : D irgazen-agi i gerwin ddunit, atan usan-d armi d &#611;ur&#803;-nne&#611;, </p> 
<p><A NAME="an_17:7">17:7</A>&nbsp;Yazun ist&#803;erh&#803;eb yis-sen. Xulfen lumur&#803; n Qays&#803;er, qqar&#803;en belli yella ugellid nnid&#803;en it&#806;usemman &#400;isa.  </p> 
<p><A NAME="an_17:8">17:8</A>&nbsp;S yimeslayen-agi, sh&#803;er&#803;cen l&#611;aci akk-d lh&#803;akem n temdint. </p> 
<p><A NAME="an_17:9">17:9</A>&nbsp;Ugin a sen-serrh&#803;en i Yazun d watmaten nnid&#803;en armi xells&#803;en lext&#803;iya.  </p> 
<p><A NAME="an_17:10">17:10</A>&nbsp;Mi d-yewwed&#803; yid&#803;, atmaten srewlen Bulus d Silas &#611;er temdint n Biri. Mi wwd&#803;en, kecmen &#611;er lg&#780;ame&#603; n wat Isr&#803;ail. </p> 
<p><A NAME="an_17:11">17:11</A>&nbsp;L&#611;aci n dinna st&#803;erh&#803;ben yis-sen axir&#803; n wid n temdint n Tis&#803;alunik , qeblen awal n R&#803;ebbi s wul yes&#803;fan. Kull ass t&#806;nadin di Tira iqedsen iwakken ad walin ma yella t&#806;-t&#806;idet&#806;, yella di tira wayen i d-qqar&#803;en. </p> 
<p><A NAME="an_17:12">17:12</A>&nbsp;At&#803;as seg-sen i gumnen ; ger iyunaniyen, at&#803;as n tilawin n las&#803;el d yergazen nnid&#803;en i gumnen da&#611;en.  </p> 
<p><A NAME="an_17:13">17:13</A>&nbsp;Lame&#603;na mi slan wat Isr&#803;ail n Tis&#803;alunik belli Bulus it&#806;beccir&#803; awal n R&#803;ebbi di temdint n Biri, uzzlen-d ad rwin l&#611;aci, a ten-cewwlen. </p> 
<p><A NAME="an_17:14">17:14</A>&nbsp;D&#611;a atmaten srewlen imiren Bulus &#611;er lg&#780;iha n lebh&#803;er&#803;, ma d Silas d Timuti qqimen di temdint n Biri. </p> 
<p><A NAME="an_17:15">17:15</A>&nbsp;Widak yewwin Bulus, ssawd&#803;en-t armi t&#806;-t&#806;amdint n Atinya, syenna u&#611;alen-d &#611;er temdint n Biri. Iwes&#803;s&#803;a-ten Bulus ad inin i Silas d Timuti, ur t&#806;&#603;et&#803;t&#803;ilen ara a t-leh&#803;qen.  </p> 
<p><A NAME="an_17:16">17:16</A>&nbsp;M'akken i get&#806;r&#803;ag&#780;u Silas akk-d Timuti di temdint n Atinya, Bulus i&#611;ad&#803;-it lh&#803;al mi gwala tamdint-nni tec&#780;c&#780;ur&#803; d lmes&#803;nu&#603;at i t&#806;&#603;ebbiden imezda&#611;-is.  </p> 
<p><A NAME="an_17:17">17:17</A>&nbsp;Di lg&#780;ame&#603;, yebda it&#806;meslay d wat Isr&#803;ail akk-d iyunaniyen id&#803;u&#603;en Sidi R&#803;ebbi. It&#806;meslay da&#611;en akk-d wid i d-it&#806;emlili kull ass di tejma&#603;t n temdint.  </p> 
<p><A NAME="an_17:18">17:18</A>&nbsp;Kra n l&#603;ulama yet&#806;felsifen, ye&#603;ni wid it&#806;ekkin di tejma&#603;t n Ibikur akk-d Stuwis, bdan t&#806;meslayen yid-es. Kra qqar&#803;en : D acu i geb&#611;a ad yini bu lehdur&#803; agi ? Wiyad&#803; qqar&#803;en : Waqila yet&#806;beccir&#803; ir&#803;ebbiten iber&#803;r&#803;aniyen ! Axat&#803;er Bulus yella it&#806;beccir&#803;-asen &#611;ef Sidna &#400;isa akk-d h&#803;eggu n lmegtin.  </p> 
<p><A NAME="an_17:19">17:19</A>&nbsp;D&#611;a wwin-t yid-sen &#611;eryiwen wemkan n ccr&#803;e&#603; n temdint-nni iwumi qqar&#803;en Laryufaj, nnan-as : Nezmer a nz&#803;er d acu-t uselmed agi ajdid i &#611;-d-tewwid&#803; ?  </p> 
<p><A NAME="an_17:20">17:20</A>&nbsp;Axat&#803;er nesla-yak tet&#806;meslayed&#803;-ed &#611;ef temsalin yessewhamen. Neb&#611;a a nissin lme&#603;na-nsent.  </p> 
<p><A NAME="an_17:21">17:21</A>&nbsp;Imezda&#611; n temdint n Atinya akk-d iber&#803;r&#803;aniyen i gzed&#611;en dinna, h&#803;emmlen ad s&#603;eddin lweqt-nsen anagar deg umeslay d usmeh&#803;ses i lexbar&#803;at ijdiden i d-it&#806;eff&#611;en.  </p> 
<p><A NAME="an_17:22">17:22</A>&nbsp;Bulus ibedd di tlemmast n Laryufaj yenna : Ay irgazen n temdint n Atinya, z&#803;ri&#611;-kkun tz&#803;ewr&#803;em yerna tettaba&#603;em ddin di mkul h&#803;ag&#780;a; </p> 
<p><A NAME="an_17:23">17:23</A>&nbsp;axat&#803;er h&#803;ewwse&#611; akk tamdint-nwen, wala&#611; lmes&#803;nu&#603;at akk i t&#603;ebdem ; ufi&#611; da&#611;en yiwen n idebder anda yura : &#171; I R&#803;ebbi-nni ur net&#806;wassen ara. &#187; Win akken i t&#603;ebbdem mbla ma tessnem-t, d net&#806;t&#806;a i wen-t&#806;beccir&#803;e&#611;. </p> 
<p><A NAME="an_17:24">17:24</A>&nbsp;D net&#806;t&#806;a i d-ixelqen ddunit d wayen yellan deg-s, d Bab igenwan d lqa&#603;a, ur yezdi&#611; ara di leg&#780;wame&#603; i bnan ifassen n yemdanen. </p> 
<p><A NAME="an_17:25">17:25</A>&nbsp;Ur yeh&#803;wag&#780; ara ad xedmen fell-as yemdanen am akken yella wayen i t-ixus&#803;s&#803;en, net&#806;t&#806;a i d-it&#806;t&#806;aken i yemdanen mer&#803;r&#803;a tudert, r&#803;r&#803;uh&#803; d wayen akk yellan.  </p> 
<p><A NAME="an_17:26">17:26</A>&nbsp;Seg yiwen wemdan i d-ixleq akk leg&#780;nas, ye&#603;mer&#803; yis-sen ddunit ; yefka-yasen lewqat i tudert-nsen akk-d tilisa i tmura-nsen.  </p> 
<p><A NAME="an_17:27">17:27</A>&nbsp;Sidi R&#803;ebbi ixdem annect-agi mer&#803;r&#803;a iwakken ad nadin fell-as ; ahat a t-afen s usferfed, net&#806;t&#806;a ur neb&#603;id ara &#611;ef mkul yiwen deg-nne&#611;.  </p> 
<p><A NAME="an_17:28">17:28</A>&nbsp;Yis i nes&#603;a tudert, i nteddu, i net&#806;t&#806;ili ; d ayen i d-nnan da&#611;en kra seg imedyazen-nwen : &#171; ula d nukkni, darraw-is ! &#187;  </p> 
<p><A NAME="an_17:29">17:29</A>&nbsp;Ihi imi nella d arraw n Sidi R&#803;ebbi, ur ilaq ara a n&#611;il belli R&#803;ebbi yet&#806;t&#806;emcabi &#611;er lmes&#803;nu&#603; n ddheb, ne&#611; n lfet&#803;t&#803;a, ne&#611; n wezr&#803;u yet&#806;wanejr&#803;en s ufus t&#806;-t&#806;musni n wemdan.  </p> 
<p><A NAME="an_17:30">17:30</A>&nbsp;Sidi R&#803;ebbi isemmeh&#803;-asen i yemdanen asmi akken ur t-ssinen ara; tura issawel-asen-d akk di mkul amkan iwakken ad beddlen tikli, a d-u&#611;alen &#611;ur&#803;-es. </p> 
<p><A NAME="an_17:31">17:31</A>&nbsp;Axat&#803;er yextar&#803; ass i deg ara ih&#803;aseb imdanen s lh&#803;eqq, s wemdan i gextar&#803; yerna yefka-ya&#611;-d akk t&#806;t&#806;but mi t-id-isseh&#803;ya si ger lmegtin.  </p> 
<p><A NAME="an_17:32">17:32</A>&nbsp;Mi slan ihedder&#803;-ed &#611;ef h&#803;eggu n lmegtin, kra t&#806;mesxir&#803;en, wiyad&#803; qqar&#803;en-as : A k-nh&#803;ess &#611;ef wannect-agi tikkelt nnid&#803;en...  </p> 
<p><A NAME="an_17:33">17:33</A>&nbsp;Imiren, Bulus ir&#803;uh&#803; yeg&#780;g&#780;a-ten. </p> 
<p><A NAME="an_17:34">17:34</A>&nbsp;&#404;as akken at&#803;as i get&#806;mesxir&#803;en, llan kra deg-sen umnen, ddan yid-es . Yella gar-asen Dunisus i gt&#806;ekkin di tejma&#603;t n Laryufaj, yiwet n tmet&#803;t&#803;ut isem-is Damaris akk-d wiyad&#803;.  </p> 
<p><A NAME="an_18:1">18:1</A>&nbsp;Bulus ir&#803;uh&#803; si temdint n Atinya &#611;er temdint n Kurintus. </p> 
<p><A NAME="an_18:2">18:2</A>&nbsp;Yufa dinna yiwen wergaz n wat Isr&#803;ail, isem-is Akilas, las&#803;el-is n tmurt n Tqent&#803;ert ; yewwed&#803;-ed deg ussan-nni kan si tmurt n Selyan net&#806;t&#806;a t&#806;-t&#806;met&#803;t&#803;ut-is Brisila, axat&#803;er Qays&#803;er Kludyus yumer&#803; i wat Isr&#803;ail mer&#803;r&#803;a ad ff&#611;en si temdint n R&#803;uma.  </p> 
<p><A NAME="an_18:3">18:3</A>&nbsp;Imi Brisila d Akilas xeddmen iqid&#803;unen am Bulus, yeqqim &#611;ur&#803;-sen xeddmen s tdukli. </p> 
<p><A NAME="an_18:4">18:4</A>&nbsp;Mkul ass n weste&#603;fu, Bulus it&#806;meslay di lg&#780;ame&#603;, it&#806;beccir&#803; i wat Isr&#803;ail akk-d iyunaniyen ttaba&#603;en ddin n wat Isr&#803;ail, iwakken ad amnen.  </p> 
<p><A NAME="an_18:5">18:5</A>&nbsp;Mi d-usan Silas d Timuti si tmurt n Masidunya, Bulus yu&#611;al it&#806;t&#806;elhay kan d ubeccer&#803; n wawal n R&#803;ebbi, it&#806;beggin ed i wat Isr&#803;ail belli d &#400;isa i d Lmasih&#803;. </p> 
<p><A NAME="an_18:6">18:6</A>&nbsp;Imi i t-xulfen yerna regmen-t, Bulus yezwi icud&#803;ad&#803;-is, yenna-yasen : Cfut ur teqbilem ara leslak-agi, ddnub i yirawen-nwen ! Nekk ayen i yi-d-yewwi lh&#803;al xedme&#611;-t. Ihi sya d asawen, ad r&#803;uh&#803;e&#611; &#611;er wat leg&#780;nas ur nelli ara seg warraw n wat Isr&#803;ail. </p> 
<p><A NAME="an_18:7">18:7</A>&nbsp;Mi d-iffe&#611; syenna, ikcem &#611;er wexxam n Tit Justus, i gellan d amdan id&#803;u&#603;en Sidi R&#803;ebbi ; axxam-is yezga-d tama n lg&#780;ame&#603; n wat Isr&#803;ail. </p> 
<p><A NAME="an_18:8">18:8</A>&nbsp;Krisbus, ameqqran n lg&#780;ame&#603; yumen s &#400;isa Lmasih&#803; net&#806;t&#806;a d wat wexxam-is mer&#803;r&#803;a ; at&#803;as n wat kurintus da&#611;en i gumnen mi slan s wayen i d-yenna Bulus, d&#611;a t&#806;wa&#611;ed&#803;sen deg waman.  </p> 
<p><A NAME="an_18:9">18:9</A>&nbsp;Yiwen n yid&#803;, Sidi R&#803;ebbi iweh&#803;h&#803;a yas-ed di targit i Bulus yenna-yas-d : Ur t&#806;t&#806;aggad ara, kemmel ehder&#803; ur t&#806;susum ara ! </p> 
<p><A NAME="an_18:10">18:10</A>&nbsp;Axat&#803;er aqli-n yid-ek ! Yiwen ur izmir ad issers afus-is fell-ak iwakken a k-yexdem ccer&#803;, axat&#803;er at&#803;as i gellan d ayla-w di temdint-agi.  </p> 
<p><A NAME="an_18:11">18:11</A>&nbsp;Bulus yeqqim aseggas d set&#806;t&#806;a wagguren ger wat kurintus, isselmad asen awal n Sidi R&#803;ebbi.  </p> 
<p><A NAME="an_18:12">18:12</A>&nbsp;Di lweqt-nni i deg yella Galyun d lh&#803;akem &#611;ef tmurt n Lakaya, at Isr&#803;ail msefhamen, ddukklen &#611;ef Bulus, wwin-t &#611;er wexxam n ccr&#803;e&#603;, nnan :  </p> 
<p><A NAME="an_18:13">18:13</A>&nbsp;Argaz-agi issamar&#803; l&#611;aci ad &#603;ebden R&#803;ebbi s webrid ixulfen ccari&#603;a.  </p> 
<p><A NAME="an_18:14">18:14</A>&nbsp;Mi gekker Bulus ad ihder&#803;, int&#803;eq Galyun yenna i wat Isr&#803;ail : Lemmer d lbat&#803;el ne&#611; d ayen n diri i gexdem, zemre&#611; a wen h&#803;esse&#611; am akken yella di lqanun ay at Isr&#803;ail ; </p> 
<p><A NAME="an_18:15">18:15</A>&nbsp;me&#603;na imi d amjadel &#611;ef yimeslayen, &#611;ef yismawen akk-d ccari&#603;a n Musa, ayagi d cc&#611;el-nwen ! Ur b&#611;i&#611; ara ad h&#803;ekme&#611; &#611;ef wannect-a. </p> 
<p><A NAME="an_18:16">18:16</A>&nbsp;Imiren issufe&#611;-iten-id syenna. </p> 
<p><A NAME="an_18:17">18:17</A>&nbsp;D&#611;a l&#611;aci mm&#611;en &#611;ef Sustin, ameqqran n lg&#780;ame&#603; n wat Isr&#803;ail, ewten-t zdat wexxam n ccr&#803;e&#603; , Galyun ur s-tewqi&#603; ara lme&#603;na.  </p> 
<p><A NAME="an_18:18">18:18</A>&nbsp;Bulus yerna at&#803;as n wussan di temdint n Kurintus ; syenna yeg&#780;g&#780;a atmaten di lehna, yerkeb lbabur&#803; &#611;er tmurt n Surya ; Brisila d Akilas ddan yid-es. Uqbel ad ir&#803;uh&#803; si lmer&#803;s&#803;a n temdint n Senkriya, iset&#803;t&#803;el aqer&#803;r&#803;uy-is axat&#803;er yefka lem&#603;ahda i Sidi R&#803;ebbi.  </p> 
<p><A NAME="an_18:19">18:19</A>&nbsp;Mi wwd&#803;en &#611;er temdint n Ifasus, mfar&#803;aqen : Bulus yeg&#780;g&#780;a ir&#803;fiqen-is Akilas d Brisila, ma d net&#806;t&#806;a ikcem &#611;er lg&#780;ame&#603; n wat Isr&#803;ail, it&#806;meslay yid-sen.  </p> 
<p><A NAME="an_18:20">18:20</A>&nbsp;H&#803;ellelen-t ad yernu kra wussan yid-sen, lame&#603;na ur yeqbil ara. </p> 
<p><A NAME="an_18:21">18:21</A>&nbsp;Yenna-yasen : A d-u&#611;ale&#611; &#611;ur&#803;-wen ma yeb&#611;a R&#803;ebbi.  </p> 
<p><A NAME="an_18:22">18:22</A>&nbsp;Yerkeb di lbabur&#803; si temdint n Ifasus &#611;er temdint n Qis&#803;arya ; syenna ir&#803;uh&#803; a d-iz&#803;er tajma&#603;t n watmaten yellan di temdint n Lquds ; imiren is&#803;ubb &#611;er temdint n Antyuc. </p> 
<p><A NAME="an_18:23">18:23</A>&nbsp;Mi ges&#603;edda kra n wussan di temdint n Antyuc, yu&#611;al yet&#803;t&#803;ef abrid &#611;er tmura n Galasya d Frijya, di mkul amkan yesseg&#780;had inelmaden di Liman.  </p> 
<p><A NAME="an_18:24">18:24</A>&nbsp;Di lweqt-nni, yiwen wergaz n wat Isr&#803;ail yet&#806;t&#806;usemman Abulus, ilulen di temdint n Skandriya yellan di tmurt n Mas&#803;er&#803;, yusa-d &#611;er temdint n Ifasus ; yezwer&#803; deg wawal yerna yessen mlih&#803; tira iqedsen. </p> 
<p><A NAME="an_18:25">18:25</A>&nbsp;Argaz-agi yelmed abrid n Sidi R&#803;ebbi, ig&#780;hed di liman, it&#806;beccir&#803;, yesselmad s teh&#803;qiq ayen i d-qqar&#803;ent tira iqedsen &#611;ef &#400;isa Lmasih&#803; , &#611;as akken d a&#611;d&#803;as n Yeh&#803;ya kan i gessen.  </p> 
<p><A NAME="an_18:26">18:26</A>&nbsp;Yebda it&#806;meslay &#603;inani di lg&#780;ame&#603; n wat Isr&#803;ail. Akilas d Brisila mi s-slan wwin-t yid-sen, sfehmen-as tidet&#806; n webrid n Sidi R&#803;ebbi akken tella. </p> 
<p><A NAME="an_18:27">18:27</A>&nbsp;Imi i geb&#611;a Abulus ad i&#603;eddi &#611;er tmurt n Akaya, atmaten kksen-as akukru, uran tabr&#803;at&#806; i inelmaden n temdint n Kurintus iwakken ad str&#803;eh&#803;ben yis. Mi gewwed&#803; &#611;er dinna, s r&#803;r&#803;eh&#803;ma n Sidi R&#803;ebbi i&#603;awen at&#803;as widak yumnen ; </p> 
<p><A NAME="an_18:28">18:28</A>&nbsp;axat&#803;er yet&#806;r&#803;uz&#803;u &#603;inani awal n lecyux n wat Isr&#803;ail zdat l&#611;aci mer&#803;r&#803;a ; yerna it&#806;beggin-ed s tira iqedsen belli d &#400;isa i d Lmasih&#803;.  </p> 
<p><A NAME="an_19:2">19:2</A>&nbsp;Yers-ed fell-awen R&#803;r&#803;uh&#803; iqedsen asmi i tumnem ? Rran-as : Le&#603;mer&#803; nesli s R&#803;r&#803;uh&#803;-agi iqedsen.  </p> 
<p><A NAME="an_19:3">19:3</A>&nbsp;Yenna-yasen : Anwa a&#611;d&#803;as i-s-tet&#806;wa&#611;ed&#803;sem ihi ? Rran-as : S we&#611;d&#803;as n Yeh&#803;ya.  </p> 
<p><A NAME="an_19:4">19:4</A>&nbsp;Bulus yenna-yasen : Yeh&#803;ya yesse&#611;d&#803;es wid akk iqeblen ad beddlen tikli, yeqqar&#803; i wegdud ad amnen s win ara d-yasen deffir-es, ye&#603;ni s Sidna &#400;isa.  </p> 
<p><A NAME="an_19:5">19:5</A>&nbsp;Mi slan i yimeslayen-agi, t&#806;wa&#611;ed&#803;sen s yisem n Sidna &#400;isa. </p> 
<p><A NAME="an_19:6">19:6</A>&nbsp;Akken yessers Bulus ifassen-is fell-asen, ikcem-iten R&#803;r&#803;uh&#803; iqedsen, bdan heddr&#803;en s tutlayin ur net&#806;wassen ara, yerna t&#806;caren-d ayen i sen-d-yusan s &#611;ur&#803; Sidi R&#803;ebbi. </p> 
<p><A NAME="an_19:7">19:7</A>&nbsp;Imdanen-agi ad ilin di tnac yid-sen.  </p> 
<p><A NAME="an_19:8">19:8</A>&nbsp;D&#611;a Bulus ikcem &#611;er lg&#780;ame&#603; n wat Isr&#803;ail. Azal n tlata wagguren it&#806;meslay yid-sen, it&#806;qenni&#603;-iten iwakken ad amnen s wayen ye&#603;nan tagelda n Sidi R&#803;ebbi. </p> 
<p><A NAME="an_19:9">19:9</A>&nbsp;Lame&#603;na kra deg-sen yeqqur&#803; wul-nsen ugin ad amnen, rnan kkaten deg webrid n Sidna &#400;isa zdat l&#611;aci. Mi gwala annect-agi, Bulus it&#803;t&#803;axer&#803;-asen, yewwi yid-es inelmaden, isselmad-iten kull ass deg wexxam n yiwen wergaz isem-is Tiranus.  </p> 
<p><A NAME="an_19:10">19:10</A>&nbsp;Yeqqim dinna sin iseggasen armi imezda&#611; mer&#803;r&#803;a n tmurt n Asya, ama d at Isr&#803;ail ama d iyunaniyen, slan i wawal n Sidi R&#803;ebbi.  </p> 
<p><A NAME="an_19:11">19:11</A>&nbsp;Sidi R&#803;ebbi ixeddem lber&#803;hanat imeqqranen s ifassen n Bulus ; </p> 
<p><A NAME="an_19:12">19:12</A>&nbsp;l&#611;aci wwd&#803;en armi srusun &#611;ef yimud&#803;an ula t&#806;-t&#806;imucwar&#803;in ne&#611; icet&#803;t&#803;id&#803;en yennulen Bulus, d&#611;a imud&#803;an h&#803;ellun, wid akk yet&#806;t&#806;umelken t&#806;eff&#611;en ten leg&#780;nun.  </p> 
<p><A NAME="an_19:13">19:13</A>&nbsp;Kra iseh&#803;h&#803;aren n wat Isr&#803;ail, ileh&#803;h&#803;un seg wemkan &#611;er wayed&#803;, &#603;erden ad ssuff&#611;en leg&#780;nun seg wid yet&#806;wamelken, qqar&#803;en-asen : S yisem n Sidna &#400;isa, win akken i get&#806;beccir&#803; Bulus, eff&#611;et seg-es !  </p> 
<p><A NAME="an_19:14">19:14</A>&nbsp;Widak ixeddmen annect-agi llan di seb&#603;a yid-sen, d arraw n Ciba yellan d yiwen si lmuqedmin imeqqranen n at Isr&#803;ail. </p> 
<p><A NAME="an_19:15">19:15</A>&nbsp;Lg&#780;en-nni yerra-yasen-d : &#400;isa ssne&#611;-t, ssne&#611; da&#611;en anwa i d Bulus, ma d kunwi d acu-kkun ?  </p> 
<p><A NAME="an_19:16">19:16</A>&nbsp;Argaz-nni i gezde&#611; lg&#780;en, izd&#803;em fell-asen yekkat-iten armi rewlen seg wexxam d i&#603;eryanen, yerna jerh&#803;en. </p> 
<p><A NAME="an_19:17">19:17</A>&nbsp;At Isr&#803;ail akk-d iyunaniyen mer&#803;r&#803;a ized&#611;en tamdint n Ifasus slan s wayagi, ikcem-iten mer&#803;r&#803;a lxuf, h&#803;emmden isem n Sidna &#400;isa.  </p> 
<p><A NAME="an_19:18">19:18</A>&nbsp;At&#803;as seg wid i gumnen, usan-d ad qir&#803;r&#803;en zdat wiyad&#803;, h&#803;kan-d ayen xedmen.  </p> 
<p><A NAME="an_19:19">19:19</A>&nbsp;At&#803;as seg wid yellan xeddmen ssh&#803;ur, wwin-d tiktabin-nsen s wayes xeddmen ssh&#803;ur, sser&#803;&#611;en-tent zdat medden. Ufan belli azal n xemsin alef n twiztin i d ssuma-nsent. </p> 
<p><A NAME="an_19:20">19:20</A>&nbsp;S wakka i gewwed&#803; wawal n Sidi R&#803;ebbi &#611;er mkul amkan, it&#806;nerni s tezmert n Sidi R&#803;ebbi. </p> 
<p><A NAME="an_19:21">19:21</A>&nbsp;Mi g&#603;edda wayagi akk, Bulus yeqsed ad ir&#803;uh&#803; &#611;er temdint n Lquds, ad i&#603;eddi si tmura n Masidunya akk-d Akaya ; ixemmem deg iman-is yenna : &#171; M'ara awd&#803;e&#611; &#611;er dinna, ilaq-iyi da&#611;en ad r&#803;uh&#803;e&#611; &#611;er temdint n R&#803;uma.&#187;  </p> 
<p><A NAME="an_19:22">19:22</A>&nbsp;Icegge&#603; &#611;er tmurt n Masidunya sin seg im&#603;awnen-is, Timuti d Irastus ; ma d net&#806;t&#806;a yerna kra n wussan di tmurt n Asya.  </p> 
<p><A NAME="an_19:23">19:23</A>&nbsp;Di lweqt-nni, &#611;ef ddemma n webrid n Sidi R&#803;ebbi ikker ccwal d ameqqran di temdint n Ifasus. </p> 
<p><A NAME="an_19:24">19:24</A>&nbsp;Yella yiwen uh&#803;eddad isem-is Dimitriyus, is&#803;enne&#603; s lfet&#803;t&#803;a leg&#780;wame&#603; imect&#803;ah&#803; i d-yet&#806;mettilen lg&#780;ame&#603; n Artimis, yesserbeh&#803; at&#803;as ixeddamen-is. </p> 
<p><A NAME="an_19:25">19:25</A>&nbsp;Isnejma&#603;-iten nutni d wid i gxeddmen lfet&#803;t&#803;a am net&#806;t&#806;a, yenna yasen : Ay atmaten ! Tez&#803;ram belli rrbeh&#803;-nne&#611; itekk-ed si lxedma-agi ; </p> 
<p><A NAME="an_19:26">19:26</A>&nbsp;tez&#803;ram yerna teslam da&#611;en &#611;ef Bulus-agi issamnen at&#803;as n l&#611;aci di temdint n Ifasus d wat&#803;as n tmura n Asya. Yessamen l&#611;aci, yewwi-ten d webrid-is mi sen-iqqar&#803; : &#171; Ir&#803;ebbiten agi it&#806;waxedmen s ifassen n wemdan mac&#780;c&#780;i d ir&#803;ebbiten n tidet&#806; &#187; ; </p> 
<p><A NAME="an_19:27">19:27</A>&nbsp;ur nuggad ara kan at&#806;-t&#806;e&#611;li s&#803;s&#803;en&#603;a-nne&#611;, lame&#603;na nuggad ad sse&#611;lin lqima i lg&#780;ame&#603; n Artimis tameqqrant, tar&#803;ebbit&#806;-nne&#611;, qr&#803;ib a s-kksen l&#603;ad&#803;ima s wayes tet&#806;wa&#603;bed di tmurt n Asya d ddunit mer&#803;r&#803;a.  </p> 
<p><A NAME="an_19:28">19:28</A>&nbsp;Mi slan i lehdur&#803;-agi, ikcem-iten wurrif, bdan t&#806;&#603;eggid&#803;en : T&#806;-t&#806;ameqqrant Artimis, tar&#803;ebbit&#806; n at Ifasus !  </p> 
<p><A NAME="an_19:29">19:29</A>&nbsp;Tet&#806;t&#806;ucewwel akk temdint, l&#611;aci uzzlen &#611;er wexxam n umezgun, seddan yid-sen Gayus akk-d Aristark yellan d imasiduniyen, d ir&#803;fiqen n Bulus, it&#806;s&#803;afar&#803;en yid-es. </p> 
<p><A NAME="an_19:30">19:30</A>&nbsp;Bulus yeb&#611;a ad ikcem di tlemmast n l&#611;aci-nni, lame&#603;na ugin-as inelmaden. </p> 
<p><A NAME="an_19:31">19:31</A>&nbsp;Ula d kra n lh&#803;ukkam imeqqranen n tmurt n Asya yellan d imdukkal-is, cegg&#603;en &#611;ur&#803;-es iwakken a t-h&#803;ellelen ur it&#806;r&#803;uh&#803; ara &#611;er wexxam n umezgun. </p> 
<p><A NAME="an_19:32">19:32</A>&nbsp;Anejma&#603;-nni yexr&#803;eb, kra t&#806;&#603;eggid&#803;en akka, wiyad&#803; akken nnid&#803;en yerna at&#803;as deg-sen ur z&#803;rin ara acu i d sebba n unejma&#603;-nni.  </p> 
<p><A NAME="an_19:33">19:33</A>&nbsp;At Isr&#803;ail sbedden-d Alixandru ad immeslay i l&#611;aci. Iwehha-yasen ufus-is ad ssusmen, iwakken a d-ihder&#803;, </p> 
<p><A NAME="an_19:34">19:34</A>&nbsp;lame&#603;na mi t-&#603;eqlen n wat Isr&#803;ail i gella, bdan t&#806;&#603;eggid&#803;en mer&#803;r&#803;a &#611;ef tikkelt azal n snat sswaye&#603; : T&#806;-t&#806;ameqqrant Artimis n at Ifasus !  </p> 
<p><A NAME="an_19:35">19:35</A>&nbsp;Lame&#603;na lamin n temdint ihedden l&#611;aci, yenna-yasen : Ay at Ifasus, anwa ur nez&#803;ri ara belli tamdint n Ifasus t&#806;-t&#806;a&#603;essast n lg&#780;ame&#603; Artimis tameqqrant akk-d lmes&#803;nu&#603;-ines i d-i&#611;lin seg igenni ?  </p> 
<p><A NAME="an_19:36">19:36</A>&nbsp;Imi ayagi yiwen ur yezmir a t-yenker&#803;, ilaq ihi at&#806;-t&#806;hennim iman-nwen, ur xeddmet acemma s tuff&#611;a n le&#603;qel ! </p> 
<p><A NAME="an_19:37">19:37</A>&nbsp;Axat&#803;er irgazen-agi i d-tewwim ur ukiren lg&#780;ame&#603;, ur rgimen Artimis tar&#803;ebbit&#806;-nne&#611;.  </p> 
<p><A NAME="an_19:38">19:38</A>&nbsp;Ihi ma yella Dimitriyus d imdukkal-is s&#603;an sebba n uccetki &#611;ef yiwen, llan wussan n ccr&#803;e&#603; am akken llan lh&#803;ukkam ara ten-icar&#803;&#603;en , ad r&#803;uh&#803;en ad ccetkin fell-asen. </p> 
<p><A NAME="an_19:39">19:39</A>&nbsp;Ma yella wayen nnid&#803;en i tessuturem deg-sen, ad h&#803;ekmen fell-asen deg unejma&#603; zdat lh&#803;ukkam. </p> 
<p><A NAME="an_19:40">19:40</A>&nbsp;Atan nuggad ad ccetkin fell-a&#611; &#611;ef wayen yedr&#803;an ass-agi imi ulac sebba ara nefk &#611;ef wunejma&#603;-agi. Mi gfukk ameslay, iserreh&#803; i l&#611;aci, yefra unejma&#603;.  </p> 
<p><A NAME="an_20:1">20:1</A>&nbsp;Mi tethedden lh&#803;ala ifuk ccwal, imiren Bulus isnejma&#603;-ed inelmaden, yenha-ten, d&#611;a yeg&#780;g&#780;a-ten di lehna, yet&#803;t&#803;ef abrid &#611;er tmurt n Masidunya. </p> 
<p><A NAME="an_20:2">20:2</A>&nbsp;Mi gezger tamurt n Masidunya, inehhu inelmaden, isseg&#780;had-iten s wat&#803;as yimeslayen ; syenna ikemmel abrid &#611;er tmurt n iyunaniyen anda yeqqim tlata wagguren. </p> 
<p><A NAME="an_20:3">20:3</A>&nbsp;Mi gt&#806;eddu ad yerkeb di lbabur&#803; &#611;er tmurt n Surya, yesla belli at Isr&#803;ail mcawar&#803;en iwakken a t-xed&#603;en ; d&#611;a ibeddel r&#803;r&#803;ay, it&#803;t&#803;ef abrid ad yu&#611;al &#611;er tmurt n Masidunya.  </p> 
<p><A NAME="an_20:4">20:4</A>&nbsp;Ddan yid-es : Subatir, mmi-s n Birus si temdint n Biri ; Arist&#803;ark akk-d Skundus n temdint n Tis&#803;alunik, Gayus n temdint n Derba ; yedda da&#611;en Timuti, Tucik akk-d Trufim n tmurt n Asya. </p> 
<p><A NAME="an_20:5">20:5</A>&nbsp;Wigi zwaren &#611;er zdat, er&#803;g&#780;an-a&#611; di temdint n Truwas, </p> 
<p><A NAME="an_20:6">20:6</A>&nbsp;ma d nukni mi g&#603;edda L&#603;id n we&#611;r&#803;um mbla i&#611;es ( tamtunt ), nerkeb lbabur&#803; si temdint n Filibus ; xemsa wussan mbe&#603;d, nelh&#803;eq-iten &#611;er temdint n Truwas, anda nes&#603;edda seb&#603;a wussan.  </p> 
<p><A NAME="an_20:7">20:7</A>&nbsp;Ass amezwaru n ddur&#803;t nennejma&#603; a nebd&#803;u a&#611;r&#803;um iwakken ad nemekti Lmasih&#803;, Bulus it&#806;meslay net&#806;t&#806;a d inelmaden. Imi ilaq ad ir&#803;uh&#803; azekka-nni, ikemmel yid-sen awal armi i gnes&#803;s&#803;ef yid&#803; ; </p> 
<p><A NAME="an_20:8">20:8</A>&nbsp;ta&#611;ur&#803;fet&#806; anda i nennejma&#603;, ce&#603;lent deg-s at&#803;as n teftilin. </p> 
<p><A NAME="an_20:9">20:9</A>&nbsp;Yiwen ilemz&#803;i, isem-is Utikus, yella yeqqim &#611;ef yiri n t&#803;t&#803;aq. Imi i g&#603;et&#803;t&#803;el Bulus deg umeslay, Utikus yewwi-t nuddam ; ye&#611;li-d si le&#603;li wis tlata armi d lqa&#603;a, mi t-id-refden, ufan-t yemmut. </p> 
<p><A NAME="an_20:10">20:10</A>&nbsp;Bulus is&#803;ubb-ed, yekna &#611;ur&#803;-es, iddem-it ger i&#611;allen-is yenna : Ur t&#806;t&#806;aggadet ara, mazal deg-s tar&#803;wih&#803;t, idder.  </p> 
<p><A NAME="an_20:11">20:11</A>&nbsp;Syenna yu&#611;al yuli ar t&#611;ur&#803;fet&#806;, yebd&#803;a a&#611;r&#803;um ; mi c&#780;c&#780;an, ikemmel yid-sen ameslay armi d lefjer, d&#611;a ir&#803;uh&#803;. </p> 
<p><A NAME="an_20:12">20:12</A>&nbsp;Ilemz&#803;i-nni, wwin-t yedder ; d&#611;a yers-ed lfer&#803;h&#803; deg ulawen-nsen.  </p> 
<p><A NAME="an_20:13">20:13</A>&nbsp;Nukni nerkeb lbabur&#803;, nezwar Bulus &#611;er temdint n Assus anda ara nemyagar yid-es axat&#803;er yeb&#611;a ad ir&#803;uh&#803; &#611;ef wud&#803;ar&#803;.  </p> 
<p><A NAME="an_20:14">20:14</A>&nbsp;Mi i &#611;-d-yelh&#803;eq di temdint n Assus, yerkeb yid-nne&#611; di lbabur&#803; &#611;er temdint n Mitilan ; </p> 
<p><A NAME="an_20:15">20:15</A>&nbsp;syenna nkemmel abrid di lebh&#803;er&#803;, newwed&#803; azekka-nni zdat temdint n Ciyu, sellazekka-nni newwed&#803; &#611;er temdint n Samus ; ass wis r&#803;eb&#603;a newwed&#803; &#611;er temdint n Mili.  </p> 
<p><A NAME="an_20:16">20:16</A>&nbsp;Bulus yeb&#611;a ad i&#603;eddi rrif n temdint n Ifasus mbla ma yeh&#803;bes, iwakken ur isr&#803;uh&#803;uy ara lweqt di tmurt n Asya. It&#806;&#611;awal iwakken ma yella wamek, ad yawed&#803; &#611;er temdint n Lquds ass n l&#603;id n wass wis xemsin.  </p> 
<p><A NAME="an_20:17">20:17</A>&nbsp;Si temdint n Mili, Bulus icegge&#603; &#611;er imeqqranen n tejma&#603;t n temdint n Ifasus iwakken a d-asen. </p> 
<p><A NAME="an_20:18">20:18</A>&nbsp;Mi d-wwd&#803;en &#611;ur&#803;-es, yenna-yasen : Tesnem si zik tikli-inu yid-wen seg wass amezwaru mi d-kecme&#611; tamurt n Asya. </p> 
<p><A NAME="an_20:19">20:19</A>&nbsp;Qedce&#611; &#611;ef Sidi R&#803;ebbi s wannuz d imet&#803;t&#803;awen ger i&#611;eblan d lemh&#803;ayen i yi-sser&#803;wan wat Isr&#803;ail.  </p> 
<p><A NAME="an_20:20">20:20</A>&nbsp;T&#806;beccir&#803;e&#611;-awen rni&#611; slemde&#611; kkun ama zdat l&#611;aci ama deg ixxamen-nwen, mbla ma ffre&#611; acemma seg wayen i kkun-inef&#603;en.  </p> 
<p><A NAME="an_20:21">20:21</A>&nbsp;T&#806;beccir&#803;e&#611; i wat Isr&#803;ail d iyunaniyen a d-u&#611;alen &#611;er webrid n Sidi R&#803;ebbi yerna ad amnen s Sidna &#400;isa. </p> 
<p><A NAME="an_20:22">20:22</A>&nbsp;Tura, R&#803;r&#803;uh&#803; iqedsen ih&#803;r&#803;es-iyi ad t&#803;t&#803;fe&#611; abrid &#611;er temdint n Lquds, ur z&#803;ri&#611; ara d acu ara yedr&#803;un yid-i.  </p> 
<p><A NAME="an_20:23">20:23</A>&nbsp;Si temdint &#611;er tayed&#803;, R&#803;r&#803;uh&#803; iqedsen it&#806;xebbir&#803;-iyi-d belli t&#806;r&#803;ag&#780;un-iyi leh&#803;bus d wussan n ddiq.  </p> 
<p><A NAME="an_20:24">20:24</A>&nbsp;Lame&#603;na tudert-iw ur s-fki&#611; ara lqima, ur t&#806;-h&#803;sibe&#611; ara e&#603;zizet fell-i ; a wi yufan kan ad kemmle&#611; tikli-inu akk-d R&#803;ebbi, ad xedme&#611; s lfer&#803;h&#803; ayen i yi-d-ifka Sidna &#400;isa, iwakken ad beccr&#803;e&#611; lexbar&#803; n lxir&#803;  n r&#803;r&#803;eh&#803;ma n Sidi R&#803;ebbi.  </p> 
<p><A NAME="an_20:25">20:25</A>&nbsp;Tura z&#803;ri&#611; belli ur tet&#806;t&#806;u&#611;alem ara at&#806;-t&#806;ez&#803;rem udem-iw, kunwi iwumi beccr&#803;e&#611; tageldit n Sidi R&#803;ebbi.  </p> 
<p><A NAME="an_20:26">20:26</A>&nbsp;Daymi i wen-d-qqar&#803;e&#611; ass-agi, ma yella yiwen yeffe&#611; i webrid n Sidi R&#803;ebbi, ddnub i yiri-s, </p> 
<p><A NAME="an_20:27">20:27</A>&nbsp;imi i wen-beccr&#803;e&#611; ayen akk yellan di leqsed n Sidi R&#803;ebbi, ur ffire&#611; ula d acemma fell-awen.  </p> 
<p><A NAME="an_20:28">20:28</A>&nbsp;&#400;asset &#611;ef yiman-nwen, &#603;asset &#611;ef tqed&#803;&#603;it &#611;ef i kkun-iwekkel R&#803;r&#803;uh&#803; iqedsen. Ilit d i&#603;essasen &#611;ef tejma&#603;t n R&#803;ebbi i d-ih&#803;err s idammen n Mmi-s. </p> 
<p><A NAME="an_20:29">20:29</A>&nbsp;Sri&#611; belli m'ara r&#803;uh&#803;e&#611;, a d-kecmen gar-awen wuccanen iwe&#603;r&#803;en, wid ur net&#806;samah&#803; ara i tqed&#803;&#603;it ; </p> 
<p><A NAME="an_20:30">20:30</A>&nbsp;a d-kkren da&#611;en gar-awen yergazen ara islemden leh&#803;wayeg&#780; i&#603;ewjen iwakken ad jebden inelmaden &#611;ur&#803;-sen.  </p> 
<p><A NAME="an_20:31">20:31</A>&nbsp;&#404;ur&#803;-wat ihi, &#603;asset iman-nwen ! Mmektit-ed belli azal n tlata iseggasen, ur h&#803;bise&#611; am yid&#803; am ass, nehhu&#611; mkul yiwen seg-wen s imet&#803;t&#803;awen.  </p> 
<p><A NAME="an_20:32">20:32</A>&nbsp;Tura a kkun-g&#780;g&#780;e&#611; ger ifassen n Sidi R&#803;ebbi d r&#803;r&#803;eh&#803;ma n wawal-is; D net&#806;t&#806;a i gzemren a kkun-isseg&#780;hed, a wen-d-yefk lwer&#803;t i kunwi akk yellan d ayla-s. </p> 
<p><A NAME="an_20:33">20:33</A>&nbsp;Ur d&#803;mi&#603;e&#611;, ama d ddheb ama d idrimen ne&#611; leh&#803;wayeg&#780; n yiwen deg-wen.  </p> 
<p><A NAME="an_20:34">20:34</A>&nbsp;Tez&#803;ram s yiman-nwen belli s ifassen-iw i xeddme&#611; iwakken ad &#603;eyyce&#611; iman-iw akk-d wid yellan yid-i. </p> 
<p><A NAME="an_20:35">20:35</A>&nbsp;Di mkul lh&#803;ag&#780;a, ssekne&#611;-awen amek ara txedmem iwakken at&#806;-t&#806;&#603;iwnem wid ur nezmir ara. Mmektit-ed imeslayen n Sidna &#400;isa mi d-yenna : &#171; Win it&#806;seddiqen it&#806;t&#806;ubarek akter&#803; n win itet&#803;t&#803;fen ssadaqa &#187;.  </p> 
<p><A NAME="an_20:36">20:36</A>&nbsp;Mbe&#603;d imeslayen-agi, yu&#611;al &#611;ef tgecrar, yed&#603;a &#611;er Sidi R&#803;ebbi yid-sen. </p> 
<p><A NAME="an_20:37">20:37</A>&nbsp;St&#803;er&#803;d&#803;qen s imet&#803;t&#803;awen, t&#803;t&#803;fen-t ger i&#611;allen-nsen, selmen akk fell-as ;  </p> 
<p><A NAME="an_20:38">20:38</A>&nbsp;h&#803;eznen at&#803;as imi i sen-d-yenna : &#171; Ur tet&#806;t&#806;u&#611;alem ara at&#806;-t&#806;ez&#803;rem udem- iw. &#187; Syenna ddan yid-es armi d lbabur&#803;.  </p> 
<p><A NAME="an_21:1">21:1</A>&nbsp;Mi nemfar&#803;aq yid-sen, nerkeb lbabur&#803; nr&#803;uh&#803; qbala &#611;er temdint n Kus, azekka-nni &#611;er temdint n R&#803;udus ; syenna nkemmel abrid &#611;er temdint n Batara.  </p> 
<p><A NAME="an_21:2">21:2</A>&nbsp;Mi nufa lbabur&#803; ara izegren &#611;er tmurt n Finisya, nerkeb deg-s nr&#803;uh&#803;. </p> 
<p><A NAME="an_21:3">21:3</A>&nbsp;Mi nqubel tigzirt n Qubr&#803;us, neg&#780;g&#780;a-t&#806; &#611;er tama tazelmat&#803;, nkemmel abrid nne&#611; &#611;er tmurt n Surya, newwed&#803; &#611;er temdint n Sur imi dinna ara yessers lbabur&#803; ssel&#603;a-s.  </p> 
<p><A NAME="an_21:4">21:4</A>&nbsp;Mi nufa dinna inelmaden, nes&#603;edda seb&#603;a wussan yid-sen ; s R&#803;r&#803;uh&#803; iqedsen, inelmaden-nni nnan-as i Bulus : Ur t&#806;t&#806;ali ara &#611;er temdint n Lquds.  </p> 
<p><A NAME="an_21:5">21:5</A>&nbsp;Mi &#603;eddan wussan-nni, nekker a nr&#803;uh&#803;, ddan yid-nne&#611; armi neffe&#611; i temdint, nutni t&#806;-t&#806;ilawin-nsen d warraw-nsen. Mi newwed&#803; &#611;er rrif n lebh&#803;er&#803; nu&#611;al &#611;ef tgecrar, ned&#603;a &#611;er Sidi R&#803;ebbi.  </p> 
<p><A NAME="an_21:6">21:6</A>&nbsp;Mi nemsalam yid-sen, nerkeb di lbabur&#803; nr&#803;uh&#803; ; nutni u&#611;alen &#611;er yexxamen-nsen, </p> 
<p><A NAME="an_21:7">21:7</A>&nbsp;nukkni nkemmel abrid s lbabur&#803; si temdint n Sur armi t&#806;-t&#806;amdint n Bt&#803;ulimays, nez&#803;ra dinna atmaten, neqqim yid-sen yiwen wass.  </p> 
<p><A NAME="an_21:8">21:8</A>&nbsp;Azekka-nni nr&#803;uh&#803;, newwed&#803; &#611;er Qis&#803;arya ; nekcem &#611;er wexxam n Filbas, win it&#806;beccir&#803;en lexbar&#803; n lxir&#803;, net&#806;t&#806;a yellan d yiwen si seb&#603;a-nni it&#806;waxtar&#803;en di temdint n Lquds ; neqqim &#611;ur&#803;-es.  </p> 
<p><A NAME="an_21:9">21:9</A>&nbsp;Filbas-nni, &#611;ur&#803;-es r&#803;eb&#603;a yessi-s ur&#603;ad zwig&#780;ent, t&#806;xebbir&#803;ent-ed s wayen i tent-id-it&#806;t&#806;asen s &#611;ur&#803; Sidi R&#803;ebbi.  </p> 
<p><A NAME="an_21:10">21:10</A>&nbsp;&#400;eddan kra n wussan, mi d yewwed&#803; yiwen seg watmaten isem-is Agabus, ula d net&#806;t&#806;a it&#806;xebbir&#803;-ed s &#611;ur&#803; Sidi R&#803;ebbi, is&#803;ubb-ed si tmurt n Yahuda, yusa-d &#611;ur&#803;-nne&#611;.  </p> 
<p><A NAME="an_21:11">21:11</A>&nbsp;Iddem tabagust n Bulus, icudd idar&#803;r&#803;en-is d ifassen-is, yenna :  Atan wayen i d-iqqar&#803; R&#803;r&#803;uh&#803; iqedsen : akka ara cidden wat Isr&#803;ail di temdint n Lquds bab n tbagust-agi, a t-sellmen ger ifassen n ikafriwen.  </p> 
<p><A NAME="an_21:12">21:12</A>&nbsp;Mi nesla annect-agi, nukkni d watmaten n Sizari nh&#803;ellel Bulus iwakken ur it&#806;t&#806;ali ara &#611;er temdint n Lquds.  </p> 
<p><A NAME="an_21:13">21:13</A>&nbsp;D&#611;a Bulus yerra-yasen : Acu i kkun-yu&#611;en mi tet&#806;rum akka armi tgezmem tasa-w ? Nekk qeble&#611; mac&#780;c&#780;i kan ad t&#806;wacudde&#611;, lame&#603;na qeble&#611; ula d lmut di temdint n Lquds &#611;ef ddemma n yisem n Sidna &#400;isa.  </p> 
<p><A NAME="an_21:14">21:14</A>&nbsp;Imi yugi ad ya&#611; awal-nne&#611;, ur nketter&#803; ara fell-as lehdur&#803; nenna : A neg&#780;g&#780; leb&#611;i n Sidi R&#803;ebbi ad yedr&#803;u !  </p> 
<p><A NAME="an_21:15">21:15</A>&nbsp;Akken &#603;eddan wussan-nni, nhegga iman-nne&#611; a nali &#611;er temdint n Lquds. </p> 
<p><A NAME="an_21:16">21:16</A>&nbsp;Kra inelmaden n Qis&#803;arya ddan yid-nne&#611;, wwin-a&#611; &#611;er yiwen wergaz wu&#611;ur&#803; ara nili, isem-is Mansun, n tegzirt n Qubr&#803;us, d yiwen seg inelmaden imezwura.  </p> 
<p><A NAME="an_21:17">21:17</A>&nbsp;Mi newwed&#803; &#611;er temdint n Lquds, st&#803;reh&#803;ben yis-nne&#611; watmaten s lfer&#803;h&#803;. </p> 
<p><A NAME="an_21:18">21:18</A>&nbsp;Azekka-nni, yedda yid-nne&#611; Bulus &#611;er wexxam n Ye&#603;qub anda nnejma&#603;en imeqqranen n tejma&#603;t.  </p> 
<p><A NAME="an_21:19">21:19</A>&nbsp;Mi gsellem fell-asen, Bulus yeh&#803;ka-yasen ayen akk ixdem yis Sidi R&#803;ebbi ger leg&#780;nas ur nelli ara n wat Isr&#803;ail. </p> 
<p><A NAME="an_21:20">21:20</A>&nbsp;Mi slan ayagi, h&#803;emmden Sidi R&#803;ebbi nnan-as : Twalad&#803; a gma-tne&#611; ach&#803;al n luluf n wat Isr&#803;ail i gumnen s Sidna &#400;isa yerna t&#803;t&#803;fen akk di ccari&#603;a n Musa.  </p> 
<p><A NAME="an_21:21">21:21</A>&nbsp;Atan slan wat Isr&#803;ail n temdint n Lquds belli tesselmaded&#803; i wat Isr&#803;ail yellan ger leg&#780;nas ad g&#780;g&#780;en ccari&#603;a n Musa ; slan da&#611;en teqqar&#803;ed&#803; asen : &#171; ur sed&#803;har&#803;et ara i warrac nwen, ur ttaba&#603;et ara le&#603;wayed i &#611;-d-g&#780;g&#780;an lejdud &#187;.  </p> 
<p><A NAME="an_21:22">21:22</A>&nbsp;Acu ara nexdem tura ? Mbla ccekk ad slen belli tusid&#803;-ed ; </p> 
<p><A NAME="an_21:23">21:23</A>&nbsp;ihi exdem ayen ara k-d-nini : llan gar-ane&#611; r&#803;eb&#603;a yergazen i gefkan lem&#603;ahda i Sidi R&#803;ebbi,  </p> 
<p><A NAME="an_21:24">21:24</A>&nbsp;awi-ten yid-ek, ssizdeg iman-ik yid-sen, ser&#803;r&#803;ef fell-asen iwakken ad set&#803;t&#803;len iqer&#803;r&#803;ay-nsen ; s wakkagi ad z&#803;ren belli ayen akk slan fell-ak d lekdeb yerna ad walin mazal tet&#803;t&#803;fed&#803; di ccari&#603;a n Musa. </p> 
<p><A NAME="an_21:25">21:25</A>&nbsp;Ma d at leg&#780;nas i gumnen s Sidna &#400;isa, nura-yasen : Ad t&#803;t&#803;ixr&#803;en i wuc&#780;c&#780;i n weksum it&#806;t&#806;unefken d asfel i lmes&#803;nu&#603;at d ssadat, i tissit n idammen, i lmal yemmur&#803;d&#803;sen akk-d yir tikli.  </p> 
<p><A NAME="an_21:26">21:26</A>&nbsp;Azekka-nni, Bulus yewwi yid-es r&#803;eb&#603;a yergazen-nni, issazdeg iman-is yid-sen, ikcem yid-sen &#611;er wefrag n lg&#780;ame&#603; iqedsen iwakken ad ixebber&#803; lmuqeddem &#611;ef lweqt i deg ara fakken wussan n uzizdeg-nsen, ye&#603;ni ass i deg ara yefk mkul yiwen seg-sen lwe&#603;da-ines.  </p> 
<p><A NAME="an_21:27">21:27</A>&nbsp;Mi qr&#803;ib ad fakken seb&#603;a wussan-nni n usizdeg, at Isr&#803;ail n tmurt n Asya walan Bulus di lg&#780;ame&#603; iqedsen. Sekkren ccwal ger l&#611;aci d&#611;a t&#803;t&#803;fen-t. </p> 
<p><A NAME="an_21:28">21:28</A>&nbsp;Bdan t&#806;&#603;eggid&#803;en : Ay at Isr&#803;ail, &#603;iwnet-a&#611; ! Atah wergaz-nni it&#806;beccir&#803;en di mkul amkan i yemdanen mer&#803;r&#803;a. Ihedder&#803; ayen n diri &#611;ef wegdud-nne&#611;, &#611;ef wemkan-agi iqedsen, isselmad ayen ur teqbil ara ccari&#603;a-nne&#611;, yewwi-d iyunaniyen &#611;er lg&#780;ame&#603;, isseng&#780;es amkan-agi iqedsen !  </p> 
<p><A NAME="an_21:29">21:29</A>&nbsp;Nnan-d ayagi axat&#803;er walan yid-es Trufim di temdint, &#611;ilen issekcem-it &#611;er daxel n lg&#780;ame&#603; iqedsen.  </p> 
<p><A NAME="an_21:30">21:30</A>&nbsp;Ikker ccwal di temdint mer&#803;r&#803;a ; uzzlen-d yemdanen si mkul tama. St&#803;fen Bulus, zzu&#611;r&#803;en-t ber&#803;r&#803;a n wefrag n lg&#780;ame&#603; iqedsen, sekkr&#803;en-d tiwwura. </p> 
<p><A NAME="an_21:31">21:31</A>&nbsp;Mi t&#806;eddun l&#611;aci a t-n&#611;en, yewwed&#803; lexbar&#803; &#611;er lqebt&#803;an n l&#603;esker&#803; n R&#803;uman tamdint n Lquds mer&#803;r&#803;a tenhewwal.  </p> 
<p><A NAME="an_21:32">21:32</A>&nbsp;Imiren kan yessawel i ifesyanen d l&#603;esker&#803;-nsen, uzzlen &#611;er l&#611;aci. Mi walan lqebt&#803;an akk-d l&#603;esker&#803;-is, ttaxr&#803;en-as i Bulus.  </p> 
<p><A NAME="an_21:33">21:33</A>&nbsp;D&#611;a lqebt&#803;an iqer&#803;r&#803;eb &#611;er Bulus, yefka lamer&#803; a t-t&#803;t&#803;fen, a t-cudden s snat snasel ; d&#611;a isteqsa anwa-t, d acu i gexdem. </p> 
<p><A NAME="an_21:34">21:34</A>&nbsp;Me&#603;na l&#611;aci-nni, kra t&#806;&#603;eggid&#803;en akka, wiyad&#803; akken nnid&#803;en. Imi ur ifhim ara wayen i s-d-nnan si le&#603;yad&#803;-nni, yumer&#803; a t-awin &#611;er lber&#803;j.  </p> 
<p><A NAME="an_21:35">21:35</A>&nbsp;Mi gewwed&#803; Bulus &#611;er tseddar&#803;in, refden-t l&#603;esker&#803; iwakken a t-sellken si ger ifassen n l&#611;aci. </p> 
<p><A NAME="an_21:36">21:36</A>&nbsp;Axat&#803;er l&#611;aci-nni ttaba&#603;en-t t&#806;&#603;eggid&#803;en : &#171; En&#611;-it ! En&#611;-it !... &#187;  </p> 
<p><A NAME="an_21:37">21:37</A>&nbsp;Mi qr&#803;ib a t-skecmen &#611;er zdaxel n lber&#803;j, Bulus yenna-yas i lqebt&#803;an : Semmeh&#803;-iyi, zemre&#611; a k-d-ini&#611; yiwen n wawal ? Yerra-yas : Tessned&#803; at&#806;-t&#806;hedr&#803;ed&#803; tayunanit ? </p> 
<p><A NAME="an_21:38">21:38</A>&nbsp;Mac&#780;c&#780;i d kec&#780;c&#780; i d amas&#803;ri-nni i gsekkren ccwal ussan-agi i&#603;eddan, i gessuf&#611;en yid-es r&#803;eb&#603;a alaf n iqettalen &#611;er lxali ?  </p> 
<p><A NAME="an_21:39">21:39</A>&nbsp;Bulus yenna-yas : Xat&#803;i ! Nekk n wat Isr&#803;ail, lule&#611; di temdint n Sars yellan di tmurt n Silisya ; d amezda&#611; n temdint mechur&#803;en. Di le&#603;naya-k serreh&#803;-iyi ad hedr&#803;e&#611; i l&#611;aci-yagi.  </p> 
<p><A NAME="an_21:40">21:40</A>&nbsp;Lqebt&#803;an i&#603;emmed-as, d&#611;a Bulus ibedd &#611;ef tseddar&#803;in, iwehha i l&#611;aci s ufus-is, d&#611;a ssusmen. Yent&#803;eq s t&#603;ibr&#803;anit, yenna-yasen :  </p> 
<p><A NAME="an_22:1">22:1</A>&nbsp;Ay atmaten akken ma tellam dagi mez&#803;z&#803;i meqqer&#803;, semh&#803;esset ed tura a wen-d-ini&#611; ayen s wayes ara daf&#603;e&#611; &#611;ef yiman-iw !   </p> 
<p><A NAME="an_22:2">22:2</A>&nbsp;Mi slan ihedder&#803;-asen-d s t&#603;ibr&#803;anit, ssusmen mer&#803;r&#803;a iwakken a s-slen. D&#611;a yenna :  </p> 
<p><A NAME="an_22:3">22:3</A>&nbsp;Nekk n wat Isr&#803;ail, t&#806;-t&#806;idet&#806; lule&#611; di temdint n Sars n tmurt n Silisya, lame&#603;na t&#806;t&#806;ur&#803;ebba&#611; di temdint-agi n Lquds. Lli&#611; d anelmad n ccix Gamalyel s yiman-is ; yesselmed-iyi akken ilaq amek ara teb&#603;e&#611; ccari&#603;a i d-g&#780;g&#780;an lejdud-nne&#611;. Ttaba&#603;e&#611; seg ul-iw abrid n Sidi R&#803;ebbi, am kunwi ass-agi.  </p> 
<p><A NAME="an_22:4">22:4</A>&nbsp;Qehr&#803;e&#611; armi d lmut wid ittaba&#603;en abrid-agi ajdid n Sidna &#400;isa, am yergazen am tlawin, t&#806;t&#806;awi&#611;-ten-id &#611;er leh&#803;bus t&#806;warzen.  </p> 
<p><A NAME="an_22:5">22:5</A>&nbsp;Lmuqeddem ameqqran t&#806;-t&#806;ejma&#603;t n l&#603;uqal atnan d inigan ma b&#611;an a d-cehden ; d nutni s yiman-nsen i yi-d-yefkan tibr&#803;atin i watmaten n Dimecq, syenna a d-awi&#611; t&#806;warzen &#611;er temdint n Lquds, wid akk yumnen s webrid-agi, iwakken a ten-&#603;aqben.  </p> 
<p><A NAME="an_22:6">22:6</A>&nbsp;Lli&#611; teddu&#611; deg webrid, qr&#803;ib ad awd&#803;e&#611; &#611;er temdint n Dimecq. At&#806;-t&#806;ili d t&#806;nas&#803;fa n wass, taswi&#603;t kan, yiwet n tafat tameqqrant tewwet-ed seg igenni, tet&#806;feg&#780;g&#780;ig&#780;, tezzi-yi-d.  </p> 
<p><A NAME="an_22:7">22:7</A>&nbsp;&#404;li&#611; &#611;er lqa&#603;a, sli&#611; i yiwen n s&#803;s&#803;ut i yi-d-iqqar&#803;en : Ca&#603;ul, a Ca&#603;ul, acu&#611;er&#803; i yi tet&#806;qehhir&#803;ed&#803; ? </p> 
<p><A NAME="an_22:8">22:8</A>&nbsp;Nni&#611;-as : Anwa-k, a Sidi ? Yenna-yi-d : Nekk d &#400;isa Anas&#803;ari, win akken i tet&#806;qehhir&#803;ed&#803;.  </p> 
<p><A NAME="an_22:9">22:9</A>&nbsp;Wid yellan yid-i walan tafat-nni, lame&#603;na ur slin ara i s&#803;s&#803;ut i yi-d iheddr&#803;en, d&#611;a nni&#611; : Acu i teb&#611;id&#803; a t-xedme&#611; a Sidi ?  </p> 
<p><A NAME="an_22:10">22:10</A>&nbsp;Sidna &#400;isa yenna-yi-d : Ekker, r&#803;uh&#803; &#611;er Dimecq, dinna ara k-d-inin ayen akk ilaqen a t-txedmed&#803;.  </p> 
<p><A NAME="an_22:11">22:11</A>&nbsp;Imi iyi-tesder&#611;el tafat-nni s ufeg&#780;g&#780;eg&#780;-ines, d imdukkal-iw i yi t&#803;t&#803;fen afus armi wwd&#803;e&#611; &#611;er Dimecq. </p> 
<p><A NAME="an_22:12">22:12</A>&nbsp;Yella dinna yiwen wergaz isem-is Ananyas, d argaz id&#803;u&#603;en Sidi R&#803;ebbi, yerna yettaba&#603; ccari&#603;a ; at Isr&#803;ail mer&#803;r&#803;a ized&#611;en di temdint n Dimecq t&#806;cehhiden fell-as s lxir&#803;. </p> 
<p><A NAME="an_22:13">22:13</A>&nbsp;Yusa-d &#611;ur&#803;-i yenna-yi-d : A Ca&#603;ul a gma, Sidi R&#803;ebbi yerra-yak-d iz&#803;ri ! Di teswi&#603;t-nni, yu&#611;al-iyi-d yezr&#803;i, d&#611;a wala&#611;-t. </p> 
<p><A NAME="an_22:14">22:14</A>&nbsp;Ananyas yenna-yi-d : Sidi R&#803;ebbi n lejdud-nne&#611; yextar&#803; ik at&#806;-t&#806;issined&#803; leb&#611;i-ines, at&#806;-t&#806;walid&#803; s wallen-ik win yellan d Ah&#803;eqqi, at&#806;-t&#806;esled&#803; imeslayen seg yimi-is . </p> 
<p><A NAME="an_22:15">22:15</A>&nbsp;axat&#803;er at&#806;-t&#806;u&#611;aled&#803; d inigi-ines zdat yemdanen mer&#803;r&#803;a &#611;ef wayen akk i tez&#803;rid&#803; d wayen iwumi teslid&#803;.  </p> 
<p><A NAME="an_22:16">22:16</A>&nbsp;Tura d acu i tet&#806;r&#803;ag&#780;ud&#803; ? Kker at&#806;-tet&#806;wa&#611;ed&#803;sed&#803;, at&#806;-t&#806;izdiged&#803; seg ddnubat-ik m'ara ted&#603;ud&#803; s yisem-is.  </p> 
<p><A NAME="an_22:17">22:17</A>&nbsp;Asmi u&#611;ale&#611; &#611;er temdint n Lquds, yiwen n wass lli&#611; t&#806;z&#803;alla&#611; deg wefrag n lg&#780;ame&#603; iqedsen, iweh&#803;h&#803;a-yi-d Sidi R&#803;ebbi, </p> 
<p><A NAME="an_22:18">22:18</A>&nbsp;wala&#611; Sidna &#400;isa yenna-yi-d : Ffe&#611; s lem&#611;awla si temdint n Lquds, axat&#803;er ur qebblen ara ayen s wayes ara tcehded&#803; fell-i. </p> 
<p><A NAME="an_22:19">22:19</A>&nbsp;Nni&#611; : A Sidi, ssnen-iyi ! Sran s yiman nsen belli ttaba&#603;e&#611; si lg&#780;ame&#603; &#611;er wayed&#803; wid yumnen yis-ek iwakken a ten-erre&#611; &#611;er lh&#803;ebs ad t&#806;ewten. </p> 
<p><A NAME="an_22:20">22:20</A>&nbsp;Ula d Stifan inigi-inek, mi ssuzlen idammen-is lli&#611; dinna, qeble&#611; at n&#611;en yerna &#603;usse&#611; leh&#803;wayeg&#780; n wid i t-yen&#611;an.  </p> 
<p><A NAME="an_22:21">22:21</A>&nbsp;D&#611;a Sidi R&#803;ebbi yenna-yi-d : R&#803;uh&#803; a k-cegg&#603;e&#611; &#611;er leb&#603;id &#611;er wat leg&#780;nas ur nelli ara n wat Isr&#803;ail.  </p> 
<p><A NAME="an_22:22">22:22</A>&nbsp;Smeh&#803;sisen-as armi d awal-agi imiren &#603;eggd&#803;en nnan : Ekkset si ddunit argaz am wagi ! Ur t-t&#806;ag&#780;g&#780;at ara ad yidir !  </p> 
<p><A NAME="an_22:23">22:23</A>&nbsp;T&#806;&#603;eggid&#803;en, t&#803;eggir&#803;en leh&#803;wayeg&#780; nsen, ssafagen a&#611;ebbar&#803; &#611;er igenni.  </p> 
<p><A NAME="an_22:24">22:24</A>&nbsp;Lqebt&#803;an n R&#803;uman yumer&#803; ad skecmen Bulus &#611;er lber&#803;j, a t-ewten s ujelkkad&#803; ( s ucellit&#803; ) iwakken ad issinen sebba &#611;ef wacu t&#806;&#603;eggid&#803;en fell-as. </p> 
<p><A NAME="an_22:25">22:25</A>&nbsp;Mi t-cudden s t&#611;eggadin, Bulus yenna i lqebt&#803;an yellan dinna : E&#603;ni iserreh&#803;-awen lqanun at&#806; t&#806;ewtem ar&#803;umani s ujelkkad&#803; uqbel ad i&#603;eddi di ccr&#803;e&#603; ?  </p> 
<p><A NAME="an_22:26">22:26</A>&nbsp;&#404;ef yimeslayen-agi, lqebt&#803;an-nni ir&#803;uh&#803; &#611;er wemdebbar ameqqran yenna-yas : H&#803;ader at&#806;-t&#806;ewted&#803; argaz-agi ! D ar&#803;umani !  </p> 
<p><A NAME="an_22:27">22:27</A>&nbsp;Amdebbar ameqqran mi d-yusa &#611;er Bulus, yenna-yas : T&#806;-t&#806;idet&#806; kec&#780;c&#780; d ar&#803;umani ? Ih, d ar&#803;umani i lli&#611; !  </p> 
<p><A NAME="an_22:28">22:28</A>&nbsp;Amdebbar ameqqran yenna : Nekk at&#803;as n yedrimen i fki&#611; iwakken ad u&#611;ale&#611; d ar&#803;umani. Bulus yerra-yas : Nekk, seg wasmi i d-lule&#611; i rse&#611; di lekwa&#611;ed&#803; d ar&#803;umani.  </p> 
<p><A NAME="an_22:29">22:29</A>&nbsp;Imiren widak i d-ikkren a t wten, t&#803;t&#803;axr&#803;en-as. Lqebt&#803;an ameqqran s yiman-is yuggad mi gez&#803;ra Bulus d ar&#803;umani yerna icudd-it.  </p> 
<p><A NAME="an_22:30">22:30</A>&nbsp;Azekka-nni, imi i geb&#611;a ad yissin wemdebbar ameqqran &#611;ef wacu i d-ccetkan fell-as wat Isr&#803;ail, iserreh&#803; i Bulus, yumer&#803; i lmuqedmin akk-d usqamu n ccr&#803;e&#603; ad nnejma&#603;en. D&#611;a yewwi-d Bulus isbedd-it-id zdat-nsen.  </p> 
<p><A NAME="an_23:2">23:2</A>&nbsp;Lmuqeddem ameqqran Ananyas yumer&#803; i wid yellan zdat-es, a t-wten &#611;er yimi. </p> 
<p><A NAME="an_23:3">23:3</A>&nbsp;D&#611;a Bulus yenna : A k-id-iwet R&#803;ebbi a bu sin wudmawen ! Teqqimed&#803; at&#806;-t&#806;h&#803;ekmed&#803; fell-i s ccari&#603;a, lame&#603;na kec&#780;c&#780; s yiman-ik txulfed&#803;-t&#806; imi tumred&#803; ad iyi wten.  </p> 
<p><A NAME="an_23:4">23:4</A>&nbsp;Widak yellan zdat-es nnan-as : Tregmed&#803; lmuqeddem ameqqran n R&#803;ebbi !  </p> 
<p><A NAME="an_23:5">23:5</A>&nbsp;Bulus yenna-yasen : Ur z&#803;ri&#611; ara ay atmaten belli d net&#806;t&#806;a i d lmuqeddem ameqqran, axat&#803;er yura di ccari&#603;a : Ur t&#806;ekkes ara leqder&#803; &#611;ef lh&#803;akem n wegdud-ik.  </p> 
<p><A NAME="an_23:6">23:6</A>&nbsp;Bulus, mi gwala deg unejma&#603;-nni azgen deg-sen d isaduqiyen, azgen nnid&#803;en d ifariziyen, i&#603;egged&#803; gar-asen, yenna : Ay atmaten, nekk d afarizi, d mmi-s n ufarizi ; &#611;ef ddemma n usirem i nes&#603;a di h&#803;eggu n lmegtin i d-bedde&#611; &#611;er ccr&#803;e&#603; ass-agi !  </p> 
<p><A NAME="an_23:7">23:7</A>&nbsp;Mi d-yenna ayagi, ikker umennu&#611; ger ifariziyen d isaduqiyen ; d&#611;a yebd&#803;a unejma&#603;-nni. </p> 
<p><A NAME="an_23:8">23:8</A>&nbsp;Axat&#803;er isaduqiyen qqar&#803;en ulac h&#803;eggu, ulac lmalayekkat, ulac ler&#803;wah&#803; ; ma d ifariziyen, nutni umnen s wannect agi.  </p> 
<p><A NAME="an_23:9">23:9</A>&nbsp;Ikker umennu&#611; gar-asen ; kra n l&#603;ulama n ccari&#603;a n tejma&#603;t n ifariziyen kkren iwakken ad h&#803;udden Bulus, nnan : Ur nufi ara ayen n diri deg wemdan-agi. Yezmer lh&#803;al ihder&#803;-as-d R&#803;ebbi ne&#611; lmelk !  </p> 
<p><A NAME="an_23:10">23:10</A>&nbsp;Imi it&#806;t&#806;im&#611;ur&#803; umen&#611;i, lqebt&#803;an ameqqran yugad ad fer&#803;qen Bulus d iftaten. Yumer&#803; i l&#603;esker&#803; ad r&#803;uh&#803;en a t-id-kksen si tlemmast-nsen, a t awin &#611;er lber&#803;j.  </p> 
<p><A NAME="an_23:11">23:11</A>&nbsp;Azekka-nni deg id&#803;, Sidna &#400;isa id&#803;her&#803;-as-d i Bulus yenna-yas : Ur t&#806;t&#806;aggad ara, axat&#803;er am akken tcehded&#803; fell-i di temdint n Lquds, ilaq da&#611;en at&#806;-t&#806;cehded&#803; fell-i di temdint n R&#803;uma.  </p> 
<p><A NAME="an_23:12">23:12</A>&nbsp;Mi guli wass, at Isr&#803;ail xedmen tih&#803;ilet&#806;, msefhamen, gullen ur c&#780;c&#780;in ur swin alamma n&#611;an Bulus.  </p> 
<p><A NAME="an_23:13">23:13</A>&nbsp;Wid akk i s-ixedmen taxazabit agi, llan akter&#803; n r&#803;eb&#603;in yid-sen.  </p> 
<p><A NAME="an_23:14">23:14</A>&nbsp;R&#803;uh&#803;en ad z&#803;ren imeqqranen d lmuqedmin akk-d l&#603;uqal nnan asen : Neggul s limin ameqqran, ur nec&#780;c&#780;i acemma alamma nen&#611;a Bulus.  </p> 
<p><A NAME="an_23:15">23:15</A>&nbsp;Tura ihi, init-as i lqebt&#803;an ameqqran a t-id-yawi &#611;er unejma&#603; n ccr&#803;e&#603; zdat-wen, amzun teb&#611;am a s-t&#603;iwdem abeh&#803;h&#803;et ; ma d nukkni, a nheggi iman-nne&#611; a t-nen&#611; uqbel a d-yawed&#803; &#611;er dagi.  </p> 
<p><A NAME="an_23:16">23:16</A>&nbsp;Lame&#603;na mmi-s n weltma-s n Bulus imi gesla s th&#803;ilet&#806;-nni i s heggan, ir&#803;uh&#803; &#611;er lber&#803;j anda yet&#806;wah&#803;bes Bulus, a s-yessiwed&#803; lexbar&#803;.  </p> 
<p><A NAME="an_23:17">23:17</A>&nbsp;Bulus yessawel-ed i yiwen si lfesyanat, yenna-yas : Awi aqcic-agi &#611;er lqebt&#803;an ameqqran, axat&#803;er yes&#603;a awal ara s-yini.  </p> 
<p><A NAME="an_23:18">23:18</A>&nbsp;Lfesyan yewwi yid-es aqcic-nni &#611;er lqebt&#803;an ameqqran, yenna-yas : Bulus ameh&#803;bus-nni yessawel iyi-d ih&#803;ellel-iyi iwakken a k-d-awi&#611; aqcic-agi, yes&#603;a awal ara k-d-yini.  </p> 
<p><A NAME="an_23:19">23:19</A>&nbsp;Lqebt&#803;an ameqqran iddem aqcic-nni seg ufus, &#603;ezlen iman-nsen &#611;er t&#803;t&#803;er&#803;f ; yenna-yas : D acu i teb&#611;id&#803; a yi-t-id-tinid&#803; ?  </p> 
<p><A NAME="an_23:20">23:20</A>&nbsp;Yerra-yas : At Isr&#803;ail msefhamen a k-d d&#803;elben at&#806;-t&#806;awid&#803; Bulus azekka &#611;er zdat unejma&#603; n ccr&#803;e&#603;, ufan-d sebba a s-&#603;iwden abeh&#803;h&#803;et &#611;ef temsalt-is. </p> 
<p><A NAME="an_23:21">23:21</A>&nbsp;Ur t&#806;t&#806;a&#611; ara awal-nsen, axat&#803;er akter&#803; n r&#803;eb&#603;in deg-sen h&#803;eyylen-as, gullen s limin ameqqran ur tet&#806;t&#806;en ur tessen alamma n&#611;an-t. Tura heggan iman-nsen, t&#806;r&#803;ag&#780;un anagar leb&#611;i-k.  </p> 
<p><A NAME="an_23:22">23:22</A>&nbsp;Amdebbar ameqqran iserreh&#803;-as i weqcic-nni ad ir&#803;uh&#803;, yenna-yas : Ur qqar&#803; i yiwen belli tessawed&#803;ed iyi-d lexbar&#803;-agi.  </p> 
<p><A NAME="an_23:23">23:23</A>&nbsp;Yu&#611;al issawel i sin lfesyanat, yenna-yasen : Heggit mitin i&#603;eskr&#803;iwen, seb&#603;in yemnayen akk-d mitin i&#603;eskr&#803;iwen i gteddun s imezr&#803;agen, ad r&#803;uh&#803;en &#611;ef tes&#603;a n yid&#803; &#611;er Qis&#803;arya. </p> 
<p><A NAME="an_23:24">23:24</A>&nbsp;Heggit da&#611;en i&#603;ewdiwen iwakken ad ssiwd&#803;en Bulus di laman &#611;er lh&#803;akem Filiks.  </p> 
<p><A NAME="an_23:25">23:25</A>&nbsp;Yura tabr&#803;at&#806;-agi i lh&#803;akem Filiks :  </p> 
<p><A NAME="an_23:26">23:26</A>&nbsp;&#171; Nekk Kludyus Lizyas i lh&#803;akem ameqqran Filiks, sslam fell-ak !  </p> 
<p><A NAME="an_23:27">23:27</A>&nbsp;At Isr&#803;ail t&#803;t&#803;fen argaz-agi teddun a t-n&#611;en, mi wwd&#803;e&#611; nekk d l&#603;esker&#803;-iw, sellke&#611;-t-id si ger ifassen-nsen. Imi sli&#611; las&#803;el-is d ar&#803;umani,  </p> 
<p><A NAME="an_23:28">23:28</A>&nbsp;b&#611;i&#611; ad z&#803;re&#611; sebba &#611;ef wacu ccetkan fell-as ; wwi&#611;-t &#611;er zdat unejma&#603; nsen.  </p> 
<p><A NAME="an_23:29">23:29</A>&nbsp;Ufi&#611; belli sebba &#611;ef wacu i ccetkan fell-as, d ayen ye&#603;nan ccari&#603;a-nsen, lame&#603;na ur ixdim acemma yuklalen lmut ne&#611; lh&#803;ebs.  </p> 
<p><A NAME="an_23:30">23:30</A>&nbsp;Mi sli&#611; h&#803;eyylen-as wat Isr&#803;ail, cegg&#603;e&#611;-t-in &#611;ur&#803;-ek. Ma d ixs&#803;imen-is nni&#611;-asen a n-r&#803;uh&#803;en &#611;ur&#803;-ek ad ccetkin fell-as. Sg&#780;i&#611;-k di lehna !  </p> 
<p><A NAME="an_23:31">23:31</A>&nbsp;Akken i ten-d-yewwed&#803; lamer&#803;, i&#603;eskr&#803;iwen wwin Bulus deg yid&#803; &#611;er temdint n Antibatris.  </p> 
<p><A NAME="an_23:32">23:32</A>&nbsp;Azekka-nni u&#611;alen &#611;er lber&#803;j, g&#780;g&#780;an imnayen ad kemmlen abrid yid-es. </p> 
<p><A NAME="an_23:33">23:33</A>&nbsp;Mi wwd&#803;en &#611;er temdint n Qis&#803;arya, wwin Bulus &#611;er lh&#803;akem Filiks, rnan fkan-as tabr&#803;at&#806;-nni.  </p> 
<p><A NAME="an_23:34">23:34</A>&nbsp;Lh&#803;akem ye&#611;r&#803;a tabr&#803;at&#806;-nni, isteqsa anta i t&#806;-t&#806;amurt n Bulus. Mi gesla si tmurt n Silisya i gella, </p> 
<p><A NAME="an_23:35">23:35</A>&nbsp;yenna-yas : M'ara d-awd&#803;en yexs&#803;imen iccetkan fell-ak, a k-sle&#611; . D&#611;a yumer&#803; a t-&#603;assen di lber&#803;j n Hir&#803;udus. At Isr&#803;ail cccetkan &#611;ef Bulus  </p> 
<p><A NAME="an_24:1">24:1</A>&nbsp;Mi &#603;eddan xemsa wussan, lmuqeddem ameqqran Ananyas is&#803;ubb-ed &#611;er Qis&#803;arya net&#806;t&#806;a d kra n l&#603;uqal n wat Isr&#803;ail akk-d yiwen ubugat&#803;u isem-is Tertulus ; usan-d &#611;er lh&#803;akem ad ccetkin &#611;ef Bulus.  </p> 
<p><A NAME="an_24:2">24:2</A>&nbsp;Mi d-ssawlen i Bulus, Tertulus yebda accetki fell-as s yimeslayen agi :  </p> 
<p><A NAME="an_24:3">24:3</A>&nbsp;A lh&#803;akem ameqqran ! S ud&#803;ebbar&#803;-ik yelhan i d-yers lxir&#803; d lehna &#611;ef tmurt-agi ! &#404;ef wayagi, a Filiks ameqqran, ncekker&#803;-ik mer&#803;r&#803;a di mkul amkan ; </p> 
<p><A NAME="an_24:4">24:4</A>&nbsp;lame&#603;na iwakken ur k-net&#806;&#603;et&#803;t&#803;il ara at&#803;as, di le&#603;naya-k semh&#803;ess-ed i kra n yimeslayen-agi ara k-d-nini :  </p> 
<p><A NAME="an_24:5">24:5</A>&nbsp;Argaz-agi d t&#806;erka, iskker ccwal ger wat Isr&#803;ail n ddunit mer&#803;r&#803;a, d net&#806;t&#806;a i d ameqqran n tejma&#603;t n inas&#803;ariyen.  </p> 
<p><A NAME="an_24:6">24:6</A>&nbsp;Ye&#603;r&#803;ed ad isseng&#780;es ula d lg&#780;ame&#603; iqedsen. Mi t-net&#803;t&#803;ef, neb&#611;a a neh&#803;kem fell-as s ccari&#603;a-nne&#611;,  </p> 
<p><A NAME="an_24:7">24:7</A>&nbsp;lame&#603;na yewwed&#803;-ed lqebt&#803;an ameqqran Lizyas, ikkes-a&#611;-t s ddre&#603; si ger ifassen-nne&#611;, </p> 
<p><A NAME="an_24:8">24:8</A>&nbsp;yerna yumer&#803; i wid iccetkan fell-as a d-asen ad ccetkin &#611;ur&#803;-ek. Tura tzemred&#803; s yiman-ik a t-tbeh&#803;ted&#803;, iwakken at&#806;-t&#806;esled&#803; seg yimi-s wayen akk i &#611;ef neccetka fell-as.  </p> 
<p><A NAME="an_24:9">24:9</A>&nbsp;At Isr&#803;ail yellan dinna, cehden akk belli akka i gella lh&#803;al.  </p> 
<p><A NAME="an_24:10">24:10</A>&nbsp;Mi i s-iwehha lh&#803;akem i Bulus iwakken a d-ihder&#803;, Bulus yenna : Sri&#611; at&#803;as iseggasen aya i tellid&#803; d lh&#803;akem &#611;ef wegdud-agi ; ihi s laman ara d-qeddme&#611; tamsalt-iw zdat-ek. </p> 
<p><A NAME="an_24:11">24:11</A>&nbsp;Ur wwid&#803;en ara tnac wussan segmi uli&#611; &#611;er temdint n Lquds iwakken ad &#603;ebde&#611; R&#803;ebbi, tzemred&#803; at&#806;-t&#806;esteqsid&#803; s yiman-ik. </p> 
<p><A NAME="an_24:12">24:12</A>&nbsp;Ulac win i yi-d-yufan deg wefrag n lg&#780;ame&#603; iqedsen t&#806;emjadale&#611; nekk d waleb&#603;ad&#803;, ulac da&#611;en win i yi-d-yufan di leg&#780;wame&#603; n wat Isr&#803;ail ne&#611; di temdint sekkre&#611; ccwal ger l&#611;aci. </p> 
<p><A NAME="an_24:13">24:13</A>&nbsp;Ur zmiren ara a d-awin t&#806;t&#806;but n wayen akka i &#611;ef d-ccetkan fell-i.  </p> 
<p><A NAME="an_24:14">24:14</A>&nbsp;Zemre&#611; a d-ini&#611; zdat-ek a lh&#803;akem Filiks : R&#803;ebbi i &#603;ebbde&#611;, d win akken &#603;ebden lejdud-iw ; s tidet&#806; umne&#611; s webrid-agi ajdid i &#611;ef d-qqar&#803;en : &#171; ixulef abrid-nsen &#187; ; lame&#603;na umne&#611; s wayen akk yuran di ccari&#603;a n Musa akk-d lenbiya.  </p> 
<p><A NAME="an_24:15">24:15</A>&nbsp;S&#603;i&#611; asirem &#611;er Sidi R&#803;ebbi -- am akken i t-s&#603;an ula d nutni -- belli a d-h&#803;yun yemdanen mer&#803;r&#803;a ama d ih&#803;eqqiyen ama d wid ixedmen ccer&#803;.  </p> 
<p><A NAME="an_24:16">24:16</A>&nbsp;Daymi t&#806;&#603;assa&#611; iman-iw kull ass, iwakken ad s&#603;u&#611; ul yes&#803;fan zdat R&#803;ebbi akk-d yemdanen.  </p> 
<p><A NAME="an_24:17">24:17</A>&nbsp;Ach&#803;al n iseggasen, nekk &#603;ace&#611; di l&#611;er&#803;ba ; usi&#611;-ed iwakken a d-awi&#611; kra n yedrimen i d-jem&#603;e&#611; d lem&#603;awna i igellilen n tmurt-iw yerna wwi&#611;-ed da&#611;en lwe&#603;dat i Sidi R&#803;ebbi.  </p> 
<p><A NAME="an_24:18">24:18</A>&nbsp;Atan wamek i yi-d-ufan deg wefrag n lg&#780;ame&#603; iqedsen : ufan-iyi-d akken kan i ssezdege&#611; iman-iw akken i d-tenna ccari&#603;a; ur iyi-d zzin imdanen ur yelli ccwal </p> 
<p><A NAME="an_24:19">24:19</A>&nbsp;yerna d at Isr&#803;ail n tmurt n Asya i gellan dinna, d nutni i glaq ad bedden zdat-ek ma s&#603;an kra &#611;ef wacu ara ccetkin fell-i.  </p> 
<p><A NAME="an_24:20">24:20</A>&nbsp;Ne&#611; m'ulac wid yellan dagi, a d-inin d acu ufan deg-i n diri mi bedde&#611; zdat unejma&#603;-nsen n ccr&#803;e&#603; ; </p> 
<p><A NAME="an_24:21">24:21</A>&nbsp;anagar ma yella &#611;ef wawal-nni i d-nni&#611; s le&#603;yad&#803; gar-asen : &#171; imi umne&#611; s h&#803;eggu n lmegtin, i d-bedde&#611; ass-agi &#611;er ccr&#803;e&#603; zdat-wen ! &#187;  </p> 
<p><A NAME="an_24:22">24:22</A>&nbsp;Filiks yesnen akken ilaq abrid n Lmasih&#803;, yenna-yasen : U&#611;alet-ed m'ara d-yawed&#803; lqebt&#803;an Lizyas, imiren ad z&#803;re&#611; tamsalt-nwen.  </p> 
<p><A NAME="an_24:23">24:23</A>&nbsp;Yefka lamer&#803; i yiwen n lfesyan ad i&#603;ass Bulus, lame&#603;na a s-yeg&#780;g&#780; kra n t&#806;esrih&#803;, yerna ad yeg&#780;g&#780; imdukkal-is a d-reSSun fell-ass.  </p> 
<p><A NAME="an_24:24">24:24</A>&nbsp;Mi &#603;eddan kra wussan, yusa-d Filiks akk-d t&#806;met&#803;t&#803;ut-is Drusila, net&#806;t&#806;at yellan n wat Isr&#803;ail, icegge&#603; a d-awin Bulus, iwakken a sen-d-ihder&#803; &#611;ef wayen ye&#603;nan liman di &#400;isa Lmasih&#803;. </p> 
<p><A NAME="an_24:25">24:25</A>&nbsp;Mi gebda Bulus ihedder&#803; &#611;ef lh&#803;eqq, &#611;ef wamek ilaq ad ih&#803;kem wemdan deg iman-is, &#611;ef wass n lh&#803;isab i d-iteddun, Filiks ikcem-it lxuf, yenna-yas : Dayen, tzemred&#803; at&#806;-t&#806;r&#803;uh&#803;ed&#803; tura. M'ara d-stife&#611;, a k-d-ssiwle&#611;.  </p> 
<p><A NAME="an_24:26">24:26</A>&nbsp;Imi i ged&#803;me&#603; di Bulus a s-yefk idrimen, si teswi&#603;t &#611;er tayed&#803; issawal-as-ed iwakken ad ihder&#803; yid-es. </p> 
<p><A NAME="an_24:27">24:27</A>&nbsp;&#400;eddan sin n iseggasen ; d&#611;a Bursyus Fistus yu&#611;al d lh&#803;akem deg wemkan n Filiks. Filiks-nni imi i geb&#611;a ad i&#603;g&#780;eb i wat Isr&#803;ail, yeg&#780;g&#780;a Bulus di lh&#803;ebs.  </p> 
<p><A NAME="an_25:1">25:1</A>&nbsp;Mi &#603;eddan tlata wussan segmi yu&#611;al d lh&#803;akem, Fistus yuli si temdint n Qis&#803;arya &#611;er temdint n Lquds.  </p> 
<p><A NAME="an_25:2">25:2</A>&nbsp;D&#611;a lmuqedmin imeqqranen akk-d imeqqranen n wat Isr&#803;ail, ccetkan &#611;ur&#803;-es &#611;ef Bulus.  </p> 
<p><A NAME="an_25:3">25:3</A>&nbsp;Ssutren i Fistus a sen-ixdem lemziya, a sen-d-yawi Bulus &#611;er temdint n Lquds, nutni heggan-as-d taxazabit iwakken a t-n&#611;en deg webrid. </p> 
<p><A NAME="an_25:4">25:4</A>&nbsp;Lame&#603;na Fistus yerra-yasen : Bulus it&#806;wah&#803;bes di Qis&#803;arya, nekk s yiman-iw qr&#803;ib ad u&#611;ale&#611; &#611;er dinna. </p> 
<p><A NAME="an_25:5">25:5</A>&nbsp;Xtir&#803;et-ed si gar-awen wid ara yeddun yid-i ; ma yella kra n wayen n diri i gexdem wergaz-agi, ad ccetkin fell-as.  </p> 
<p><A NAME="an_25:6">25:6</A>&nbsp;Fistus is&#603;edda azal n tmanya ne&#611; &#603;ecr&#803;a wussan gar-asen, taggara yu&#611;al &#611;er Qis&#803;arya. Azekka-nni, it&#803;t&#803;ef amkan &#611;ef wukersi n ccr&#803;e&#603;, icegge&#603; a d-awin Bulus.  </p> 
<p><A NAME="an_25:7">25:7</A>&nbsp;Mi d-yewwed&#803; Bulus, at Isr&#803;ail i d-yusan si temdint n Lquds zzin-as, gren-d fell-as lbat&#803;el, lame&#603;na ur zmiren ara a d-tebten wayen i d qqar&#803;en.  </p> 
<p><A NAME="an_25:8">25:8</A>&nbsp;Bulus ih&#803;udd iman-is yenna : Ur &#603;us&#803;a&#611; ccari&#603;a n wat Isr&#803;ail, ur skecme&#611; leh&#803;r&#803;am &#611;er lg&#780;ame&#603; iqedsen, ur xulfe&#611; Qays&#803;er.  </p> 
<p><A NAME="an_25:9">25:9</A>&nbsp;Imi geb&#611;a ad issefr&#803;eh&#803; at Isr&#803;ail, Fistus yenna i Bulus : Teb&#611;id&#803; at&#806;-t&#806;alid&#803; &#611;er temdint n Lquds iwakken at&#806;-t&#806;&#603;eddid&#803; di ccr&#803;e&#603; dinna zdat-i ?  </p> 
<p><A NAME="an_25:10">25:10</A>&nbsp;Lame&#603;na Bulus yenna : &#404;er ccr&#803;e&#603; n Qays&#803;er i bedde&#611;, &#611;ur&#803;-es ara t&#806;t&#806;ucar&#803;&#603;e&#611;. Ur xdime&#611; ula d acemma i gd&#803;ur&#803;r&#803;en at Isr&#803;ail, akken tez&#803;rid&#803; kec&#780;c&#780; s yiman-ik. </p> 
<p><A NAME="an_25:11">25:11</A>&nbsp;Ma yella xedme&#611; lbat&#803;el ne&#611; ayen yuklalen lmut, ur t&#806;t&#806;aggade&#611; ara ad mmte&#611;. Lame&#603;na ma yella lec&#611;al-agi &#611;ef i d-ccetkan fell-i ur seh&#803;h&#803;an ara, yiwen ur izmir a yi-isellem ger ifassen-nsen. Ad rz&#803;e&#611; ccr&#803;e&#603; &#611;er Qays&#803;er !  </p> 
<p><A NAME="an_25:12">25:12</A>&nbsp;Mi gemcawar&#803; Fistus net&#806;t&#806;a t&#806;-t&#806;ejma&#603;t-nni n ccr&#803;e&#603;, yenna i Bulus : Tessutred&#803;-ed ccr&#803;e&#603; n Qays&#803;er, at&#806;-t&#806;et&#806;t&#806;ucar&#603;ed&#803; zdat Qays&#803;er !  </p> 
<p><A NAME="an_25:13">25:13</A>&nbsp;Mi &#603;eddan kra wussan, agellid A&#611;ribas akk-d weltma-s Birinis, usan-d &#611;er Qis&#803;arya ad sellmen &#611;ef lh&#803;akem Fistus. </p> 
<p><A NAME="an_25:14">25:14</A>&nbsp;Imi qqimen dinna kra wussan, Fistus ih&#803;ka-yas i ugellid-nni taqsit&#803; n Bulus, yenna-yas : Yella yiwen wergaz i geg&#780;g&#780;a Filiks dagi d ameh&#803;bus. </p> 
<p><A NAME="an_25:15">25:15</A>&nbsp;Mi lli&#611; di temdint n Lquds, ccetkan fell-as imeqqranen n lmuqedmin d l&#603;uqal n wat Isr&#803;ail ; ssutren-iyi-d ad h&#803;ekme&#611; fell-as.  </p> 
<p><A NAME="an_25:16">25:16</A>&nbsp;Nni&#611;-asen mac&#780;c&#780;i di l&#603;adda n ir&#803;umaniyen ad h&#803;ekmen &#611;ef wemdan uqbel a t-semqabalen net&#806;t&#806;a d wid i d-iccetkan fell-as, iwakken ad yaf abrid amek ara idafe&#603; &#611;ef yiman-is.  </p> 
<p><A NAME="an_25:17">25:17</A>&nbsp;Ihi usan-d &#611;er dagi. Ur &#603;et&#803;t&#803;le&#611; ara, azekka-nni fki&#611; lamer&#803; a d-awin argaz-nni iwakken a t-s&#603;eddi&#611; di ccr&#803;e&#603; ; </p> 
<p><A NAME="an_25:18">25:18</A>&nbsp;wid iccetkan fell-as ur d-nnin acemma seg wayen t&#806;raju&#611; a t-id-inin.  </p> 
<p><A NAME="an_25:19">25:19</A>&nbsp;T&#806;emjadalen anagar &#611;ef ddin akk-d yiwen it&#806;usemman &#400;isa. &#400;isa-agi yemmut, me&#603;na Bulus yeqqar&#803;-ed yedder.  </p> 
<p><A NAME="an_25:20">25:20</A>&nbsp;Imi ur z&#803;ri&#611; ara acu ara xedme&#611; di temsalt-agi, nni&#611;-as i Bulus ma yeb&#611;a ad ir&#803;uh&#803; &#611;er temdint n Lquds iwakken ad it&#806;t&#806;ucar&#803;e&#603; dinna, </p> 
<p><A NAME="an_25:21">25:21</A>&nbsp;lame&#603;na yerz&#803;a ccr&#803;e&#603; iwakken ad it&#806;t&#806;ucar&#803;e&#603; zdat Qays&#803;er ; d&#611;a fki&#611; lamer&#803; a t-&#603;assen alamma d ass i deg ara t-cegg&#603;e&#611; &#611;er Qays&#803;er.S  </p> 
<p><A NAME="an_25:22">25:22</A>&nbsp;Agellid A&#611;ribas yenna i Fistus : B&#611;i&#611; ula d nekk ad sle&#611; i wergaz-agi. Fistus yenna-yas : Azekka a s-tesled&#803; !  </p> 
<p><A NAME="an_25:23">25:23</A>&nbsp;Azekka-nni agellid A&#611;ribas d weltma-s Birinis usan-d, cebbh&#803;en-d iman-nsen, t&#803;t&#803;fen amkan deg wexxam n ccr&#803;e&#603; nutni d lqebt&#803;anat akk-d imeqqranen n temdint ; lh&#803;akem Fistus yefka lamer&#803; a d-skecmen Bulus, </p> 
<p><A NAME="an_25:24">25:24</A>&nbsp;d&#611;a yenna : Ay agellid A&#611;ribas akk-d kunwi i gh&#803;edr&#803;en dagi ! Argaz-agi, d win akken i &#611;ef d-ccetkan wat Isr&#803;ail ama di temdint n Lquds ama dagi ; t&#806;&#603;eggid&#803;en qqar&#803;en : &#171; ilaq ad immet &#187;!  </p> 
<p><A NAME="an_25:25">25:25</A>&nbsp;Ma d nekk, idher&#803;-iyi-d lh&#803;al ur ixdim ula d acemma yuklalen lmut ; imi net&#806;t&#806;a s yiman-is yerz&#803;a ccr&#803;e&#603; &#611;er Qays&#803;er, qeble&#611; a s-t-cegg&#603;e&#611;.  </p> 
<p><A NAME="an_25:26">25:26</A>&nbsp;Ur ufi&#611; ula d yiwet n sebba iseh&#803;h&#803;an i &#611;ef ara ketbe&#611; fell-as i Qays&#803;er ; daymi i t-id-sbedde&#611; zdat wen, ula zdat-ek ay agellid A&#611;ribas, iwakken m'ara t-beh&#803;ten ad yili wayen ara ketbe&#611; fell-as. </p> 
<p><A NAME="an_25:27">25:27</A>&nbsp;Axat&#803;er wala&#611; mac&#780;c&#780;i d s&#803;s&#803;wab ma cegg&#603;e&#611; yiwen umeh&#803;bus &#611;er temdint n R&#803;uma mbla ma fki&#611;-asen sebba s wayes i d ccetkan fell-as.  </p> 
<p><A NAME="an_26:1">26:1</A>&nbsp;A&#611;ribas yenna i Bulus : -- Atan &#611;ur&#803;-ek wawal, tzemred&#803; at&#806;-t&#806;daf&#603;ed&#803; &#611;ef yiman-ik. Bulus yerfed afus-is iwakken ad idafe&#603; &#611;ef yiman-is, yenna :  </p> 
<p><A NAME="an_26:2">26:2</A>&nbsp;Fer&#803;h&#803;e&#611; at&#803;as ay agellid A&#611;ribas imi zdat-ek ara &#603;eddi&#611; di ccr&#803;e&#603; ass-agi &#611;ef wayen akk i ccetkan fell-i wat Isr&#803;ail, </p> 
<p><A NAME="an_26:3">26:3</A>&nbsp;axat&#803;er tesned&#803; akken ilaq le&#603;wayed akk-d yimeslayen-nsen ; di le&#603;naya-k ihi semh&#803;ess-iyi-d s le&#603;qel.  </p> 
<p><A NAME="an_26:4">26:4</A>&nbsp;At Isr&#803;ail ssnen tikli-inu si temz&#803;i-w, axat&#803;er t&#806;t&#806;ur&#803;ebba&#611; di temdint n Lquds ger warraw n tmurt-iw.  </p> 
<p><A NAME="an_26:5">26:5</A>&nbsp;Ssnen-iyi si zik ma b&#611;an ad cehden fell-i. Lli&#611; d afarizi, teb&#603;e&#611; leqwanen iwe&#603;r&#803;en ye&#603;nan ddin-nne&#611; di tejma&#603;t n ifariziyen.  </p> 
<p><A NAME="an_26:6">26:6</A>&nbsp;Bedde&#611; ass-agi di ccr&#803;e&#603; axat&#803;er ssarme&#611; at&#806;-t&#806;wakmel lem&#603;ahda-nni i gefka Sidi R&#803;ebbi i lejdud-nne&#611;.  </p> 
<p><A NAME="an_26:7">26:7</A>&nbsp;Tnac le&#603;r&#803;ac-nne&#611; i g&#603;ebden R&#803;ebbi am yid&#803; am ass, t&#806;r&#803;ag&#780;un a d-tawed&#803; lem&#603;ahda-agi i ssaramen. &#404;ef wusirem-agi i ccetkan wat Isr&#803;ail fell-i.  </p> 
<p><A NAME="an_26:8">26:8</A>&nbsp;Ay agellid A&#611;ribas, acu&#611;er&#803; i t&#611;ilem d lmuh&#803;al a d-isseh&#803;yu Sidi R&#803;ebbi lmegtin ? </p> 
<p><A NAME="an_26:9">26:9</A>&nbsp;Ma d nekkini, di tazwara &#603;er&#803;de&#611; ad xas&#803;me&#611; s wayen yellan di tezmert-iw, isem-agi n &#400;isa Anas&#803;ari ;  </p> 
<p><A NAME="an_26:10">26:10</A>&nbsp;d ayen i xedme&#611; di temdint n Lquds, rri&#611; at&#803;as imasih&#803;iyen &#611;er lh&#803;ebs, yerna d lmuqedmin imeqqranen i yi-d-yefkan t&#806;esrih&#803;-agi. M'ara h&#803;ekkmen fell-asen s lmut, nekkini qebble&#611; ; </p> 
<p><A NAME="an_26:11">26:11</A>&nbsp;qehr&#803;e&#611;-ten ach&#803;al d abrid si lg&#780;ame&#603; &#611;er wayed&#803;, h&#803;er&#803;se&#611;-ten ad t&#803;t&#803;ixr&#803;en i webrid-agi n &#400;isa ; deg urrif-iw ameqqran, t&#806;r&#803;uh&#803;e&#611; armi t&#806;-t&#806;imdinin tiber&#803;r&#803;aniyin iwakken a ten-qehhr&#803;e&#611;.  </p> 
<p><A NAME="an_26:12">26:12</A>&nbsp;&#404;ef wannect-nni lmuqedmin imeqqranen fkan-iyi tazmert s wayes r&#803;uh&#803;e&#611; &#611;er temdint n Dimecq.  </p> 
<p><A NAME="an_26:13">26:13</A>&nbsp;Taswi&#603;t kan di t&#806;nas&#803;fa wass ay agellid, wala&#611; deg webrid yiwet n tafat i d-yekkan seg igenni, tet&#806;feg&#780;g&#780;ig&#780; akter&#803; n yit&#803;ij, tezzi-yi-d i nekk akk-d wid yellan yid-i, </p> 
<p><A NAME="an_26:14">26:14</A>&nbsp;ne&#611;li akk &#611;er lqa&#603;a. Sli&#611; i s&#803;s&#803;ut i d-iqqar&#803;en s tmeslayt ta&#603;ibr&#803;anit : A Ca&#603;ul, a Ca&#603;ul ! Acu&#611;er&#803; i yi tet&#806;qehhir&#803;ed&#803; ? Yew&#603;er&#803; fell-ak at&#806;-t&#806;&#603;as&#803;id&#803; inezlan. </p> 
<p><A NAME="an_26:15">26:15</A>&nbsp;Rri&#611;-as : Anwa-k a Sidi ? Yenna-yi-d : Nekkini d &#400;isa-nni i tet&#806;qehhir&#803;ed&#803; ; </p> 
<p><A NAME="an_26:16">26:16</A>&nbsp;kker fell-ak, bedd &#611;ef yidar&#803;r&#803;en-ik, d&#803;ehr&#803;e&#611;-ak-d iwakken a k-rre&#611; d aqeddac-iw, d inigi &#611;ef wayen twalad&#803; ass-agi d wayen ara k-d-sekne&#611; sya d asawen. </p> 
<p><A NAME="an_26:17">26:17</A>&nbsp;Xtar&#803;e&#611;-k-id si ger wat Isr&#803;ail akk-d leg&#780;nas nnid&#803;en u&#611;ur&#803; ara k cegg&#603;e&#611;. A sen-teldid&#803; allen </p> 
<p><A NAME="an_26:18">26:18</A>&nbsp;iwakken a d ff&#611;en si t&#803;t&#803;lam &#611;er tafat, si tezmert n Ccit&#803;an &#611;er tezmert n R&#803;ebbi, ad amnen yis-i, iwakken a sen-ne&#603;fu&#611; ddnubat-nsen, ad s&#603;un amkan ger wid i gextar&#803; Sidi R&#803;ebbi. </p> 
<p><A NAME="an_26:19">26:19</A>&nbsp;Daymi, ay agellid A&#611;ribas, ur &#603;us&#803;a&#611; ara aweh&#803;h&#803;i i yi-d-yusan seg igenni. </p> 
<p><A NAME="an_26:20">26:20</A>&nbsp;Bdi&#611; abeccer&#803; di temdint n Dimecq akk-d t&#806;-t&#806;emdint n Lquds, beccr&#803;e&#611; da&#611;en di tmurt n Yahuda mer&#803;r&#803;a, di taggara, beccr&#803;e&#611; i wat leg&#780;nas ur nelli ara seg wat Isr&#803;ail, nhi&#611;-ten ad tuben, a d-u&#611;alen &#611;er webrid n R&#803;ebbi, ad xedmen lec&#611;al i d-it&#806;begginen belli tuben s wul-nsen.  </p> 
<p><A NAME="an_26:21">26:21</A>&nbsp;&#404;ef wannect-agi i yi-t&#803;t&#803;fen wat Isr&#803;ail deg wefrag n lg&#780;ame&#603; iqedsen, &#603;er&#803;den ad iyi-n&#611;en.  </p> 
<p><A NAME="an_26:22">26:22</A>&nbsp;Lame&#603;na s lem&#603;awna n Sidi R&#803;ebbi, ddre&#611; armi d ass-a, t&#806;beccir&#803;e&#611; i yemdanen mer&#803;r&#803;a, ama d ame&#611;bun ama d amer&#803;kanti ; yerna ayen i d-qqar&#803;e&#611;, d ayen akken i &#611;ef d-caren lenbiya akk-d Sidna Musa : </p> 
<p><A NAME="an_26:23">26:23</A>&nbsp;ye&#603;ni Lmasih&#803; ad i&#603;teb, d net&#806;t&#806;a i d amezwaru ara d-ih&#803;yun si ger lmegtin, ad ibeccer&#803; tafat i wegdud n wat Isr&#803;ail akk-d leg&#780;nas nnid&#803;en.  </p> 
<p><A NAME="an_26:24">26:24</A>&nbsp;Akken yella Bulus yet&#806;dafa&#603; &#611;ef yiman-is, Fistus yent&#803;eq-ed s le&#603;yad&#803;, yenna : Iffe&#611;-ik le&#603;qel a Bulus ! Lketr&#803;a n tmusni-inek tessufe&#611;-ak le&#603;qel !  </p> 
<p><A NAME="an_26:25">26:25</A>&nbsp;Bulus yerra-yas : Ur iyi-iffi&#611; ara le&#603;qel a Fistus ameqqran ! Ayen akka i d-qqar&#803;e&#611; d imeslayen n tidet&#806; yes&#603;an s&#803;s&#803;wab. </p> 
<p><A NAME="an_26:26">26:26</A>&nbsp;Ula d agellid A&#611;ribas, ye&#603;lem s wayagi ; daymi i d-mmeslaye&#611; zdat-es &#603;inani, imi mac&#780;c&#780;i s tuffra i gedr&#803;a wannect-a. </p> 
<p><A NAME="an_26:27">26:27</A>&nbsp;Ay agellid, tumned&#803; s wayen i d-nnan lenbiya ? Sri&#611; tumned&#803; yis-sen !  </p> 
<p><A NAME="an_26:28">26:28</A>&nbsp;A&#611;ribas yenna i Bulus : Lemmer a yi-d ternud&#803; kra yimeslayen ahat ad iyi-tqen&#603;ed&#803; ad u&#611;ale&#611; d amasih&#803;i !  </p> 
<p><A NAME="an_26:29">26:29</A>&nbsp;Bulus yenna-yas : A wi-yufan a R&#803;ebbi, mac&#780;c&#780;i d kec&#780;c&#780;ini kan, lame&#603;na ula d wid akk i yi-d-ismeh&#803;sisen ass-agi, at&#806;-t&#806;u&#611;alem am nekk tura ne&#611; deg ussan i d-iteddun, h&#803;aca snasel-agi i yi cudden !  </p> 
<p><A NAME="an_26:30">26:30</A>&nbsp;D&#611;a agellid A&#611;ribas, lh&#803;akem Fistus, Birinis d wid akk yeqqimen yid-sen, kkren-d. </p> 
<p><A NAME="an_26:31">26:31</A>&nbsp;Mi kkren ad r&#803;uh&#803;en, nnan wway gar-asen : Argaz-agi ur ixdim ula d acemma yuklalen lmut ne&#611; lh&#803;ebs.  </p> 
<p><A NAME="an_26:32">26:32</A>&nbsp;A&#611;ribas yenna i Fistus : Argaz-agi izmer ad it&#806;t&#806;userreh&#803; lemmer ur yerz&#803;i ara ccr&#803;e&#603; &#611;er Qays&#803;er.  </p> 
<p><A NAME="an_27:1">27:1</A>&nbsp;Mi fkan lamer&#803; a nerkeb lbabur&#803; &#611;er tmurt n Selyan, g&#780;g&#780;an Bulus akk-d kra n imeh&#803;bas nnid&#803;en i yiwen ufesyan n terba&#603;t n Qays&#803;er, isem-is Xulyus. </p> 
<p><A NAME="an_27:2">27:2</A>&nbsp;Nerkeb deg yiwen lbabur&#803; n temdint n Adramit, ara ir&#803;uh&#803;en rrif n tmura n Asya ; nr&#803;uh&#803;, yedda yid-nne&#611; Aristar&#803;k yellan d amasiduni n temdint n Tis&#803;alunik. </p> 
<p><A NAME="an_27:3">27:3</A>&nbsp;Azekka-nni, newwed&#803; &#611;er temdint n Sidun , Xulyus yet&#806;qadar&#803;en Bulus, ixdem-as lemziya, iserreh&#803;-as ad ir&#803;uh&#803; &#611;er imdukkal-is iwakken a s-d-fken ayen yeh&#803;wag&#780;.  </p> 
<p><A NAME="an_27:4">27:4</A>&nbsp;Mi neqle&#603; syenna, n&#603;edda rrif rrif n tegzirt n Qubr&#803;us axat&#803;er is&#803;beh&#803;-a&#611;-d wad&#803;u ig&#780;ehden si zdat.  </p> 
<p><A NAME="an_27:5">27:5</A>&nbsp;Nezger lebh&#803;er&#803; n Silisya akk-d Bamfilya, newwed&#803; &#611;er lmer&#803;s&#803;a n Mira yellan di tmurt n Lizya.  </p> 
<p><A NAME="an_27:6">27:6</A>&nbsp;Afesyan-nni yufa dinna lbabur&#803; n Skandriya ara ir&#803;uh&#803;en &#611;er tmurt n Selyan, isserkeb-a&#611; deg-s. </p> 
<p><A NAME="an_27:7">27:7</A>&nbsp;Lbabur&#803; nni yewwi-ya&#611; kra n wussan s t&#806;t&#806;awil ; armi ner&#803;wa le&#603;tab i newwed&#803; &#611;er tama n temdint n Knidus, imi ur a&#611;-yeg&#780;g&#780;i ara wad&#803;u a nqer&#803;r&#803;eb, n&#603;edda rrif n tegzirt n Kritus, &#611;er tama n Salmuni. </p> 
<p><A NAME="an_27:8">27:8</A>&nbsp;Nkemmel rrif rrif s le&#603;tab, armi newwed&#803; &#611;er yiwen wemkan isem-is &#171; Lemras&#803;i icebh&#803;en &#187;, zdat temdint n Lazaya.  </p> 
<p><A NAME="an_27:9">27:9</A>&nbsp;Nesr&#803;uh&#803; at&#803;as n lweqt, lweqt n usafer di lebh&#803;er&#803; yu&#611;al yew&#603;er&#803; at&#803;as, imi ass i deg t&#806;t&#806;uz&#803;ummen wat Isr&#803;ail di taggara n lexr&#803;if i&#603;edda.  </p> 
<p><A NAME="an_27:10">27:10</A>&nbsp;Daymi i sen-i&#603;eggen Bulus yenna-yasen : Ay atmaten, z&#803;ri&#611; belli tikkelt-agi ma nkemmel as&#803;afer&#803;-nne&#611;, a d-tili lexsar&#803;a mac&#780;c&#780;i kan i lbabur&#803; d ssel&#603;a yellan deg-s, lame&#603;na tezmer at&#806;-t&#806;eglu ula yis-nne&#611;.  </p> 
<p><A NAME="an_27:11">27:11</A>&nbsp;Afesyan-nni ar&#803;umani yu&#611; awal i bab n lbabur&#803; akk-d win i t-inehr&#803;en wala ad ya&#611; awal i Bulus. </p> 
<p><A NAME="an_27:12">27:12</A>&nbsp;Imi lmer&#803;s&#803;a-nni ur telhi ara iwakken ad s&#603;eddin deg-s ccetwa, azgen ameqqran n ibeh&#803;riyen b&#611;an ad r&#803;uh&#803;en, iwakken ma yella wamek, ad awd&#803;en &#611;er lmer&#803;s&#803;a n Finikus yellan di tegzirt n Kritus ; lmer&#803;s&#803;a-yagi tqubel lg&#780;iha ta&#611;er&#803;bit, b&#611;an ad s&#603;eddin deg-s ccetwa.  </p> 
<p><A NAME="an_27:13">27:13</A>&nbsp;Akken i d-yekker yiwen ubeh&#803;ri xfifen, &#611;ilen ad awd&#803;en &#611;er leqsed nsen. Refden amextaf n lbabur&#803;, r&#803;uh&#803;en rrif rrif n tegzirt n Kritus.  </p> 
<p><A NAME="an_27:14">27:14</A>&nbsp;Lame&#603;na ur t&#603;et&#803;t&#803;el ara tekker-ed yiwet n tbucid&#803;ant iwumi qqar&#803;en Erakilun i d-ikkan seg idurar n tegzirt-nni.  </p> 
<p><A NAME="an_27:15">27:15</A>&nbsp;Imi lbabur&#803; ur s-izmir ara i tbucid&#803;ant-nni, neg&#780;g&#780;a-t a t-yawi wad&#803;u &#611;er wanda i s-yehwa,  </p> 
<p><A NAME="an_27:16">27:16</A>&nbsp;n&#603;edda seddaw yiwet n tegzirt tamect&#803;uh&#803;t yeddurin &#611;ef wad&#803;u, isem-is Kluda. Mi &#611;-te&#611;li teflukt-nni n leslak, s le&#603;tab ameqqran i t&#806;-id-nessuli &#611;er lbabur&#803;.  </p> 
<p><A NAME="an_27:17">27:17</A>&nbsp;Imi nuggad a &#611;-yawi wad&#803;u &#611;er leryuf iwe&#603;r&#803;en n tmurt n Libya, ncudd lbabur&#803; s imurar ; nerna ns&#803;ubb-ed lbac-nni s wayes i t-yet&#806;t&#806;awi wad&#803;u, neg&#780;g&#780;a iman-nne&#611; a &#611;-yawi &#611;er wanda yeb&#611;a.  </p> 
<p><A NAME="an_27:18">27:18</A>&nbsp;Azekka-nni, imi mazal lebh&#803;er&#803; yenhewwal, nessenqes kra n ssel&#603;a yellan deg-s nd&#803;egger&#803;-it&#806; &#611;er lebh&#803;er&#803;.  </p> 
<p><A NAME="an_27:19">27:19</A>&nbsp;Ass wis tlata, ixeddamen n lbabur&#803; rnan d&#803;eggr&#803;en ssel&#603;a-nni i d-iqqimen. </p> 
<p><A NAME="an_27:20">27:20</A>&nbsp;Ach&#803;al n wussan ur d-iban yit&#803;ij ur d-banen itran, lebh&#803;er&#803; mazal-it yerwi, ur numin ara a nt&#806;wasellek.  </p> 
<p><A NAME="an_27:21">27:21</A>&nbsp;At&#803;as wussan i neqqim mbla lmakla ; d&#611;a Bulus ibedd-ed gar-asen yenna : Ay irgazen, lemmer i yi-tu&#611;em awal m'akken i wen-d-nni&#611; : a neqqim axir&#803; di lmer&#803;s&#803;a n Kritus, tili ur d-tder&#803;r&#803;u ara lexsar&#803;a akk-d lxuf-agi !  </p> 
<p><A NAME="an_27:22">27:22</A>&nbsp;Tura ur t&#806;t&#806;agadet ara, sg&#780;ehdet iman-nwen axat&#803;er ula d yiwen deg-wen ur it&#806;met&#806;t&#806;at ; ur d-tet&#806;t&#806;ili lexsar&#803;a anagar lbabur&#803;-agi ara i&#611;er&#803;qen.  </p> 
<p><A NAME="an_27:23">27:23</A>&nbsp;Id&#803; i&#603;eddan, Sidi R&#803;ebbi i &#603;ebbde&#611; icegge&#603;-ed yiwen lmelk ibedd-ed &#611;ur&#803;-i </p> 
<p><A NAME="an_27:24">27:24</A>&nbsp;yenna-yi-d : &#171; a Bulus, ur t&#806;t&#806;aggad ara ! Ilaq at&#806;-t&#806;bedded&#803; zdat Qays&#803;er, atan Sidi R&#803;ebbi a kkun isellek s kec&#780;c&#780; s wid yellan yid-ek &#187;. </p> 
<p><A NAME="an_27:25">27:25</A>&nbsp;Sewr&#803;et ihi ay atmaten ! T&#806;ekle&#611; &#611;ef R&#803;ebbi ad idr&#803;u am akken i d-yenna ; </p> 
<p><A NAME="an_27:26">27:26</A>&nbsp;mbla ccekk ihi a &#611;-d&#803;eggr&#803;ent lemwaji &#611;er yiwet n tegzirt.  </p> 
<p><A NAME="an_27:27">27:27</A>&nbsp;Id&#803; wis r&#803;be&#603;t&#803;ac, mazal ad&#803;u yet&#806;huccu-ya&#611; it&#806;t&#806;awi-ya&#611; akkin akka &#611;ef lebh&#803;er&#803; Agrakal ; di t&#806;nas&#803;fa n yid&#803;, ibeh&#803;r&#803;iyen h&#803;ussen belli ur b&#603;iden ara &#611;ef lberr. </p> 
<p><A NAME="an_27:28">27:28</A>&nbsp;Ktalen lqa&#603; n lebh&#803;er&#803; s wemrar, ufan llant  </p> 
<p><A NAME="an_27:29">27:29</A>&nbsp;Imi uggaden lbabur&#803; a t-id-ih&#803;az kra seddaw-as, d&#803;eggr&#803;en r&#803;eb&#603;a imextafen &#611;er deffir n lbabur&#803;, tqelqen melmi ara yali wass. </p> 
<p><A NAME="an_27:30">27:30</A>&nbsp;Lame&#603;na ixeddamen n lbabur&#803; t&#806;qelliben ad rewlen ; s&#803;ubben taflukt n leslak &#611;er lebh&#803;er&#803;, ste&#603;milen am akken d amextaf ara d&#803;eggr&#803;en &#611;er zdat lbabur&#803;.  </p> 
<p><A NAME="an_27:31">27:31</A>&nbsp;D&#611;a Bulus yenna i lqebt&#803;an d l&#603;esker&#803;-is : M'ur qqimen ara yergazen-agi di lbabur&#803;, ur tezmirem ara at&#806;-t&#806;men&#603;em ! S </p> 
<p><A NAME="an_27:32">27:32</A>&nbsp;Imiren l&#603;esker&#803; gezmen imurar n teflukt, g&#780;g&#780;an-t&#806; at&#806;-t&#806;e&#611;li &#611;er lebh&#803;er&#803;.  </p> 
<p><A NAME="an_27:33">27:33</A>&nbsp;Weqbel ad yali wass, Bulus inha-ten akk ad c&#780;c&#780;en cwit&#803; n lqut, yenna : Ass-agi d ass wis r&#803;be&#603;t&#803;ac ur te&#603;r&#803;id&#803;em lqut. </p> 
<p><A NAME="an_27:34">27:34</A>&nbsp;Tura nhi&#611;-kkun ihi at&#806;-t&#806;ec&#780;c&#780;em iwakken at&#806;-t&#806;et&#806;t&#806;usellkem, ula d yiwen deg-wen ur s-it&#806;r&#803;uh&#803; wenz&#803;ad seg uqer&#803;r&#803;uy.  </p> 
<p><A NAME="an_27:35">27:35</A>&nbsp;Mi d-yenna ayagi, iddem-ed a&#611;r&#803;um, ih&#803;med R&#803;ebbi zdat-sen mer&#803;r&#803;a, yebd&#803;a-t, yebda itet&#806;t&#806;.  </p> 
<p><A NAME="an_27:36">27:36</A>&nbsp;Yekkes-asen akk lxuf d&#611;a c&#780;c&#780;an. </p> 
<p><A NAME="an_27:38">27:38</A>&nbsp;Mi c&#780;c&#780;an armi r&#803;wan, d&#803;eggr&#803;en &#611;er lebh&#803;er&#803; ticekkar&#803;in n yirden, iwakken ad yifsus lbabur&#803;. </p> 
<p><A NAME="an_27:39">27:39</A>&nbsp;Mi guli wass, ur e&#603;qilen ara mad&#803;i tamurt-nni anda wwd&#803;en. Lame&#603;na walan yiwen wemkan iqer&#803;ben, iban-ed deg-s r&#803;r&#803;mel, b&#611;an ad rren lbabur&#803; &#611;er dinna ma yella wamek.  </p> 
<p><A NAME="an_27:40">27:40</A>&nbsp;Fsin imurar i imextafen bran asen &#611;er lebh&#803;er&#803;, fsin da&#611;en imurar i imeqdafen s wacu nehr&#803;en lbabur&#803; ; d&#611;a ssulin yiwen ubeh&#803;nuq yellan &#611;er zdat n lbabur&#803; iwakken a ten-yawi wad&#803;u &#611;er rrif n lebh&#803;er&#803;.  </p> 
<p><A NAME="an_27:41">27:41</A>&nbsp;Lame&#603;na wwd&#803;en &#611;er yiwen wemkan n r&#803;r&#803;mel iwumi d-izzi lebh&#803;er&#803; ; rran &#611;er dinna lbabur&#803;-nni, lg&#780;iha n zdat teh&#803;s&#803;el di r&#803;r&#803;mel teh&#803;bes ma d lg&#780;iha n deffir tebda tet&#806;r&#803;uz&#803;u si lqewwa n lemwaji.  </p> 
<p><A NAME="an_27:42">27:42</A>&nbsp;L&#603;esker&#803; b&#611;an ad n&#611;en imeh&#803;bas-nni axat&#803;er uggaden a sen-rewlen s l&#603;um.  </p> 
<p><A NAME="an_27:43">27:43</A>&nbsp;Lqebt&#803;an-nni i geb&#611;an ad isellek Bulus, ur ten-yeg&#780;g&#780;i ara ad xedmen leb&#611;i-nsen. Yefka lamer&#803; i wid yessnen ad &#603;ummen, ad d&#803;eggr&#803;en iman-nsen d imezwura &#611;er waman iwakken ad awd&#803;en &#611;er rrif.  </p> 
<p><A NAME="an_27:44">27:44</A>&nbsp;Ma d wiyad&#803; a ten-teb&#603;en, ad t&#803;t&#803;fen di telwih&#803;in ne&#611; deg iceqfan n lbabur&#803;. S wakka, wwd&#803;en mer&#803;r&#803;a &#611;er rrif n lebh&#803;er&#803; di laman.  </p> 
<p><A NAME="an_28:1">28:1</A>&nbsp;Mi d-nemne&#603; si lebh&#803;er&#803;, nesla belli tigzirt-nni isem-is Malt&#803;a. </p> 
<p><A NAME="an_28:2">28:2</A>&nbsp;Imezda&#611;-is setr&#803;eh&#803;ben yis-nne&#611;, xedmen-a&#611; lxir&#803; d ameqqran ; ce&#603;len times axat&#803;er yekkat ugeffur ( lehwa ), yerna d asemmid&#803;.  </p> 
<p><A NAME="an_28:3">28:3</A>&nbsp;Bulus ijme&#603;-ed kra n yes&#611;ar&#803;en a ten-iger &#611;er tmes, si leh&#803;mu-nni n tmes yeffe&#611;-ed yiwen n wezrem yent&#803;ed deg ufus-is.  </p> 
<p><A NAME="an_28:4">28:4</A>&nbsp;L&#611;aci mi walan azrem-nni yeckent&#803;ed&#803; deg ufus-is, qqar&#803;en wway gar-asen : &#171; Argaz-agi iban d bu tmegr&#803;ad&#803;, axat&#803;er &#611;as akken yemne&#603;-ed si lebh&#803;er&#803;, Sidi R&#803;ebbi yellan d Bab n lh&#803;eqq ur t-yet&#806;t&#806;ag&#780;a ara ad yidir. &#187;  </p> 
<p><A NAME="an_28:5">28:5</A>&nbsp;Lame&#603;na Bulus yezwi azrem-nni &#611;er tmes, ur t-yu&#611; ula d acemma ; </p> 
<p><A NAME="an_28:6">28:6</A>&nbsp;l&#611;aci-nni t&#806;r&#803;ag&#780;un a t-walin ibzeg ne&#611; ad yemmet imiren kan. &#400;ussen-t, mi walan ur t-yu&#611; wacemma, beddlen r&#803;r&#803;ay, h&#803;esben-t d yiwen seg ir&#803;ebbiten s wayes t&#806;t&#806;amnen.  </p> 
<p><A NAME="an_28:7">28:7</A>&nbsp;Di leg&#780;wahi-nni i gezde&#611; Bubliyus lh&#803;akem ameqqran n tegzirt-nni ; yes&#603;a at&#803;as n wakal, yest&#803;erh&#803;eb yis-nne&#611;, yerna yessens-a&#611; &#611;ur&#803;-es tlata wussan.  </p> 
<p><A NAME="an_28:8">28:8</A>&nbsp;Deg ussan-nni, baba-s n Bubliyus yella deg usu yehlek, tu&#611;-it tawla yerna tuzzel t&#603;ebbut&#803;-is. Bulus ir&#803;uh&#803; &#611;ur&#803;-es, issers ifassen-is fell-as, yed&#603;a &#611;er Sidi R&#803;ebbi d&#611;a yeh&#803;la.  </p> 
<p><A NAME="an_28:9">28:9</A>&nbsp;Mi slan yis imud&#803;an n tegzirt-nni usan-d &#611;ur&#803;-es isseh&#803;la-ten ula d nutni. </p> 
<p><A NAME="an_28:10">28:10</A>&nbsp;&#404;ef wayagi, qudr&#803;en-a&#611; at&#803;as ; mi nekker a nr&#803;uh&#803;, fkan-a&#611;-d ayen akk neh&#803;wag&#780; i webrid.  </p> 
<p><A NAME="an_28:11">28:11</A>&nbsp;Mi &#603;eddan tlata waguren, nerkeb yiwen lbabur&#803; n temdint n Skandriya iwumi qqar&#803;en Dyuskur&#803;, is&#603;eddan ccetwa di tegzirt-nni ; </p> 
<p><A NAME="an_28:12">28:12</A>&nbsp;newwed&#803; &#611;er temdint n Sirakuz, anda neqqim tlata wussan.  </p> 
<p><A NAME="an_28:13">28:13</A>&nbsp;Syenna nkemmel rrif rrif n lebh&#803;er&#803; armi t&#806;-t&#806;amdint n R&#803;ejyu, azekka-nni yekker-ed yiwen n wad&#803;u i d-yekkan seg usamer, sin wussan mbe&#603;d, newwed&#803; &#611;er temdint n Buzul.  </p> 
<p><A NAME="an_28:14">28:14</A>&nbsp;Nufa dinna atmaten i &#611; ih&#803;ellelen a neqqim yid-sen seb&#603;a wussan, syenna nkemmel abrid &#611;er temdint n R&#803;uma. </p> 
<p><A NAME="an_28:15">28:15</A>&nbsp;Mi slan yis-nne&#611; watmaten n temdint n R&#803;uma, usan-d armi d ssuq n Abyus akk-d wemkan yet&#806;t&#806;usemman &#171; Tlata T&#806;bernat &#187; iwakken a &#611;-d-mmagren. Mi ten iwala Bulus, yefr&#803;eh&#803; yeh&#803;med R&#803;ebbi yerna yu&#611;al-it-id lg&#780;ehd.  </p> 
<p><A NAME="an_28:16">28:16</A>&nbsp;Mi newwed&#803; &#611;er temdint n R&#803;uma, serrh&#803;en-as i Bulus ad izde&#611; deg yiwen wexxam, net&#806;t&#806;a d yiwen u&#603;eskr&#803;i i t yet&#806;&#603;assan.  </p> 
<p><A NAME="an_28:17">28:17</A>&nbsp;Mi &#603;eddan tlata wussan, Bulus yessawel i imeqqranen n wat Isr&#803;ail. Mi d-nnejma&#603;en, Bulus yenna yasen : Ay atmaten, &#611;as akken ur xdime&#611; acemma i gxulfen agdud d le&#603;wayed n lejdud-nne&#611;, t&#803;t&#803;fen-iyi &#611;er lh&#803;ebs di temdint n Lquds, sellmen-iyi ger ifassen n l&#603;esker&#803; n R&#803;uman.  </p> 
<p><A NAME="an_28:18">28:18</A>&nbsp;Mi yi-beh&#803;ten, b&#611;an ad iyi serrh&#803;en axat&#803;er ur ufin ara deg-i sebba s wayes ara h&#803;ekmen fell-i s lmut.  </p> 
<p><A NAME="an_28:19">28:19</A>&nbsp;Imi ur qbilen ara wat Isr&#803;ail ad iyi-d-serrh&#803;en ir&#803;umaniyen, ih&#803;ettem-iyi lh&#803;al ad rz&#803;e&#611; ccr&#803;e&#603; &#611;er Qays&#803;er ; lame&#603;na mac&#780;c&#780;i d acetki i b&#611;i&#611; ad ccetki&#611; &#611;ef wegdud-iw.  </p> 
<p><A NAME="an_28:20">28:20</A>&nbsp;Daymi i b&#611;i&#611; a kkun-z&#803;re&#611;, ad mmeslaye&#611; yid-wen axat&#803;er &#611;ef ddemma n usirem n wat Isr&#803;ail i t&#806;warze&#611; s snasel-agi.  </p> 
<p><A NAME="an_28:21">28:21</A>&nbsp;Imeqqranen n wat Isr&#803;ail nnan-as : Ur d-net&#803;t&#803;if ula d yiwet n tebr&#803;at&#806; si tmurt n Yahuda &#611;ef wayen ye&#603;nan tamsalt-ik, ula d yiwen seg watmaten ur d-yusi ad iccetki ne&#611; a &#611;-d-yini ayen n diri fell-ak.  </p> 
<p><A NAME="an_28:22">28:22</A>&nbsp;Lame&#603;na neb&#611;a a nsel s &#611;ur&#803;-ek ayen akka s wacu i tumned&#803;, ma d ayen ye&#603;nan tajma&#603;t-agi seg i d-tekkid&#803;, nez&#803;ra belli di yal amkan tet&#806;magar-ed uguren. </p> 
<p><A NAME="an_28:23">28:23</A>&nbsp;D&#611;a msefhamen &#611;ef wass nnid&#803;en i deg ara mlilen. Mi d yewwed&#803; wass-nni, usan-d deg wat&#803;as yid-sen &#611;er wexxam n Bulus. Si s&#803;s&#803;beh&#803; armi t&#806;-t&#806;ameddit, Bulus yet&#806;beccir&#803;-asen &#611;ef tgeldit n R&#803;ebbi s ccari&#603;a n Musa t&#806;-t&#806;ektabin n lenbiya, yet&#806;qellib a ten-iqenne&#603; iwakken ad amnen s Sidna &#400;isa. </p> 
<p><A NAME="an_28:24">28:24</A>&nbsp;Kra umnen s wayen i d-yenna, ma d wiyad&#803; ugin ad amnen. </p> 
<p><A NAME="an_28:25">28:25</A>&nbsp;Mi t&#806;eddun ad r&#803;uh&#803;en mazal lxilaf gar-asen, d&#611;a Bulus yerna-yasen imeslayen-agi : T&#806;-t&#806;idet&#806; ayen i d-yenna R&#803;r&#803;uh&#803; iqedsen i lejdud-nwen s yimi n nnbi Ice&#603;ya </p> 
<p><A NAME="an_28:26">28:26</A>&nbsp;mi d-yenna : R&#803;uh&#803; &#611;er wegdud-agi tinid&#803;-asen : &#611;as at&#806;-t&#806;eslem s imez&#803;z&#803;u&#611;en-nwen ur tfehmem ara ; at&#806;-t&#806;emmuqlem s wallen-nwen ur tet&#806;walim ara,  </p> 
<p><A NAME="an_28:27">28:27</A>&nbsp;imi ul n wegdud-agi yu&#611;al d azr&#803;u ; qeflen imez&#803;z&#803;u&#611;en-nsen, qemcen allen-nsen ; ur b&#611;in ara ad walin s wallen-nsen, d slen s imez&#803;z&#803;u&#611;en-nsen, ad fehmen s wul-nsen, iwakken a d-u&#611;alen &#611;ur&#803;-i ad beddlen tikli akken a ten-sseh&#803;lu&#611; !  </p> 
<p><A NAME="an_28:28">28:28</A>&nbsp;Atan ihi tura leslak n Sidi R&#803;ebbi ad it&#806;t&#806;unefk i leg&#780;nas nnid&#803;enur nelli ara n wat Isr&#803;ail axat&#803;er nutni a s-semh&#803;essen yerna a t-qeblen. </p> 
<p><A NAME="an_28:29">28:29</A>&nbsp;Mi d-yenna Bulus ayagi, ff&#611;en-d imeqqranen n wat Isr&#803;ail, leh&#803;h&#803;un t&#806;emjadalen wway gar-asen.  </p> 
<p><A NAME="an_28:30">28:30</A>&nbsp;Bulus yeqqim sin iseggasen deg wexxam-nni i gekra. Ist&#803;erh&#803;ib s kra n win i d-yet&#806;t&#806;asen a t-iz&#803;er.  </p> 
<p><A NAME="an_28:31">28:31</A>&nbsp;Yet&#806;beccir&#803; tageldit n R&#803;ebbi s tlelli, isselmad-asen ayen akk ye&#603;nan Sidna &#400;isa Lmasih&#803;, ulac win i t-ih&#803;ebsen.  </p> 
<p><HR>
<CENTER>
<A HREF="rom.htm">Next: Romans</A></CENTER>
</BODY>
</HTML>
