<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Potawatomi Bible (partial), full text etext at Intangible Textual Heritage">
<TITLE>Potawatomi Bible (partial): Matthew</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="act">Next</A>&nbsp;
</CENTER>
<HR>
</p> <h3 align="center" align="center">Potawatomi Bible: Matthew</h3> 
<p><A NAME="an_1:1">1:1</A>&nbsp;OTISU ie'i msInukIn iaianke' pmatse'cuk iukwan Cisus Knayst we'kwIsmukot Te'pItun, ipi Te'pIt we'kwusmukcIn E'pIne'amun;</p> 
<p><A NAME="an_1:2">1:2</A>&nbsp;E'pIne'e'm okiwosmukon AysIkIn, ipi AysIk kiwosmukon Ce'kapIn, ipi Ce'kap kiwosmukon CotusIn, ipi niw wikane'iIn;</p> 
<p><A NAME="an_1:3">1:3</A>&nbsp;IcI Cotus kiwosmukon Pe'nIsIn, ipi Se'ne', Te'me' cI kao kie'iwat, ipi Pe'nIs kiwosmukon E'snumIn, ipi E'snum kiwosmukon E'numIn,</p> 
<p><A NAME="an_1:4">1:4</A>&nbsp;Ipi E'num kiwosmukon E'mInite'pIn, ipi E'mInite'p kiwosmukon Ne'e'sunIn, ipi Ne'e'sun kiwosmukon SanmunIn,</p> 
<p><A NAME="an_1:5">1:5</A>&nbsp;Ipi Sanmun kiwosmukon Poe'sIn, niwcI kaokie'icIn Ne'ke'pIn, ipi Poe's kiwosmukon, OpItIn, kaokie'icIn NwtIn ipi OpIt kiwosmukon Ce'siIn;</p> 
<p><A NAME="an_1:6">1:6</A>&nbsp;Ipi Ce'si kiwosmukon Te'pItIn kaokumawIt, ipi Te'pIt kaokumawIt kiwosmukon Sanumun; kaokie'cIn kaowiwpninIn Ionaie's;</p> 
<p><A NAME="an_1:7">1:7</A>&nbsp;Ipi Sanumun kiwosmukon NopoumIn, ipi Nopoum, kiwosmukon E'pie'In, ipi E'pie' kiwosmukon E'se'In;</p> 
<p><A NAME="an_1:8">1:8</A>&nbsp;Ipi E'se' kiwosmukon Cose'pe'tIn, ipi CosIpe't kiwosmukon Cone'mIn, ipi Cone'm kiwosmukon Osaye'sIn:</p> 
<p><A NAME="an_1:9">1:9</A>&nbsp;Ipi Osaye's kiwosmukon Cote'mIn ipi Cote'm kiwosmukon E'ke'sIn ipi E'ke's kiwosmukon IsikayusIn;</p> 
<p><A NAME="an_1:10">1:10</A>&nbsp;Ipi Isikayus kiwosmukon Me'ne'se'sIn, ipi Me'ne'se's kiwosmukon E'munIn, ipi E'mun kiwosmukon CosayusIn;</p> 
<p><A NAME="an_1:11">1:11</A>&nbsp;Ipi Cosayus kiwosmukon Ce'koniasIn, ipi wikane'iIn, iwcI ipic e'kimacintwa Pe'pinun;</p> 
<p><A NAME="an_1:12">1:12</A>&nbsp;IcI kapie'ntwa, ipI Pe'pinun Ce'konias kiwosmukon Se'ne'tie'nIn, ipi Se'ne'tie'n kiwosmukon Sonope'pe'nIn:</p> 
<p><A NAME="an_1:13">1:13</A>&nbsp;Ipi Sonope'pe'n kiwosmukon E'ipie'tIn, ipi E'pie't kiwosmukon E'naye'kumIn, ipi E'naye'kum kiwosmukon E'sunIn;</p> 
<p><A NAME="an_1:14">1:14</A>&nbsp;Ipi E'sun kiwosmukon Se'takIn, ipi Se'tak kiwosmukon E'kImIn, ipi E'kIm kiwosmukon InayiatIn;</p> 
<p><A NAME="an_1:15">1:15</A>&nbsp;Ipi Inayiat kiwosmukon Inie'se'nIn, ipi Inie'se' kiwosmukon Me'te'nIn, ipi Me'te'n kiwosmukon Ce'kapIn;</p> 
<p><A NAME="an_1:16">1:16</A>&nbsp;Ipi Ce'kap kiwosmukon CosipIn, onape'mIn o Me'ni kanikukocIn Cisus oie'o kashInkanIt Knayst.</p> 
<p><A NAME="an_1:17">1:17</A>&nbsp;OtIcI ie'i cak iaianke' pmatsowunIn kaocukwat E'pIne'-e'm nash Te'pIt, Ke'iapI mtatso shItnie'w iaianke' pmatsowunIn, ipi Te'pIt nash kamacintwa Pe'pe'nunuk ke'iapI mtatso shItInie'w iaianke' pmatsowunIn icI pic kamacintwa Pe'pe'nunuk nash Knayst, ke'iapI mtatso shItInie'w iaianke' pmatsowunIn.</p> 
<p><A NAME="an_1:18">1:18</A>&nbsp;OtIcI KanikIt Cisus Knayst otI kanomkuk, ni okie'iIn Me'niIn kakishknontwat ni CosipIn e'pwamshI witike'twat okikukIshkwan pInoce'iIn e'ki ne'nmukot Kshe'mIne'ton.</p> 
<p><A NAME="an_1:19">1:19</A>&nbsp;IcI CosipIn onape'mun kimnoshuwe'psin cowi kine'ntusi, e'wipwakuke'ncukasnIt, ntawac kimoc e'wipke'at kine'ntum.</p> 
<p><A NAME="an_1:20">1:20</A>&nbsp;Me'kwacI otI e'ie'shite'at, PInI Kshe'mIne'to omIshIne'we'mIn nkipie' otusuk kinapitum, OtI okikon, Cosip we'kwIsmukwiIn Te'pIt ke'ko kwtukIn e'wiwicIt Me'ni kiwish, iwsI otI e'ncukot kane'nmukot Kshe'mIne'to OcipamIn. </p> 
<p><A NAME="an_1:21">1:21</A>&nbsp;KuokwIsI, Cisus cI kIshInkana, wino kuke'skonan otInIshInape'mIn, i e'patasnIt.</p> 
<p><A NAME="an_1:22">1:22</A>&nbsp;Caye'k otI kanomkuk e'wi te'pwe'mkuk Kshe'mIne'to ni iacimot otI kikIto:</p> 
<p><A NAME="an_1:23">1:23</A>&nbsp;PInI! she'shksi kIncuko ku'okwIsIcI otI okishInkanawan Ime'niun; i ie'i KshmIne'to kuwice'okonan e'kItok.</p> 
<p><A NAME="an_1:24">1:24</A>&nbsp;Pic cI Cosip kaonIshkat me'kwa e'npapIt oki te'pwe'twan Kshe'mIne'ton omIshIne'we'mIn kakot, icI e'kiw otapInImatsot ni wiwun.</p> 
<p><A NAME="an_1:25">1:25</A>&nbsp;CocI okikuke'nmasin nash ni onutmoshanIn okwIsIn; kaniknIt Cisus cI okishInkanan.</p> 
<p><A NAME="an_2:1">2:1</A>&nbsp;UPIC cI Cisus kanikIt, iukwanuk Pe'tne'um Otanuk Cwtie'uk, me'kwa E'nut e'ie' okimawut; PInI e'pianIt ne'pwakancIn nInwun we'cmokuk Cinwse'ne'muk; e'pie'shiawat;</p> 
<p><A NAME="an_2:2">2:2</A>&nbsp;OtIcI kikItwuk, TInipicI okanikIt otokumamwan Cwiuk? NkiwaptumwamIn otInukomIn we'cmokuk; ie'i we'cpie'shiaiak e'winume'kItokIt.</p> 
<p><A NAME="an_2:3">2:3</A>&nbsp;Pic E'nut okuma kanotuk, notI kikicum mkoshkate'ntum, ipi caye'k Cinose'ne'muk kaie'cuk.</p> 
<p><A NAME="an_2:4">2:4</A>&nbsp;IcI pic kakishmaosomat caye'k kcI-me'matmokcIn, ipi otonpie'ke'mwan ki nIshInape'k, kakishmaoce'tiwat win okinatawan, TInipi Knayst ke'cInikIt?</p> 
<p><A NAME="an_2:5">2:5</A>&nbsp;IcI otI okinawan iukwanuksI Pe'tnium Cwtie'uk e'kiwuk; iw kashupie'ike't iacimot:</p> 
<p><A NAME="an_2:6">2:6</A>&nbsp;Ipi kin Pe'tnium e'kiwuk Cwtie'uk, cosu kin, otapine' kitupite'ntakwsusi we'kmaocuk Cwtie'uk; kin su kaotIna okuma ke'tupakwnat ntInIshInape'muk Isne'iIn.</p> 
<p><A NAME="an_2:7">2:7</A>&nbsp;IcI E'nut pic kimoc e'kintomat ni ne'pwakancIn nInwun, e'kin natowat me'me'cIk; TInicI pic nuk kanakwsIt?</p> 
<p><A NAME="an_2:8">2:8</A>&nbsp;IcI e'kinokanat Pe'tniumuk, otI okinan, Wishiak, ipi pmawike'ntone'ok we'shknikIt opInoce', icI kimkawe'k, pie'witumoshike'k, ninke' e'wishiaian e'wiwInume'kituwuk.</p> 
<p><A NAME="an_2:9">2:9</A>&nbsp;IcI pInI, pic cI kanotwawat ni okuman kinmumacik, icI niw onukon kawapmawapIt we'cmokuk, kinmInikanin, pama kinkase' shikacIiIt we'shknikIt pInoce' kacIiIt.</p> 
<p><A NAME="an_2:10">2:10</A>&nbsp;Pic cI kawapmawat ni nukon kikcImnwe'ntumwuk, ipi kimnawan koswuk.</p> 
<p><A NAME="an_2:11">2:11</A>&nbsp;IcI pic kapiawat wikwamuk okiwapmawan, niw kaoshkIniknIt pInoce'iIn, ipi Me'ni okie'iIn, icI e'kipmukocnowat, ipi e'nume'kitowawat; icI pic kapaknumwat iukwanIn we'onItnukIn, e'kimawan mikwe'wunIn osaw shonia, ipi mnomiakowun. </p> 
<p><A NAME="an_2:12">2:12</A>&nbsp;IcI e'kiwitumakwat, Kshe'mIne'ton e'kiapwawat ke'kowi minI shiake'k E'nut e'iIt, icI e'kishiawat e'tnukie'wat ototanwak, pkan kinImIshie'k.</p> 
<p><A NAME="an_2:13">2:13</A>&nbsp;IcI pic kamaciwat PInI Cosip kiwapman Kshe'mune'to omIshInIwe'mIn e'napituk otI otukon, Psukwin ipi otapIn we'shknikIt pInoce', ipi niw okie'iIn, ipI cI Iciptuk oshumok; icI shi iuk; pama pie'toian kikitowun, iukwanwi E'nut okupantone'wan we'shknikIt pInoce'iIn e'winsat.</p> 
<p><A NAME="an_2:14">2:14</A>&nbsp;PicI win kapsukwit kiwtapInan niw we'shkniknIt, pInoce'iIn, ipi niw okie'iIn, nipatipuk e'kishumaciwat iukwanuk Iciptuk.</p> 
<p><A NAME="an_2:15">2:15</A>&nbsp;IcI shi pIne' e'ikiiIt, pama kanponIt E'nutIn, iwsI ie'i ote'pwe'wun kakItot, Kshe'munIto otacimonInwun, kItwak, iw ie'i kaocIntomuk O nkwIs iukwanuk Iciptuk.</p> 
<p><A NAME="an_2:16">2:16</A>&nbsp;IcI E'nut e'kikike'ntuk e'ki papnInmukot ni ne'pwakancIn nInwun, kikcInshkatsI e'kinokashwe't, icI kaye'k e'kinsIckasnIt pInoce'iIn e'inIcIn shi Pe'tniumuk; ipi caye'k pe'shoc e'inIcIn nashponkIsnIcIn, ipi iwpic e'kiwi ke'nata&#8216;wat niw ne'pwakancIn nInwun.</p> 
<p><A NAME="an_2:17">2:17</A>&nbsp;Iw ie'i, te'pwe'wun kakitot, iukwan Ce'nimaye', iacimot otI kakItot;</p> 
<p><A NAME="an_2:18">2:18</A>&nbsp;Iukwanuk Ne'me'uk okinotanawa notakwsuwun wishkwe'we'ksuwun, ipi moik, ipi kcIshke'ntumwun; Ne'ce'n otumwuman onicanse'iIn, cowi kshkumnowankosi; osam co wuie'iwin.</p> 
<p><A NAME="an_2:19">2:19</A>&nbsp;Pic cI E'nut kanpot PInI Kshe'mIne'to omIshIne'we'mIn okiwtuskon Cosip kinaptum shi Iciptuk, </p> 
<p><A NAME="an_2:20">2:20</A>&nbsp;OtI okikon, Psukwin, ipi otapIn we'shknikIt pInoce', ipi niw okie'iIn, icIshiak e'kiwuk Isne'iIn, kinpokwshIki kapmIntone'kuk, niw we'shkniknIncIn pInoce'iIn opumatsiwnInIn.</p> 
<p><A NAME="an_2:21">2:21</A>&nbsp;IcI win e'kipsukwit, e'kiwtapnat, niw we'shkniknIncIn pInoce'iIn, ipi niw okie'iIn, icI e'kishiawat e'kiwuk Isne'iIn.</p> 
<p><A NAME="an_2:22">2:22</A>&nbsp;Pic cI kanotuk Akine'us kaokumawnIt Cwtie'uk, e'kinapshkumwat ni osIn E'nutIn win kikwtacI ipI e'wishiat; kaian wuwitmakot Kshe'mIne'ton e'kinaptuk, icI kipke'wak e'kishiat Ke'niniuk.</p> 
<p><A NAME="an_2:23">2:23</A>&nbsp;IcI kapiat e'kiwutat kcI otanuk Ne'sune't kishInkate', iw ie'i te'pwe'wun kakItot iacimocuk Win kshInkaso Ne'sIni nInI. </p> 
<p><A NAME="an_3:1">3:1</A>&nbsp;ICI niw e'kishkiwuk kipie'wak Can, Ke'ctapie'nwe't, e'pmukie'kwe't no&#8216;wmtukwakukik Cwtie'uk.</p> 
<p><A NAME="an_3:2">3:2</A>&nbsp;OtIcI kItwak, Kisate'ntmok; osam otokumauwun shpumuk pe'shoc pie'te'mkIt.</p> 
<p><A NAME="an_3:3">3:3</A>&nbsp;OtI ie'o kaiacImukocIn iacimoncIn Ise'iusIn, kItwak, OwIiu otInwe'wun nkot pe'motnakwsIt na&#8216;mtukwakukikumuk, Nikan oshInwitak, Te'pe'n mukwie'kon wshItwuk tupasI mie'we'sIn.</p> 
<p><A NAME="an_3:4">3:4</A>&nbsp;OpshIie'o Can, kamtItIkIn kcowe'si wisiumIn, ipi mishakIn kcipsonIn, pe'mkcipsocIn, ipi kaotumicimowut, iukwan e'tsawe'ncIn, ipi amo sispakwut, </p> 
<p><A NAME="an_3:5">3:5</A>&nbsp;IwcI e'kipie'naskakot Cinose'ne'm, ipi caye'k Cwtie', ipi caye'k kiwtayiukwan e'pmukiwuk Cantanuk.</p> 
<p><A NAME="an_3:6">3:6</A>&nbsp;IcI e'ki kcitapie'nat shi Cantanuk, e'kiwitumake'wat omIcshuwe'psiwnawan.</p> 
<p><A NAME="an_3:7">3:7</A>&nbsp;Pic kawapmat e'mane'nIt Pe'nIsiIn, ipi Se'cwsiIn, e'pianIt e'tshI kcItapie'nwe't, otIcI okinan, O! pe'matsie'k pwatacke'ie'k mIntoie'k! we'nicI kakoie'k e'wioshImotme'k, iw nshkatsowun wapiamkuk.</p> 
<p><A NAME="an_3:8">3:8</A>&nbsp;Pie'toke', i we'wnunuk pmatsowun e'wiwapitI wuie'k, kisate'ntumwun.</p> 
<p><A NAME="an_3:9">3:9</A>&nbsp;Ke'kowi, ke'ko, ne'ntuke'k kiiwawa, E'pIne'-e'mntoosmamIn, ktInum cI nin, Kshe'mIne'to otakshkIton, notI sIniIn, e'wipsukwipnat pInoce'iIn iukwanIn E'pIne'- e'mIn.</p> 
<p><A NAME="an_3:10">3:10</A>&nbsp;Ipi iw iukwan pkumsakIn okitonawa e'wce'pkiwuk, iukwanIn ni mtukon, ipi cI niw mtukon pwapie'tomkItnuk we'onItnuk micum kukishkukaso, ipi cI, shkote'k kupukcikaso.</p> 
<p><A NAME="an_3:11">3:11</A>&nbsp;Nin we'we'nI, kitakcItapie'num shi npik, e'kisate'ntume'k, win cie'ko ke'pie'pukwnIshkowut nin, win wusimI pite'ntakwsI icI nin, coiI nin ntupit e'ntakwsIsi, icIi e'wipmaotawuk omuksInIn, win ie'k kukcitapie'nkowa shi Kshe'mIne'to ocipamIn ipi iukwan shkote'k.</p> 
<p><A NAME="an_3:12">3:12</A>&nbsp;WinsI kie'nuk nonouwun one'cik, icI we'we'nI okupinakwan opIskakomIn, ipi okumawtoston opukwe'shkInum; okIton mukukok, icIie'k okIdakswan oshIikwe'mnIn, shi kakuk shkote'k.</p> 
<p><A NAME="an_3:13">3:13</A>&nbsp;IcI e'pie'ocupiat Cisus iukwanuk Ke'nIniuk, e'shiat Catanuk e'iInIt CanIn e'wikcItapie'nkot.</p> 
<p><A NAME="an_3:14">3:14</A>&nbsp;CancI okikna&#8216;moan, otI okinan, NinsI ie'k ktakcItapie'n; TacI e'pie'naska&#8216;wiIn, nin.</p> 
<p><A NAME="an_3:15">3:15</A>&nbsp;Cisus cI okinkwe'twan otI okinan, NocImasI i kInomkIt nkom, Iw ke'shuwe'pse'ikon e'wite'pwe'k, caye'k mInoshuwe'psiwun. IwcI e'kite'pwe'twat.</p> 
<p><A NAME="an_3:16">3:16</A>&nbsp;IcI Cisus kakishkcItapie'nkot, iwcI papuk kashIpie'kwashuk, icI pInI e'kinsakwsanuk, Kishuk, ipi kiwapman Kshe'mIne'to OcipamIn, e'pie'nisashkanIt, ke'cwa mIne'to mimi; e'pie'pkIshnInIt wiiwuk.</p> 
<p><A NAME="an_3:17">3:17</A>&nbsp;IcI pInI, notakwsowun shpumuk, otI kikItomkIt, OtI ie'o te'panuk NkwIs, nin ke'cmInonwe'It.</p> 
<p><A NAME="an_4:1">4:1</A>&nbsp;IWCI Cisus e'kimacinkot KcI CipamIn now'mtukwakik, e'wikwcItupe'nmukot ni mIcImIne'ton.</p> 
<p><A NAME="an_4:2">4:2</A>&nbsp;IcI pic, KapwawisnIt nie'waptuk tso kishuk, ipi nie'waptuk tso tpuk; iwcI e'pkIte't.</p> 
<p><A NAME="an_4:3">4:3</A>&nbsp;IcI pic kakocItpe'nmukocIn kapianIt e'cIiIt otI okikon; KishpIn kin We'kwIsmukwiIn Kshe'mIne'to, kIton notI sIniIn e'wiwshIckate'k e'wikwe'shkInwuk.</p> 
<p><A NAME="an_4:4">4:4</A>&nbsp;Okinkwe'twancI ipi otI okinan otI e'shonupie'kate'k; NInI cowitapmatsIsi, pe'pshuk pkwe'shkIn mtIno; mtIno ie'ki cak kikitowun we'cpie'sakumom kuk otonik Kshe'mIne'to.</p> 
<p><A NAME="an_4:5">4:5</A>&nbsp;IucI mIcImIne'ton okisho'wnukon iukwuanuk kcI otanuk, e'kiw cipitupukot shi kwItupuk nume'okumkok.</p> 
<p><A NAME="an_4:6">4:6</A>&nbsp;OtIcI otukon, KishpIn kin, okwIsmukwiIn Kshe'mIne'to, pie'ocIniswe'pnItson; otukwshI e'shonIpie'kate'k, Win okuwitmowan omIshInIwe'mIn, e'wikuwapmukwiIn ipi onIciwak kupumukwitInukok wikake' e'wipwapaksite'shnIn sInik.</p> 
<p><A NAME="an_4:7">4:7</A>&nbsp;Cisus cI otI okinan, otukwshI e'shwunIpie'ka te'k minI, Ke'kowi kwcItupe'nmakIn Te'pe'nmukwiIn Kshe'mIne'to.</p> 
<p><A NAME="an_4:8">4:8</A>&nbsp;MinI cI, mIcImIne'to okishonan e'cI kcI pkotnianuk e'kiwaptuat, caye'k okumauwun shotI kik, e'pic wuntInuk.</p> 
<p><A NAME="an_4:9">4:9</A>&nbsp;Ipi otI okinan, caye'k notI, kuminIn, KishpIn pmukocnIn, ipi nume'kItoiIn.</p> 
<p><A NAME="an_4:10">4:10</A>&nbsp;OtIcI Cisus okinan, Nkoci, shian, MIcImIne'to, otukwshI e'shwunupie'kate'k, Nume'kito&#8216;w Te'pe'nmukwuiIn, Kshe'mIne'to wintIno kie'pmItwut.</p> 
<p><A NAME="an_4:11">4:11</A>&nbsp;IwcIni, mIcImIne'ton kashInkInkot, ipi pInI mIshInwe'n e'pianIt, icI e'pie'pmitakot.</p> 
<p><A NAME="an_4:12">4:12</A>&nbsp;IcI pic Cisus kanotuk, ni CanIn e'kikpakwukasnIt, kishImaci shi Ke'niniuk;</p> 
<p><A NAME="an_4:13">4:13</A>&nbsp;IcI e'nkItuk Ne'se'nIt; e'kishiat e'wIiIt cikcukum Ke'panium e'te'nuk, ipi e'pie'kokumukianuk Se'pwnIn, ipi Ne'ptInum.</p> 
<p><A NAME="an_4:14">4:14</A>&nbsp;Niiw ie'ni te'pwe'onIn kakitot Ise'us iacimot otI kItwak,</p> 
<p><A NAME="an_4:15">4:15</A>&nbsp;Iw e'kiwuk Se'pwnIn, ipi e'kiwuk Ne'ptInum shiw cikcukum wus ipI Catan: o Ke'nIni mawak Me'ikIscIk;</p> 
<p><A NAME="an_4:16">4:16</A>&nbsp;Kiw nIshInape'k kacipitupcuk, e'kiskupkonianuk okiwaptanawa e'kikcI wase'anuk, kiw cI kacipitupIcuk, e'tnukie'wat, ipi e'cipamtomkuk npowIn; wase'iak kipie'mokse'mkIt.</p> 
<p><A NAME="an_4:17">4:17</A>&nbsp;IwcI pic Cisus e'pmowe'pkie'kwe't, otI kikIto; Kisate'ntumok; iukwankwshI okumauwun e'te'k shpumuk kishkot pe'shoc pie'iumkIt.</p> 
<p><A NAME="an_4:18">4:18</A>&nbsp;IcI Cisus e'pmose't cikcukum Ke'nIniuk, okiwapman nish we'wikane'itIncIn; Sayiman e'shnukasot Pitu, ipi E'nto, ni wikane'iIn, e'tshI pukInanIt supiIn kiukumik; kikikoske'&#8216;onInwuk.</p> 
<p><A NAME="an_4:19">4:19</A>&nbsp;IcI otI okinan, Naktone'o&#8216;shuk; kaoshe'num e'wikikoskawe'p nInwuk.</p> 
<p><A NAME="an_4:20">4:20</A>&nbsp;IcI papuk e'kinkaawat otIsupimwan, icI e'kinaktone'wawat.</p> 
<p><A NAME="an_4:21">4:21</A>&nbsp;IcI e'nmaocImacit shiw, okiwapman minI, anIt nish we'wikane'itIncIn, Ce'ms, We'kwIsmukot Se'pitiIn, ipi Can wikane'iIn pic napkwanuk, Se'pitiIn, oswan e'na'towat, otusupimwan; icI e'kintomat.</p> 
<p><A NAME="an_4:22">4:22</A>&nbsp;IcI papuk e'kinkItmowat onapkwanwa ipi oswan; e'kinaktone'wawat.</p> 
<p><A NAME="an_4:23">4:23</A>&nbsp;IcI Cisus e'kipashiat Ke'nIniuk e'pmuknomake't; iukwanuk otInume'okumkomwak, ipi e'pmukie'kwe't mnoacImowun, iukwan okumauwun, ipi e'pmIne'se'we't cak, e'shnakwuk iakwnoke'wun, ipi cak e'shnakwuk kwtuke'ntumwun ki nIshInape'k.</p> 
<p><A NAME="an_4:24">4:24</A>&nbsp;IcIi, otI win wiacmukwsIwun e'kipashiamke'tnuk kiswe'shkie'nI shi caye'k Sinie'uk; okipie'twawancI niw caye'k iakwnokancIn ni nIshInape'n, ipi ni na&#8216;we'napinIncIn, ipi kwe'tukitoncIn, ipi niw packakwancIn mIcImIne'ton, ipi ni ne'kaptIncIn, ipi niw ne'nie'psIncIn, icI win e'kine'se'at.</p> 
<p><A NAME="an_4:25">4:25</A>&nbsp;IcI okipme'nashkakon ke'cmaoce'&#8216;tincIn nIshInape'n, pie'ocupie'n Ke'nIniuk, ipi kiwcupie'n Tike'ponIsuk, ipi kiwcupie'n Cinose'ne'muk, ipi kiwcupie'n Cwtie'uk, ipi kiwcupie'n wus ipI Catanuk.</p> 
<p><A NAME="an_5:1">5:1</A>&nbsp;ICI kawapmat niw maoce'tincIn, e'okwIcowe't, e'shpItnianuk, icI kacipitupIt ni e'knomowacIn okipie'naskakon.</p> 
<p><A NAME="an_5:2">5:2</A>&nbsp;IcI e'ki pakinuk ioton; icI e'ki knomowat, otI kikIto.</p> 
<p><A NAME="an_5:3">5:3</A>&nbsp;Shuwe'ntakwsik, ki ke'tmake'nkuk, ocipamwan ki ie'ki, te'pe'ntukuk okumauwuni shpumuk kishkok.</p> 
<p><A NAME="an_5:4">5:4</A>&nbsp;Shuwe'ntakwsik ki kasate'ntukuk; ki ie'ki ke'mnwe'ntukuk.</p> 
<p><A NAME="an_5:5">5:5</A>&nbsp;Shuwe'ntakwsik ki pwakcIne'ntukuk wio&#8217;wawa; ki ie'ki ke'tpe'ntumwat kI.</p> 
<p><A NAME="an_5:6">5:6</A>&nbsp;Shuwe'ntakwsik ki, pe'kIte'we'ntukuk, ipi e'kakaskite'e'skuk, iukwan mnoshuwe'psowun; ki ie'ki ke'moshkIne'sanuk</p> 
<p><A NAME="an_5:7">5:7</A>&nbsp;Shuwe'ntakwsik ki she'we'ncIke'cIk; ki ie'ki ke'kshkItocuk, she'we'ncuke'wun.</p> 
<p><A NAME="an_5:8">5:8</A>&nbsp;Shuwe'ntakwsik ki, kiw pante'acIk; kiie'ki ke'wapmacIk Kshe'mIne'ton.</p> 
<p><A NAME="an_5:9">5:9</A>&nbsp;Shuwe'ntakwsik ki, tpantowun we'shtocuk; ki ie'ki, ke'shInkascIk Kshe'mIne'to onicansIn.</p> 
<p><A NAME="an_5:10">5:10</A>&nbsp;Shuwe'ntakwsik ki mnoshuwe'psuwun, we'ckwtukitowat ki ie'ki te'pe'ntukuk okumauwun shpumuk kishkok.</p> 
<p><A NAME="an_5:11">5:11</A>&nbsp;Kshuwe'ntakwsum pic nInwuk, nshonasmukwie'k, ipi miashtotakwuie'k, ipi cake'ko kItwat kukInwush kacimukwie'k, nin ocItotakoie'k.</p> 
<p><A NAME="an_5:12">5:12</A>&nbsp;Mnwankosuk, ipi kcImnwe'ntumok; waminkoie'k kIcIne'ntakwut shpumuk kishkok; iwkwshI kashukwtukawat, iacimoncIn kaie'cuk e'pwam shIiIe'k.</p> 
<p><A NAME="an_5:13">5:13</A>&nbsp;KinwakwshI kitowsiw taknawum shotI kik; kishpIncI ponsiwtakunukpkok; we'kwnicI ke'ocI siwtakunupok&#8217; CosI ke'shI owunsInon mtIno e'wisakcuwe'pInIkate'k, icI e'wipInkatumowat, nInwuk.</p> 
<p><A NAME="an_5:14">5:14</A>&nbsp;Kinwasi, ktowawase'shkanawa kI. KcI otan, kwutakik e'te'k, co takukIckate'snon.</p> 
<p><A NAME="an_5:15">5:15</A>&nbsp;Cowike' nInwuk, otaskI&#8216;sinawa waskone'ncukIn, icI e'witowat namiukwan tupu&#8216;ke'nuk; mtIno ie'k waskone'ncukunatkok; icI waskone'ntakwnawa, caye'k pituk e'icuk wikwamuk,</p> 
<p><A NAME="an_5:16">5:16</A>&nbsp;Nocma wawase'shkmok e'nasmupwat nInwuk e'wiwaptumwat kmInototmonawan, ipie'wi winwane'k Koswa e'iIt; shpumuk kishkok.</p> 
<p><A NAME="an_5:17">5:17</A>&nbsp;Ke'kowi ne'ntuke'kon; otI we'cpiaian e'wipnactoian tpakwnuke'wun, tanake' iacimocuk; cowi intoc piasi e'wipnactoian; mtIno e'wikishtoian.</p> 
<p><A NAME="an_5:18">5:18</A>&nbsp;We'we'nI KtInum, pamasI shpumuk kishkok, ipI kI, ke'ntoshke'mkIt, cotIna pke'ci pwawe'pnukate'k tpakwnuke'wun, pama caye'k kicaktpIshkosak.</p> 
<p><A NAME="an_5:19">5:19</A>&nbsp;We'kwe'ntuk ke'pnactokwIn notI nkot e'Ii e'kacinoiakIn kiIkwe'we'nIn, ipi ke'knomowacIn nInwun; kshInkaso oie'o otapine' kupite'ntakwsI shiw okumauwunuk shpumuk kishkok; We'kwe'ntukcI ke'totuk ipi ke'knomowat ike' win kshInkana oie'oke'cIpite'ntakwsIt shi okumauwunuk shpumuk kishkok.</p> 
<p><A NAME="an_5:20">5:20</A>&nbsp;OtI KItInum; KishpIn cI kmnoshuwe'psiwnInawa wusimI pwashumnoshuwe'psie'k kotI we'npie'ke'cIk ipi Pe'nIsiuk; cokitakshkItosim e'wipitike'ie'k okumauwunuk shpumuk kishkok.</p> 
<p><A NAME="an_5:21">5:21</A>&nbsp;Kinotake'msI anwI pnowi kakItwapIt; Ke'kowi nshowe'ke'k icI we'kwe'ntuk ke'nshowe'kwe'n kInie'sansI pictpakwnIt.</p> 
<p><A NAME="an_5:22">5:22</A>&nbsp;OtI KtInum, We'kwe'ntuk kipinshInshkacitw at wikane'iIn kInie'sansI pic tpakwnIt, ipi we'kwe'ntuk ke'nat wikane'iIn; Ne'ke', kInie'sansI e'tshI kikitokiwuk; ke'iapI we'kwe'ntuk ke'nat; Kukie'patIs, kInie'sansI namkumuk shkote'k.</p> 
<p><A NAME="an_5:23">5:23</A>&nbsp;KishpIn cI iw pie'ton kmikwe'wun e'tc sku&#8216;umatuk, icI shiw mikwe'ntIn kikane', ke'ko, e'ne'nmukwiIn.</p> 
<p><A NAME="an_5:24">5:24</A>&nbsp;NkItIn shi ikmikwe'wun e'tshI sku&#8216;umatuk, icI nmamacin; ne'tum pone'ntuk kikane'&#8216;, icI, pianmikwe'n iw kmikwe'wun.</p> 
<p><A NAME="an_5:25">5:25</A>&nbsp;Wikantuk kie'nup ne'shknmukwiIn, me'kwa e'iI pmowice'otIie'k; kta nupkItnuk ne'shke'nmukwiIn tpakwnukie'wunuk, icI o tpakwnukie' onInI kupkItnuk kii&#8217;aw ni okumasIn icI ke'cIpukinukon shi kpakwotiwkumkok.</p> 
<p><A NAME="an_5:26">5:26</A>&nbsp;We'we'nI ktInIn; Cowi ktapie'sakIsi, pama kiwike'tpu&#8216;umIn me'skwapkIsiIt.</p> 
<p><A NAME="an_5:27">5:27</A>&nbsp;Kinotake'msI, kakItwapIt pnowi; Ke'ko win waonIshkaiwuke'k.</p> 
<p><A NAME="an_5:28">5:28</A>&nbsp;NincI, otI KtInum, We'kwe'nshe'tuk ke'wapmat ni kwe'n naw&#8216; ne'nmat; kowaonIshkaiwu kisha&#8216; shiwo te'ik.</p> 
<p><A NAME="an_5:29">5:29</A>&nbsp;KishpIn cI, iw kite'p shkishIk ocI mIcIshuwe'psin kicIpIton, icI nkocipukiton; wusimI ktate'pIs kishpIn shkishuk pnacak, icIi caye'k kii&#8216;awe'wipukci kate'k shi namkumuk shkote'k.</p> 
<p><A NAME="an_5:30">5:30</A>&nbsp;KishpIn kte'pniw nak ocI mIcIshuwe'psin, Kishkshun, icI nkoci pukuton; wusimIcI kte'pIs nkote'iI knIce'n pnacak; cocI wii caye'k kii&#8217;aw e'wipukicikate'k namkumuk shkote'k.</p> 
<p><A NAME="an_5:31">5:31</A>&nbsp;OtIsI kikitom, We'kwe'ntuk ke'we'pnakwe'n wiwun, nocIma win, okuminan we'npie'kate'nuk e'we'pnItwat.</p> 
<p><A NAME="an_5:32">5:32</A>&nbsp;OtI cI KItnum, We'kwe'ntuk ke'we'pnakwe'n wiwun; pwawaonIshkaiwuto kwe', WinsI o nInI okItotwan, e'wi waonIshkaiwunIt; ipi we'kwe'ntuk ke'wiwkwe'n, niw kawe'pnukasnIncIn waonIshkaiwI.</p> 
<p><A NAME="an_5:33">5:33</A>&nbsp;MinI ki notake'm; kakItwapIt pnowi, Ke'kowinIshkItkIn; Ke'ko kItiIn, Kitotum kashuwawitmowut Kshe'mIne'to e'wi totImIn.</p> 
<p><A NAME="an_5:34">5:34</A>&nbsp;NincI otI, KtInum Ke'ko wipapIsh kie'tnamta kwsukIn shi; ke'ko wike' shpumuk kishkok iwi e'i Kshe'mIne'to ocipitupwun.</p> 
<p><A NAME="an_5:35">5:35</A>&nbsp;Ke'kowike' shotI kik, iw ie'i otupsIte'pwun; ke'kowike', Cinwse'ne'muk, iw ie'i kcIotan o KcIokuma.</p> 
<p><A NAME="an_5:36">5:36</A>&nbsp;Ke'kowike' kie'tnamwe'kIn; shi ktupik; cosI wi ktakshkItosin, e'wiwshIton nkot kinsIs e'wiwapshkiak, tanake' e'wi mkIte'wak.</p> 
<p><A NAME="an_5:37">5:37</A>&nbsp;NocImasI niw kitukinontiwnowan kitasIstonawa; e'&#8216;, e', co, co; we'kwe'ntuk wusimI icI notI, kupie'ocipie'mkIt me'anuk.</p> 
<p><A NAME="an_5:38">5:38</A>&nbsp;KinotamsI e'kitok; kukItwapIt shkishuk ashkot shkishuk, ipi wipIt ashkot wipIt.</p> 
<p><A NAME="an_5:39">5:39</A>&nbsp;Nin cI otI ktInum, ke'kowi nakwnuke'k iw me'anuk; we'kwe'ntuk cI ke'we'potakwiIn kte'pnoiak kwe'knoito&#8216;w minI ashwayiukwan.</p> 
<p><A NAME="an_5:40">5:40</A>&nbsp;KishpIn cI owIiI nInI witpakwnukwiIn, Ii tpakwnuke'wunuk, icI otapnImakwiIn kpiskumwakIn ke'iapI mish kIc-piskumwakIn.</p> 
<p><A NAME="an_5:41">5:41</A>&nbsp;Ipi we'kwe'ntuk, ke'wishte'pmukwiIn, nkot e'wiwice'wIt tpukIn, showice'o nish. 41 And whosoever shall compel thee to go a mile, go with him twain.</p> 
<p><A NAME="an_5:42">5:42</A>&nbsp;Mish o ke'ko ne'tumakwiIn, ipi cI o ke'pie'waukon ke'ko win koci ne'nashkawakIn.</p> 
<p><A NAME="an_5:43">5:43</A>&nbsp;Kinotake'msI kakItok, Tpash pe'shoc e'tacuk, ipi shike'num me'iashtotakwiIn. </p> 
<p><A NAME="an_5:44">5:44</A>&nbsp;Nin cI otI KtInum, Tpanuk kiw me'iashtotakwie'k showe'num kin me'cI knonkoie'k mnotota&#8216;w kiw shake'nmne'konIk ipi nume'kita&#8216;w kiw ne'shkacito nikonIk, ipi kiw kwe'tukine'kok.</p> 
<p><A NAME="an_5:45">5:45</A>&nbsp;IwcI i e'winicansunkoie'k Koswa shpumuk e'iIt kishkok; win otashan otukisomIn e'wipie'moksanIt ni me'ashowe'psIncIn, ipi niw me'noshuwe'psIncIn, ipi onitaan e'kmaonInuk ni me'nototmIncIn, ipi niw me'ashtotmIncIn.</p> 
<p><A NAME="an_5:46">5:46</A>&nbsp;KishpIn Tpane'k, kiw te'pankoie'k we'kwnicI me'se'ntume'k? ConukwnukI maocIcke' onInwuk shIcke'sik?</p> 
<p><A NAME="an_5:47">5:47</A>&nbsp;KishpIn cI numkotwa kikane'iwak, mtIno we'kwnicI iw wusimI e'shcI ke'ie'k ki anIt? Conukwinuke', kiw maocIcke'onInwuk totsik?</p> 
<p><A NAME="an_5:48">5:48</A>&nbsp;Nocma kwiuk showe'psuk, ke'cwa o Koswa kwiuk e'shwe'psIt shpumuk e'iIt, kishkok.</p> 
<p><A NAME="an_6:1">6:1</A>&nbsp;IKWAMSUK e'wipwamnototwe'k e'nasmupwat nInwuk e'wiwapmne'k ie'i ke'pwaocI mnototone'k Koswa shpumuk e'iIt kishkok.</p> 
<p><A NAME="an_6:2">6:2</A>&nbsp;IwcI ie'i pic mnototake'n ke'kowi nikan notakwtoke'n pe'pkwe'iak e'shcuke'wat, e'nume'kascuk e'totkuk nume'okumkok; ipi niw otan mie'we'n e'wimnowacimukwat nInwun.--We'we'nI Kuwitmonum ote'ionawa otIp&#8216;okse'onowa.</p> 
<p><A NAME="an_6:3">6:3</A>&nbsp;Pic cI mnototake'n, Ke'kowi knumciwun okuke'ntusin kte'pniwun e'shcuke'mkuk.</p> 
<p><A NAME="an_6:4">6:4</A>&nbsp;Iw cI niw kmnototake'wun e'witotmIn kimoc, ipi oie'o Kos wapItanIn pwawapcikate'nuk winie'k kuminuk ke'wapcIkate'nuk.</p> 
<p><A NAME="an_6:5">6:5</A>&nbsp;Pic cI numan ke'kowi shIcke'kIn ke'cwa kiw e'nume'kascIk; ome'nwe'ntanawa e'numawat e'nipwawat, otI num-e'o kumkomwak, ipi otanuk mie'wuk e'pmIwawikwe'anuk e'wiwapmukwat nIniwun. We'we'nI KtInum ote'ionawa otIp&#8216;okse'onowa ne'twe'ntumwat.</p> 
<p><A NAME="an_6:6">6:6</A>&nbsp;Pic cI kin wi numan pitike'n e'cI pitokInikate'k icI ke'cI kupakwa&#8216;mIn shkwate'm, nume'kito&#8216;w Kos kimoc e'iIt; ipi o Kos wiapmuk kimoc kutupamak, e'wiwapmukon.</p> 
<p><A NAME="an_6:7">6:7</A>&nbsp;Pic cI numan ke'kowi pIne'&#8216; nasap, kItke'kon ke'cwa Me'ikIscIk e'totmoat, winwashIte'-e'k ninan nkupsItakomIn, mce'she'kItiak.</p> 
<p><A NAME="an_6:8">6:8</A>&nbsp;Ke'kowi kinwa shIcke'ke'k e'shcike'wat winwa, okuke'ntankwshI Koswa ne'twe'ntme'k e'pwanshIn ntotmowe'k.</p> 
<p><A NAME="an_6:9">6:9</A>&nbsp;. OtIsI ktashI matumawa; Nosnan e'in shpumuk kishkok, ke'cne'ntakwuk ktIshnukaswun,</p> 
<p><A NAME="an_6:10">6:10</A>&nbsp;Kto kumau&#8217;wun kupie'mkIt. Nocma kte'ne'ntumwun knomkIt shotI kik, ke'cwa shpumuk kishkok.</p> 
<p><A NAME="an_6:11">6:11</A>&nbsp;. MishInak otI nkom e'kishkiwuk e'tso kishkuk, e'shwisIniak.</p> 
<p><A NAME="an_6:12">6:12</A>&nbsp;Ipi pone'ntumwIshnak mIsnukInanIn ninanke' e'shpone'nmukIt me'citotmoiImIt, mIsnumoiumke'shiIk.</p> 
<p><A NAME="an_6:13">6:13</A>&nbsp;Ipi ke'ko shonIshikak ke'tshI kwcItipe'nmukoiak, otapInIshnak caye'k me'anuk; kin ktupe'ntan okumauwun, ipi kshke' e'wsuwun, ipi iw kcIne'ntakwsuwIn kakuk. E'me'n.</p> 
<p><A NAME="an_6:14">6:14</A>&nbsp;KishpIn pone'ntumwe'k ninwuk, omuiiashtotmonawa, ke'iapukI Koswa shpumuk kishkok kupone'ntmakwa.</p> 
<p><A NAME="an_6:15">6:15</A>&nbsp;KishpIn cI pwapone'ntumwe'k nInwuk omuashuwe'psiwnawa; CowikI Koswa kupone'ntumakwsiwa kmIiashuwe'psiwnawan.</p> 
<p><A NAME="an_6:16">6:16</A>&nbsp;Pic cI pwawisnie'k ke'ko wishuwe'psuke'k, ke'cwa e'nume'kascuk e'kisasnakwsawat oshkishkowak e'miashtowat e'wine'nmukwat nInwun ie'i we'cpwawisnawat. We'we'nI otI KtInum, ote'ionawasI i otIp&#8216;okso-onowa.</p> 
<p><A NAME="an_6:17">6:17</A>&nbsp;Pic cI kin, pwawIsnin numukwin ktupik ipi ksikwan.</p> 
<p><A NAME="an_6:18">6:18</A>&nbsp;Ke'ocI pwamnone'nmukwiIn nInwuk e'pwawisnin mtInoie'k Kos e'ie't kimotsawunuk; ipi Kos waptuk, kimotsawun kuminIk ne'twe'ntumIn ke'cI we'pcIkate'nuk.</p> 
<p><A NAME="an_6:19">6:19</A>&nbsp;Ke'kowi twakInukatsoke'k ke'cpite'ntakwuk shotI kik, mIne'tosiuk ipi e'wikwakwnuk, e'wipnack, ipi ki ke'mote'iuk e'wipikpItowat e'wi kmotwat.</p> 
<p><A NAME="an_6:20">6:20</A>&nbsp;MtIno twakInukatsok ktupnIo we'osiwnawan shi shpumuk e'cI pwaiawat, mIne'to se'iuk, cowike' ke'ocI kwakwnuk, e'cI pwapnacak, ipi ki ke'mote'iuk e'ci pwapikptaswat e'wi kmotwat.</p> 
<p><A NAME="an_6:21">6:21</A>&nbsp;Shi ie'shi ke'cIte'k ktupnowe'wsiwnawa ke'iapukI shi kte'iwa ke'cIte'k.</p> 
<p><A NAME="an_6:22">6:22</A>&nbsp;Wase'aswun otI kia&#8216;w i ie'i kshkishuk; kishpIncI nkotuk kshkishuk caye'k kia&#8216;w kawase'ia.</p> 
<p><A NAME="an_6:23">6:23</A>&nbsp;KishpIn cI iw kshkishuk mianuk caye'k kia&#8216;w kukiskupkonia. KishpIn cI iw wase'iak e'te'm kuk ki i wuk; kishpIn kiskupkoniak; knkicI pite'ntakwut iw e'kiskupkoniak.</p> 
<p><A NAME="an_6:24">6:24</A>&nbsp;Cowi wIiI nInI otakshkItosin e'wite'pwe'twat nish te'pe'nmukwocIn; nkot e'iI otashikInman, icI niw nkot otatpanan ke'iapI niw nkot otamackonan, iwcI niw nkot otamiane'nman. Cowin ktakshkItosin e'wi ie'i pmitwat Kshe'mIne'ton, ipi Me'mun.</p> 
<p><A NAME="an_6:25">6:25</A>&nbsp;NinsI otI KtInum, Ke'kowi pame'ntuke'kon kpumatsiwnuwam, we'kwe'ntIk ke'micwe'kwe'n, we'kwe'ntukie' ke'mnukwe'okwe'n, ipi iukwan kiwiwuwan; we'kwe'ntuke' ke'piskumwe'kwe'n, ConukwnI pmatsowun wusimI pite'ntakwse'non icI i micum, ipi cI iw wia&#8216;w wusimI pite'ntakwut icI iw wapiskumuk.</p> 
<p><A NAME="an_6:26">6:26</A>&nbsp;PInI kiw pne'shiuk pe'pamsakuk cowi otukikie'sik, cowike' okishksusinawa cowike' omaoton sinawan e'witowat micImaokumkok; ke'iapI shpumuk ktItshI Koswa otushman. ConI kinwa ktupite'ntakwsusim, wusimI icI winwa?</p> 
<p><A NAME="an_6:27">6:27</A>&nbsp;We'nicI kinwa e'wi mikwe'ntume'k akshkItot nkot otoskwun wusimI e'wikosIt.</p> 
<p><A NAME="an_6:28">6:28</A>&nbsp;We'kwnicI we'cmikwe'ntume'k paskume'konIn. Naktuwe'ntumok, ni wawaskone'toiun ktukanuk e'mikwukuk, cowimikice'wimke'snon, cowikI pimnukwe'mkIsnon.</p> 
<p><A NAME="an_6:29">6:29</A>&nbsp;Ke'iapI cI, nin KtInum, Win Sane'mun kaye'k okIcne'ntakwsuwun, co kinapme'nakwsIsi ke'cwa notI nkot.</p> 
<p><A NAME="an_6:30">6:30</A>&nbsp;KishpIn Kshe'mIne'to nukwinie'tot mishkoiun ktukanuk, nkom e'kishkiwuk, icI wapuk ke'ci pukicukate'k kpoce'skInuk, conukwunI nowuc win ktanukwnie'kosim, O pike'ci te'pwe'ie'ntume'k.</p> 
<p><A NAME="an_6:31">6:31</A>&nbsp;Ke'kowi pame'ntuke'k otI e'wikItie'k; We'kwnicI ke'miciIkon? Ke'iapukI we'kwoni ke'mnukwe'ikon? Ke'iapukI wusimI we'kwoni ke'kwe'iak?</p> 
<p><A NAME="an_6:32">6:32</A>&nbsp;OtI ie'i tpe'nwe'osuwun Me'ikIscIk kapme'nton e'mowat, iukwan suwi Koswa shpumuk, okuke'ntan waioie'k cak ke'ko.</p> 
<p><A NAME="an_6:33">6:33</A>&nbsp;Ne'tumsIe'k ntowaptmok otokumauwun Kshe'mIne'to, ipi ome'noshuwe'pse'wun, ipi cI cake'ko ke'anke'stakom.</p> 
<p><A NAME="an_6:34">6:34</A>&nbsp;Ke'kocI pame'ntuke'k iw wapuk; iw wapuk ke'win kumikwe'nte'somkIt. Me'anuk e'kmukishuk ke'iImIn.</p> 
<p><A NAME="an_7:1">7:1</A>&nbsp;KE'KO tpakwnuke'ke'kon ke'ocI pwatpakwnukoie'k.</p> 
<p><A NAME="an_7:2">7:2</A>&nbsp;Iw ie'i tpakwnuke'wun ke'ocI tpakwnukoie'k, ipi we'kwe'ntuk tpukIn, ke'tpuke'n, minI ke'tpukate' ne'iap, </p> 
<p><A NAME="an_7:3">7:3</A>&nbsp;We'kwnicI we'cwaptumwut pe'sIne'kot kikane' shkishkok; cocu kin kowaptusin iw mtuk ke'pakshkakwie'n tpInowe' kshkishkok.</p> 
<p><A NAME="an_7:4">7:4</A>&nbsp;TInicI ke'nIt kikanI, NkukcIpiton pe'snukwiIn kshkishkok, ipi pInI, cocu kin kowaptusin, iw mtuk ke'pakshkakwuiIn tpInowe' kshkishkok.</p> 
<p><A NAME="an_7:5">7:5</A>&nbsp;Kin e'nume'kasiIn, ne'tum sakicowe'pnun mtuko ke'pakshkakwiIn tpInowe' kshkishkok, icI ke'cI mnowapiIn, iwcI e'wikcuptowut pe'snukot kikanI oshkishkok.</p> 
<p><A NAME="an_7:6">7:6</A>&nbsp;Ke'kominake'k iw panakwuk, ke'ko kiw wunumoshuk, ke'koke' pukitowake'k ke'cwunuk e'nasmukapwowat kokoshuk, otanapIn katanawan namiukwuan osItiwak, icI kupie'kwe'kse'k, minI knanisik mukwak.</p> 
<p><A NAME="an_7:7">7:7</A>&nbsp;Ntotumake'kcI, icI ke'cI minkoie'k ntone'mokcI icI kumkanawa, papakakwuke'k cI icI ke'nsakwnumakom cI.</p> 
<p><A NAME="an_7:8">7:8</A>&nbsp;E'tshowat kiw ne'totmake'cuk okIionawa, ipi o ke'ntone'uk okumkan, icI win oke'papakakwuke't kInsakwnumwa.</p> 
<p><A NAME="an_7:9">7:9</A>&nbsp;We'nicI onInI kinwa kishpIn, natakot okwIsun pkwe'shkIn? okuminan nI sIn?</p> 
<p><A NAME="an_7:10">7:10</A>&nbsp;KishpIn ke'ntotmakot kikosIn okuminanI mIne'ton?</p> 
<p><A NAME="an_7:11">7:11</A>&nbsp;KishpIncI kinuwa, e'miashuwe'psie'k kuke'ntume'k washI mikwe'ie'k we'wunuk ki knicansawak, TInicitso wusimI Koswa shpumuk e'iIt kishkok, ke'shIminat we'onutnuk ni ke'ntotmakwcIn.</p> 
<p><A NAME="an_7:12">7:12</A>&nbsp;Cake'ko e'shIntuwe'nme'k nInwuk watotakwie'k ike' kinwa ke'totwe'k; otI ie'i tpakwnuke'wun, ie'i iacimocuk.</p> 
<p><A NAME="an_7:13">7:13</A>&nbsp;Pitike'k i e'kacIshkwate'mwuk, ipi mukIte'ia i shkwate'm, ipi mkIte'ia mie' o, e'suk nshonatsinak, ipi patike'cuk mane'k shiw.</p> 
<p><A NAME="an_7:14">7:14</A>&nbsp;Osam kacIshkwate'm, ipi kacImie'w e'suk pmatsiwnuk, ipi pke'ci shIiwik kiw me'kumocuk.</p> 
<p><A NAME="an_7:15">7:15</A>&nbsp;Nakutowe'nmuk iacimokascuk pie'naskakwie'k mantanshuk pie'nukwnie'k piciukwancI pe'panshawe'cuk moe'k.</p> 
<p><A NAME="an_7:16">7:16</A>&nbsp;Kukike'n mawaksI e'shomicumowat.--IukwanuknI nInwuk omikitanawan, Siwnwe'n kcIkunukaoshisuk tanake' kcIshomnun otamikitanawan msanuk?</p> 
<p><A NAME="an_7:17">7:17</A>&nbsp;Caye'ksI kiw me'nomtukwucuk, mnomicImowuk me'cI mtukwItcI mcImicmowuk.</p> 
<p><A NAME="an_7:18">7:18</A>&nbsp;We'wunuk mtukcI cotamcI omicmosi cowi kI mcImtuk tamnoomicma&#8216; o si.</p> 
<p><A NAME="an_7:19">7:19</A>&nbsp;Caye'k mtukok pwamnoomicmawut; kukwu&#8216;kaswuk; icI shi pukInak shkote'k.</p> 
<p><A NAME="an_7:20">7:20</A>&nbsp;Ke'iapI e'shmicumowat, ke'ocI kuke'nme'k.</p> 
<p><A NAME="an_7:21">7:21</A>&nbsp;Cowi caye'k ke'ke'cuk, Te'pe'nmin, Te'pe'nmin, kupitike'sik okumauwunuk shpumuk kishkok, winsI ie'ko mtIno ke'shIcke't e'shte'anIt Nos shpumuk kishkok.</p> 
<p><A NAME="an_7:22">7:22</A>&nbsp;Mane'kcI otI nkukok, iw kishkuk Te'pe'nmin, Te'pe'nmin, conI nki iacimotusimIn ktInoswunuk, conIke' ktnoswunuk, nki sakcuwe'pnasimun mcImIne'tok? conIke' ktnoswunuk mane'kIn, nkiwshItosim mamkate'ntumwunIn shIcke'wunIn?</p> 
<p><A NAME="an_7:23">7:23</A>&nbsp;OtI cI nkInak, Cowi ka kikuke'nmIsnonIm nkInshIn; macin kinwa makItme'k miashowe'psuwun.</p> 
<p><A NAME="an_7:24">7:24</A>&nbsp;We'kwe'ntuk nwatmokwe'n notI ntukitonIn, ipi ke'pamtuk nkine'nma win, ni pwakanInI kawshItot e'tat kwIcsInik.</p> 
<p><A NAME="an_7:25">7:25</A>&nbsp;IcI e'kmowuk kipie'mkIt, ipi e'moshkuk kipie'mkIt, ipi kinotIn, ipi kipukitasIn kwIc wikwam; cocI kipmukote'snon osam kiwishkIckate' kwIc sInik.</p> 
<p><A NAME="an_7:26">7:26</A>&nbsp;Caye'k kiw noatkuk notI ntukitonIn; iwcI pwatotuk nkIne'nma ke'kie'patsIt nInI kaoshItot e'tat, shi pash kitaokokik.</p> 
<p><A NAME="an_7:27">7:27</A>&nbsp;IcI e'kmowuk kipie'mkIt, ipi e'moshkuk kipie'mkIt, ipi kinotIn, ipi ki pukitasIn kwIc wikwam, icI e'kipmukote'k kikcInomkIt e'kipmukote'k.</p> 
<p><A NAME="an_7:28">7:28</A>&nbsp;IcI otI kashuwe'puk pic Cisus kaokishkItot notI kItwunIn, nIshInape'k okimamkate'ntumakon ni okukie'kwe'wun.</p> 
<p><A NAME="an_7:29">7:29</A>&nbsp;Nkot ke'cne'ntakwsIt okishI knomowan cowike' ke'cwa we'npie'ke'cuk.</p> 
<p><A NAME="an_8:1">8:1</A>&nbsp;ICI kapie'niscowie't e'pkotniak mce'sh maoce'tincIn oki pmInashkakon</p> 
<p><A NAME="an_8:2">8:2</A>&nbsp;IcI PInI e'pianIt we'mkincIn e'pie'nume'kitakot kItwak, Te'pe'nmin kishpIn sI ne'nmin ktakshkIton e'wipinakwin.</p> 
<p><A NAME="an_8:3">8:3</A>&nbsp;IcI Cisus e'ki shipnIce'not e'kitakInat kItwak, Nta&#8216;wac; kupinakwIs. IcI papuk e'cI omukit e'kipinianuk.</p> 
<p><A NAME="an_8:4">8:4</A>&nbsp;IcI Cisus otI e'kinat; ke'ko wIiI witmowakIn nInI macincI washian owawapte'&#8216;kiow ki me'matmot, nInI icI mikwe'n mikwe'wun Mosus kanukwiIn iwcI ke'ocI kuke'ntumwat.</p> 
<p><A NAME="an_8:5">8:5</A>&nbsp;Pic cI Cisus e'kipiat shi Ke'paniamuk, kipie' e'cIiIt, iukwan Kapte'n, okipie'matmukon.</p> 
<p><A NAME="an_8:6">8:6</A>&nbsp;IcI kItwak, Te'pe'nmin mpumitakium shkIshIn e'taian iakwnoke'wak nie'psawak kcIkwtuke'ntumwak.</p> 
<p><A NAME="an_8:7">8:7</A>&nbsp;CisuscI otI okinan, ipI nkupia nkawe'&#8216;ne'se'a.</p> 
<p><A NAME="an_8:8">8:8</A>&nbsp;Iukwan Kapte'n e'kinkwe'twat ipi okinan, Te'pe'nmin, contupite'ntakwsIsi e'wi pitke'n e'taian, te'pnak kikiton, icI mpumitakaium ke'cine'se't.</p> 
<p><A NAME="an_8:9">8:9</A>&nbsp;Nin e'nIniwian, ntupe'nmak shmakne'shuk; otI mtIna nInI shian, ie'shiat, ipi minI nkot pian, ie'piat, ipi mpumitakaium, otI totIn i e'totuk.</p> 
<p><A NAME="an_8:10">8:10</A>&nbsp;IcI Cisus kanotwat kimamkate'ntum ipi okinan, ni kapie' mnashkakocIn, We'we'nI KtInum, Con nkimkIsin kcIte'pwe'tatwun, co ke'iapI, Isne'iuk.</p> 
<p><A NAME="an_8:11">8:11</A>&nbsp;Ipi otI ktInum, kumane'k ke'ocI piacuk we'cmokuk, ipi we'cpkIshmok, ipi okupie' witpumawan ni E'pIne'e'mIn, ipi AysIkIn, ipi Ce'kapIn, shi okumauwunuk shpumuk kishkok.</p> 
<p><A NAME="an_8:12">8:12</A>&nbsp;NIshcI kote' we'nicansumkocuk i okumauwun ksakcowe'pnukaswuk e'tshI kiskupkonianuk, e'tnIte'mok, ipi e'tnwe'iapte'shnuk.</p> 
<p><A NAME="an_8:13">8:13</A>&nbsp;IcI Cisus e'kinat, ni Kapte'nIn; Wimacin, i e'shte'pwe'tmIn ike'nomkIt. IcI ni opumitakaimIn, pic e'kine'se'nIt.</p> 
<p><A NAME="an_8:14">8:14</A>&nbsp;IcI Cisus kapiat pituk Pitu e'tat, okiwapman osukwsIsIn e'shkIshnInIt, ipi e'iakwnokanIt e'psIsnIt.</p> 
<p><A NAME="an_8:15">8:15</A>&nbsp;IcI e'kitaknat onIcik, icI i psIswun; e'kimacimkItInuk; icI e'kipsukwit ipi e'kipie' pmitakwat.</p> 
<p><A NAME="an_8:16">8:16</A>&nbsp;IcI e'nmupkonianuk okipie'nawan e'ciInIt packakocIk mcImIne'ton, icI e'kisakicowe'pnat ni mcImIne'ton okion okikitowun; ipi okine'se'an caye'k iakwnokancIn.</p> 
<p><A NAME="an_8:17">8:17</A>&nbsp;Iw ie'i te'pwe'wun, kakItot Ise'us Iacimot kIto; Win okiw tapInumakwnan kshe'shwusiwnunanIn, ipi okipmooton kiakwnokie'wunInanIn.</p> 
<p><A NAME="an_8:18">8:18</A>&nbsp;IcI Cisus kawapmat ke'cmaoce'tinIt e'cIiIt, Okinan, e'wimacinIt ashwe'iukwan.</p> 
<p><A NAME="an_8:19">8:19</A>&nbsp;IcI knot we'npie'ke't nInI kipie', ipi okinan, E'kinomakIn, kupme'nashkon, ke'pashishian.</p> 
<p><A NAME="an_8:20">8:20</A>&nbsp;IcI Cisus okinan, Wakwshe'iuk otawankomwuk, ipi pne'shiuk pe'pamsacuk ototsanmik, nIshcI We'kwIsmukot NInwun co otutosin wapuk kwIshmot.</p> 
<p><A NAME="an_8:21">8:21</A>&nbsp;IcI minI nkot e'knomowacIn otI okikon; Te'pe'nmin, pkIte'nmIshIn ne'tum, e'wishiaian, Nos e'winko-ok.</p> 
<p><A NAME="an_8:22">8:22</A>&nbsp;IcI Cisus otI e'kinat, PmInashkoshIn, icI ne'pot okInkowan ne'poncIn.</p> 
<p><A NAME="an_8:23">8:23</A>&nbsp;IcI kaposIt napkwanuk ke'knomowacIn okipmnashkakon.</p> 
<p><A NAME="an_8:24">8:24</A>&nbsp;IcI e'ki kcInotuk, kcIkumik; icI e'kisisikIte'pie'uk i napkwan e'makashkak; wincI e'ie'npat.</p> 
<p><A NAME="an_8:25">8:25</A>&nbsp;IcI ke'knomowacIn e'kipianIt; ipi okipie'toknukon kItwuk; Te'pe'nmiak ke'skonshInak, nwipnatsImIn.</p> 
<p><A NAME="an_8:26">8:26</A>&nbsp;IcI otI e'kinat Taki we'ckwtacie'k O! puke'ci te'pwe'tume'k? IcI e'kipsukwit; ipi e'kiknotuk i e'notnunuk ipi i kcukum; icI e'kitokmupie'suk.</p> 
<p><A NAME="an_8:27">8:27</A>&nbsp;IcI ki nInwuk, kimamkate'ntumwuk kItwuk; We'ni nInIcI otI; ke'iapI e'notuk, ipi kcukum, ote'pwe'takonIn.</p> 
<p><A NAME="an_8:28">8:28</A>&nbsp;IcI ipI kapiat ashwe'iukwan otukimwak Kukisi nInwuk; okinkwe'shkakon, nish packakowacIn mcImIne'ton; e'pie'sakumnIt e'cI nkokaswat, kcIn shiw onakwsInIt; co shi wIiI nInI tanI pmIshie'si.</p> 
<p><A NAME="an_8:29">8:29</A>&nbsp;IcI pInI e'kinotakwsawat kItwuk; We'kwnicI watotonak, Cisus We'kwIsmukwiIn Kshe'mIne'to, inI shiI e'pian e'wikwtuke'ak e'pwamshI piamkuk e'picak.</p> 
<p><A NAME="an_8:30">8:30</A>&nbsp;IcI pnoc pme'in, mce'sh kokoshIn e'wisnInIt.</p> 
<p><A NAME="an_8:31">8:31</A>&nbsp;IcI ni mcImIne'ton okintotumakon otI kItwuk; KishpIn sakicowe'pne'ak, ne'nmIshnak e'wi pic kaokIt pe'mso&#8216;ticIk mane'cIk kokoshuk.</p> 
<p><A NAME="an_8:32">8:32</A>&nbsp;IcI otI e'kinat, Shiak, icI kapie'sakumwat kishie'k shi pe'msotincIn kokoshIn, icI pInI ni caye'k pe'msotincIn kokoshIn, e'kinispItonIt e'kishkitakiwnInuk, pic kcukumik, ipi e'kipnatsawat, shi npik.</p> 
<p><A NAME="an_8:33">8:33</A>&nbsp;IcI ki kakawapmacIk e'kiw shumwat; ipi e'kishiawat kcI otanuk, ipi okiactanawa cake'ko, i kashowe'pse'nIt kapickakwcuk ni mIcImIne'ton.</p> 
<p><A NAME="an_8:34">8:34</A>&nbsp;IcI pInI caye'k kcI otanuk e'kiw cupianut e'kipie'nkwe'shkwawat ni CisusIn icI kawapmawat, okimatmawan, e'wi nkoci shi anIt shi e'ci iuwat.</p> 
<p><A NAME="an_9:1">9:1</A>&nbsp;ICI e'kiposIt napkwanuk e'kitkumot, icI e'kishiat oto kIc otanuk.</p> 
<p><A NAME="an_9:2">9:2</A>&nbsp;IcI pInI e'kipie'nawat nInI iakwnokancIn, ne'nie'psIncIn, e'shkIshnInIt npakInuk; icI Cisus e'waptumwat, te'pwe'ne'ntumwun; otI okinan, ni iakwnokancIn ne'nie'psIncIn; NkwIs mInIwankosIn; kimiashowe'psuwunIn kpone'ntumon.</p> 
<p><A NAME="an_9:3">9:3</A>&nbsp;IcI pInI, anIt we'npie'ke'cIk nInwuk otI KikItwuk; otI nInI; pcIkikito.</p> 
<p><A NAME="an_9:4">9:4</A>&nbsp;IcI Cisus e'kuke'ntumwat otIshte'wna&#8216;wan otI kIto TInicI we'cImcIshIte'aie'k kte'&#8216;iwak.</p> 
<p><A NAME="an_9:5">9:5</A>&nbsp;WnsimI nI we'npInIt e'wikItok, kimiashuwe'psiwunIn kupone'ntumwun; tanake' psukwin, ipi pInose'n.</p> 
<p><A NAME="an_9:6">9:6</A>&nbsp;I ie'i ke'ocI kuke'ntume'k We'kwIsmukot NInwun ote'ion kshkIe'osuwun shotI kik; pone'ntumake't, miashuwe'psiwunIn icI otI e'kinat, ni iakwnokancIn ne'nie'psIncIn; Psukwin, otapInIn knupakIn, ipi e'tanshian.</p> 
<p><A NAME="an_9:7">9:7</A>&nbsp;IcI e'kipsukwit, e'kishiat e'cI otu&#8216;wikwamIt.</p> 
<p><A NAME="an_9:8">9:8</A>&nbsp;IcI ki maoce'ticIk kawaptumwat, kimamkate'ntumwuk, ipi okiuwinwanawan Kshe'mIne'ton, e'mnat kshkIe'osuwun ni nInwun.</p> 
<p><A NAME="an_9:9">9:9</A>&nbsp;IcI Cisus kanmamacit okiwapman nInI, Me'to oshInkaswun, e'cipitupInIt e'cI maocIstowat shonia; icI otI e'kinat; PmnashkaoIshIn. IcI e'kipsukwit e'kipmInashkawat.</p> 
<p><A NAME="an_9:10">9:10</A>&nbsp;OtI cI kanomkuk Cisus e'ie'wisnIt wikwamuk, pInI, kipatie'n win maocIcke' nInwuk; ipi me'cIshowe'pse'cuk, e'pie'witpumkot, ipi ke'knomowacIn.</p> 
<p><A NAME="an_9:11">9:11</A>&nbsp;IcI ki Pe'nIsiuk kawaptumwat otI okinawan, ni ke'knomowacIn, tacI we'cwitopmat ke'knomakwie'k ni maocIcke' onInwun, ipi me'iashowe'psIncIn.</p> 
<p><A NAME="an_9:12">9:12</A>&nbsp;Pic cI Cisus kanotuk, otI okinan, Kime'nopmatsacIk conatwaasik; mtIno ki iakwnokacuk.</p> 
<p><A NAME="an_9:13">9:13</A>&nbsp;Wu kuke'ntumok otI e'kitomkuk nkishwe'ncukI; coin nkupitakwe'si; Coin piasi e'wintomkwa me'noshuwe'psucIk; mtIno me'iashowe'pse'cIk; e'wi kisate'ntuswat.</p> 
<p><A NAME="an_9:14">9:14</A>&nbsp;IcI e'kipianIt Can ke'knomowacIn; kItwun; TacI ninan, ipi ki Pe'nIsiuk we'cpwawisniak mce'shuk; kicI ke'knomocIk coponwisnIsik.</p> 
<p><A NAME="an_9:15">9:15</A>&nbsp;IcI Cisus otI okinan; Tashke'ntumwakinI wakime'cIk shi e'cI wikmItwak, e'pic iInIt ni we'shkowiwunIt shi e'piciInIt pama wikupie'mkIt e'kishkiwuk, ke'co-otapnumwutwa we'shkwiwut, iwcI ke'cI ponwisnawat,</p> 
<p><A NAME="an_9:16">9:16</A>&nbsp;Cowi wIiI nInI otItosin oshkupukwoian shi ke'te'kwune'iakwnuk iwcI i katok kapuu&#8216;kwuasok, icI i we'tapnmukpnI shi ke'te'kwune'iaknuk, icI wusimI manisikshkak.</p> 
<p><A NAME="an_9:17">9:17</A>&nbsp;CowikI nInwuk otItosinawa oshkI shomnapo ke'te'motiuk iw ke'ocI piwkshkak nimotie'n, icI i shomnapo e'siksak; ipi nimotie'n e'pnacak; kishpIn cI towat oshkIshomnapo shi oshkamotiuk nune'ish mnosnon.</p> 
<p><A NAME="an_9:18">9:18</A>&nbsp;Me'kwa cI otI e'ie'tshe'tuk, pInI kipie'wak nkot okuma okiw wucikwnutakon, otI okikon; NtanIs kishInpo, pie'takIn, iwcI kie'cIpmatsIt.</p> 
<p><A NAME="an_9:19">9:19</A>&nbsp;IcI Cisus e'kipsukwit okiwice'wan, ipi nike'knomowacIn.</p> 
<p><A NAME="an_9:20">9:20</A>&nbsp;IcI pInI, kwe' e'piat mcInapine'wun apIcikanuk mskwI mtatso shItInish tsopon, shkwe'iak kipie'tnIsi, icI e'kitaknumwat e'shkwe'ie'knonInuk e'kwut.</p> 
<p><A NAME="an_9:21">9:21</A>&nbsp;OtI cI kine'ntuso, KishpIn te'pnak taknumwuk e'kwut nkumnopmatIs.</p> 
<p><A NAME="an_9:22">9:22</A>&nbsp;IcI Cisus e'kwe'knowit, okiwapman, otI cI okinan; NtanIs, Mnone'ntIn, kite'pwe'tatwun kimnopmatsikon. IcI o kwe' e'kimnopimatsut kie'nup.</p> 
<p><A NAME="an_9:23">9:23</A>&nbsp;IcI Cisus kapiat kanmupitike't, okuma e'tat; e'kiwapmat nwata kwcIke'ncIn ipi ni nIshInape'n, e'nanotaksInIt.</p> 
<p><A NAME="an_9:24">9:24</A>&nbsp;IcI otI okinan, Me'nwushkmok coinposi kikiak; npe'waksI. IwcI e'ki papshI waoshInwawat.</p> 
<p><A NAME="an_9:25">9:25</A>&nbsp;Pic cI ki nIshInape'k kasakite'ntwa kipitike'wak, icI e'kiw otapInat e'kiskIncInat, icI e'kipsukwit kikiak.</p> 
<p><A NAME="an_9:26">9:26</A>&nbsp;KikicI winwackate'nI kashIcke't, caye'k otukimwak.</p> 
<p><A NAME="an_9:27">9:27</A>&nbsp;Pic cI Cisus kanmamacit, nish ke'kie'pikwancIn nInwun okipmnashkakon kipie'nanotakwsin, otI cI okikon; We'kwIsmukwiIn Te'pIt, shuwe'numIshInak.</p> 
<p><A NAME="an_9:28">9:28</A>&nbsp;Pic cI kapiat kapitike't wikwamuk; kipinaskakon ni ke'kie'pikwancIn nInwun, Cisus cI otI okinan, Kite'pwe'tanawanI e'wikshkItoian otI? IcI otI e'nawat, E'&#8216;Te'pe'nmiak.</p> 
<p><A NAME="an_9:29">9:29</A>&nbsp;IcI e'kitakinumwat oshkishkonuk, otI cI kIto, E'shte'pwe'tume'k ikInomkIt.</p> 
<p><A NAME="an_9:30">9:30</A>&nbsp;Oshkishkowan cI kinsakshkInI, icI Cisus cI okiakwaman otI cI kanat, Ke'ko ikwamsuk wIiI nInI e'wipwakuke'ntuk.</p> 
<p><A NAME="an_9:31">9:31</A>&nbsp;IcI winwa kamaciwat okiacimawan kashIcke'unut caye'k otukimwak.</p> 
<p><A NAME="an_9:32">9:32</A>&nbsp;Kan msakumwat cI pInI kipie'twawan ke'kie'ptonIt nInI packakwnIt mIcImIne'ton.</p> 
<p><A NAME="an_9:33">9:33</A>&nbsp;IcI kasaktInat ni mIcImIne'ton ke'iie'pitok kin ukikito kimamkate'ntumwuk cI &#8216;kimaoce'ticuk otI cI kikItwuk; Cowika wapicukate'snon otI Isniuk.</p> 
<p><A NAME="an_9:34">9:34</A>&nbsp;OtIcI Pe'nisiuk kikItwuk, Osakicowe'pinan mIcImIne'ton, opic okuman mIcImIne'ton.</p> 
<p><A NAME="an_9:35">9:35</A>&nbsp;IcI Cisus e'kishiat caye'k kcI otanIn, ipi otane'sIn e'pmukinomake't nume'okumkok ipi iactuk mnoacumowun, shiw okumauwunuk, ipi e'ne'se'at iakwnokancIn, ipi cak e'napine'ncIn ni nIshInape'n.</p> 
<p><A NAME="an_9:36">9:36</A>&nbsp;Pic cI kawapmat maoce'tincIn, okishuwe'nman osam e'pike'ie'kwsInIt, ipi e'swe'shkanIt ke'cwa mantanshIn, owIiI e'pwakawapmukwat.</p> 
<p><A NAME="an_9:37">9:37</A>&nbsp;OtI cI okinan ni ke'knomowacIn; MicIm mane', nIshcI makice'wicuk pike'ci she'iwik.</p> 
<p><A NAME="an_9:38">9:38</A>&nbsp;Mumatmuk o Te'pe'ntuk i micum e'winokanat wusimI makice'wincIn; shi otItshI nmaotInkanuk.</p> 
<p><A NAME="an_10:1">10:1</A>&nbsp;ICI kakishntomat ni mtatso shItInish ke'knomowacIn okiminan kshkI&#8216;e'wsuwun e'wisak cowe'pnanIt, wanakwsIncIn mIne'ton, ipi e'wine'se'anIt, cak e'shnakwuk iakwnoke'wun, ipi cak e'shnakwuk napIne'wun.</p> 
<p><A NAME="an_10:2">10:2</A>&nbsp;OtI cI e'shnukaswat kimtatso shItInish ke'knomowacuk; Ne'tum Sayimun e'shnukasit Pitu, ipi E'ntoiun wikane'iIn, Ce'ms kaokwIsmukot Se'pitiIn; ipi CanIn wikane'iIn.</p> 
<p><A NAME="an_10:3">10:3</A>&nbsp;PInip, ipi Patanumio, Tamus, ipi Me'to maocIcke't; Ce'ms kaokwIsmukot E'mpiusIn, ipi Ne'pius, iukwan ke' i otInawan Se'tius;</p> 
<p><A NAME="an_10:4">10:4</A>&nbsp;Sayiman Ke'ne' nInI, ipi Cotus, Iske'niat nie'ni kapkItnat ni CisusIn.</p> 
<p><A NAME="an_10:5">10:5</A>&nbsp;Kie'ki mtatso shItInish Cisus kakatonacIn; otI cI kanat; ke'ko shiake'k, e'ciuwat Me'ikIscIk, ipi ke'ko pitike'ke'k ototanwak Se'me'ne' onInwuk.</p> 
<p><A NAME="an_10:6">10:6</A>&nbsp;WusimI shiak e'cInkIckaswat mantanshuk shi Isniuk otuwikwamuk.</p> 
<p><A NAME="an_10:7">10:7</A>&nbsp;IcI pmIshiaie'k mukie'kwe'k otukItok: Pe'shoc pie'mkIt okumauwunuk shpumuk kishkok.</p> 
<p><A NAME="an_10:8">10:8</A>&nbsp;Ne'se'uk iakwnokacuk, pinakwuk we'mkicuk, psukwitnuk ne'pcuk, sakicowe'pnuk mcImIne'tok; we'npIsh kitotapnanawa, we'npIsh mikwe'k.</p> 
<p><A NAME="an_10:9">10:9</A>&nbsp;Ke'ko maocIstoke'k, osaw shonia; tanake' we'ctI shonia; tanake' osawapuk shi kpic numkwanwak;</p> 
<p><A NAME="an_10:10">10:10</A>&nbsp;Ke'kokI nwupke'kon, coke' nish-piskumwaknIn, coke' mkIsnIn, coke' iaptuowunIn; pite'ntakwsI makice'wit nInI e'wiwisnIt.</p> 
<p><A NAME="an_10:11">10:11</A>&nbsp;Pic pitike'ie'k kcI otanuk, tanake' otane'suk natake'k we'ni cI shi e'pite'ntakwsut; shiw iuk, pama shi ocumaci ie'k.</p> 
<p><A NAME="an_10:12">10:12</A>&nbsp;Pic cI pitike'ie'k shi wikwamuk; numkawuk.</p> 
<p><A NAME="an_10:13">10:13</A>&nbsp;KishpIn cI i wikwam pite'ntakwuk nocma kushowe'ncuke'onawa kupie'mkIt, shi kishpIn cI pwapite'ntakwuk nocIma kushowe'ncuke'onawa ne'iap kotIskonawa.</p> 
<p><A NAME="an_10:14">10:14</A>&nbsp;We'kwe'ntuk cI ke'pwa pitike'nkoie'k, ipi ke'pwapsItakwie'k, pic shiw ocI sakume'k shi wikwamuk, tanake' kcI otanuk papiwshkumok ne'kwuke', shi ksItiwak.</p> 
<p><A NAME="an_10:15">10:15</A>&nbsp;We'we'nI kwiuk ktInum; Nowuc kawe'npe'nsik e'pmukiwuk shi Satum, ipi Komana; pic tpakwnuke'kishkuk, icI i ke'showe'puk kcI otan.</p> 
<p><A NAME="an_10:16">10:16</A>&nbsp;PInI kukukatonum, ke'cwa mantanshuk me'kwe'nawe'nI; mwoe'k; nIshcI shumpwakak ke'cwa mInitok, ipi shumnoshuwe'psuk ke'cwa mIne'to mimik.</p> 
<p><A NAME="an_10:17">10:17</A>&nbsp;NIshcI kawapmIk nInwuk kupkItnIkwak e'tshI kikitowat, ipi kupsItie'kowak shiw otI nume'okumkomwak.</p> 
<p><A NAME="an_10:18">10:18</A>&nbsp;IcI ipI ke'aonukom e'nasmupwat okumak, ipi kcI okumak nin ke'ocItotakoie'k, iwcI ke'ocI kuke'ntumwat win wa, ipi Me'ikIscIk.</p> 
<p><A NAME="an_10:19">10:19</A>&nbsp;Pic cI pie'nkoie'k, ke'ko nakituwe'ntuke'k wakItie'k; kuminkomsI pic, wakItie'k,</p> 
<p><A NAME="an_10:20">10:20</A>&nbsp;Cowi kinwa kukikitosim, OcipamIn Koswa kukikitotmakowa.</p> 
<p><A NAME="an_10:21">10:21</A>&nbsp;Wie'wikane'iIt okupkItnan wikane'iIn, e'winsIckasnIt, ipi we'osmIt onicansun, ipi we'nicansumcIk okupatamawan omIsotanwan iwcI ke'ocI nsIckasnIt.</p> 
<p><A NAME="an_10:22">10:22</A>&nbsp;KIshi ke'nmukowak caknInwuk, ninke'ocI ne'nmukoie'k; wincI ke'mnoshIcke't pIne' kuke'skona.</p> 
<p><A NAME="an_10:23">10:23</A>&nbsp;Pic cI kwtukukoie'k otI kcI otanuk, pe'kanuk nInshumok, We'we'nI KitInum, Coki cak shkIsinawan otanIn e'te'k Isniuk e'pwamshupiat We'kwIsmukot NInwun.</p> 
<p><A NAME="an_10:24">10:24</A>&nbsp;Ke'knomowIt cowi pite'ntakwsIsi, wusimI ni te'pe'nmukwocIn, cowoke' pmitake', wusimI pite'ntakwsIsi, icI ni te'pe'nmukwocIn.</p> 
<p><A NAME="an_10:25">10:25</A>&nbsp;TamnoiumkIt ke'knomowut, icI e'wi ie'i pic showe'psIt ni ke'knomakwcIn, ipi ke'win, pmitaka, ke'cwa ni te'pe'nmukwocIn; KishpIn cI shInkanawat te'pe'ntumnIt iw wikwam, Pie'nsipup, tInicI wusimI ke'shInkanawat we'tu wikwamnIncIn.</p> 
<p><A NAME="an_10:26">10:26</A>&nbsp;Ke'ko kwsake'kon; cowi ke'ko matkokate'snon ke'pwawapcukate'k, coke' kukIckate'snon ke'pwakuke'ncukate'k.</p> 
<p><A NAME="an_10:27">10:27</A>&nbsp;Watumonkon e'kiskupkoniak, iai ke'kItie'k shi e'wase'iak; ipi nwatume'k kto&#8216;kak i ie'ike'mnwactume'k wikwamuk kwItupuk.</p> 
<p><A NAME="an_10:28">10:28</A>&nbsp;Ke'kowi kwsake'k, ke'n-towat kiiIwawa ianwutocuk e'winsawat kcipamwan; wusimI ktaksawa ke'shkitot e'wipnacat cipamwan, ipi kiiwawan mcIshote'k.</p> 
<p><A NAME="an_10:29">10:29</A>&nbsp;ConI nish shashawunupie'iuk pite'ntakwsik nkot shomanke'? coIn nkot pukshInsi shi ne'kwukik pwane'nmat Koswa.</p> 
<p><A NAME="an_10:30">10:30</A>&nbsp;Ca&#8216;kinsIsiwan ktupiwak e'tsuk kIckate'ton.</p> 
<p><A NAME="an_10:31">10:31</A>&nbsp;Ke'kowi kwtacke'kon, wusimI ktupite'ntakwsIm iwcI mane'cuk shashawunupie'iuk.</p> 
<p><A NAME="an_10:32">10:32</A>&nbsp;We'kwe'ntuk cI ke'mnoacimIt e'nasmupwat, nInwuk, winke' nkumnoacima e'nasmupnIt NosIn shpumuk e'iIt kishkok.</p> 
<p><A NAME="an_10:33">10:33</A>&nbsp;We'kwe'ntuk cI ke'ia kwne'twukwe'n e'nasmupnIt nInwun, winke' nkiiakwne'twa e'nasmupnIt NosIn shpumuk e'iIt kishkok.</p> 
<p><A NAME="an_10:34">10:34</A>&nbsp;Ke'kokwi ne'nmIshi ke'kon, we'cpia ian opie'ton mnone'nta&#8216;wun shi kik, cosowin ntoc piasi e'wipkItnuman mnone'ntawun; kishko&#8216;wun ie'k mtIno.</p> 
<p><A NAME="an_10:35">10:35</A>&nbsp;Nin we'cpiaian pie'pkIt numwa nInI ke'ocI shike'nmat OsIn, ipi ke'win we'tansumIt okie'iIn, ipi ke'win nakInukwe' osukwsusIn.</p> 
<p><A NAME="an_10:36">10:36</A>&nbsp;Ipi nInI shake'n mukwocIn te'pe'nwI wine'tat e'inIncIn.</p> 
<p><A NAME="an_10:37">10:37</A>&nbsp;WusimI cI te'panat OsIn, tanake' okie'iIn wusimI Nin copite'ntakwsIsi, icI Nin kishpIn kI tpanat okwIsIn, tanake' otansIn wusimI Nin copite'ntakwsIsi icI Nin, e'wishwe'nmuk.</p> 
<p><A NAME="an_10:38">10:38</A>&nbsp;IcI win ke'pwa otapnat otashte'iatIkomIn, ipi mnashkowut copite'ntakwsIsi Nin e'wishwe'nmuk.</p> 
<p><A NAME="an_10:39">10:39</A>&nbsp;Win me'kuk opumatsawun okInkIton; win ke' Nin ke'ocI nkItot opumatsiwun okumkan.</p> 
<p><A NAME="an_10:40">10:40</A>&nbsp;Win patke'nkoie'k mpitke'nuk; winke' patike'nut opitike'nan nwakashIt.</p> 
<p><A NAME="an_10:41">10:41</A>&nbsp;Win patike'nat iacimoncIn shi e'shnukasnIt iacimot okuminkon nakanacimoncIn omikwe'wIn; win patike'nat me'noshuwe'psIt nInI, otInoswunuk me'noshuwe'psIt nInI, okuminkon me'noshuwe'psIt nInI omikwe'wIn.</p> 
<p><A NAME="an_10:42">10:42</A>&nbsp;We'kwe'ntuk ke'minat e'wimnukwe'nIt nkot notI e'kacinIncIn, mnukwackIn, te'kapokuk mpish mtIno shi otInoswunuk oke'knomomIt; we'we'nI KtInum; cookInkItosin iw omikwe'wun.</p> 
<p><A NAME="an_11:1">11:1</A>&nbsp;OTI kishuwe'put Cisus kapon kie'kmat ni mtatso shItnish ke'knomowacIn, kiwcI maci e'kipaknomake't, ipi e'ki kie'kwe't kcI ototanwak.</p> 
<p><A NAME="an_11:2">11:2</A>&nbsp;IcI Can kanotake't katshIkpakot omikice'wiwun ni KnaystIn; okikatonan nish ni ke'knomowacIn.</p> 
<p><A NAME="an_11:3">11:3</A>&nbsp;OtI cI okinan, Kin nI wapian tanake', knItwapmamIn pe'kansIt.</p> 
<p><A NAME="an_11:4">11:4</A>&nbsp;Cisus cI Okinkwe'twan, otI okinan Kiwe'k, ipi wukInomak Can minI notI nwatme'k, ipi waptume'k.</p> 
<p><A NAME="an_11:5">11:5</A>&nbsp;Ke'kie'pikwacIk ntawapwuk, ipi ne'nie'pse'cIk pmose'k, ipi we'mkicIk pinakwsik ipi ke'kie'pshacIk notake'k, ne'pcIk pusukwitnukaswuk, ipi ke'tmakse'cIk MnoacimowIn kie'kmak.</p> 
<p><A NAME="an_11:6">11:6</A>&nbsp;Shuwe'ntakwsI win we'kwe'ntuk ke'pwanshke'nmIt Nin.</p> 
<p><A NAME="an_11:7">11:7</A>&nbsp;IcI pic e'nImacinIt Cisus okiwe'p witmowan ni maoce'tincIn e'kitshumat CanIn We'kwonicI kaocishiaie'k no&#8216;wmtukwakik e'wiwaptume'k? NasaknIshk e'nanimasuk?</p> 
<p><A NAME="an_11:8">11:8</A>&nbsp;We'kwonicI kaocIshiiaie'k e'wiwapme'k? NInI nI e'piskonie't we'wunItnuk paskukate'kIn? PInI KiwcI we'onItnuk paskukuk kiie'ki e'icIk okumak wikwamuk.</p> 
<p><A NAME="an_11:9">11:9</A>&nbsp;We'kwonicI kaocI shian e'wiwapme'k? Nakanacimot nI? E', iwcI KtInum, wusimI pite'ntakwsI iwcI nakanacimot.</p> 
<p><A NAME="an_11:10">11:10</A>&nbsp;IwsI o nakanacmIt we'npie'kate'k, PInI ninokana nmIshnowe'm nikan e'nasmupiIn okInowshIton, wanmIshian nikan.</p> 
<p><A NAME="an_11:11">11:11</A>&nbsp;We'we'nI KtInum, e'tshowat nakukwcukwe'n cowi wIiI pie'si wusimI pite'ntakwsIsi, e'pite'ntakwsIt icI o, Can Ke'ctapie'nwe't, win suo mamokaciIt shi otukumauwunuk shpumuk, wusimI pite'ntakwsI icI win.</p> 
<p><A NAME="an_11:12">11:12</A>&nbsp;E'wshkawe'pkie'kwe't Can, Ke'ctapie'nwe't nash cI nkom, okumauwun, shpumuk kwtuke'ntumwuk; ipi cIki kwe'tuke'ntum owe'cIk kwtwe' ototapnan.</p> 
<p><A NAME="an_11:13">11:13</A>&nbsp;Caye'k sI nakanacimocuk, ipi tpakwnuke'wun ki nikanacIkate' nash Can.</p> 
<p><A NAME="an_11:14">11:14</A>&nbsp;IcI kishpIn wiotapne'me'k iukwansuwi otI Inaye's wapiapIt.</p> 
<p><A NAME="an_11:15">11:15</A>&nbsp;We'kwe'ntuk we'to&#8216;kakwe'n e'winotuk, nocma oke'notan.</p> 
<p><A NAME="an_11:16">11:16</A>&nbsp;TInicI ke'ne'nmukwa kotI iaianke' pmatse'cIk? Ke'cwasIshIna pInoce'iuk e'cipitupwat shi e'tshItatuk, e'ntomawat wikanwan.</p> 
<p><A NAME="an_11:17">11:17</A>&nbsp;OtI cI e'nawat, anwu ninan nkipukwe'mIn, cocI kinimItisim; anwukI ninan kimwuminInmIn cocukI kikitamaktakwsI sim.</p> 
<p><A NAME="an_11:18">11:18</A>&nbsp;Can kapiat co kiwisnIsi, ipi cokimnukwe'si, icI otI kikItwuk; Opic kakon mIcImIne'ton.</p> 
<p><A NAME="an_11:19">11:19</A>&nbsp;We'kwIsmukot NInwun kipie'wisnI, ipi kimnukwe', otI cI e'nawat, PInI, nInI ne'patsIt, ipi shomnapo ne'tamnukwe't, ipi we'wikanmacIn maocIckI onInwun, ipi ke'kie'patsIncIn. KicI we'nicansun kowacIk, i npwakawIn, we'we'nI shIcke'k otIne'nmawan.</p> 
<p><A NAME="an_11:20">11:20</A>&nbsp;IcI e'we'p kcIcshItuk ni kcI otanIn katshI mataw nukmuksIt kanInkie't osam e'pwakisate'ntusnIt.</p> 
<p><A NAME="an_11:21">11:21</A>&nbsp;Kokwansukumuk kin KanasIn, Kokwansukumuk, kin Pe'tse'te', kishpIn ke'cne'ntakwuk mikce'wiwunIn kaoshIckate'k kinwa oshIckate'kpIn, iukwanuk, Taie'n, ipi Saitan, pnowi winwa takikisate'ntumwuk, pic, mcIshkumtaknuk ipi pkwikik.</p> 
<p><A NAME="an_11:22">11:22</A>&nbsp;OtI cI KtInum wusimI kuwunIt, shi Taie'n, ipi Saitan, pic tupakwnuke' kishkuk, icI i kinwa ke'showe'psie'k.</p> 
<p><A NAME="an_11:23">11:23</A>&nbsp;Ipi KinsI Ke'paniam, kakukwitnukasiIn shpumuk, minI kupie'niswunko namkumuk; kishpIn ke'cne'ntakwuk mikce'wiwun kaoshIc kate'k, kin shiw oshIckate'kpIn shi Satamuk ke'iapI takite'mkIt nkom otI e'kishkiwuk.</p> 
<p><A NAME="an_11:24">11:24</A>&nbsp;OtIsI KtInum, wusimI kuwunIt otukim-Satam, pic tupakwnuke'okishkuk, icI kin.</p> 
<p><A NAME="an_11:25">11:25</A>&nbsp;IwcI pic Cisus e'kinkwe'take't, otI kikito, We'we'nI ktInIn O Nose'; Te'pe'ntumIn shpumuk ipi kI, osam notI, e'kIton, ktIshcIke'onIn kotI ne'pwakawe'ntukuk, ipi me'nototkuk, icI e'kiknomotwa pInoce'iuk.</p> 
<p><A NAME="an_11:26">11:26</A>&nbsp;IwsI Nose', kikishmnwaptansI, e'shwunuk.</p> 
<p><A NAME="an_11:27">11:27</A>&nbsp;CaksI ke'ko npukitInmak Nos, cocI wIiI, nInI okuke'nmasin, We'kwIsmumcIn mtIno, We'osIt, cowike' wIiI, nInI kuke'nmasin, ni We'osmImcIn mtIno We'kwIsmIt icI mtIno otI we'kwe'nshutuk We'kwIsmIt ke'waptuakwe'n.</p> 
<p><A NAME="an_11:28">11:28</A>&nbsp;Pie'naskawshuk caye'k kinwa naskate'ntume'k ipi pwawune'ie'k kuminumcI nwashmowIn.</p> 
<p><A NAME="an_11:29">11:29</A>&nbsp;OtapInImok napkumwakun kinwa e'wike'nmie'k e'pic, pwakce'ne'ntuman niia&#8216;w ipi e'shkacwe'ntusian nte'ik, kumkanawacI wacI nwashmoat kcipamwak.</p> 
<p><A NAME="an_11:30">11:30</A>&nbsp;NapkumwakIn sI we'npe'nIt, ipi nwiwshawun pukiaiIn.</p> 
<p><A NAME="an_12:1">12:1</A>&nbsp;IW cI pic, Cisus e'kinmamacit e'nume'kishkItInuk, e'nmItkumshkuk, pukwe'shkIn, icI ni ke'knomowacIn pmupkIte'n iwcI e'pmI we'pcishpItowat, pukwe'shkIn, ipi e'micwat.</p> 
<p><A NAME="an_12:2">12:2</A>&nbsp;Pic, cI Pe'nIsiuk, kawaptumat, otI otInawan, pInI, e'knomocuk, consItum totsik e'shIcke'wat, e'nume'kishkuk,</p> 
<p><A NAME="an_12:3">12:3</A>&nbsp;OtI cI okinan, ConI kiwaptusinawa, shiw msInukinuk, Te'pIt katotuk, e'kipkIte't, ipi ni kapmIwice'okocIn.</p> 
<p><A NAME="an_12:4">12:4</A>&nbsp;KashInmupitike't, Kshe'mIne'to O Wikwamuk, e'kimicIt, wapicukate'k pukwe'shkIn, cowi kiw wunsInI win, e'wimicIt ke'iapI ni kapmIwice'okocIn, mtIno winwaki me'matmocuk.</p> 
<p><A NAME="an_12:5">12:5</A>&nbsp;ConI kiwaptIsinawa shi tpakwnuke'wunuk shiwsI, e'nume'kishkuk, kiw me'matmocuk onInwuk iukwanuk nume'okumkok, e'kipnactowat e'nume'kishkItnuk, ipi cocI kimiane'ntakwsusik?</p> 
<p><A NAME="an_12:6">12:6</A>&nbsp;OtI cI KtInum, wusimI shotI nkot, kcIpite'ntakwsI icI i, Nume'okumuk.</p> 
<p><A NAME="an_12:7">12:7</A>&nbsp;KishpIn sI, otI kike'ntume'kopIn, otI we'ckitomkuk; Nin, nke'ion shuwe'ntu&#8216;wun; cowi i e'wisku&#8216;omoat; cowike' tapatamasiwak, pwamiashuwe'psucIk.</p> 
<p><A NAME="an_12:8">12:8</A>&nbsp;We'kwIsmukot NInwun ke'iapI, Te'pe'ntuk i e'nume'kishkuk,</p> 
<p><A NAME="an_12:9">12:9</A>&nbsp;IcI pic kanmamacit e'kinmupitke't otI nume' okumkomwak,</p> 
<p><A NAME="an_12:10">12:10</A>&nbsp;IcI pInI nInI e'ionIt, e'nponcanIt, icI e'kinatawat, otI kItwuk, conItawunsInon e'wi e'wine'se'e't, e'nume'kishkuk? E'wipatamawat.</p> 
<p><A NAME="an_12:11">12:11</A>&nbsp;IcI otI e'kinat; We'nicI nInI shotI e'tshie'k ke'pme'iIt, e'iwat, nkot mantanshIn: kishpIn, pmukoc nInIt e'wankate'nuk e'nume'kishkItnuk, conI otamackonasin, ipi otakwitnasin.</p> 
<p><A NAME="an_12:12">12:12</A>&nbsp;TInicItso wusimI onInI e'pite'ntakwsIt, icI o mantanIsh? TInicI me'noshuwe'pIt sI, otI e'shIcke'k e'nume'kishkuk.</p> 
<p><A NAME="an_12:13">12:13</A>&nbsp;IcI otI e'kinat, ni nInI, ShipinIce'non, icI e'kishipnIce'not, icI kashIne'se't, ke'cwa inkot, e'shnakwtunuk.</p> 
<p><A NAME="an_12:14">12:14</A>&nbsp;Iw cI Pe'nisiuk e'kisakumwat, e'ki wutshumawat; washIpnacawat.</p> 
<p><A NAME="an_12:15">12:15</A>&nbsp;Pic cI Cisus kake'ntuk, shiw kipie'ocImaci, icI maoce'tincIn okipmInashkakon, icI e'kine'se'at, caye'k.</p> 
<p><A NAME="an_12:16">12:16</A>&nbsp;IcI okiiakwaman e'wipwa wIiI iacmukot.</p> 
<p><A NAME="an_12:17">12:17</A>&nbsp;OtI ie'i tate'pwe'wunuwuk, iukwan kakItot Ise'us nakanacimot otI kItwak;</p> 
<p><A NAME="an_12:18">12:18</A>&nbsp;PInI, mpumitakam nin kwae'napmuk, te'panuk shi o Ncipam ke'cmnwe'ntuk; nkupikItnumwa ncipamIn, iwcI okuknomowan npwakawIn ni Me'taosIncIn.</p> 
<p><A NAME="an_12:19">12:19</A>&nbsp;Cowike' kauwawikwsoke'si coke' kawishkwe'we'ksIsi, cowike' wIiI nInIwun oke'notakwsin i onotakwsIwun shi otanmie'we'n.</p> 
<p><A NAME="an_12:20">12:20</A>&nbsp;Shashak shkanuk nasaknIshk co okupokptosin, ipi pe'kwe'ne'nuk sukipian cooke'iate'&#8216;sin, pama npwakawun nshiw tomkuk.</p> 
<p><A NAME="an_12:21">12:21</A>&nbsp;IcI otIshInukaswun ke'pe'nmowat Mataose'cIk.</p> 
<p><A NAME="an_12:22">12:22</A>&nbsp;Kipie'twa nkot iukwanIn packakwnIt MIcIme'ton, ke'kie'pikwat, ipi ke'kie'pitok, icI e'kine'se'at, icI ke'kie'pikwat; ipi ke'kie'pitok, ne'ish ki-kikito, ipi kintawapI.</p> 
<p><A NAME="an_12:23">12:23</A>&nbsp;IcI caye'k nishInape'k kimamkate'ntumwuk, otI cI kikItwut; ConI wiotI we'kwIsmukot iukwanIn Te'pItun?</p> 
<p><A NAME="an_12:24">12:24</A>&nbsp;Pic cI otI Pe'nisiuk kanotmoat, otI kItwuk, Cosuwi otI nInI otasakcuwe'pnasin mIcImIne'ton, nutmakot se'ie'k Pie'nsipapun okuma mIcImIne'ton.</p> 
<p><A NAME="an_12:25">12:25</A>&nbsp;IcI Cisus kike'ntumwan e'shte'anIt, icI, otI okinan; Cak okumawIn, kwe'knowitatsomkuk okipie'tonawa e'wipnacak, ipi cak kcI-otan tanake' wikwam kwe'knowitatsomkuk coin knipwimkIsnon.</p> 
<p><A NAME="an_12:26">12:26</A>&nbsp;KishpIncI mIcImIne'ton sakcuwe'pnat mIcImIne'ton kwe'knowitatso tInicI ke'shuwishkukapwimkItnuk i otokmauwun.</p> 
<p><A NAME="an_12:27">12:27</A>&nbsp;KishpIn cI Nin Pie'nsipup natmowIt sakicuwe'pInukwa mIcImIne'tok we'nicI natmakwat knicansowak, e'wisakcuwe'pnawat, KiiwsIie'ki ke'tpakwnukwie'k.</p> 
<p><A NAME="an_12:28">12:28</A>&nbsp;KishpIn su Nin Ke'shmIne'to ocipamIn sakicuwe'pnukwa mIcImIne'tok; iwsI e'wtIskoie'k Kshe'mIne'to otokumauwun.</p> 
<p><A NAME="an_12:29">12:29</A>&nbsp;TInicI ashukshkItot wIiI e'wipitike't washkIsIt nInI, otI wikwamuk e'winactot otI nkackIn; ne'tumse'ie'k tkopnat, ni washkIsnIncIn nInI? icI mcupshuk tacIpnactawat iukwan i wikwamnInIn.</p> 
<p><A NAME="an_12:30">12:30</A>&nbsp;Winsu o pwapmawice'wut nme'iane'nmuk; pwawitokwutkI e'maotIn ke'ian otuswe'we'pnan.</p> 
<p><A NAME="an_12:31">12:31</A>&nbsp;OtI sI ktInum, Cak e'shnakwuk miashuwe'psiwun, ipi miashkikitowun kupone'ntumwak nInwuk; OtI ie'k mIcIkikitowun ke'shumawat Kshe'mIne'to ocipamIn i ie'k co kupone'ntumwasik nInwuk.</p> 
<p><A NAME="an_12:32">12:32</A>&nbsp;We'kwe'ntuk ke'mcIcshImat We'kwIsmukot NInwun kupone'ntumwa win; we'kwe'ntuk mIcIkikitowun ke'nat Ke'shmIne'to ocipamIn cokupone'ntumwasi win coi shotI kik, ipi kishkwakiwuk.</p> 
<p><A NAME="an_12:33">12:33</A>&nbsp;Tanake' ktaoshaawa mtuk e'wiwunsIt, ipi e'wiwuntInuk omicImowun, tanake' ktaosha&#8216;awa e'wi micum tukowIt, ipi e'wi micImicmawIt, i mtuk we'ckake'ncukate'k omicmowun.</p> 
<p><A NAME="an_12:34">12:34</A>&nbsp;O! me'ntoie'k iaiankie' pmatsIie'k tInicI ke'shI kshkItoie'k e'miashowe'psie'k e'wimnotshItme'k ke'ko? E'shmoshkIne'suk ote'ima iw otonima e'shkikitomkuk.</p> 
<p><A NAME="an_12:35">12:35</A>&nbsp;Ne'pwakat nInI we'onItuk shIte'&#8216;e'&#8216; pie'mkItnukI ke'ko, we'onItnuk, WincIke' me'cshowe'psIt nInI, winke' mIcIshIte' e'wun pie'mkItnI mIciukwanI ke'ko.</p> 
<p><A NAME="an_12:36">12:36</A>&nbsp;OtI cI ktInum cak mIcIkikitowIn nInwuk, ke'kItwat okInkwe'tanawa upic tpakwnuke'okishkuk.</p> 
<p><A NAME="an_12:37">12:37</A>&nbsp;Iw sI ni kikitonIn ke'ocI mnone'ntakwsin icI ke'niw kikitonIn iw ie'ike'ocI ianwe'ntakwsin.</p> 
<p><A NAME="an_12:38">12:38</A>&nbsp;KiwcI anIt we'npie'ke'cuk, ipi Pe'nisiuk okinkwe'twawan kItwuk, Ke'knomoiak ninan kwshukI nwiwaptamIn kmataoshuwe'psiwun kin.</p> 
<p><A NAME="an_12:39">12:39</A>&nbsp;Okinkwe'twan, ipi otI kanat, miashowe'psIt, ipi waonIshkaiwIt iaianke' pmatse'cuk pe'pantone'ukuk e'wiwaptumwat mataoshuwe'psowun; cowikI mataoshuwe'psowun wiminasik, mtIno omataoshuwe'psowun iukwan nakanacimot Cone's.</p> 
<p><A NAME="an_12:40">12:40</A>&nbsp;IukwansI Cone's kiiuwak nsokishuk, ipi nsotpuk, kcIkikos w&#8216;shukinuk winsI ke'o We'kwIsmukot NInwun ke'iIwak nsokishuk ipi nsotpuk e'ote'imkItnuk shi kik.</p> 
<p><A NAME="an_12:41">12:41</A>&nbsp;Kiw e'icIk NInIpiuk okuwic psukwimawan notI ianiankie' pmatsIncIn pic tpakwnItwa oke'ianwe'nmawan-cI osam e'kikisate'ntuswat e'kikie'kwe'nIt Cone'sIn, ipi pInI wusimI nkot, ke'cne'ntakwsIncIn, icI Cone's shotI iuwak.</p> 
<p><A NAME="an_12:42">12:42</A>&nbsp;Okumakwe' we'c shawunu&#8216;uk winkI okawicpsukwiman, pic notI iaianke' pmatsIncIn, pic tpakwnItwa oke'ianwe'nmawan cI, kcIpInoc win kiwcI pie'awak shotI kik, e'winotuk onIpwakawIn Sanamun: icI, pInI wusimI nkot e'pite'ntakwsInIt icI Sanamun shotI iuwak.</p> 
<p><A NAME="an_12:43">12:43</A>&nbsp;Pic su win wansIt mIne'to, kanmIsakuk wiwunuk nInI, icI e'pamse't kaskiw onInuk, opumtone'an wacI nwashmot cocu omuksin.</p> 
<p><A NAME="an_12:44">12:44</A>&nbsp;IcI e'kitot; Umpe'&#8216;se' nkukiwe' e'taian kapie'ocusaku&#8216;man icI kapiat omukancI e'nshuke'ote'nuk e'ciktukate'nuk, ipi e'mnoscukate'nuk.</p> 
<p><A NAME="an_12:45">12:45</A>&nbsp;Iw cI Kanmamacit, e'notapnat nouk tso pe'kansIncIn mIne'ton wusimI ke'kie'patsIncIn, icI win, icI e'nmupitike'wat shi cI e'iuwat; icI shkwe'iak kashuwe'psIt onInI wusimI shInshonatsI; icI ne'tum. Iw sI nasap ke'shwe'psuwat, kotI ke'kie'patse'cIk iaianke' pmatse'cIk.</p> 
<p><A NAME="an_12:46">12:46</A>&nbsp;Me'kwacI e'ie'knone't ni nIshInape'n, PInI okie'iIn, ni ipi ni wikane'iIn sakiciiukwan nipwin e'ntuwe'nmawat e'wiknonawat.</p> 
<p><A NAME="an_12:47">12:47</A>&nbsp;NkotcI owitmakon; PInI kiI ipi kikane'iuk nipwik sakIc knItwe'nmukok, e'wiknonte'ie'k.</p> 
<p><A NAME="an_12:48">12:48</A>&nbsp;IcI okinkwe'twan, otI okinan, kapie' witmakot; We'nicI nkiI, ipi we'ninukcI nikane'iuk?</p> 
<p><A NAME="an_12:49">12:49</A>&nbsp;IcI e'kishipnuke'not ocIiukwan e'ciiInIt ke'knomowacIn, icI otI kIto, PInI nkiI ipi nikane'iuk.</p> 
<p><A NAME="an_12:50">12:50</A>&nbsp;We'kwe'nshutuk sI kie'totmokwe'n otIne'ntumwun, Nos shpumuk e'iIt kishkok, oie' o nikane', ipi nmIsi, ipi nkiI.</p> 
<p><A NAME="an_13:1">13:1</A>&nbsp;IWPSHI i e'kishkiwuk Cisus kisakum wikwuamuk kiwIcipitupI cikcukum.</p> 
<p><A NAME="an_13:2">13:2</A>&nbsp;KikcImane'k, maoce'ticuk, shi e'ciInIt, icI e'kiposIt napkwanuk e'kicipitupIt, icI caye'k ki maoce'ticuk ki nipwik cikcukumik.</p> 
<p><A NAME="an_13:3">13:3</A>&nbsp;IcI e'kinat cake'ko iacimonIn otI kItwak; PInI pe'mswe'we'pne'ke't e'nmamacit e'wuswe'we'pne'ke't.</p> 
<p><A NAME="an_13:4">13:4</A>&nbsp;IcI win kaswe'we'pnuk, anIt, minkanIn kipkIsnInI cik mie'wuk, icI pIne'&#8216;shiuk e'kipie'micwat.</p> 
<p><A NAME="an_13:5">13:5</A>&nbsp;AnIt kipkIsnInI sInkukik, kwe'ckacI pwamane'k ne'kwukI ke'iapIcI, kie'nup kipie'sakwe'ton osam cokwIc kimane'snon ne'kwukI.</p> 
<p><A NAME="an_13:6">13:6</A>&nbsp;IcI kisIs kapie'mokuk e'ki-kishakite'k osam co kiw oke'pkiwse'non, icI kaocInpikwe'te'k.</p> 
<p><A NAME="an_13:7">13:7</A>&nbsp;AnIt kI kipukse'non cI cukInIkaoshukik, icI kiw cukInIkaoshisuk e'pie'sakwe'wat ikikpopie'mkIshkanawa cI.</p> 
<p><A NAME="an_13:8">13:8</A>&nbsp;NiiwcIie'k, anIt kipukse'non, e'cIwunuk kI kipie'tomkIt micum, anIt nkotwak tso wusimI, ipi anIt nkotwatsomtInI wusimI, ipi anIt nswapituk wusimI.</p> 
<p><A NAME="an_13:9">13:9</A>&nbsp;We'kwe'ntuk we'ta&#8216;okakwe'n e'wiuotnk nocma win okInotan.</p> 
<p><A NAME="an_13:10">13:10</A>&nbsp;IcI ni ke'knomowacIn kipie'n, ipi okipie'kon, TacishIna we'ciactumwItwa ni iacmonIn?</p> 
<p><A NAME="an_13:11">13:11</A>&nbsp;IcI okinkwe'twan, ipi otI okinan, Anwucuke' kiminkom, kinwa e'wike'ntume'k pwake'ntakwuk shiw okumauwun shpumuk kishkok, winwacIwico minasik.</p> 
<p><A NAME="an_13:12">13:12</A>&nbsp;We'kwe'nshutuksI e'ikwe'n kuminawak wusimI mce'sh cI oke'iIn; we'kwe'nshutuk pwaiIt win kaotapnumwa ke'iapI ie'iIt.</p> 
<p><A NAME="an_13:13">13:13</A>&nbsp;IwsI ie'i we'cwitmokwa notI iacimonIn osam e'ntawapwat cowapsik, ipi e'notmowat notake'sik; coke'pshI e'wi nsItake'wat.</p> 
<p><A NAME="an_13:14">13:14</A>&nbsp;IwsI i we'cte' pwe'mkuk wiacimowun Ise'us, otI kikIto, We'cnotmuk ktaocinotanawa, ipi cowike', ktansItake'sim, ipi ntowapuk, ktawapke'm, coke' ktansItwunake'sim.</p> 
<p><A NAME="an_13:15">13:15</A>&nbsp;KotIsI nishInape'k ote'iwan mukwitmomkItne' e'pic miante'nuk; ipi oto&#8216;wkawan iapie'tsimkItnI e'winotake'wat, ipi kie'pikwe'nwuk e'kwtumwat e'wiwapke'wat, w&#8216;shkishkowan ipi anInotake'k shiwtokawak, ipi ansItake'k, shiw ote'iwak iwcI taocI kwe'kapowawat, icI tacI ne'se'ukwa.</p> 
<p><A NAME="an_13:16">13:16</A>&nbsp;Kinwa cI shuwe'ntakwton, kshkishkowan e'ntowapimkuk, ipi kta&#8216;okawan e'notake'mkuk;</p> 
<p><A NAME="an_13:17">13:17</A>&nbsp;We'we'nI ktInum, Mane'k, iacimocuk ipi me'noshuwe'psIcuk, okintuwe'ntanawa e'wiwaptumwat notI, kawaptume'k, ipi cocu okiwaptusinawan, ipi e'winotmoat nwatme'konIn, cocu okinotsinawan.</p> 
<p><A NAME="an_13:18">13:18</A>&nbsp;Notmok, cI iacimowIn, o e'swe'we'pnike't.</p> 
<p><A NAME="an_13:19">13:19</A>&nbsp;Pic wIiI noatkIn o kikitowun okumauwn, ipi pwansItuk, icI e'piat me'iashuwe'psIt icI e'mshInuk iw kaswe'we'pnukate'nuk shi ite'&#8216;inuk, osIie'o kaotapnuk kwe'minkanIn ci kimie'wuk.</p> 
<p><A NAME="an_13:20">13:20</A>&nbsp;OtIsI ie'o kaiIt kwe'minkan sInkukik ke'cwashIna nwatuk i kikitowun, ipi e'nup e'nciwe'nmot, e'wtapnuk.</p> 
<p><A NAME="an_13:21">13:21</A>&nbsp;Cowike' oce'pkiwsi win nomukcie'k ikwamsI, kishpIncie'k kwtuke'ntumwun tanake', miashtotatwIn ocIpsukwimkuk osam o kikitowun, pama shkIc, comnwe'ntusi.</p> 
<p><A NAME="an_13:22">13:22</A>&nbsp;Winsuke' kaiIt kwe'minkan me'kwe' kcIkinIkaoshukik, winsIo pe'stuk kikitowun e'wtme'ntuk, shotI kik, ipi wie'shta&#8216;wun tpe'nwe'osuwun, ipi okikpopie'mkIshkanawa i kikitowun, cocI kiwcI micmaosi.</p> 
<p><A NAME="an_13:23">13:23</A>&nbsp;WinsI o kaiIt kwe'minkan e'cIowuntunuk ne'kowukik oie'o nwatuk i kitowun, ipi ne'stotuk ke'iapI macmowIt, anIt nkotwat tso wusimI ipi anIt nkotwatsomtInI wusimI, ipi anIt nswaptuk wusimI.</p> 
<p><A NAME="an_13:24">13:24</A>&nbsp;MinI nkot iacimowIn, okipkItnumwan, otI kItwak okumauwun shpumuk e'ne'ntakwuk ke'cwa nInI kapmIswe'we'pnuk we'onItnuk kwe'minkan okItkanuk.</p> 
<p><A NAME="an_13:25">13:25</A>&nbsp;NIshcI me'kwa nInwun, e'ie'npanIt me'iane'nmukwocIn, kipie'n, icI e'kiswe'we'pnuk mIcimishkwIn e'cIte'nuk pkwe'shkInshkik, icI e'kimacit.</p> 
<p><A NAME="an_13:26">13:26</A>&nbsp;Pic cI kapie'sakwe'k, icI kipie' micImowun ie'ipic, kipie'nakwton niw mIcImishkwIn.</p> 
<p><A NAME="an_13:27">13:27</A>&nbsp;IcI ni opmitakaimIn shiw wikwamuk kipie'n, okipie'kon, Te'pe'nmiak, ConukwnI, kiswe'pnIsin we'onuk minkan shi kItkanuk, TInipinukwe' we'cpiamkuk mIcImishkwIn?</p> 
<p><A NAME="an_13:28">13:28</A>&nbsp;OtI cI okinan me'iane'nmItsI otI, kitotum OpumitakaimIn cI, otI okikon; ConI kitonwacisi e'wishiaiak, ipi e'wimaotInmak?</p> 
<p><A NAME="an_13:29">13:29</A>&nbsp;OtI cI okinon, Coin me'ic e'ie' maotInme'k ni mIcimishkwIn kitapkocwe'pitonawan, ke'i pkwe'shkIn.</p> 
<p><A NAME="an_13:30">13:30</A>&nbsp;Nocma ne'ish kumace'kinon, pama cI pic, wima&#8216;otonkate'k, otI nkInak, maotonke'cuk, wimaotonmok, iw ne'tum ni mIcimishkwIn, icI ke'cIsusuptoie'k e'wicaksume'k; icI ie'k kmaotInanawa mpukwe'shkInum, kupitkItonawa micIma o kumkok.</p> 
<p><A NAME="an_13:31">13:31</A>&nbsp;MinI nkot iacimowIn okiwitmoan, otI cI kIto shpumuk okumauwun ke'cwa nish e'opukomnanwuk iukwan waskuk minkan; nInI kaotapInuk e'kiswe'we'pInuk okItkanuk.</p> 
<p><A NAME="an_13:32">13:32</A>&nbsp;Iw sI ie'i mamwe' kacinoiak caye'k e'tsuk kwe'minkanIn, pic cInIsh kakishkuk mamwe' mshamkuk caye'k mishkwIn ipi ke'pie'mtukowI icI ki pne'&#8216;shiuk pe'pamsacuk pie'pkIshnok shiw e'otukwnowuk e'winpawat.</p> 
<p><A NAME="an_13:33">13:33</A>&nbsp;MinI nkot iacimowIn, oki witmowan okumauwun shpumuk kishkok; e'shnakwuk ke'cwa okwe' opce'skIn kaotapnuk, icI e'kikitot nsotupukInuk napani nashcI caye'k e'ope'ce'shkanuk.</p> 
<p><A NAME="an_13:34">13:34</A>&nbsp;Caye'ksI notI Cisus kiwitmowan, maoce'tincIn ni iacimowInIn, icI ke' iacimowIn pwaiactuk cokiknonasin.</p> 
<p><A NAME="an_13:35">13:35</A>&nbsp;IwcI i te'pwe'ie'ntumwun kakitot nakanacimot otI kItwak; NkInsakwnan nton, niwiacmowunIn nincI nkukIt niw katIpackate'k kItwunIn, pic e'oshkukiwuk.</p> 
<p><A NAME="an_13:36">13:36</A>&nbsp;IcI Cisus kimace'nashkawan, maoce'tincIn e'kipitike't wikwamuk, ipi ke'knomowacIn kipie'naskakon, otI kItwun, WitmoshInak, iacimowIn iacIkate'k ni mIcimishkwIn shi ktukanuk.</p> 
<p><A NAME="an_13:37">13:37</A>&nbsp;IcI okinkwe'twan, ipi okinan, WinsI o e'se'we'pnuk we'onItnuk kwe'minkan winsI o We'kwIsmukot NInwun.</p> 
<p><A NAME="an_13:38">13:38</A>&nbsp;Iw ktukan i ie'i kI; ipi we'onuk minkan kiw ie'ki we'nicansumcuk shiw Okumauwunuk ni ce'ie'k mIcimishkwIn kiw ie'ki we'nicansum kowacIn ni me'ashuwe'psIncIn.</p> 
<p><A NAME="an_13:39">13:39</A>&nbsp;IcI me'iane'nke't kapie'swe'pnuk oie'o mIcImIne'to; pic cI maotonmuk iw ie'i wishkwakiwuk; ipi cI ki kamaotInke'cIk ki ie'ki mshInwe'k.</p> 
<p><A NAME="an_13:40">13:40</A>&nbsp;E'shmaoton kate'k, niw mIcimishkwe'n, ipi e'cakse'kate'k shkote'k iw sI ke'showe'puk wishkwakiwuk.</p> 
<p><A NAME="an_13:41">13:41</A>&nbsp;We'kwIsmukot NInwun okupie'nokanan omIshInIwe'mIn, icI ke'cI maotInmowat shiw otokumauwunuk cake'ko nIshka&#8216;we'mkukIn, ipi niw me'iashtotmoncIn.</p> 
<p><A NAME="an_13:42">13:42</A>&nbsp;IcI ke'cI pukinawat shkote'k kposke'nuk iwcI shi e'tnIte'mok ipi e'tnwe'iapte'shnuk.</p> 
<p><A NAME="an_13:43">13:43</A>&nbsp;KiwcI mInoshuwe'pse'cIk, kawasok ke'cwa kisIs, shi Oswan otokumauwunuk. We'kwe'ntuk we'ta&#8216;okakwe'n e'wi notake't, nocima knotake'.</p> 
<p><A NAME="an_13:44">13:44</A>&nbsp;MinI okumauwun shpumuk, ke'cwa ne'n--kwIt kcItupInwe'osawun e'kIckate'k ktukanuk; pic o nInI kamkuk okukiton e'pic nciwe'nmot maciwak, icI e'wutawe't cake'tot; icI e'kishpIne'tot i ktukan.</p> 
<p><A NAME="an_13:45">13:45</A>&nbsp;MinI shpumuk okumauwun ke'cwa ne'ntakwIt tawe'wunInI pe'pantowaptuk we'anItnuk MikIs SIniIn.</p> 
<p><A NAME="an_13:46">13:46</A>&nbsp;I pic cI kamkuk nkot MikIs sIn ke'cmIskIte'nuk, e'shiat icI e'wutawe't caye'k, e'tot icI e'kishpIne'tot.</p> 
<p><A NAME="an_13:47">13:47</A>&nbsp;MinI shpumuk okumauwun ke'cwa ne'ntakwIt sup, kapukicikate'k shi kiukumik e'kimaotonat cak e'shnakwsIncIn.</p> 
<p><A NAME="an_13:48">13:48</A>&nbsp;Pic cI kamoshkIne'nIt e'kiw tapInawat cik pie'k; icI e'cipitupwat e'kiwe'napmawat we'wnIsnIncIn e'kisawat mkukok; me'iansIncIn cIie'k okiwe'pnawan.</p> 
<p><A NAME="an_13:49">13:49</A>&nbsp;Iw sI ke'showe'puk wishkwakiwuk mshInwe'k kupie'k, okupkie'pnawan ke'kie'patsIncIn e'ciiInIt ni me'noshuwe'psIncIn.</p> 
<p><A NAME="an_13:50">13:50</A>&nbsp;IcI ke'cI pukinawat shkote'k, kuposke'nuk shiw cI e'tnIte'mok, ipi e'tnwe'iapte'shnuk.</p> 
<p><A NAME="an_13:51">13:51</A>&nbsp;Cisus cI otI okinan, KinIstotanawanI notI cake'ko? OtI cI okinawan; E', Te'pe'nmiak.</p> 
<p><A NAME="an_13:52">13:52</A>&nbsp;OtI ci okinan e'tshowat, we'npie'ke't e'knomocIk shpumuk okumauwunuk iwsI e'ne'ntakwsIt nInI te'pe'ntuk wikwam okipie'sakcotonIn otIpnIwe'oso&#8216;nIn, we'shkiamkuk, ipi ke'te'ianuk.</p> 
<p><A NAME="an_13:53">13:53</A>&nbsp;IcI otI kashuwe'puk, pic Cisus, kakishwawituk notI iacimonIn, icI e'kinmamacit.</p> 
<p><A NAME="an_13:54">13:54</A>&nbsp;IcI win kapiat e'citnukie't okiknomowan shiw otInume'okumkomwak, okimamkate'nmawan, ipi kikItwuk; TInipicI otI nInI we'tnuk npwakawun, ipi notI kcItotmonIn.</p> 
<p><A NAME="an_13:55">13:55</A>&nbsp;ConIwi otI oshuke'wunInI okwIsun? conIwi okie'iIn shInkasin Me'ni? ipi wikane'iIn Ce'ms, ipi Cosus ipi Sayman, ipi Cote's?</p> 
<p><A NAME="an_13:56">13:56</A>&nbsp;Ipi omIse'iIn conI caye'k kwitkie'mkosinanuk? TInipicI we'tnuk otI nInI cake'ko?</p> 
<p><A NAME="an_13:57">13:57</A>&nbsp;Okinshke'nmawancI Cisus cI otI okinan; nakanacimot coi pwawinwanasi mtInoie'k e'tnukie't ipi owikwamuk.</p> 
<p><A NAME="an_13:58">13:58</A>&nbsp;Cowike' win kimataototsi shiw osam co okite'pwe'takwsin.</p> 
<p><A NAME="an_14:1">14:1</A>&nbsp;IWPICI E'nut okuma, kanotuk e'winwananIt CisusIn,</p> 
<p><A NAME="an_14:2">14:2</A>&nbsp;IcI otI okinan, ni opmitakaimIn, iukwan sI otI Can Ke'ctapie'nwe't; kiwnIshke'tuk e'kinpopIt, icI i we'tshowe'puk notI mata&#8217;wmikce'wiwunIn e'waptuwe't shi wiia&#8216;w.</p> 
<p><A NAME="an_14:3">14:3</A>&nbsp;E'nut okimshInapIninIn CanIn, okitkopInat, icI e'kipitike'nat, kupakotiwkumkok, E'notius owie'o shiw kaocupukcukasot; wikane'iIn PinIp wiwun.</p> 
<p><A NAME="an_14:4">14:4</A>&nbsp;Can kinakpIn Coswi wunse'non kin e'wiwiwiun.</p> 
<p><A NAME="an_14:5">14:5</A>&nbsp;OtakinsancI nIshte'wi okikwsan ni maoce'tincIn, osam okine'nmawan nakanacimocIn.</p> 
<p><A NAME="an_14:6">14:6</A>&nbsp;Pic cI E'nut e'kinikIt kishuk e'kiiu&#8216;mowIt E'notie's otansIn kinime'tin e'nasmupwat; E'nut, cI kimnwe'ntum.</p> 
<p><A NAME="an_14:7">14:7</A>&nbsp;IwcI ie'i kaocI wawitmowat e'wiminat we'kwe'ntuk wantotmakokwe'n.</p> 
<p><A NAME="an_14:8">14:8</A>&nbsp;IcI okwe' ne'tum, e'kikiIkmukot niw kie'iIn, kikito mi!In iw iukwan, Can ke'ctapie'nwe't otup, shi onakunuk.</p> 
<p><A NAME="an_14:9">14:9</A>&nbsp;O kumacI, kikisate'ntum, e'ki anwu kcIwishkItakwsIt, ipi niw kawitpumkocIn e'wisnawat, win okinan e'wiminanIt niw kwe'n.</p> 
<p><A NAME="an_14:10">14:10</A>&nbsp;IcI e'kinokashwe't e'wiwukishkwe'kasnIt ni CanIn, shi kpakwuke'otiwkumkok.</p> 
<p><A NAME="an_14:11">14:11</A>&nbsp;IcI i otup kipie'ckate'ne' shiw onakunuk, icI e'kiminIt we'shkukIt kwe', icI e'kimacitwat okie'iIn.</p> 
<p><A NAME="an_14:12">14:12</A>&nbsp;IcI niw Ke'knomowacIn kipie'n otapne'kon iw wia&#8216;w e'kiwunkowawat, icI e'kimaciwat e'kiwawitmowawat CisusIn.</p> 
<p><A NAME="an_14:13">14:13</A>&nbsp;Pic Cisus kanotuk e'kiposIt napkwanuk e'kimacit wIiI e'cupwaie'nIt, icI pic nIshInape'k kanotmowat okipmnashkawawan kipmose'k e'kipie'ocI sakumwat, otI okIc- otanmowak.</p> 
<p><A NAME="an_14:14">14:14</A>&nbsp;IcI Cisus kanamacit, okiwapman ke'cmaoce'tincIn, icI okiktumake'nman, ipi ke' okine'se'an kapme'iakwnokancIn.</p> 
<p><A NAME="an_14:15">14:15</A>&nbsp;IcI kanmupkonianuk ni ke'knomowacIn kipie'naskakon otI kItwuk, OsamsInI otI wIiI e'cI pwaotukit, shiI mupkonia, mace'nashka&#8216;w ki maoce'ticuk, tanak shiawat otane'suk e'wikishpIne'tatsowat wamicwat.</p> 
<p><A NAME="an_14:16">14:16</A>&nbsp;Cisus otI okinan, Coin kumacisik; minuk iw wamicwat.</p> 
<p><A NAME="an_14:17">14:17</A>&nbsp;OtIcI, okikon, mtIno nte'iomIn nianIn pkwe'shkInIn, ipi nish kikosuk.</p> 
<p><A NAME="an_14:18">14:18</A>&nbsp;OtI cI kikIto, Pie'twushuk.</p> 
<p><A NAME="an_14:19">14:19</A>&nbsp;IcI niw e'kinat ni maoce'tincIn e'wicipitupnIt shi skupkIshktokik, icI e'kiw tapnuk niw nianIn pkwe'shkInIn, ipi ni nish kikosIn, icI e'kinapIt shpumuk, e'ki numat, ipi e'kipikupitot, e'kiminat, pkwe'shkInIn, e'knomowacIn, icI niw ke'knomowacIn, e'kiminawat maoce'tincIn.</p> 
<p><A NAME="an_14:20">14:20</A>&nbsp;IcI caye'k e'kiwisnawat, ipi kite'psInie'k; icI kiw tapnanawan kaiashuwe'sanuk mtatso shItnish kokpInaknIn, kimoshkIne'tonawan.</p> 
<p><A NAME="an_14:21">14:21</A>&nbsp;KicI kawisne'cuk; Nianuk tsuk mtatswak kitshik nInwuk; e'pwatkokcIkaswat kwe'k, ipi pInoce'iuk.</p> 
<p><A NAME="an_14:22">14:22</A>&nbsp;Okiwe'witpamancI, Cisus e'winImacinIt ni ke'knomowacIn e'wiposnIt napkwanuk e'winmInikaninIt e'wishiawat ashwe'iukwan me'kwa, e'wi mace'nashkawat, ni maoce'tincIn.</p> 
<p><A NAME="an_14:23">14:23</A>&nbsp;Pic cI kakishmacInashkawat, ni maoce'tincIn kishie'wak shi e'pkotnianuk winshuke' e'winumat iwcI e'nmupkonianuk winshi nshuke' kiiI.</p> 
<p><A NAME="an_14:24">14:24</A>&nbsp;IwcI i napkwan nmItnIsimkuk, naokamkcukImik e'makashkak, osam e'miananmuk.</p> 
<p><A NAME="an_14:25">14:25</A>&nbsp;E'pwamshuwapuk, cI e'ie'pkonianuk, Cisus kishie'wak e'cIiInIt, kinmupmose' kwItIpie'k, shi kcukumik.</p> 
<p><A NAME="an_14:26">14:26</A>&nbsp;IcI ni ke'knomowacIn e'wapmukot e'pie'pmose'nIt kwItIpie'k kcukImik, kise'ksik otIcI kikItwuk iukwansI o cipe'&#8216;i; iwcI e'kiwishkwe'we'ksawat, e'pic kwsawat.</p> 
<p><A NAME="an_14:27">14:27</A>&nbsp;Kie'nupcI Cisus e'kinat, kItwak, Mnowankosuk, Nin kwshe' ke'ko se'ksuke'k.</p> 
<p><A NAME="an_14:28">14:28</A>&nbsp;IcI pitu e'kinkwe'twat, ipi okiknonan, Te'pe'nme'ak, kishpInsu kin ntomshIn, e'winaskonan, kwtIpie'k.</p> 
<p><A NAME="an_14:29">14:29</A>&nbsp;OtIcI kItwak Wipian. IcI pic PiIu kapie'nisasit, shi napkwanuk, kipmose' kwtIpie'k e'shiat, e'cIiInIt ni CisusIn.</p> 
<p><A NAME="an_14:30">14:30</A>&nbsp;Pic cI, kawaptuk e'kcInotnunuk kise'ksuwak, pic cI wanmukwsapie't, icI kinotakwse' kItwak, Te'pe'nmin ke'skonshIn.</p> 
<p><A NAME="an_14:31">14:31</A>&nbsp;IcI papuk, Cisus, e'kishipnuke'not e'kimshInat, otI cI okinan, O kin pke'ci te'pwe'tmIn! tacIshIna kaocI ianwe'ntumIn?</p> 
<p><A NAME="an_14:32">14:32</A>&nbsp;IcI pic kanmuposwat shi napkwanuk, kipon notIn.</p> 
<p><A NAME="an_14:33">14:33</A>&nbsp;KicI kaie'cuk shi napkwanut okipie'wucikwnItwawan, otI cI kikItwuk, Kinsu we'we'nI, Kshe'mIne'to KtokwIsmuk.</p> 
<p><A NAME="an_14:34">14:34</A>&nbsp;IcI kanmukupawat ashowe'iukwan, kipie'k Ce'ne'se'nIt ukik.</p> 
<p><A NAME="an_14:35">14:35</A>&nbsp;Pic cI ki nInwuk shiw e'icuk kake'nmawat, kimace'acimok caye'k caknkoci, ipi kipie'twawan caye'k iakwnokancIn.</p> 
<p><A NAME="an_14:36">14:36</A>&nbsp;IcI e'kimatmawat mtIno te'pnak e'witaknumwawat e'tupkwate'nuk, i e'kwut, icI kiw caye'k katakne'cuk kwe'ie'k kine'se'k.</p> 
<p><A NAME="an_15:1">15:1</A>&nbsp;IWCI e'kipie'naskawawat CisusIn, We'npie'ke'cuk, ipi Pe'nisiuk kiwcupie'k Cinosne'muk katacuk, otIcI kikItwuk;</p> 
<p><A NAME="an_15:2">15:2</A>&nbsp;TacIshIna ke'knomotwa we'cpikupitowat. kapie'shIcke'nIt ke'ctaosIncIn? Coke' ksince'sik pic wawisnawacIn.</p> 
<p><A NAME="an_15:3">15:3</A>&nbsp;OtI cI okishInkwe'twan, ipi okinan, TacIke'kinwa we'cpikupitoie'k, i Kshe'mIne'to okukie'kwe'wun, e'te'pwe'tme'k kapie'shIcke'wat ke'ctaosIcIk.</p> 
<p><A NAME="an_15:4">15:4</A>&nbsp;Kshe'mIne'to kikie'kwe', otI kItwak, Kcupite'num Kos, ipi ke'&#8216;. WincIke' o ke'miashtotwat, osIn tanake' okie'iIn, nocma we'we'nI win kInpowak.</p> 
<p><A NAME="an_15:5">15:5</A>&nbsp;KinwacI ktukitom; We'kwe'nshItuk ke'nakwe'n osIn tanake' okie'iIn, I ie'i mikwe'wIn, kishpIn ke'ko nishokmonan co otI okIc-pite'nmasin ni osIn, tanake', okie'iIn.</p> 
<p><A NAME="an_15:6">15:6</A>&nbsp;Iw ie'i we'cpnactoie'k ni Kshe'mIne'to okukie'kwe'wIn ni ktIshcIke'onawan.</p> 
<p><A NAME="an_15:7">15:7</A>&nbsp;E'numIe'kasie'k; we'we'nI Ise'us, ki nikanacimukwa, otI kItwak;</p> 
<p><A NAME="an_15:8">15:8</A>&nbsp;KotI nIshInape'k pe'shoc e'ciian pie'ik, ipi npie'kcImnotshumkok otoniwak nicu&#8216;wi ote'&#8216;iwan pnocte'nI.</p> 
<p><A NAME="an_15:9">15:9</A>&nbsp;Coin nkot, nomkIsnon e'nume'kita&#8216;wat me'kwa e'shkukinomake'wat, okukie'kwe'onawan ki nInwuk, icI ni nkukie'kwe'onIn.</p> 
<p><A NAME="an_15:10">15:10</A>&nbsp;IcI e'kintomat maoce'tincIn e'kinat; PsItImok, ipi nsItomok.</p> 
<p><A NAME="an_15:11">15:11</A>&nbsp;Cowi patike'mkuk otonik winukwsin nInI iwsIie'k pie'sakumomkItnuk shiw otonik nInI, i ie'k wanakwu&#8216;ukot.</p> 
<p><A NAME="an_15:12">15:12</A>&nbsp;IcI kipie'n ke'knomowacIn, icI e'kikot; KikInmaknI ki Pe'nisiuk e'kipwamnwe'ntumwat kakishnotmowat, otI kakItiIn.</p> 
<p><A NAME="an_15:13">15:13</A>&nbsp;IcI okinkwe'twan, ipi kikIto, Caye'k sakwe'k Nos shpumuk e'iIt, kapwaktIkatuk, kupkocwe'pcIkate'.</p> 
<p><A NAME="an_15:14">15:14</A>&nbsp;Ponikaki kiw; winwa kie'pikwe'k pumskapie'nawan ke'kie'pikwancIn kishpIncI ke'kie'pikwat pme'skapie'nat, ni ke'kie'pikwancIn ne'ne'ish kupitse'k e'cIwankate'nuk.</p> 
<p><A NAME="an_15:15">15:15</A>&nbsp;IcI kinkwe'take't Pitu, ipi otI e'kinat; WitmoshInak ninan, iw iacimown.</p> 
<p><A NAME="an_15:16">15:16</A>&nbsp;IcI Cisus okinan, Kinwanuke', me'kwa comshe', kinIstotake'sim?</p> 
<p><A NAME="an_15:17">15:17</A>&nbsp;ConukwnI, ke' kinwa mshIknIstotsinawa we'kwe'ntuk patke'mkuk ktoniwakshie'mkIt shi, kshukiwak, iwcI sakcIwe'pinukate'k nkoci?</p> 
<p><A NAME="an_15:18">15:18</A>&nbsp;IwcI ie'k pie'ocIsakumomkuk otonik pie'osukie'nI ote'&#8216;ik, ie'i wanakwukot nInI.</p> 
<p><A NAME="an_15:19">15:19</A>&nbsp;Pie'osukamkuk ote'&#8216;ima sakumomkIt mIcIshIte'&#8216;e'wunIn nsItwunIn waonIshkaiwunIn kie'patsuwunIn kmotwunIn kno&#8216;skacmowInIn mIcIkikitowInIn.</p> 
<p><A NAME="an_15:20">15:20</A>&nbsp;Niw notI wanakwukot nInI, otI cI, e'wisnIt e'pwamshIksincat coin winakwuksin nInI.</p> 
<p><A NAME="an_15:21">15:21</A>&nbsp;IcI Cisus kanmamacit kishie'wak e'pie'kokmukianuk Taine' ipi Saitan.</p> 
<p><A NAME="an_15:22">15:22</A>&nbsp;IcI pInI e'wcIpianIt e'pie'kokmukianuk, Ke'nIni kwe', otI cI, okikon, Shuwe'nmIshIn O Te'pe'nmin, We'kwIsmukwiIn Te'pIt; ntanIs okIckwtukukon MIcImIne'ton.</p> 
<p><A NAME="an_15:23">15:23</A>&nbsp;CocI okinkwe'twasin. IcI ke'knomowawIncI kipie'shie'n otIcI, okinan; mace'nashk&#8216;o osam kwako-omkonan.</p> 
<p><A NAME="an_15:24">15:24</A>&nbsp;Okinkwe'twancI, otI cI, okinan; Coin nokankosi, mtIno ne'kcIkascuk mantanshuk shi wikwamuk IsniIn.</p> 
<p><A NAME="an_15:25">15:25</A>&nbsp;IcI e'kipiat okwe', ipi okiowucikwne'takot kItwak;Te'pe'nmin natmoshIn.</p> 
<p><A NAME="an_15:26">15:26</A>&nbsp;OkiknonancI otI okinan, Cosuwi wunse'non e'witapnumwutwa, pInoce'iuk macwat, icI e'wipukitotwa wunumoshuk.</p> 
<p><A NAME="an_15:27">15:27</A>&nbsp;OtIcI, Otukon, Kte'pwe', Te'pe'nmin nIshcI kiw wunumokuk omicnawa papiwe'shkanuk, pe'mkote'nuk te'pe'nmukwat otopwunuk.</p> 
<p><A NAME="an_15:28">15:28</A>&nbsp;IcI Cisus cI, Okinkwe'twan OtI okinan; O kwe' ce'pite'ntakwut kte'pwe'ie'ntumwun, knomkIt e'shntuwe'ntumIn. IcI ni pic otansIn e'kine'se'nIt.</p> 
<p><A NAME="an_15:29">15:29</A>&nbsp;IcI, CisuscI, kiwcI maci kishie'wak cikcukumik Ke'nIniuk, icI shi e'pkotnianuk e'ki wuciptupIt shi.</p> 
<p><A NAME="an_15:30">15:30</A>&nbsp;IcI ke'cmaoce'tinIt kipie' otIskot, okipie'nawancI me'iakatancIn, ke'kie'pikwancIn, ipi ke'kie'ptoncIn, ipi kipie'nawan, pe'kansIncIn icI e'kipukinawat Cisus osItik. icI e'kine'se'at.</p> 
<p><A NAME="an_15:31">15:31</A>&nbsp;KikcI mamkate'ntumwukcI kimaoce'ticuk pic, e'wapmawat nike'kie'pitoncIn e'kikikitonIt, ipi kashkunukancIn e'kine'se'nIt, ipi me'&#8216;akatancIn e'pmose'nIt; ipi ke'kie'pikwancIn e'ntuwapnIt, icI e'kiwinwanawat, O Kishe'mIne'tomwan Isne'iIn.</p> 
<p><A NAME="an_15:32">15:32</A>&nbsp;IcI Cisus e'kintomat ni ke'knomowacIn e'ciiIt, otI cI okinan, Nshuwe'nmak kotI maoce'ticuk osam shiInsokwnuktInI e'koiuwat shotI cocumshI ke'ko omitsinawa; ipi co nkumaci nashkawasik e'pkIte'wat tane'ie'k nkoci, ianwutok.</p> 
<p><A NAME="an_15:33">15:33</A>&nbsp;IcI ke'knomowacIn otI okikon, TInipicI ke'otInmukon mce'sh pkwe'shkIn shotI no&#8216;wmtukwakik e'wite'psInie'wat kotI ke'cmaoce'ticIk.</p> 
<p><A NAME="an_15:34">15:34</A>&nbsp;Cisus cI otI okinan; TInicItso pkwe'shkInIn e'ie'k? IcI otI kikItwuk, Nouksu ipi onatso kikose'suk.</p> 
<p><A NAME="an_15:35">15:35</A>&nbsp;IcI e'kinat ni maoce'tincIn, e'wicipitupnIt, mcIiukwan.</p> 
<p><A NAME="an_15:36">15:36</A>&nbsp;IcI e'kiwtapInuk ni nouk pkwe'shkInIn, ipi ni kikosIn, icI e'kiwawiwe't icI okipikupitonIn, icI e'kiminat ni ke'knomowacIn, icI ni ke'knomowacIn e'kiminanIt, ni maoce'tincIn.</p> 
<p><A NAME="an_15:37">15:37</A>&nbsp;IcI caye'kcI kiwisnik ipi kite'psInie'k icI e'kiw tapInumwat pakIshkanuk i micIm kashkotmoat, nouk kokpInaknIn moshkIn.</p> 
<p><A NAME="an_15:38">15:38</A>&nbsp;KicI kawisne'cuk kitshik, nie'wuk tsuk mtatswak nInwuk, e'pwatkokcIkaswat kwe'k, ipi pInoce'iuk.</p> 
<p><A NAME="an_15:39">15:39</A>&nbsp;IcI e'kimace'nashkawat ni maoce'tincIn napkwanuk cI kiposI e'kishiat e'pmukokumukiak Me'kte'ne'.</p> 
<p><A NAME="an_16:1">16:1</A>&nbsp;KIWCI Pe'nisiuk ipi Se'cwsiuk okipie'naskawawan e'wi kwcItupe'nmawat e'natowawat e'wiwaptukowat mataonInkie'wun shpumuk shi.</p> 
<p><A NAME="an_16:2">16:2</A>&nbsp;WincI okinkwe'twan, ipi otI Okinan, E'nmupkoniak, otI kitukitom kumnokishkIt, osam mskwankot.</p> 
<p><A NAME="an_16:3">16:3</A>&nbsp;IcI kukishie'p, kumiashkishkIt e'kishkiwuk osam, e'mskwankok, ipi wunsiwun. O e'nmue'kasie'k, knIstonanawa e'nankok kishuk; conukwnI ktansItwunsinawa mataonInkie'wun, notI e'kishkiwuk.</p> 
<p><A NAME="an_16:4">16:4</A>&nbsp;KotI me'iashuwe'psucIk, ipi waonIshkaiuk iaianke' pmatsIt onItwaptanawa e'wiwaptumwat mataototmowIn; cocI mataototmowIn kuminasik, mtIno omataototmowIn o nakanacimot Cone's; icI e'kinkInat e'kinmamacit.</p> 
<p><A NAME="an_16:5">16:5</A>&nbsp;IcI pic ni ke'knomowacIn e'kipianIt ashwIiukwan okiwne'ntanawa pkwe'shkIn e'witapnumwat.</p> 
<p><A NAME="an_16:6">16:6</A>&nbsp;Cisus cI otI okinan; ikwamsuk kawaptumwuk otopce'skInmawa, ki Pe'nisiuk ipi Se'cwsiuk.</p> 
<p><A NAME="an_16:7">16:7</A>&nbsp;WinwacI kiknontik otI cI, kikItwuk; iwsI ie'i e'kipwamacitoikon pkwe'shIn.</p> 
<p><A NAME="an_16:8">16:8</A>&nbsp;Pic Cisus kakuke'ntuk, otI okinan, O pke'ci te'pwe'ie'ntume'k, We'kwonicI we'cknonte'ie'k kinwa osam e'kipwapie'toie'k pkwe'shkIn.</p> 
<p><A NAME="an_16:9">16:9</A>&nbsp;ConI knIstotsinawa, conukI kmikwe'ntusinawa, ni nianIn pkwe'shkInIn e'kite'psak ki nianIn tsuk mtatswak; ipi tso kokpInaknIn, kaotapne'me'k?</p> 
<p><A NAME="an_16:10">16:10</A>&nbsp;Conuke' ni nouk pkwe'shkInIn kate'ponkwa nie'wuk tsuk mtataswak ipi tso kokpInaknIn, kaotapne'me'k?</p> 
<p><A NAME="an_16:11">16:11</A>&nbsp;TInicI e'shpwansItme'k, i e'kikItian cowi i pkwe'shkIn nkiwcukItsi e'wikawaptme'k iw otopce'skInmawa ki Pe'nisiuk ipi Se'cwsiuk.</p> 
<p><A NAME="an_16:12">16:12</A>&nbsp;IcI e'kinsItawawat e'kikowat e'wip wakawaptumwat we'pce'tnuk pkwe'shkIn icie'k otIshkie'kwe'onawa ki Pe'nisiuk; ipi Se'cwsiuk,</p> 
<p><A NAME="an_16:13">16:13</A>&nbsp;Pic cI Cisus kapiat, e'pie'kokumukianuk Sise'ne', Pinipiuk, okinatawan ni ke'knomowacIm otI cI, okinan, We'nicI Nin e'kitowat nInwuk We'kwIsmukot NInwun.</p> 
<p><A NAME="an_16:14">16:14</A>&nbsp;OtI cI okinawan; anIt ktukok Can su o ke'ctapie'nwe't; anIt Inaie's ipi anIt CInimIie's tanake' nkot e'iI nakanacimocuk.</p> 
<p><A NAME="an_16:15">16:15</A>&nbsp;OtI cI okinan, We'nicI kinwa e'shnukanie'k?</p> 
<p><A NAME="an_16:16">16:16</A>&nbsp;IcI Sayman Pitu okinkwe'twon otI cI okinan, Kinsu Knayst, We'kwIsmukwiIn kake' pmatsIt Kshe'mIne'to.</p> 
<p><A NAME="an_16:17">16:17</A>&nbsp;IcI Cisus okinkwe'twan otI cI okinan, Shuwe'ntakwsI Sayman we'kwIsmuk Cone's: cosI i wias, ipi imskwI kiwaptu&#8216;kosim, mtIno Nos shpumuk, e'iIt kishkok.</p> 
<p><A NAME="an_16:18">16:18</A>&nbsp;OtI ke' ke'iapI ktInIn; Kinsu Pitu wiIn ipi otI kwucsInik nkaoshIton Te'pwe'ie'tukuk, icI i e'shkwate'mkate'k namkumuk cotakwushkakwsinawa.</p> 
<p><A NAME="an_16:19">16:19</A>&nbsp;KuminIncI ni kitapkukinIn shi okumauwunuk, shkwumuk kishkok, We'kwe'ntukcI ke'tkoptonIn shotI kik, ipukI kItkoptI shpumuk, ipi we'kwe'ntuk ke'ke'apskonmInIn, shotI kik ke'iapskonkatI, ipI shpumuk.</p> 
<p><A NAME="an_16:20">16:20</A>&nbsp;IcI oki iakwamancI ni ke'knomowacIn e'wipwawitmowanIt, nInwun, win e'nIt Cisus Knayst.</p> 
<p><A NAME="an_16:21">16:21</A>&nbsp;IcI pic Cisus e'we'pknomowat, ni ke'knomowacIn e'wishiat Cinose'ne'muk; ipi washu, mce'shke'ko kwtukukot, ni ke'ctaosIncIn ipi kcI me'matmocuk, ipi we'npie'ke'ncIn, ipi e'winsIckasot, icI minI e'wipsukwit nsokishkItnuk.</p> 
<p><A NAME="an_16:22">16:22</A>&nbsp;IcI Pitu, kiw tapnan, icI e'we'piaiaishumat otI cI, otInan, Ke'kone'ntukIn Te'pe'nmin; cowi otI kitotakosi.</p> 
<p><A NAME="an_16:23">16:23</A>&nbsp;IcI kikwe'knoi, otI cI okinan ni PituiIn, Shian npukwnak me'ctotwin kinknIshkI&#8216;; cosu kupupame'ntusinIn te'pe'ntukIn Kshe'mInto, mtIno ni te'pe'ntumwat, nInwuk.</p> 
<p><A NAME="an_16:24">16:24</A>&nbsp;IcI Cisus e'kinat, ke'knomowacIn kishpIn wIiI nInI wipie' pmnashkawut nocma win ke'iakwne'tatso ipi okaotapnan wIiashte'iatkomIn, ipi nkupme'nashkak.</p> 
<p><A NAME="an_16:25">16:25</A>&nbsp;We'kwe'ntuk ke'ke'skwe'ntuk opmatsiwun okInkIton; we'kwe'ntuk ke' nin ke'ocI nkItot opumat suwun okumkan.</p> 
<p><A NAME="an_16:26">16:26</A>&nbsp;We'kwnicI ke'napcItopI nInI kishpIn tpe'ntuk caye'k ukI; icI nukuat ocikwamIn? Tanake', We'pe'ntuk ke'mikwe'pI nInI e'wiashtonat ocipamIn?</p> 
<p><A NAME="an_16:27">16:27</A>&nbsp;We'kwIsmukot NInwun kupie'wak, okIcne'ntakwsowounuk ni OsIn, ipi okupie'wice'owan, ni omIshInwe'mIn; icI pic win ke'cIminat, e'tshe'nIt nInwun, kashI mikce'winIt.</p> 
<p><A NAME="an_16:28">16:28</A>&nbsp;We'we'nI ktInum shotI anIt knipwik ke'pwawapitumwat npowIn, pama wapmawat WakwIsmukot NInwun pie'iInIt otokuma uwunuk.</p> 
<p><A NAME="an_17:1">17:1</A>&nbsp;ICI kankotwatsokwnukte'nuk, Cisus okimacinan Pitu, Ce'ms, ipi Can, Wikane'iIn, okisha&#8216;wnan e'cI pkotnianuk.</p> 
<p><A NAME="an_17:2">17:2</A>&nbsp;IcI shi e'kikwe'knao-ot e'nasmukapowunIt, kisokcI kishuwase'ikwe', ipi paskukIn e'wase'ak kishuwapshkianI.</p> 
<p><A NAME="an_17:3">17:3</A>&nbsp;PInI, kashu mataowapmawan, ni MosusIn, ipi InaisIn e'knonanIt.</p> 
<p><A NAME="an_17:4">17:4</A>&nbsp;OtI okishInkwe'twan Pitu; ipi okinan, ni CisusIn Te'pe'nmae'k owunIt shotI e'iIiak, kishpIn onwacin nkowiwshItomIn shotI, nswI wikwamIn, nkot kin, e'wi-in Mosuske' nkot, ipi Inaie's nkot.</p> 
<p><A NAME="an_17:5">17:5</A>&nbsp;Me'kwacI e'iItnankitok, pInI, e'wase'iak ankot okiiakwate'shkumakwnawa pInI, okinotanawacI e'notakwsInIt shi ankotuk; otI kikItwun; OtI ie'o te'panuk nkwIs me'nonwe'It; psItak.</p> 
<p><A NAME="an_17:6">17:6</A>&nbsp;Pic cI e'knomowacIn kanot mowat kip, mukocInok shkishkowak e'pic kwtacwat.</p> 
<p><A NAME="an_17:7">17:7</A>&nbsp;Cisus cI okipie'taknan otI cI, okinan, Psukwik, ipi ke'ko kwtacke'k.</p> 
<p><A NAME="an_17:8">17:8</A>&nbsp;Iw cI kantawapwat cowe'iI&#8216; kiwapmasiwan, nInI, mtIno CisusIn.</p> 
<p><A NAME="an_17:9">17:9</A>&nbsp;IcI kapie'niscowe'wat shi e'pkotnianuk Cisus okiiakwaman, otI cI okinan, ke'ko we'iI witmoake'k nInI kanaptme'k, pama, o We'kwIsmukot NInwun kiwnIshkat minI&#8216; e'nponIt.</p> 
<p><A NAME="an_17:10">17:10</A>&nbsp;E'knomowacIn okinatakon, otI kikItwuk, TacI i we'ckItwat ki- we'npie'ke'cuk Inaius ne'tum kupie'?</p> 
<p><A NAME="an_17:11">17:11</A>&nbsp;Cisus cI okinkwe'twan otI okinan Inaius we'we'nwI, ne'tum kupie', cakicI ke'ko okaocston.</p> 
<p><A NAME="an_17:12">17:12</A>&nbsp;OtI cI ktInum, InaiusI shiI kipie' cocI okike'nmasiwan okitotwawancI e'shwunwaciwat, winke' o nasap We'kwIsmukot NInwun okukwtuke'ntumokon.</p> 
<p><A NAME="an_17:13">17:13</A>&nbsp;IcI ni ke'knomowacIn e'kinsItakot e'kitshImanIt ni CanIn ke'ctapie'we'ncIm.</p> 
<p><A NAME="an_17:14">17:14</A>&nbsp;Pic cI kapiawat e'cIiInIt ni maoce'tincIn, okipie'naskakon nkot nInI kipie' wucikwnItakon, otI cI okikon;</p> 
<p><A NAME="an_17:15">17:15</A>&nbsp;Te'pe'nmin shuwe'numsI npIs, nkInkapitum, ipi wiwtawe'ntum, nanakIc mukocIn shkote'k, ipi nane'kIc, shi npik;</p> 
<p><A NAME="an_17:16">17:16</A>&nbsp;IcI e'kipiatwukwa ke'knomocuk cocu okikshkaasiwan e'wine'se'awat.</p> 
<p><A NAME="an_17:17">17:17</A>&nbsp;Cisus cI okinkwe'twan; otI cI okinan, O! pwate'pwe'take'ie'k, ipi pwakwIiuk showe'pse'ie'k pe'matse'e'k tInicI pic ke'kowice'onukon? tInicI pic, ke'kowikwce'ne'kon? pie'tuwushuk shotI.</p> 
<p><A NAME="an_17:18">17:18</A>&nbsp;Cisus cI, okishuke'nonan ni mIcImIne'ton, icI e'kisakuk, icI o pInoce' e'kine'se't pic.</p> 
<p><A NAME="an_17:19">17:19</A>&nbsp;IcI e'kipie'naskakot ni e'knomowacIn ni CisusIn nshukI, otI cI okikon, TInicI ninan kaocI ianwakIt e'wisakitInkIt?</p> 
<p><A NAME="an_17:20">17:20</A>&nbsp;Cisus cI otI okinan, Osam sI e'pwate'pwe'ie'nte'me'k, We'we'nI, ktInum, KishkwIn otI shIt&#8216;e' te'kwe'ie'ntume'k ke'cwa e'opukomnanwuk i mastat, minkan, otI kitatanawa e'pkotniak, owushi, shian, iwke'nomkuk, coike'ko ktaianwutosinawa.</p> 
<p><A NAME="an_17:21">17:21</A>&nbsp;OtIsI e'shnakwuk, copie'sakumomkIsnon, pama ie'k e'numak, ipi e'pwawisnuk.</p> 
<p><A NAME="an_17:22">17:22</A>&nbsp;Me'kwa cI e'ie'iuwat shi Ke'nIniuk, Cisus otI okinan, We'kwIsmukot NInwun kupkItnukaso shiw onIcinuk nInwun.</p> 
<p><A NAME="an_17:23">17:23</A>&nbsp;OkInsawancI, icI nso kishkItnuk minI kaonIshke'. IcI kikcI kisatantumwuk.</p> 
<p><A NAME="an_17:24">17:24</A>&nbsp;IcI kapiawat Ke'paniumuk; kiwe'tapnukuk maocIckate'k shonia, kipie' naskawawan ni PituIin, otI okinawan, ConI ke'knomakwie'k otupIsin i maocIcke'wun?</p> 
<p><A NAME="an_17:25">17:25</A>&nbsp;OtI cI okinan E'&#8216; IcI kapiat kanmupitike't, Cisus ne'tum kiknonan, otI okinan; TInicI e'shte'an Sayiman? We'ninIn shotI kik kiw okumak we'tapnumwawat maocIcke'wun? nine', tupe'nwe' nicasawan, tanake', me'mataosIncIn?</p> 
<p><A NAME="an_17:26">17:26</A>&nbsp;Pitu cI otI okinan, me'mataosincInsI; Cisus cI otI okinan, Cocu pe'noce'iuk pame'ntakwsusik.</p> 
<p><A NAME="an_17:27">17:27</A>&nbsp;NocmasI, e'pwamshu nshku&#8216;we'ikon shian kcukimik, ipi kupukiton kwtImockIn, ipi kaotapina kikos ne'tum kie'kwtumonIt; icI ke'cI pakitone'nIt kumkancI nkot wapuk shonia; kaotapinan, ipi kaocIminak nin ipi kin.</p> 
<p><A NAME="an_18:1">18:1</A>&nbsp;ICI pic kipie'naskakon ke'knomocIk, ni CisusIn, otI cI, okinawan, We'nicI wusimI e'pite'ntakwsIt shi okumauwunuk shpumuk kishkok</p> 
<p><A NAME="an_18:2">18:2</A>&nbsp;IcI Cisus e'kintomat e'kacinIncIn pInoce'iIn e'cIiIt, icI nawiukwan e'kicipitupat.</p> 
<p><A NAME="an_18:3">18:3</A>&nbsp;OtI cI kikito, We'we'nI ktInum KishpIn pwawe'we'nI ne'ntume'k, ipi e'shwe'psuwat pe'piwsicIk pInoce'iuk, co kupitike'sim; shi okumauwunuk shpumuk kishkok.</p> 
<p><A NAME="an_18:4">18:4</A>&nbsp;We'kwe'ntukI ke'shI kacwe'ntumkwe'n wia&#8216;w ke'cwa e'kciIt pInoce' oie'o ke'kcI pite'ntakwsIt okumauwunuk shpumuk kishkok.</p> 
<p><A NAME="an_18:5">18:5</A>&nbsp;We'kwe'ntuke' ke'otapnakwe'n nkot e'kaciIt pInoce' ntI&#8216;noswunuk ntotapnuk Nin.</p> 
<p><A NAME="an_18:6">18:6</A>&nbsp;We'kwe'ntuke', ke'nkshaat nkot notI e'kacinIncIn, te'pwe'ie'nmIt, wusimI taowunIt win, potakIn sIn e'wi napkuk, ipi wupukinIt e'cIk mitmianuk kcukImik.</p> 
<p><A NAME="an_18:7">18:7</A>&nbsp;Kwo kwansukumuk shotI kik, osam ni nshke'ntuwunIn iw sI ke'nomkuk e'wipiamkuk nshke'ntuwunIn kokwansukumuk cI onInIpie'tot i nshke'ntuwun.</p> 
<p><A NAME="an_18:8">18:8</A>&nbsp;KishpIn iknIc, tanake' i ksIt, ocImiashtotmIn kishkshIn, ipi nkoci pukiton, wusimI wunIt, kin pitike'n pmatsiwunuk knIce'n, ipi ksIte'n pnacak, icI i e'wi in nish knIce'n tanake' ksIte'n, icI e'wipuke'nukon kakuk shkote'k.</p> 
<p><A NAME="an_18:9">18:9</A>&nbsp;KishpIn ke'ikshkishuk ocImiashtotmIn kcIpiton nkoci pukiton; wusimI owunIt kin pitike'n shi pmatsowunuk; mtIno nkotuk kshkishuk, icI e'wi-ion nish kshkishkwe'n e'wipukicikasiIn namkumuk shkote'k.</p> 
<p><A NAME="an_18:10">18:10</A>&nbsp;Akwamsuk e'wipwa ianwe'nme'k otI nkot e'kaciIt, OtI ktInum, IpI shpumuk mishInwe'mwan pIne'&#8217; wapmawan shiw oshkishkonuk ni NosIn e'ciIt shpumuk kishkok.</p> 
<p><A NAME="an_18:11">18:11</A>&nbsp;O We'kwIsmukot NInwun kipie' e'wike'skonat ni kakiwanincIn,</p> 
<p><A NAME="an_18:12">18:12</A>&nbsp;TInicI e'shte'aie'k? KishpIn nInI iuwat nkotwak mantanshIn, icI nkot kiwaninIt, conI onukinasin ni shak tso mtInIshIshaka, icI e'shiat shi e'pmIkwtakiw onunuk, icI e'pantawapmat ni kakiwanincIn.</p> 
<p><A NAME="an_18:13">18:13</A>&nbsp;KishpIn cI mkuwat, we'we'nI ktInum, wusimI su mciwe'nmo ni nkot mantanshIn, icI ni shaktso mtInI shI shaka; kapwakiwanincIn.</p> 
<p><A NAME="an_18:14">18:14</A>&nbsp;Iw sI nasap; cowin otIne'nmasin; Koswa e'iIt shpumuk, notI nkot e'kacinIncIn e'wipnatsInut.</p> 
<p><A NAME="an_18:15">18:15</A>&nbsp;MinI kishpIn kikane' mIcitotakwiIn, shian, ipi witmo iw omIcshowe'psowun te'pnak kin, ipi win, nshukI kishpIn cI psItakwiIn; kikshkaase' kikane'.</p> 
<p><A NAME="an_18:16">18:16</A>&nbsp;KishpIn kI pwapsItakwiIn moice'o nkot tanake', nish, wusimI, icI winwa otukitowunawa ki nish, tanake' nswI, ke'ocI wishkIsuk i kitukitonuwan.</p> 
<p><A NAME="an_18:17">18:17</A>&nbsp;KishpIn cI ni pwaopsItwat witmoki e'cmaacIk, kishpIn cI pwapsItwat ni anmue'ancIn, ne'num ke'cwa me'mataosIt, ipi maocIcke' onInI.</p> 
<p><A NAME="an_18:18">18:18</A>&nbsp;We'we'nI ktInum, We'kwe'ntuk ke'tkoptoie'k shotI kik, shi ke'tkopte' shpumuk, ipi we'kwe'ntuk ke'iapskonme'k shotI kik, ke'iapskonkate' shi shpumuk.</p> 
<p><A NAME="an_18:19">18:19</A>&nbsp;MinI otI ktInum; KishpIn nish kinwa ie'ne'ntume'k shotI kik tshItme'ke'ko; winwa ntotmowat iw ke'nomkItnuk Nos e'iIt, shpumuk kishkok.</p> 
<p><A NAME="an_18:20">18:20</A>&nbsp;KishpIn nish, tanake' nswI, ocI maoce'tiwat nin tnoswunuk shiw nkIiI nawi iukwan e'ciiuwat.</p> 
<p><A NAME="an_18:21">18:21</A>&nbsp;IcI Pitu okipie'naskawan, otI cI okinan, Te'pe'nmin, TInicItsuk nikane' miashtotwut icI nin, e'wipone'nmuk? nashnI nouksuk?</p> 
<p><A NAME="an_18:22">18:22</A>&nbsp;Cisus cI otI okinan, otIsI cokite'nse'non nash nouktsuk, otIsI nush nouktsomtInI tsuk nouk.</p> 
<p><A NAME="an_18:23">18:23</A>&nbsp;OtIsI she'nakwIt okumauwun shpumuk ke'cwa kcI-okuma, ne'twe'nmat opmitakaimIn e'witpukot.</p> 
<p><A NAME="an_18:24">18:24</A>&nbsp;Pic cI wawe'pktasot, nkot kipie'twa mtatsuk mtatswak kcIshoniaiIn me'snamakot.</p> 
<p><A NAME="an_18:25">18:25</A>&nbsp;CocI ke'ko okiiIsin e'witpuwe'k, Te'pe'nmukwocIn, kishawe' win e'witawe'k ipi niwiwun, ipi onicanse'iIn, ipi caye'k ka&#8216;tot icI e'witpukate'nuk iw, omIsInukIn.</p> 
<p><A NAME="an_18:26">18:26</A>&nbsp;NicI pmitakaimIn okiowucikwnItakon, otI cI okinan, Te'pe'nmin nocma pwishIn, icI caye'k kIshtpuon.</p> 
<p><A NAME="an_18:27">18:27</A>&nbsp;NicI te'pe'nmukwocIn, okishuwe'nmukon, ipi okipkItnukon, icI e'kiwe'pne'makot i me'snamowat.</p> 
<p><A NAME="an_18:28">18:28</A>&nbsp;IcI o pmtaka e'kisakuk, icI nkot e'kimkawat wic pmitakaiIn kamsInamakot, nkotwak shomanke'In, icI e'kimackonat, e'ki kpe'ne'we'nat; otI cI okinan, tpuoshIn me'snumoiIn.</p> 
<p><A NAME="an_18:29">18:29</A>&nbsp;IcI ni wic pmitakaiIn kipukson osItik, e'kimatmat; otI cI okinan, PwishIn icI caye'k ke'cI tpu&#8216;onan.</p> 
<p><A NAME="an_18:30">18:30</A>&nbsp;Cocu papIsh, ikiwupitke'we'pnan shi kpakwotiwkomkok, i e'witpu ukot i me'sna&#8216;makot.</p> 
<p><A NAME="an_18:31">18:31</A>&nbsp;Pic cI ni wic pmitakaiIn kawaptumwat e'totwumIt cicIkisate'ntumwuk, icI e'kinaskawawat, ipi okiwit mowawan, ni te'pe'nmukwacIn caye'k katotwumIt,</p> 
<p><A NAME="an_18:32">18:32</A>&nbsp;IcI ni te'pe'nmukwcIn kakishntomkot otI okinan, O! ke'kie'patsin pmitaka kipone'ntumon caye'k me'snamoiIn, osam i kishIntawe'num,</p> 
<p><A NAME="an_18:33">18:33</A>&nbsp;ConukwnI ke'kin i ktakishIshuwe'nmasi, o kicpmitaka. nin kashIshuwe'nme'nan.</p> 
<p><A NAME="an_18:34">18:34</A>&nbsp;IcI ni te'pe'nmukwcIn kin shkatsin, ipi okipkItnumwan, ni ke'tmakawe'ncIn, pama kitpu&#8216;uk caye'k i kamsInamakwcIn.</p> 
<p><A NAME="an_18:35">18:35</A>&nbsp;Iwsuke' win nasap shpumuk Nos, ke'totakwie'k, kishpIn kte'iwak pwapone'ntumwe'k cak kikane'iwa me'ctotakwie'k.</p> 
<p><A NAME="an_19:1">19:1</A>&nbsp;Iw kashowe'puk pic Cisus kakishkitot, shi kiwcImaci Ke'ne'niuk, icI e'kishiat e'kokmukwe'anak Cwtie'uk e'shwIiokwan Catanuk.</p> 
<p><A NAME="an_19:2">19:2</A>&nbsp;Kicmaoce'tincIn cI okpmInashkakon; shiwcI okine'se'an.</p> 
<p><A NAME="an_19:3">19:3</A>&nbsp;KicI kI Pe'nisiuk kipie'naskakon, e'wikwcI te'pe'nmawat, otI cI okinawan; Ta&#8216;wunItnI nInI we'pinat wiwun cak ke'ko?</p> 
<p><A NAME="an_19:4">19:4</A>&nbsp;Okinkwe'twe'ncI, otI okinan, conu wikakwaptusinawa, mIsInukInuk win kaoshaat ne'tum okiwshuan nInIwun ipi kwe'n.</p> 
<p><A NAME="an_19:5">19:5</A>&nbsp;OtI kakItot iw ie'i nInI ke'ocI nkInat, osun ipi okie'iIn; icI ke'cI iuwat wiwun, ipi e'nishwawat kInkot nInI otIwiasmawa.</p> 
<p><A NAME="an_19:6">19:6</A>&nbsp;IwcI ie'i we'cpwanishwawat, mtIno nkotnInI otI wiasmawa; IwcI Kshe'mIne'to kanishostot coin ntoac nInI okupapkie'ptosin.</p> 
<p><A NAME="an_19:7">19:7</A>&nbsp;OtI cI okinawan, TacI Mosus kashukatokie't e'wiminkIt we'npie'kate'k msInukIn icI e'wiwe'pnukIt.</p> 
<p><A NAME="an_19:8">19:8</A>&nbsp;OtI cI okinan, E'iwishkiaksIni kte'&#8216;iwan, Mosus kaocI ne'nmukwie'k e'wiwe'pne'k kiwuwak; ke'i!aie'k coi konomkIsnon.</p> 
<p><A NAME="an_19:9">19:9</A>&nbsp;NincI ktInum, We'kwe'ntuk ke'we'pnakwan wiwun, kishpIn pwa waonIshkawanIt okwe' ipi pe'kansIncIn wiwut waonIshkaiwI, ipi we'kwe'ntuk ke'owiwkwe'n niwe'pnukasnIt win waonIshkaiwI.</p> 
<p><A NAME="an_19:10">19:10</A>&nbsp;E'knomowacIn otI okikon, KishpIn wIiI showe'&#8216;psIt otI nInI ni wiwun; cota owunse'non e'wiwiwuk.</p> 
<p><A NAME="an_19:11">19:11</A>&nbsp;OtI cI okinan, Caye'k nInwuk co otaotapnIsinawa, otI kikitowun; mtIno ki ke'mincIk.</p> 
<p><A NAME="an_19:12">19:12</A>&nbsp;AnIt ionukuk kishI nikwuk, kashu nikukwat okie'owan, ipi anIt ionukuk kiwshiak ionukuk ni nInwun, ipi anIt ionukuk okiwshItonawa wiwuwa ionukuk, shpumukcI okumauwun, we'ctotatsowat, Win ke'kshkItot wiwtapnuk, nocma okaotapnan.</p> 
<p><A NAME="an_19:13">19:13</A>&nbsp;IcI e'kipie'twawat akacinIncIn pInoce'iIn e'wipkItnuk, niw onIce'n wiwunuk, ipi e'winumat, icI ni ke'knomowacIn; okimiashknonawan.</p> 
<p><A NAME="an_19:14">19:14</A>&nbsp;OtI cI Cisus kikIto, Nocma pkItnuk ki pe'piwsicuk pInoce'iuk, ipi ke'ko knumoake'kon e'wipie'naskawat, iwkshe' e'shnakwuk okumauwun shpumuk kishkok.</p> 
<p><A NAME="an_19:15">19:15</A>&nbsp;IcI e'kipkItnuk nione'ce'n wiwunuk, kinmamacicI.</p> 
<p><A NAME="an_19:16">19:16</A>&nbsp;PInI cI, nkot okipie'naskakon, ipi otI, okikon Manoshuwe'psin Ke'knomake'n; we'kwnicI ke'totman we'onuk e'wikshkItoian, kake'pmatsowun?</p> 
<p><A NAME="an_19:17">19:17</A>&nbsp;IcI otI okinan, TacI we'tshInkashiIn me'noshuwe'psin? Cosuwi wIiI mnoshuwe'psusi, mtIno nkot, ocI Kshe'mIne'to: kishpIn, wiwikwcIpitike'n shi pmatsonuk nakitowe'ntum ni okukie'kwe'wunun.</p> 
<p><A NAME="an_19:18">19:18</A>&nbsp;OtI cI okinan, TIninIncI ni? Cisus cI okikito, Ke'ko nshowe'kIn; Ke'ko, waonIshkaiwukIn, Ke'ko kmotkIn, Ke'ko wIiI knoshkacimakIn;</p> 
<p><A NAME="an_19:19">19:19</A>&nbsp;KcIpite'num Kos ipi kie'&#8216;, ipi Tpash kic pmatsi, e'pic tpantIsiun.</p> 
<p><A NAME="an_19:20">19:20</A>&nbsp;OcI oshkInwe' otI okinan, Caye'ksI notI, kapie'shIcke'ian e'kopie'kishkiian, We'kwnicI nowate'shIcke'ian.</p> 
<p><A NAME="an_19:21">19:21</A>&nbsp;Cisus cI otI okinan; KishpIn waowike'swune'n, shian, ipi tawe'n e'ton icI kuminak ke'tmakse'cuk; te'pe'nwe'osawun ke'iIn, ipI shpumuk, ipi pie'pmInashkaoshIn.</p> 
<p><A NAME="an_19:22">19:22</A>&nbsp;NIsh cI o oshkInwe' kanotuk; i kItwun; kin mamaci kikisate'ntum, osam kikcI tpe'nwe'osI.</p> 
<p><A NAME="an_19:23">19:23</A>&nbsp;IcI kanat Cisus ni e'knomowacIn, We'we'nI ktInum, ke'ctpe'nwe'osIt nshnI kawa okIshkiton e'wipitike't shi okumau wunuk shpumuk.</p> 
<p><A NAME="an_19:24">19:24</A>&nbsp;MinI otI ktInum, WusimI tawe'npInsI o kcIwe'si shipanote't e'wankoianuk, shapnukIn, icI ke'ctpe'nwe'osIt nInI e'wipitike't shiw otokumauwunuk Kshe'mIne'to.</p> 
<p><A NAME="an_19:25">19:25</A>&nbsp;IcI ni kiknomowacIn, kanotmowat kikcImamkate'ntumwuk, otI kikItwuk, We'nicI ke'ke'skwit?</p> 
<p><A NAME="an_19:26">19:26</A>&nbsp;Cisus cI okiwapman, ipi otI okinan, NInwuk sI, co otI otakshkItosinawa, winie'k, Kshe'mIne'to cake'ko otakshkIton.</p> 
<p><A NAME="an_19:27">19:27</A>&nbsp;IcI e'kinkwe'twat Pitu ipi otI okinan PInI ninan nkinkItamIn caye'k, icI e'kipmnashkonkon: We'knicI ke'ie'iak?</p> 
<p><A NAME="an_19:28">19:28</A>&nbsp;Cisus cI otI okinan, We'we'nI ktInum Kinwa pie'pmnashkawie'k shi iacnikiItiwnuk, pic We'kwIsmukot NInwun kicipitupIt, shiw ome'nwankocipitupwunuk; kinwa ke' kcipitupum mtatso shIntInish cipitupwukwuk tpakwne'k ki mtatso shIntInish e'tswe'nkIswat Isniuk.</p> 
<p><A NAME="an_19:29">19:29</A>&nbsp;E'tshuwat, ki kankItikuk e'tawacIn tanaka, wikae'iIn, tanake' omIse'iIn, tanake' osIn, tanake' okie'iIn, tanaka wiwun, tanake' onicansIn, tanaka otukim, nin ocInkItmowat, ntInoswunuk, oke'ie'nawa nkotwak tso, ipi oke'ie'nawa ke'ciiuwat kake' pmatsowunuk.</p> 
<p><A NAME="an_19:30">19:30</A>&nbsp;NIsh cI kumane'k kie'ne'tumIscuk kiw kIshkwIshnok; ipi ki kIshkwIshkuk kne'tmIshnok.</p> 
<p><A NAME="an_20:1">20:1</A>&nbsp;OTI sI okumauwun shpumuk e'shnakwuk ke'cwa nInI katpe'ntuk wikwam, kasakuk kukishie'p e'winokanat wamice'witakwcIn, shiw siwnokamshu ktukanuk.</p> 
<p><A NAME="an_20:2">20:2</A>&nbsp;Pic cI kanat ni makicIwincIn, nkot shInIn e'kishkiwuk, okikatonan shi siwnokamshu ktukanuk.</p> 
<p><A NAME="an_20:3">20:3</A>&nbsp;IcI e'kimacit cI, e'iaptu naokwe'nuk icI e'kiwapmat pakansIncIn e'nipwunIt, ke'ko e'pwamiktumnIt shiw e'tshitatuk.</p> 
<p><A NAME="an_20:4">20:4</A>&nbsp;IcI otI okinan. Shiak ke' kinwa, shiw siwnokamshI ktukanuk, ipi we'kwe'ntuk ke'shI wunuk, i ke'shIminukon. IcI e'kimaciwat.</p> 
<p><A NAME="an_20:5">20:5</A>&nbsp;MinI Kimaci naokwe'nuk, ipi kaiaptosanuk icI nasap kishIcke'.</p> 
<p><A NAME="an_20:6">20:6</A>&nbsp;NkotupukIn e'pwamshu pkIshmok kishie'wak, ipi okimkawan anIt e'ni powe'nIt ke'ko e'pwamiktumnIt, icI otI okinan, We'kwnicI shotI we'cnipoie'k ne'ie'kIn ke'ko e'pwamiktme'k?</p> 
<p><A NAME="an_20:7">20:7</A>&nbsp;OtI cI okikon, osam cowIiI nInI nokankosinan. IcI otI okinan, Shiak, ke'kinwa shi siwnokamshI ktukanuk; we'we'nIcI ke'pite'ntakwtokwe'n kuke'ie'nawa.</p> 
<p><A NAME="an_20:8">20:8</A>&nbsp;PamacI pic, e'nmupkonianuk, te'pe'ntuk, i siwnokamshu ktukan otI okinan, ni pmitakaimIn; Ntom ki makice'wicuk mish ke'shkitowat, shkwe'iak o kapiat tpa&#8216;o ne'tum icI o ne'tum kapiat shkwe'iak tpa&#8216;o.</p> 
<p><A NAME="an_20:9">20:9</A>&nbsp;Pic kapishiawat kikanokancuk nkot tpukIn e'pwamshI pkIshmok, e'tshawat kiminak nkot shInIn.</p> 
<p><A NAME="an_20:10">20:10</A>&nbsp;Pic cI kapiIshawat ne'ptum, kanokancuk wusimI nkuminkomIn kine'ntum wuk. winwa ke' nasap kiminak e'tshawat nInI nkot shInIn.</p> 
<p><A NAME="an_20:11">20:11</A>&nbsp;IcI kakIshminkowat, okimto&#8216;mawan me'noshuwe'psIncIn ni nInwun, we'tu wikwamnIncIn.</p> 
<p><A NAME="an_20:12">20:12</A>&nbsp;OtI kikItwuk, KotI shkwe'iak kimikce'wik, mtIno nkot tpukIn, icI kin kiie'i naoshiImIn ninancI, wi nkipi ke'ie'kwsImIn, shi e'wiskate'k e'kishkiwuk.</p> 
<p><A NAME="an_20:13">20:13</A>&nbsp;Okinkwe'twancI ninkit, otI okinan, Nikan, cosuwi kimiashtotosnon, conukwI kiwnwacisi e'witponan, nkot shInIn?</p> 
<p><A NAME="an_20:14">20:14</A>&nbsp;OtapnIn te'pe'ntumIn, ipi macin. Nkumina ote' shkwe'iak pie'mikce'wit kin kashuminan.</p> 
<p><A NAME="an_20:15">20:15</A>&nbsp;ConI owunse'non nin e'wi totman e'shte'aian te'pe'ntuman? InI kshkishuk we'cmiashu we'psinkuk, osam nin e'mnoshuwe'pse'an?</p> 
<p><A NAME="an_20:16">20:16</A>&nbsp;Kisu shkwe'iak kne'tmIswuk, ipi ki ne'tum shkwe'iak; anwu mce'shntomak nIshce' pke'ci we'napcIkaswuk,</p> 
<p><A NAME="an_20:17">20:17</A>&nbsp;Cisus cI e'nmapiskat e'ishat Cinose'numuk, okimacinan ni mtatso shItnish ke'knomowacIn, icI e'nmInshIke'osawat e'nmIshiawat, otI okinan.</p> 
<p><A NAME="an_20:18">20:18</A>&nbsp;PInI, ktIshamIn ipI Cinose'ne'muk, icI We'kwIsmukot NInwun kupkItna shi kcI me'matmocuk ipi ki we'npie'ke'ncIn, icI ke'cI pkIte'nmawat e'winsIckasnIt.</p> 
<p><A NAME="an_20:19">20:19</A>&nbsp;OkupkItnumwawancI, ni me'mataosIncIn e'winaptotwanIt, ipi e'wipsItie'wanIt, ipi e'wiskakwukasnIt, icI nso kishkuk minI kupsukwi.</p> 
<p><A NAME="an_20:20">20:20</A>&nbsp;IcI e'kipie'naskakot niw kie'iwan ni Se'piti nicansIn, okipie'wice'okon ni okwIsIn, e'pie' owuciwkwnItakot e'ntuwe'ntumakot ke'ko.</p> 
<p><A NAME="an_20:21">20:21</A>&nbsp;OtI cI okinan, We'kwnicI ne'twe'ntumIn? OtI cI okinan, Ne'num, kotI nish nkwIsuk, e'wicipitupwat, nkot kte'pniwnak, ipi o nkot knumciwnak, shiw ktokumauwunuk.</p> 
<p><A NAME="an_20:22">20:22</A>&nbsp;Cisus cI okinkwe'twan, otI kikIto, CosI kuke'ntusinawa ne'totmoie'k, KtakshkItonawanI e'wimnukwe'ie'k shi mnukwackInuk, nin watshumnukwe'ian, ipi e'wi kcitapie'nkoie'k i kcitapie'nwe'wun, e'shIkcitapie'nkoian. OtI ci okinawan ntakshkItomInsI.</p> 
<p><A NAME="an_20:23">20:23</A>&nbsp;IcI otI okinan. We'we'nIsI kamnukwe'nawa i nmInkwackIn, ipi kukcitapie'nkom, i kcitapie'nwe'wun e'sh kcitapie'nkoian, icI ie'k e'wi cipitupie'k shi nte'pniwnak, ipi numciwnak coin nin i ntpe'ntusin e'wimikwian, kisie'k kuminak e'twaknukwacIn Nos.</p> 
<p><A NAME="an_20:24">20:24</A>&nbsp;Pic cI ki mtatso kanotmoat, okinsItawe'nmawan, ni nish we'wikane'itIncIn.</p> 
<p><A NAME="an_20:25">20:25</A>&nbsp;Cisus cI okintoman e'ciIt, otI kikIto, Kuke'nmawaksI ki okumak ki Me'mataose'cuk, otI tpakwnukwan; ipi cIki ke'cne'ntakwse'cuk okIcnapne'nkwan.</p> 
<p><A NAME="an_20:26">20:26</A>&nbsp;Cocu wi kinwa a knomkIsnon; we'kwe'ntuk kinwa ke'kcine'ntakwsukwe'n, oie'o, nocma win kupmitakwa.</p> 
<p><A NAME="an_20:27">20:27</A>&nbsp;We'kwe'ntukI kinwa ke'okumaokwe'n; nocma win kupmitakwa.</p> 
<p><A NAME="an_20:28">20:28</A>&nbsp;Ie'inomkIt ke'cwa We'kwIsmukot NInwun e'ki pwapie' pmitwut; mtIno e'kipie' pmitake't, ipi e'wimikoe't, opmatsuwun e'witpuke't ni mane'ncIn.</p> 
<p><A NAME="an_20:29">20:29</A>&nbsp;Pic cI e'nmumaciwat Cunikoiuk; ke'cmaoce'tincIn, okipmInashkakon,</p> 
<p><A NAME="an_20:30">20:30</A>&nbsp;PInI, nish ke'kie' pikwancIn nInwun, e'cipitupnIt cikimie'w kanotake'wat, ni CisusIn e'pmose'nIt kinotaksik, otI kikItwuk, Shuwe'nmIshInak O Te'pe'nmiak, We'kwIsmukwiIn Te'pIt.</p> 
<p><A NAME="an_20:31">20:31</A>&nbsp;KicI maoce'ticIk okiknuumowawan, e'wi tokmupinIt; wusimIcI kinotaksik otI kikItwuk, Shuwe'nmIshInak O Te'pe'nmiak We'kwIsmukwiIn Te'pIt.</p> 
<p><A NAME="an_20:32">20:32</A>&nbsp;IcI Cisus tokum, e'kinipwIt, ipi okintomat, otI okinan, We'kwnicI pe'kose'nmie'k, i watotonkon?</p> 
<p><A NAME="an_20:33">20:33</A>&nbsp;OtI cI okikon, Te'pe'nmiak, notI nshkishkonanIn e'winsakwnImIn.</p> 
<p><A NAME="an_20:34">20:34</A>&nbsp;IcI Cisus okishuwe'nman, ipi okitaknumwan, niw shkishkonIn, icI papuk e'kintawapwat, ipi okipmInashkakon.</p> 
<p><A NAME="an_21:1">21:1</A>&nbsp;PIC cI pe'shoc e'nme'iawat Cinose'numuk shi kapiawat Pe'pe'ciuk, shi e'pkotniak AnIpiuk, icI Cisus e'ki nokanat nish ke'knomowacIn;</p> 
<p><A NAME="an_21:2">21:2</A>&nbsp;OtI cI okinan, Shiak sI shi otane'suk wusoci iukwan e'ie'k kie'nup cI kumkuwawa me'makshe' e'tkopsot, ipi ne'makshe'sun, e'wickapwItwat, iapskopinuk, icI ke'cI pie'twe'ie'k.</p> 
<p><A NAME="an_21:3">21:3</A>&nbsp;KishpIn cI wIiI nInI, ke'ko koie'k; otI knawa, Te'pe'nke't onItwe'nman, icI papuk kupkIte'ntumakwa.</p> 
<p><A NAME="an_21:4">21:4</A>&nbsp;Caye'ksI otI kitotam, e'wite'pwe'wunukuk kakitot Nakanacimot otI kItwak.</p> 
<p><A NAME="an_21:5">21:5</A>&nbsp;Witomouk otansun, Sayan, PInI kitokumam, kupie'naskak, kacwe'nmo e'pie'tomkot me'makshe'iIn, ipi me'makshe'sIn, we'nicansumacIn me'makshe'.</p> 
<p><A NAME="an_21:6">21:6</A>&nbsp;Kimacik cI ni ke'knomawacIn, icI kiwIshIcke'k Cisus kanat.</p> 
<p><A NAME="an_21:7">21:7</A>&nbsp;Okipie'nawancI ni me'makshe'iIn, ipi ni me'makshe'sIn, okitonawancI paskumwacIn; icI kwuciukwan e'ki cipitupawat.</p> 
<p><A NAME="an_21:8">21:8</A>&nbsp;Ke'cmaoce'ticuk cI, okishuwe'ksItonawan opiskumwaknawan shi mie'wuk anItkI okikishktukwne'anawan ni mtukwe'n, icI e'kipukitowat shi mie'wuk.</p> 
<p><A NAME="an_21:9">21:9</A>&nbsp;IcI ki maoce'ticIk kanmI nikanicIk, ipi kanmupme'nashkawacuk, kinmI wishkwe'we'ksik, otI kikItwuk, Ke'skonwe'n We'kwIsmukwiIn, Te'pIt Mnawankose' o, pie'iat otunoswunuk Kshe'mIne'ton, Nocma kinwusimI ke'skonwe'n!</p> 
<p><A NAME="an_21:10">21:10</A>&nbsp;Pic kapiat shi Cinose'numuk; caye'k shi kaicuk kcI otanuk kimacik, otI kikItwuk, We'nicI otI?</p> 
<p><A NAME="an_21:11">21:11</A>&nbsp;KicI maoce'ticuk kikItwuk, Cisus sI otI Nakanacimot we'cpiat, Ne'se'nut iukwanuk Ke'niniuk.</p> 
<p><A NAME="an_21:12">21:12</A>&nbsp;Cisus cI kipitike', Kshe'mIne'to okIcnume'okumkok, okisakicuwe'pnancI, caye'k e'tawe'n cIn, ipi kashpInItasnIncIn, shi kcI nume'okumkok ipi okikwe'npowe'pnanIn ni topwonIn, e'icuk iashtonkuk shonia, ipi ki otuptie'pwunwan, e'tawe'cuk, ni mIne'to mimin.</p> 
<p><A NAME="an_21:13">21:13</A>&nbsp;OtI cI okinan, OtI kikishnupie'kate' e'taian kshInkate' e'tshu nume'okumuk; kinwa cI kmotiwkumuk kiwshItonawa.</p> 
<p><A NAME="an_21:14">21:14</A>&nbsp;Ke'kie' pikwacuk, ipi me'akatacuk okipie'naskakon, shi kcInume'okumkok icI e'kine'se'at.</p> 
<p><A NAME="an_21:15">21:15</A>&nbsp;IcI ki kcI-me'matmocIk, ipi we'npie'ke'cIk kawapitumwawat, i kashumataocIke'nIt, ipi pInoce'iIn; e'wIshkwe'we'ksInIt shi kcI-nume'okumkok, ipi otI e'kItwat, Ke'skonwe'n We'kwIsmukwiIn o Te'pIt; icI kikcIn shke'ntumwuk.</p> 
<p><A NAME="an_21:16">21:16</A>&nbsp;OtI cI okikon, KnotwaknukotI e'kItowat, icI Cisus otI okinan; E'; Conu wikakwaptIsinawa e'shpie'kate'k misInukIn; Shiw otoniwak ki pInoce'ie'k, ipi nwancuk, kitockishton kwiuk winwate'ntumwun.</p> 
<p><A NAME="an_21:17">21:17</A>&nbsp;OkinknancI, kiw cI maci shi kcIotanuk e'kishiat Pe'te'ne'iuk, icI shi e'kikIshIt.</p> 
<p><A NAME="an_21:18">21:18</A>&nbsp;IcI e'kishie'pwunuk, ne'iap e'nmupiskat, e'shiat shi kcIotanuk kipkIte',</p> 
<p><A NAME="an_21:19">21:19</A>&nbsp;Pic cI e'wapmat kcI siwnokamIshe'n shiw kpumie'kIn, okinaskawan, cocI ke'ko okimkusin mtIno tukupukwe'n, otI cI okishitan, Cowi ka minI kumicImosi. IcI kie'nup kcI siwnokamIsh kinpopkIso.</p> 
<p><A NAME="an_21:20">21:20</A>&nbsp;IcI ki kiknomowacIn kawaptumwat, kimamkate'ntumwuk, otIcI kikItwuk, TInicI kie'nup otI kcI SiwnokamIsh e'sh npopkIsot.</p> 
<p><A NAME="an_21:21">21:21</A>&nbsp;Cisus cI okinkwe'twan otI ikinan, We'we'nI ktInum, KishpIn ie'ie'k i te'pwe'we'ntumwun, ipi pwaianwe'ntusie'k, cowi otI kashIcke'sin, katotwut otI kcIsiwno kamIsh ike' kishpIn ke'itume'k otI e'pkotniak,KikshkansI, ipi wupukson shi kcukumik, ike'nomkuk.</p> 
<p><A NAME="an_21:22">21:22</A>&nbsp;Ipi cak ke'ko we'kwe'ntuk ke'ntotmowe'kwe'n numaie'k, te'pwe'ie'ntume'k iwsu ke'shuminkoie'k.</p> 
<p><A NAME="an_21:23">21:23</A>&nbsp;Pic cI kapitike't shi kcI-nume'okumkok, ki kcI me'matmocIk ipi ki oke'ctaosunmwan kinIshInape'k, kipie'naskakon, me'kwa e'ie'kinomake't, otI cI okinawan, TInipi we'tnumIn, otI wishkIswun otI e'shIcke'n? We'ni cI ke' kaminkon otI wishkIswun?.</p> 
<p><A NAME="an_21:24">21:24</A>&nbsp;IcI Cisus okinkwe'twan otI cI okinan, Ninke' kInatonum nkot ke'ko; kishpIn cI witmoie'k, ninke' kuwitmonum we'tnuman otI wishkIswun we'ctotman.</p> 
<p><A NAME="an_21:25">21:25</A>&nbsp;Iw kIctapie'nwe'wun o Can; tInipi cI we'piamkuk, shpumukinI tanake' nInik? IcI e'kinatatwat otI kikItwuk, KishpIn otI kItie'kon, shpumuk sI otI kukonan, TacIshIna kapwao cI te'pwe'twe'k.</p> 
<p><A NAME="an_21:26">21:26</A>&nbsp;KishpIn cI kItie'kon; ni nInwun, kokwIsamIn ki nIshInape'k, osam caye'k ote'ne'nmawan ni CanIn ke'cwa nakanacimot.</p> 
<p><A NAME="an_21:27">21:27</A>&nbsp;Okinkwe'twawan cI ni CisusIn, otI okinawan, co nkuke'ntusimIn; icI otI okinan; Cosu ke'nin ku&#8216;witmosnonum, otI we'tnaman ot nwishkIswun we'k totman otI.</p> 
<p><A NAME="an_21:28">21:28</A>&nbsp;TInicI e'ne'ntume'k? Nkot nInI kinish win, okwIsun icI e'kinaskawIt, ni ke'ctaosincIn, otI cI okinan, NkwIs, wumikice'win e'kom e'kishkiwuk, shi nsiwonokamshI ktukanuk.</p> 
<p><A NAME="an_21:29">21:29</A>&nbsp;Okinkwe'twan cI, otI okikon, Coin; icI shkIc kikisate'ntum, icI e'kishiat.</p> 
<p><A NAME="an_21:30">21:30</A>&nbsp;Okinaskawan cI ni e'kacinIncIn, icI nasapkinan, icI okinkwe'twan otI okikon, NkIshia sI Nos, cocI kishie'si.</p> 
<p><A NAME="an_21:31">21:31</A>&nbsp;We'nicI, ki nish kashIcke't osIn kashIntuwe'n mukot? OtI cI okinawan; Ke'ctaosItsI. Cisus cI otI okinan, We'we'nI ktInum, kimaocIke'onInwuk, ipi kiwaonIshkaiuk, kupitike'k otokumauwunuk Kshe'mIne'to kinwa e'pwamshu pitike'ie'k.</p> 
<p><A NAME="an_21:32">21:32</A>&nbsp;Can kipie' kuke'nakakwa i, we'we'nI shiwe'psowun, co cI nIsh kite'pwe'twasiwa; kicI wi maocIshke'onInwuk, ipi ki waonIshkaiuk kite'pwe'twawan, icI kinwa kakish waptume'k, co kikisate'ntusinI i e'wite'pwe'twe'k.</p> 
<p><A NAME="an_21:33">21:33</A>&nbsp;PsItumok, minI nkot iacimowIn, Ke'iapI nkot we'towikwamIt kaktukatuk, siwnokamIsh ktukan, ipi okiwakaan, kiwtaiukwan, ipi okiwankatan watsho oshItot shomnapo, ipi kiwshIton wikwam e'shpianuk, okiwaancI ktukie'wunInwan, icI pe'noc e'ki shumacit, otanuk.</p> 
<p><A NAME="an_21:34">21:34</A>&nbsp;Cikiaukwan cI pic e'wikishkInuk i micum, okinokanan opmitakiamIn e'ci iInIt ni ktukie' onInwun e'wi wtapnumwat i micum.</p> 
<p><A NAME="an_21:35">21:35</A>&nbsp;KicI ktukie' onInwuk okimshunawan, niw opmitakaimIn, nkot cI ni okipsItie'wawan, icI nkot cI niw okinsawan, ipi nkot sInie'n okipkamawan.</p> 
<p><A NAME="an_21:36">21:36</A>&nbsp;MinI pe'kansIncIn, okinokanan opmitakaimIn wusimI ni kitshin, icI ni ne'tum nasap cI, ke' niw kitotwawan.</p> 
<p><A NAME="an_21:37">21:37</A>&nbsp;Shkwe'iak cI, okinokanan ni okwIsun, otI cI kikIto, Okupite'nmawan sI nkwIsun.</p> 
<p><A NAME="an_21:38">21:38</A>&nbsp;Pic cI ki ktukie' onInwuk kawapmawat ni okwIsnInIn otI kinItwuk, OtI sie'o shakwune't; aw nsatan, kinan cI ke'tpe'ntamIn i te'pe'ntukipIn.</p> 
<p><A NAME="an_21:39">21:39</A>&nbsp;IcI e'kimshInawat, ipi okisakcIwe'pInawan shi siwnokam shI ktukanuk, icI e'kinsawat.</p> 
<p><A NAME="an_21:40">21:40</A>&nbsp;Pic cI pie't te'pe'ntuk i siwnokamshI ktukan; tInicI ke'napnInat notI ktukie' onInwun,</p> 
<p><A NAME="an_21:41">21:41</A>&nbsp;OtI cI okinawan, okukokwansukIne'nan sI ni mcInInwun pe'kansIncIn ni ktukie' onInwun okuwuan i siwnokamshI ktukan, ke'monkocIn i micum e'tso kishkInuk.</p> 
<p><A NAME="an_21:42">21:42</A>&nbsp;Cisus cI otI okinan, ConI wika otI kiwatusinawa mIsInukInuk, I sIn kiwe'shke'cuk kaianwe'ntumwat iw ie'i ke'ne'tmIsuk shi e'wikwe'iak. Kshe'mIne'to sIiw otIshcIke'wun kumamkasaptamIn cI.</p> 
<p><A NAME="an_21:43">21:43</A>&nbsp;Iw sI otI we'cne'nkon otokumauwun, Kshe'mIne'to, kuotapnamakom icI kuminak ki nIshInape'k ke'pie'tocuk i micumowun.</p> 
<p><A NAME="an_21:44">21:44</A>&nbsp;We'kwe'ntuk cI ke'pmukocnokwe'n shi sInik, kupikwshIn, ipi we'kwe'ntuk cI ke'tsoskwe'n, kupisposo.</p> 
<p><A NAME="an_21:45">21:45</A>&nbsp;Pic cIki, kcI-me'matmocIk onInwuk, ipi Pe'nisiuk, kanotmoat ni iacmonIn, okikuke'ntanawa, winwa e'kowat.</p> 
<p><A NAME="an_21:46">21:46</A>&nbsp;Pic cI wamshInawat okikwsawan, ni maoce'tincIn Nakanacimot Osam winwa okine'nmawan.</p> 
<p><A NAME="an_22:1">22:1</A>&nbsp;CISUS cI okinkwe'twan, otI okinan, minI ni acimonIn otI kItwe'k;</p> 
<p><A NAME="an_22:2">22:2</A>&nbsp;Okumauwun i shpumuk, otI e'ne'ntakwuk ke'cwa nkot okuma kaoshInwiat okwIsIn, e'wi wiwunIt;</p> 
<p><A NAME="an_22:3">22:3</A>&nbsp;Okimace'nashkawan, ni opmitakaimIn, e'wintomanIt ni wakumIncIn; co cI kipie'sin.</p> 
<p><A NAME="an_22:4">22:4</A>&nbsp;MinI cI pe'kansIncIn ni opmitakaimIn, okimace'nashkawan, otI cI okinan, Wuwitmowuk kiwakmIcIk, PInI, shiI nkishwshuston i naokwe' wisnuwun, mpIshkimuk, ipi wanoukuk kishInsawak; ipi cake'ko nkishwshuston, pie'shiak sI nwikwke'wunuk.</p> 
<p><A NAME="an_22:5">22:5</A>&nbsp;Ke'koishukcI okine'ntanawa icI pape'kan e'kishishiawat; nkot otItshI ktukie'wunuk, kishiI ocI ke' nkot e'tshe'tawe't.</p> 
<p><A NAME="an_22:6">22:6</A>&nbsp;KicI kashkwicuk OkimshInawan niw OpmitakaimInIn, ipi na&#8216;okitotwawan, icI e'kinsawat.</p> 
<p><A NAME="an_22:7">22:7</A>&nbsp;Pic cI o kcI okuma kanotake't, i ki kcInshkatsI, okinInashkawan cI ni otI shumaknIshimIn, e'kiwnusanIt ni kanshowe'ncIn, ipi okicaksumwawan, iw ototanInIn.</p> 
<p><A NAME="an_22:8">22:8</A>&nbsp;IcI okinan, ni opmitakaimIn, shiI sI kishwsusIn, i wikwtowIn, kicI kawikmIcuk copite'ntakwsIsik,</p> 
<p><A NAME="an_22:9">22:9</A>&nbsp;Shiak ntoac ipI mie'wuk; tsocI ke'mkowe'kwe'n, ku&#8216;wikmawak.</p> 
<p><A NAME="an_22:10">22:10</A>&nbsp;IcI ki pmitakaiuk e'kishiawat shi mie'wuk, icI e'ki maote'nawat, caye'k tso kamkawawat, niw me'iashowe'psIncIn, ipi me'noshowe'psIncIn; icI kite'pse'k shi e'tshi wikwtuk.</p> 
<p><A NAME="an_22:11">22:11</A>&nbsp;Pic, cI okcI okuma kapitike't, e'pie'wapmat, ni kawikmacIn, okiwapman, nkot nInIwun shi e'iInIt kapwa piskumnIt wikwtatikwowun.</p> 
<p><A NAME="an_22:12">22:12</A>&nbsp;OtI cI okinan, Nikan tacI kapie'shupitike'n, e'pwa piskumIn i wikwtatikwowun? CocI okIshkitosin e'wi kikitot.</p> 
<p><A NAME="an_22:13">22:13</A>&nbsp;IwcI kanat, o kcI okuma ni opmitakaimIn, TkopInuk one'cik osItik, ipi maciwunuk, ipi wupukinuk, me'kwe' kiskupkonia, shi e'tnIte'mok ipi e'tnwe'iapte'shnuk.</p> 
<p><A NAME="an_22:14">22:14</A>&nbsp;Mce'sh ntomak; nIshcI puke'ci we'napmak.</p> 
<p><A NAME="an_22:15">22:15</A>&nbsp;IcI okiwutshItanawa ki Pe'nisiuk, washI nkwapnawat, shiw okikitonuk.</p> 
<p><A NAME="an_22:16">22:16</A>&nbsp;OkinInashkawawan cI e'ciiIt ni ke'knomowacIn, ipi ni Knotiunun, otI e'wi nunanIt, Ke'knomakIn nkuke'ntamIn tpasI e'shuwe'psin ipi we'we'nI e'shknomake'n o Kshe'mIne'to otIshcIke'wun ipi co ke'wIiI kitupate'nmasi,</p> 
<p><A NAME="an_22:17">22:17</A>&nbsp;WitmoshInak e'ne'ntumIn? Ntamno shIcke'mInI minkIt Sisu i maocIcke'wun tanake' co?</p> 
<p><A NAME="an_22:18">22:18</A>&nbsp;Cisus cI okike'ntumwan iomIcshowe'psiwnInawa otI okinan, We'kwnicI we'ckwcItupe'nmie'k, e'nume'kasie'k?</p> 
<p><A NAME="an_22:19">22:19</A>&nbsp;WaptIIshuk i tpaomatwun i shonia. Nkot shInIn cI kipie'twawan.</p> 
<p><A NAME="an_22:20">22:20</A>&nbsp;OtI cI okinan; We'nicI otI e'shnakwsIt; ipi we'npie'kasot?</p> 
<p><A NAME="an_22:21">22:21</A>&nbsp;OtI cI okikon, Sisu sI. IcI otI okinan, Minuk Sisu tso te'pe'ntuk Sisu; ipi minuk Kshe'mIne'to tso tpe'ntuk o Kshe'mIne'to.</p> 
<p><A NAME="an_22:22">22:22</A>&nbsp;IcI kanotmowawat i kakItnIt, kimamkate'ntumwuk, ipi okinknawan, icI e'kimaciwat.</p> 
<p><A NAME="an_22:23">22:23</A>&nbsp;MinI cI i e'kishkiwuk kipie'naskakon ni Se'cwsiIn, ki e'kitocIk, cowIiI taiapsisi icI e'kinatawat.</p> 
<p><A NAME="an_22:24">22:24</A>&nbsp;OtI okinawan, Ke'knomake'n, Mosus kikito, KishpIn nInI npot, pwa onicansIt, wikane'iIn cI taowiwunIn ni wiwun; e'wiw cI onicansItmowat ni wi kane'ipIninIn. </p> 
<p><A NAME="an_22:25">22:25</A>&nbsp;Ki ipIninIn sI e'cIiIiak, nouk ki shik we'wikane'ite'cuk, ocI ke'ctaosIt kauwiwut kinpo, icI e'pwanicansIt, okinkItmowan ni wiwun wikane'iIn.</p> 
<p><A NAME="an_22:26">22:26</A>&nbsp;IcI ke' winwa caye'k okiianke'owiwmawan caye'k nouk katshIcIk.</p> 
<p><A NAME="an_22:27">22:27</A>&nbsp;IcI mamo shkwe'iak o kwe' kinpo winke'?</p> 
<p><A NAME="an_22:28">22:28</A>&nbsp;Pic cI iapsishnowat, we'ninIncI ke'wiwmukocIn ni nouk, caye'k e'ki wiwmukot.</p> 
<p><A NAME="an_22:29">22:29</A>&nbsp;Cisus cI okinkwe'twan, otI okinan, KiwaonIshnomsI, e'pwakuke'ntume'k, i msInukIn, ipi i wishkIswun Kshe'mIne'to.</p> 
<p><A NAME="an_22:30">22:30</A>&nbsp;Pic sI iapsishnuk, cowiwsik, ipi co mintusik wiwtowun nasap sI e'ne'ntakwsInIt ni omIshInuwe'mIn o Kshe'mIne'to shi shpumuk, iw se' e'ne'ntakwse'wat.</p> 
<p><A NAME="an_22:31">22:31</A>&nbsp;OtI cI wi iapsishkuk kanocuk, conI kiwaptusinawa i msInukInuk i kashu knonkoie'k o Kshe'mIne'to, otI e'kitot?</p> 
<p><A NAME="an_22:32">22:32</A>&nbsp;Nin sI Nto Kshe'mIne'to iumuk E'pIne'e'm, ipi Nto Kshe'mIne'to iumuk AysIk, ipi Nto Kshe'mIne'to iumuk Ce'kap, Cosu wi Kshe'mIne'to oto Kshe'mIne'to omukwsin ni ne'poncIn, mtIno ie'k pe'matsIncIn.</p> 
<p><A NAME="an_22:33">22:33</A>&nbsp;Pic cI kimaoce'ticuk kanotwawat Kimamkate'ntumwawan, iw okukie'kwe'wunInIn.</p> 
<p><A NAME="an_22:34">22:34</A>&nbsp;Pic cI ki Pe'nIsiuk kanotmoat, niw e'kiwaonmanIt ni Se'cwsiIn, kimaoce'tik; e'ciInIt.</p> 
<p><A NAME="an_22:35">22:35</A>&nbsp;Ice' nkot ni tpakwnuke'onInI, okinatakon i natatwun, e'wikwcIte'pe'nmukot, otI cI okikon?</p> 
<p><A NAME="an_22:36">22:36</A>&nbsp;Ke'knomake'n, TIni cI ie'i kcI kie'kwe'wun shi tpakwnuke'wunuk.</p> 
<p><A NAME="an_22:37">22:37</A>&nbsp;Cisus cI otI okinan, Tpash o Te'pe'nmukwiIn, Kshe'mIne'to, caye'k shi kte'ik, ipi caye'k shi kcipamuk, ipi caye'k shi ktIne'ntumwunuk.</p> 
<p><A NAME="an_22:38">22:38</A>&nbsp;OtI se' ie'i kie'kwe'wun ne'tmIsuk, ipi ke'c pite'ntakwuk.</p> 
<p><A NAME="an_22:39">22:39</A>&nbsp;IcI i e'nishuk ike'win e'ne'ntakwuk, Tpash kic pmatsi e'shtpantusiIn.</p> 
<p><A NAME="an_22:40">22:40</A>&nbsp;IwsI notI nish kie'kwe'wunIn e'cIkote'k, caye'k tpakwnuke'wun, ipi i nakanacimonIn.</p> 
<p><A NAME="an_22:41">22:41</A>&nbsp;Me'kwace' e'maoce'tiwat ki Pe'nisiuk Cisus okinatawan.</p> 
<p><A NAME="an_22:42">22:42</A>&nbsp;OtI Okinan; TInicI e'ne'nme'k o Knayst? We'ninIncI we'kwIsmukwocIn? otI cI okinawan, Te'pItsI, otokwIsnun.</p> 
<p><A NAME="an_22:43">22:43</A>&nbsp;OtI cI okinan, We'kwnicI Te'pIt kaoce'shInkanat shi KcI cipamuk Te'pe'nmIt, otI e'kikItot?</p> 
<p><A NAME="an_22:44">22:44</A>&nbsp;O Kshe'mIne'to otI okinan, Te'pe'nmIt, cipitupIn shi nte'pniwnak, nash kiwshukwa ki me'iane'nmukwie'nuk namiukwan ksItik.</p> 
<p><A NAME="an_22:45">22:45</A>&nbsp;KishpIn Te'pIt ishuwawinat Te'pe'nmin tInicI e'shaokwIsmat.</p> 
<p><A NAME="an_22:46">22:46</A>&nbsp;CocI wIiI nInI okikshkItosin washIiaishe'mat, icI i e'kikishkiwuk wIiI nInI cominI ke'ko okishI natawasiwan.</p> 
<p><A NAME="an_23:1">23:1</A>&nbsp;ICI e'kiknonat Cisus ni maocatincIn, ipi ni ke'knomoacIn;</p> 
<p><A NAME="an_23:2">23:2</A>&nbsp;OtI kikito, kisI We'npie'ke'cuk, ipi ki Pe'nisiuk cipitupwuk shi Mosus o cipitupwunuk,</p> 
<p><A NAME="an_23:3">23:3</A>&nbsp;Caye'k cI we'kwe'ntuk kie'shI kie'kumukuwe'kwe'n, iw ke'shI naktuwe'ntume'k ipi i ke'totme'k, ke'kowi i shIcke'ke'kon, i e'shcIke'wat kItwuk sI mtIno cocowi i shIcke'sik.</p> 
<p><A NAME="an_23:4">23:4</A>&nbsp;NapItmake'k sI ni wiwsha&#8216;wunIn kwe'skonuk e'wipmotmuk, icI shi e'towawat otInmaknInuk ninInwun, winwa cowi co e'winmatnumwat tIna nkot onIciwan.</p> 
<p><A NAME="an_23:5">23:5</A>&nbsp;E'wiwipmukwat sI ni nInwun, i caye'k we'cnInkie'wat; ipi omukite'tonawan ke'ni wiasotkwe'psonawan ipi omukite'tonawan ni se'kacknIn shiw piskumwakInawak.</p> 
<p><A NAME="an_23:6">23:6</A>&nbsp;Ipi, ome'nwe'ntanawa e'shpI oshIckate'nuk, e'tshI wikwtowut, ipi ni nakansIncIn e'ci cipitupnIt, shi nume'okumkok.</p> 
<p><A NAME="an_23:7">23:7</A>&nbsp;Ipi e'numkotwa shiw e'tshutatuk, ipi e'wikowat ni nInwun, Ke'knomake't, Ke'knomake't.</p> 
<p><A NAME="an_23:8">23:8</A>&nbsp;Ke'ko wi kinwa, Ke'knomake', ShInkaske'k, mtIno nkot we' Ke'knomakwie'k Knayst cI o kinwacI caye'k ktowikane'itum.</p> 
<p><A NAME="an_23:9">23:9</A>&nbsp;Ke'ko wi wIiI nInI Nos shInkanake'k shotI kik nkotwe' mtIno Koswa shpumuk e'iIt, kishkok.</p> 
<p><A NAME="an_23:10">23:10</A>&nbsp;Ke'kowike' Te'pe'nke't, shInkaske'kon, nkot wI Te'pe'nmukwie'k o Knayst,</p> 
<p><A NAME="an_23:11">23:11</A>&nbsp;We'kwe'ntuk ke'cI pite'ntakwsIt kinwa, oie'o ke'pmitakaiwut.</p> 
<p><A NAME="an_23:12">23:12</A>&nbsp;We'kwe'ntuk ke' ke'kcI pite'ntuk wia&#8216;w, oie'o ke'niswe'ntakwsIt, ipi ke'o ke'psuwe'ntuk wia&#8216;w oie'o ke'kcI pite'ntakwsIt.</p> 
<p><A NAME="an_23:13">23:13</A>&nbsp;Kokwansukumuk kinwa we'npie'ke'ie'k, ipi kinwa Pe'nisiuk, e'nume'kasie'k! kikupakwumwawa kinInwuk shpumuk iw okumauwun, cocke' kinwa tpInwe' kpitike'sim, coke' kitine'nmasiwak wanmupitike'cuk e'wi pitike'wat.</p> 
<p><A NAME="an_23:14">23:14</A>&nbsp;Kokwansukumuk kinwa we'npie'ke'ie'k, ipi kinwa Pe'nisiuk e'nume'kasie'k; kcakitumwawak shakaocIk, otowikwamwam, ipi nIsh knoe'sh ktItnankitonum, e'mumatumoie'k; iwcI i kotIskonawa wusimI mIcitotatwun.</p> 
<p><A NAME="an_23:15">23:15</A>&nbsp;Ko kwansukumuk sI kinwa we'npie'ke'ie'k, ipi kinwa Pe'nisiuk, e'nume'kasiuk! kiwtashkanawa i kcukum, ipi ikI, e'wimkowe'k nkot, wawitokwe'k, pic cI witokone'k, nishuk wusimI kitIshawa win, onicansumkot shi namkumuk, icI kinwa e'shwe'psie'k.</p> 
<p><A NAME="an_23:16">23:16</A>&nbsp;Kokwansukumuk kinwa ke'kie'pikwaie'k nakanwusie'k, otI e'kItie'k, We'kwe'ntuk ke'kie'tnamtakwsukwe'n, i kcI nume'okumuk, coke'ko nomkIsnon, we'kwe'ntuk cie'k ke'kie'tnamtakwsukwe'n i osawshonia kcInumie'okumkok, kawite'pwe'.</p> 
<p><A NAME="an_23:17">23:17</A>&nbsp;Kukie'patsIm, ipi kukie'pikwam, We'kwni cI wusimI e'pite'ntakwuk i osawshonia tanake' i kcInume'okumuk we'c te'pe'ntakwuk i osawshonia?</p> 
<p><A NAME="an_23:18">23:18</A>&nbsp;Ipi we'kwe'ntuk ke'kie'tnamtakwsukwe'n shi e'tshipitakwe'k, coke'ko nomkIsnon we'kwe'ntukie'k ke' kie'tnamtakwsukwe'n i kie'pitakwe'k, ka&#8216;wite'pwe'.</p> 
<p><A NAME="an_23:19">23:19</A>&nbsp;Kukie'patsIm, ipi kukie'pikwam, We'kwni cI wusimI e'pite'ntakwuk, ipatakwe'k, tanake' i e'tshI pitakwe'k, te'pe'ntuk i pitakwe'wun.</p> 
<p><A NAME="an_23:20">23:20</A>&nbsp;Wikwe'ntuke' ke'kie'tnamtakwsukwe'n, shi e'tshi pitakwe'k, ke'kie'tnamtakwsu shi ipi ni caye'k ke'ko kwIciukwan e'te'nuk.</p> 
<p><A NAME="an_23:21">23:21</A>&nbsp;Ipi we'kwe'ntuk ke'kie'tnamtakwsukwe'n i kcI nume'okumuk ke'kie'tnamtakwsu, ipi ni shi pituk e'inIncIn.</p> 
<p><A NAME="an_23:22">23:22</A>&nbsp;Ipi we'kwe'ntuk ke'kie'tnamtakwsukwe'n, shi shpumuk kishkok, ke'kie'tnamtakwsu shi Kshe'mIne'to Ocipitupwun, ipi ni shi capitupnIt.</p> 
<p><A NAME="an_23:23">23:23</A>&nbsp;Kokwansukumuk kinwa we'npie'ke'ie'k, ipi kinwa, Pe'nisiuk, e'nume'kasie'k! me'tatsukIn kitpumakIn, i mInIt ipi e'nIs, ipi kumIn, icI kiswe'tonawa ke'c pite'ntakwukIn, i tpakwnuke'e'wun; shuwe'ntuwun, ipi te'pwe'ne'ntumwun; notI sI i e'ni takitotme'k; cocI ktakinkItsinawan i nomkukipIn.</p> 
<p><A NAME="an_23:24">23:24</A>&nbsp;Ke' kie'pikwaie'k nakaniie'k! e'cikwakmIshkane'k, nIshpukos, icI wi e'kme'k kco we'si.</p> 
<p><A NAME="an_23:25">23:25</A>&nbsp;Kokwansukumuk kinwa, we'npie'ke'ie'k, ipi, kinwa Pe'nisiuk e'nume'kasie'k, kinwa kpintonawa Sakiciiukwan i mnukwackIn, ipi i onakIn, shi cowi pic iukwan moshkine'mkIt wie'shke'wun, ipi me'anuk.</p> 
<p><A NAME="an_23:26">23:26</A>&nbsp;Kin ke'kie'pikwan e' Pe'nisiwin! Pinakwton ne'tum, shi piciukwan i mnukwackIn, ipi onakIn, icI shi sakici iukwan ke' kupinakwton.</p> 
<p><A NAME="an_23:27">23:27</A>&nbsp;Kokwansukumuk kinwa, we'npie'ke'ie'k ipi kinwa Pe'nisiuk, e'nume'kasie'k! ke'cwa kinwa e'shnakwse'ie'k i wapshkIckate'k cipe'&#8216;okumkwe'n, we'we'nI e'mnwapme'nakwuk sakici iukwan shi ca&#8216;wi pic iukwan moshkIne'ton ne'pcuknInwuk otoknimwan, ipi caye'k wanakwuk.</p> 
<p><A NAME="an_23:28">23:28</A>&nbsp;IusukI kinwa; nasap sakici iukwan kte'napme'nakwsum me'noshuwe'psukIn e'wi napmukwie'k nInwuk, piciukwan ca&#8216;wi kmoshknIstonawa nume'kaswun, ipi mIcIshuwe'psuwun.</p> 
<p><A NAME="an_23:29">23:29</A>&nbsp;Kokwansukumuk kinwa, we'npie'ke'ie'k, ipi kinwa, Pe'nisiuk e'nume'kasie'k! kitoshtawawak maokiocipe'&#8216;kumukom-wan, ki nakanacimocuk ipi kiakume'tum-wawak, ni ocipe'&#8216;kumukomwan ki ne'pwaka pIninuk.</p> 
<p><A NAME="an_23:30">23:30</A>&nbsp;OtI e'kItie'k kishpIn ie'iakpIn e'ie'pmatsuwat nosnanuk, contakinatmoasimIn, pic ne'sawat ni nakanacimoncIn.</p> 
<p><A NAME="an_23:31">23:31</A>&nbsp;TInicI kwawintusom sI kinwa, e'winicansumkoie'k kikansacuk nakanacimoncIn.</p> 
<p><A NAME="an_23:32">23:32</A>&nbsp;MoshkInitok sI i, otpukInwan kikoswak.</p> 
<p><A NAME="an_23:33">23:33</A>&nbsp;MIntoie'k; iaianke' pmatsie'k pwatacke'ie'kme'ntoie'k tInicI ke'cI ktIski-ie'k shi pnatsowun namkumuk: shkote'k?</p> 
<p><A NAME="an_23:34">23:34</A>&nbsp;PInI, kipukite'nmonum ki nakanacimocuk ipi ne'pwakacuk nInwuk, ipi we'npie'ke'cuk, anIt cI kInsawak, ipi kIskakwawak, anIt ke' kupsItie'wawak shi kte'nume'okumkowak, ipi kukwtukawak onukmuk otanuk.</p> 
<p><A NAME="an_23:35">23:35</A>&nbsp;Kinwa cI ktakshkakwnawa piamkuk caye'k i maywakawun mskwI kasikwe'pnukate'k shotI kik, omuskwim E'pun, kanpwakat, nash mIskwim o Se'kinaye's kaokwIsmukot Pe'nukaye's, katpIne'k na&#8216;oiukwan shi kcI-nume'okumkok, ipi shi e'tshi pitakwe'k.</p> 
<p><A NAME="an_23:36">23:36</A>&nbsp;We'we'nI ktInum caye'k notI okupie'naskakwnawa kotI pe'matse'cuk.</p> 
<p><A NAME="an_23:37">23:37</A>&nbsp;O Cinose'nam! Cinose'nam! kin kansItwa ki nakanacimocuk ipi e'ki pmIsInwutwa, ki kapkItnumakon; tunitsuk taki maotInkwa knicansuk, ke'cwa pkuakwa e'maotoshmat opunsha ne'imIn, namiukwan onukwiknuk; co cI kine'ntusinawa?</p> 
<p><A NAME="an_23:38">23:38</A>&nbsp;PInI! ku wikwamwa kinukitumakom pe'pshukwu&#8216;te'.</p> 
<p><A NAME="an_23:39">23:39</A>&nbsp;OtI ktInum, Co wi minI kuwapmIsim, nash, pama otI kItie'k, MnawankosI o pie'iat shiw otunoswunuk Kshe'mIne'ton.</p> 
<p><A NAME="an_24:1">24:1</A>&nbsp;CISUS cI kisakum kiw cImaci shi kcInume'okumkok; nicI e'knomowacIn, okipie'naskakon e'wiwaptukot e'shcI kate'nuk i kcI nume'okumuk.</p> 
<p><A NAME="an_24:2">24:2</A>&nbsp;Cisus cI otI okinan, kuwaptanawa nI caye'k notI? We'we'nI kItInum, Co wi nkot sIn kwucie'kwan kte'snon, caye'k kniswe'pnukate'ton.</p> 
<p><A NAME="an_24:3">24:3</A>&nbsp;Ka cipitupIt shi e'pkotnianuk Anipik, e'knomowacIn cI kimoc okipie'naskakon, otI cI okikon, WitmoshInak tapicI otI ike'nomkuk? ipi E'ni cI ke'shu kInwa sapmnakwuk pic wipian? ipi i washu kInwasapmnakwuk pic wishkwakiwuk?</p> 
<p><A NAME="an_24:4">24:4</A>&nbsp;Cisus cI okinkwe'twan, otI okinan akwamsuk sI owIiI nInI e'wipwawie'shmukwie'k.</p> 
<p><A NAME="an_24:5">24:5</A>&nbsp;Cumane'k sI ntunoswunuk ke'pie' shiacuk otI kukItwuk, Nin su Knayst; icI mce'sh ke'cowie'shmat.</p> 
<p><A NAME="an_24:6">24:6</A>&nbsp;Ipi Knotanawa i mikatwunun, ipi ianmukumukuk, i mikatwunIn, ikwamsuk kcI e'wipwa mkoshkate'ntume'k iwsI caye'k notI ke'showe'puk, icI wi e'wishkwuakiwuk; comshI pie'mkIsnon.</p> 
<p><A NAME="an_24:7">24:7</A>&nbsp;Kupsukwik cI papukan e'shumcuk ke'cI mikatwat, ipi papukan okumawunIn, ipi kukicupikIte'kiwun ipi kukicI iakwnoke'kiwun, ipi knanImshke' onukmuk nkoci kI.</p> 
<p><A NAME="an_24:8">24:8</A>&nbsp;IwsI caye'k notI we'cmacimkuk mkoshkate'ntumwunIn.</p> 
<p><A NAME="an_24:9">24:9</A>&nbsp;IwcI pic ke'cipkItnukoie'k, shi watshI kwtukukoie'k, ipi kInsukom, ipi kshike'nmukwak caye'k e'tsoshumocuk nin ke'o te'nmukoie'k ntInoswunuk.</p> 
<p><A NAME="an_24:10">24:10</A>&nbsp;IwcI pic mce'sh kInshke'ntik, ipi kawie'shtik, ipi onukumuk kIshI shi ke'ntik.</p> 
<p><A NAME="an_24:11">24:11</A>&nbsp;Ipi kumane'k ke'psukwicuk nakanacimokascuk mce'sh cI okawie'shmawan.</p> 
<p><A NAME="an_24:12">24:12</A>&nbsp;McI showe'psowun cI osam e'mane'k mce'sh cI tpantowun kItkIsnunI.</p> 
<p><A NAME="an_24:13">24:13</A>&nbsp;WincI pIne' ke'iakwamsIt oie'o ke'ke'skonIt,</p> 
<p><A NAME="an_24:14">24:14</A>&nbsp;Ipi otI okumauwun mnoacmowIn ke'iacIkate' caye'k shotI kik, ke'kI kukInwa te'ntumwat caye'k e'tso shumocuk, icI ke'cI piamkuk e'wishkwakiwuk.</p> 
<p><A NAME="an_24:15">24:15</A>&nbsp;Pic cI wapmie'k ki shake'ntakwse'cuk ke'pnactocuk, kashInikanacimot nakanacimot Te'niunIn, ni pwowat shi e'tshe'mno shIcke'wat (we'kwe'ntuk ke'waptumkwe'n shiw msInukInuk uocma okInsItan,)</p> 
<p><A NAME="an_24:16">24:16</A>&nbsp;IcI ki ke'ie'cuk Cwtie'uk, nocma knInshumwuk, shi e'cI pkotnianuk.</p> 
<p><A NAME="an_24:17">24:17</A>&nbsp;Winke' o kwItIpuk e'iIt co kupie'nisasisi e'wiwtapnuk ke'ko shi wikwamuk.</p> 
<p><A NAME="an_24:18">24:18</A>&nbsp;Winke' o ktIkanuk ke'iIt cocupie'kiwe'si e'wiwtapnuk otikwame'iIn.</p> 
<p><A NAME="an_24:19">24:19</A>&nbsp;Kukokwansuksik ki ke'ncukwcuk, ipi ki ke'nonaosocuk, shi niw e'kishkiwuk.</p> 
<p><A NAME="an_24:20">24:20</A>&nbsp;Numak e'wi pwapomkuk pic oshumie'k nainIta ke' e'wipwa nume'kishkuk.</p> 
<p><A NAME="an_24:21">24:21</A>&nbsp;IwcI pic ke'cu kcI ianmukiwuk, cowikakinomkIsnon e'kowe'pkiwuk, otI pic coke' minI i knomkIsnon.</p> 
<p><A NAME="an_24:22">24:22</A>&nbsp;KishpIn sI notI e'kishkiwuk pke'ci shIckate'k, co wIiI pe'matsIt kuke'skonasi; kiw cie'k we'we'napcukascuk, e'kishkiwuk ke'ocI, pke'ciw shItok.</p> 
<p><A NAME="an_24:23">24:23</A>&nbsp;KishpIn sI wIiI nInI otIkoie'k, PInI otukw&#8216;shI Knayst, Tanake' ako, ke'ko tpwe'twake'k.</p> 
<p><A NAME="an_24:24">24:24</A>&nbsp;Kupsukwik kwshI nIsh Knayst ke'shInkatsocIk, ipi nakanacimokascuk, ipi kuwaptuukowak kawimataonokie'k e'wimamkate'ntakwsIwat, kishpIn cI kshkItowat nike' otawie'shmawan ni kaowe'napcIkasnIncIn.</p> 
<p><A NAME="an_24:25">24:25</A>&nbsp;PInI kisha sI kowitmonum.</p> 
<p><A NAME="an_24:26">24:26</A>&nbsp;KipIn cI wIiI otukoie'k, PInI, ipI sI iuwak na, wiukwan, ke'ko ipI shiake'k, PInI kimoc iawak shi wikwamuk ke'ko wi te'pwe'twake'k.</p> 
<p><A NAME="an_24:27">24:27</A>&nbsp;Ke'cwa pwawasmok e'wcipiamkuk we'cmokuk, ipi e'wawase'shkuk nash ipI we'cpkIshmok, iw sI ke'nomkuk pic piat We'kwIsmukot NInwun.</p> 
<p><A NAME="an_24:28">24:28</A>&nbsp;E'ciiukwe'n ne'pot, wiio&#8217;w, shiw ce'ci maoce'tiwat ki knowuk.</p> 
<p><A NAME="an_24:29">24:29</A>&nbsp;Kie'nup cI kikishianmukiwuk, ni kishkiwunIn, kisIs ke'o kukisupkoniawapmnakwsI; ipi tpuk kisIs co kawawase'shkmake'si, ipi ki nukok shpumuk kaotukocnok, ipi nishke'e'osawunIn ipI shpumuk kInukshke'non.</p> 
<p><A NAME="an_24:30">24:30</A>&nbsp;IcI pic ke'cinakwte'nuk otI kinwaciawun o We'kwIsmukot NInwun shiw shpumuk, iwcI ke'ki caye'k e'tsoshumowat, shotI kik kukitImake'nmok, ipi kowapmawan, ni We'kwIsmImcIn NInwun pie'tnIsnIt ankwotok, shi shpumuk, okupie'iIn cI okIshkIe'wsowun, ipi okcImnowankoswun.</p> 
<p><A NAME="an_24:31">24:31</A>&nbsp;IcI ke'cI pie'mace'nashkawat omIshInIwe'mIn kupie' kcI notakwtonawa i notakwcIkIn, icI ke'cI maotonawat, win kawe'napmacIn e'nkokwak otI kI.</p> 
<p><A NAME="an_24:32">24:32</A>&nbsp;Mpe' wi kuke'ntumok iaiacimowIn i cIsiwnokamIsh, pic saknumkwicIn shiw otukwasuk, ipi sakpuksicIn kukuke'ntanawa shiI ci kiukwan e'mnokumuk.</p> 
<p><A NAME="an_24:33">24:33</A>&nbsp;IwsI kinwa pic waptme'k caye'k notI kukne'tmok e'cikiukwanwuk shishkwate'muk.</p> 
<p><A NAME="an_24:34">24:34</A>&nbsp;We'we'nI KtInum; Cowi kumacisik kotI pe'matse'cuk, pama caye'k notI kitpIsak.</p> 
<p><A NAME="an_24:35">24:35</A>&nbsp;Kishuk ipi cI, kupinaca, otIie'k ntuktowun co kupnacasnon.</p> 
<p><A NAME="an_24:36">24:36</A>&nbsp;Pic i e'kishkiwuk, ipi tupukIn, co wIiI okuke'ntusin, nInI mocki co mIshInwe'k ipI shpumuk mtIno ie'k Nos.</p> 
<p><A NAME="an_24:37">24:37</A>&nbsp;Ka nomkItInuk Noe', okishkomIn, i sI ke'win nasap, ke'nomkItInuk piat o We'kwIsmukot NInwun.</p> 
<p><A NAME="an_24:38">24:38</A>&nbsp;Iw e'shkishkiwuk e'pwamshumoshkuk kiwisnik, ipi kimnukwe'k, kiwiwtik ipi kimamintik e'wi wiwtowat, nash i e'kishkuk, Noe' e'kiposIt shi napkwanuk.</p> 
<p><A NAME="an_24:39">24:39</A>&nbsp;Co cI okike'ntusinawa nash e'moshkInuk kapiamkItInuk icI caye'k e'ki we'pokwat, iwsI nasap ke'nomkItInuk pic piat o We'kwIsmukot NInwun.</p> 
<p><A NAME="an_24:40">24:40</A>&nbsp;Iw cI pic nish ke'ik ktukanuk nkot cI kaotapna, ocI nkot kInkIna.</p> 
<p><A NAME="an_24:41">24:41</A>&nbsp;Nish kwe'k kupispotaswuk, shi potakunuk, nkot cI kaotapna, ocI nkot kInkIna.</p> 
<p><A NAME="an_24:42">24:42</A>&nbsp;Kawapuk cI co ku ke'ntusinawa i tpukIn, pic ke'piat o Te'pe'nmukwie'k.</p> 
<p><A NAME="an_24:43">24:43</A>&nbsp;Kuke'ntumok cI otI, KishpIn nInI te'pe'ntuk wikwam kuke'ntuk pic ke'mockIncIn wipianIt, otakawapman coke' otakine'ntusin ie'tat e'wipikw ukate'nuk.</p> 
<p><A NAME="an_24:44">24:44</A>&nbsp;TInicI oshInwiksuke' kinwa, e'pwamshI shIte'aie'k kupie'wak We'kwIsmukot NInwun.</p> 
<p><A NAME="an_24:45">24:45</A>&nbsp;We'ni cI iakwamsIt, ipi ne'pwakat pmitaka kaokmaoukot ni te'pe'nmukocIn shi e'tat e'wiminat wisnuwun mno opi?</p> 
<p><A NAME="an_24:46">24:46</A>&nbsp;KIshuwe'ntakwsI su o pmitaka, pic pianIt ni te'pe'nmukwocIn mkumakot i shIcke't.</p> 
<p><A NAME="an_24:47">24:47</A>&nbsp;We'we'nI sI otI KtInum, okItIpIntumokon caye'k i otupunowe'wsowun.</p> 
<p><A NAME="an_24:48">24:48</A>&nbsp;KishpIn ke' o me'iashuwe'psIt pmitaka, ote'&#8216;ik cI otI kitot, Te'pe'nmIt kcukinowe'sh e'pwamshupiat.</p> 
<p><A NAME="an_24:49">24:49</A>&nbsp;IcI ke'cI we'pwe'potwat wic pmitakaiIn, ipi witopmat, ipi mnukwe't, ni kawshkwe'pie'ncIn.</p> 
<p><A NAME="an_24:50">24:50</A>&nbsp;Te'pe'nmukwocIn o pmitaka kupie'n e'kishkiwnunuk, e'pwam shI ntawapme't pic ke' i tpukInuk e'pwamshI pame'nmat.</p> 
<p><A NAME="an_24:51">24:51</A>&nbsp;Okukishkokon cI, ipi okupukinukon e'ciInIt ni e'nume'kasnIncIn, shi cI ke'tne'te'mok ipi ke'tnwe'iapte'shnuk.</p> 
<p><A NAME="an_25:1">25:1</A>&nbsp;OTI sI ke'ne'ntakwuk shpumuk okumawIn Ke'cwa mtatso, she'shksiuk, kaotapnumwat ni Wase'ncIkInumwan, icI e'ki wunkwe'shkwawat we'shkuwi winIncIn.</p> 
<p><A NAME="an_25:2">25:2</A>&nbsp;NianIn cI ki, kinpwakak, kicI nianIn kikie'patsik.</p> 
<p><A NAME="an_25:3">25:3</A>&nbsp;KicI kakie'patse'cuk pe''pshuk okimacitonawan wase'ncIknumwan, cocI i pmIte' okimacitosinawa.</p> 
<p><A NAME="an_25:4">25:4</A>&nbsp;Ne'pwakacuk ie'k okimacitonawa pmIte', pic iukwan otutaswunwak, ipi ni wase'ncIknumwan.</p> 
<p><A NAME="an_25:5">25:5</A>&nbsp;E'pwamshIpianIt ni we'shkwi wunIncIn, caye'k ki note' npe'k,</p> 
<p><A NAME="an_25:6">25:6</A>&nbsp;IcI e'iaptItpukuk okinotanawa otI e'kcI notakwtunuk, PInI, owe'shkwiwut shiI pie'wak; Shiak we'nkwe'shkowuk.</p> 
<p><A NAME="an_25:7">25:7</A>&nbsp;IcI kotI caye'k she'shksiuk, e'kipsukwiwat e'kina' towat wase'ncIkunumwan.</p> 
<p><A NAME="an_25:8">25:8</A>&nbsp;IcI ki ke'kie'patse'cuk, okinawan ni ne'pwakancIn mishInak i kpumte'mwa, osam ninan nwase'ncIk e'numnanIn iate'on.</p> 
<p><A NAME="an_25:9">25:9</A>&nbsp;KicI napwakacuk okin kwe'twawan, otI okinawan; Coin, cotanak tate'pse'snon kinwa, e'wi ie'ie'k, ipi ninan, kitashiam e'tshu tatuk, ipi kita kishpIne'tatsom.</p> 
<p><A NAME="an_25:10">25:10</A>&nbsp;IcI pic e'ie'shiawat e'wu kishpIne'towat, kipie'n owe'shkwiwinIncIn, ipi kapwiacuk okinmowice'wawan e'kipitke'nsht shi watshI owiwunIt icI i shkwate'm e'kikpakwukate'k.</p> 
<p><A NAME="an_25:11">25:11</A>&nbsp;Pama; ke'winwa nakIc kipie'k kianIt she'shksiuk; otI cI kikItwuk Te'pe'nmiak, Te'pe'nmiak, nsakwunumwushnak.</p> 
<p><A NAME="an_25:12">25:12</A>&nbsp;Okinkwe'twan cI, otI okinan; We'we'nI ktInum; Cokuke'nmIsnonum.</p> 
<p><A NAME="an_25:13">25:13</A>&nbsp;KuwapuksI co kuke'ntusinawa, i e'kishkiwuk, tankake', tpukIn, pic ke'piat We'kwIsmukot NInwun.</p> 
<p><A NAME="an_25:14">25:14</A>&nbsp;OtIsI e'ne'ntakwuk iw okumauwun shpumuk kishkok; ke'cwa nInI, e'wipamatsIt, pnoc e'shiatotanuk; e'kintomat opmitakaimIn, icI e'kiswe'nmowat, otInkackIn.</p> 
<p><A NAME="an_25:15">25:15</A>&nbsp;Nkot cI okimiman, Nianuk mtatswak tso shonia; icI minI nkot, nishuk mtatswak tso shonia, icI minI nkot, nkotuk mtatswak tso shonia; e'ne'ntakwse'nIt sI okinu'onan icI papuk ki maci.</p> 
<p><A NAME="an_25:16">25:16</A>&nbsp;IcI ke'win kaminIt, Nianuk mtatswak tso shonia, kiwutawe'i, icI e'kiwtutuuk minI wusimI nianuk mtatswak tso shonia.</p> 
<p><A NAME="an_25:17">25:17</A>&nbsp;Winke' nishIk mtatswak kaminIt, winke' nishIk mtatswak, wusimI okiiIn.</p> 
<p><A NAME="an_25:18">25:18</A>&nbsp;IcI ke'wi o kaminIt nkotuk mtatswak kishie'wak icI e'kiwanke't ukik, e'kikItwat te'pe'nmukocIn oshoniaimInIn.</p> 
<p><A NAME="an_25:19">25:19</A>&nbsp;Pama cowika te'pe'nmat, notI pmitakaimIn kipie'; e'wike'nmat kanInkie'nIt,</p> 
<p><A NAME="an_25:20">25:20</A>&nbsp;IcI o kaminIt nianuk mtatswak tso shonia, kipie'wak, okipie'ton nianuk mtatswak tso shonia wusimI; otIcI kikito, Te'pe'nmin, kimishInapIn nianuk mtatswak tso shonia, pInI wusimI nianuk mtatswak tso shonia, nkikshkIton.</p> 
<p><A NAME="an_25:21">25:21</A>&nbsp;IcI ni te'pe'nmukocIn 'otI okikon, We'we'nI kitotum me'noshuwe'psin, ipi me'nototmIn pmitakIn, kimnototanIn; otI pke''cicoiIn mane'kIn kako kuminIn wakawakawaptumIn; Pitike'n e'tshI mnowankosIt te'pe'nmukwiIn.</p> 
<p><A NAME="an_25:22">25:22</A>&nbsp;Winke' o kaminIt nishuk mtatswak tso shonia, kipie', otIcI, okinan; Te'pe'nmin, kimish nishuk mtatswak tso shonia; pInI wusimI nishuk mtatswak tso shonia, nkikshkIton.</p> 
<p><A NAME="an_25:23">25:23</A>&nbsp;IcI ni te'pe'nmukocIn otI okikon We'we'nI kitotum me'noshuwe'psin, ipi me'nototmIn pmitakIn, kimnototanIn OtI pke''cikaiIn, mane'kIn ke'ko kuminIn wakawaptumIn; Pitike'n e'tshe' mnowankosIt, te'pe'nmukwiIn.</p> 
<p><A NAME="an_25:24">25:24</A>&nbsp;IcI ke'wi o e'kipiat kaminIt nkotuk mtatswak tso shonia, otI cI okinan, Te'pe'nmin kike'nmIn, e'shsnuksiwnunwin, e'kishkIshke'n kacupwa swe'we'pnuke'n ipi e'maotInkIn kacupwa nisknukIn.</p> 
<p><A NAME="an_25:25">25:25</A>&nbsp;Nkikwtac icI e'ki shiaie'n, ipi e'ki wukIto ian ikshoniaium, ne'kwukik, pInI otI cI kte'iIn te' pe'ntumIn.</p> 
<p><A NAME="an_25:26">25:26</A>&nbsp;Te'pe'nmukocIn okinkwe'takon, otI cI, oki kon, E'ukie'patIs, ipi kiapie'tus, pmitaka, kike' num, e'kish kshkuke'ian kacupwa swe'we'pnuke'ian, ipi e'naotInke'ian kacupwa swe'we'pnuke'ian, ipi e'maotInke'ian kaucupwapmnisknIke'ian.</p> 
<p><A NAME="an_25:27">25:27</A>&nbsp;Kitakiwuton sIi nshoniam ki iashtonke'cIk, piaiancI ntaki tkotapinan te'pe'ntuman ipi i takikshkIcke'mkukIpIn.</p> 
<p><A NAME="an_25:28">25:28</A>&nbsp;OtapInImak i nkotuk mtatswak tso shonia, icI minuk i e'iIt mtatsuk mtatswak tso shonia.</p> 
<p><A NAME="an_25:29">25:29</A>&nbsp;We'kwe'ntuksI e'ie'kwe'n kumina, icI mce'sh ke'ciIt, ocI ke'pwaiIt, kaotapnumwa ike'ian nwe'iIt.</p> 
<p><A NAME="an_25:30">25:30</A>&nbsp;Pukinuk cI o ke'ko pwanaptIsIt pmitaka me'kwe' kiskupkonia e'tshI tnIte'mok, ipi e'tnwe'iapitshe'nuk.</p> 
<p><A NAME="an_25:31">25:31</A>&nbsp;Pic cI We'kwIsmukot NInwun, kupie'wak okIcpite'ntakwsowunuk, ipi ni caye'k me'noshuwe'psIncIn omIshIne'we'mIn okupie'wice'okon, icI ke' cI cipitupIt okIcne'ntakwse'wunuk cipitupwunuk.</p> 
<p><A NAME="an_25:32">25:32</A>&nbsp;IcI e'nasmupIt kumaotInkaswun cak e'shumInIt nIshInape'n; icI ke'cI papke'pnat; ke'cwa e'shpapke'pnat nInI omantanshImIn ipi nimotoiun.</p> 
<p><A NAME="an_25:33">25:33</A>&nbsp;IcI ke'cI cipitupat nimantanshIn ote'pniwnak, nicI motoiIn onumciwnak.</p> 
<p><A NAME="an_25:34">25:34</A>&nbsp;OtI cI okInan, KcI okuma niw e'inIt ote'pniwnak, Pie'macik she'winmukwie'k Nos, pitike'k okumauwunuk kaoshItakoie'k e'kowe'pkiwuk.</p> 
<p><A NAME="an_25:35">25:35</A>&nbsp;Npukite'napInsI, icI e'kishumie'k; nkikakas kIte''e's, icI e'ki mnIie'k conkikuke'ncukasi, icI e'kipitkIshie'k.</p> 
<p><A NAME="an_25:36">25:36</A>&nbsp;Nki shashakiti icI e'kikwe''ie'k, ipi nki iakwnoka, icI e'kipie'wapme'ie'k, nkikupakwukaske', icI e'ki pie'naskawie'k.</p> 
<p><A NAME="an_25:37">25:37</A>&nbsp;IcI ke'cInkwe't-wawat ki me'noshuwe'pse'cIk, otI cI kukItwuk, Te'pe'nmiak, TapicI, kawapmInkon e'pkIte'n, icI e'shumnukon tanake' e'kakaskIte'-e'siIn, icI e'kimne''nukon.</p> 
<p><A NAME="an_25:38">25:38</A>&nbsp;TapicI kawapme'nkon e'pwake'ncukasiIn, icI e'pitike'nkon tanake' e'shashakitin, icI e'kwe'inukoncI.</p> 
<p><A NAME="an_25:39">25:39</A>&nbsp;TapicI kawapme'nkon e'iakwnokan, tanake', e'kupakokon, icI e'kipie' shi iIiak.</p> 
<p><A NAME="an_25:40">25:40</A>&nbsp;IwcI KcI-okuma okinkwe'twan, otI cI okInan, We'we'nI, KtInum, otI e'kitotwe'k nkot otI mamwI kaciIt kotI ni kane'iuk, isI nasap e'totwe'ie'k Nin.</p> 
<p><A NAME="an_25:41">25:41</A>&nbsp;OtI cI kie' win ni pic kie'nat e'inIncIn onumciwnak; Wus macik; e'pukicukasie'k kakuke' shkote'k, kaoshItwut mIcImIne'to, ipi niw omushIne'we'mIn.</p> 
<p><A NAME="an_25:42">25:42</A>&nbsp;NkipkIte' cocI kishumsim; nkikakaskite'e's, cocI kimnIsim.</p> 
<p><A NAME="an_25:43">25:43</A>&nbsp;Conkikike'ntakwsIsi, cocI kipitike'shsim, nkishashakiti, cocI kikwe''sim; nkiiakwnoka, ipi nkikpakwukas; cocI kimpoace'sim.</p> 
<p><A NAME="an_25:44">25:44</A>&nbsp;IcI ke' ke'winwa ke'cInkwe'twawat otI okInawan, te'pe'nmiak, tapicI kawapmInkon e'pkIte'n tanake', e'kakaskIte'-e'siIn, tanake' e'pwake'ntakwsin tanake', e'shashakitin, tanake' e'iakwnkan tanake', e'kupakwukasiIn; cocI nkipmitosnonmIn.</p> 
<p><A NAME="an_25:45">25:45</A>&nbsp;IcI ke' cInkwe'twat, otI cI okInan; We'we'nI KtInum, KashI pwatotwe'k nkot otI mamwI kaciIt; coi kitotwusim.</p> 
<p><A NAME="an_25:46">25:46</A>&nbsp;KotIcI kishie'k kake' kwtuksonk; KotI cI ie'k me'noshuwe'pse'cuk kIshie'k kake' pmatsowunuk.</p> 
<p><A NAME="an_26:1">26:1</A>&nbsp;ICI Cisus kakishkitot caye'k note', kikitonIn, otI okinan e'knomowacIn.</p> 
<p><A NAME="an_26:2">26:2</A>&nbsp;Kuke'ntanawa kikish nish konkuk, ke'cI iashwe'sak wikwta&#8216;wun iwcI We'kwIsmukot NInwun kupkIte'ncikaso e'wiskakwukasot.</p> 
<p><A NAME="an_26:3">26:3</A>&nbsp;IcI e'kimaoce'&#8216;tiwat, kcI-me'matmocuk onInimwan ipi ki we'npie'mowacuk, ipi oke'ctaosimwan, ki nIshInape'k, shi e'citanIt ni kcIme'matmot nInI e'shnukasot Ke'ie'pus.</p> 
<p><A NAME="an_26:4">26:4</A>&nbsp;IcI e'kinatatwat, e'wiwie'shawat ni CisusIn, ipi e'winsawat.</p> 
<p><A NAME="an_26:5">26:5</A>&nbsp;OtI cI kikItwuk, Coin nkom e'kishkiwuk e'wikwtuk, tanshonatkumkIswuk ki nIshIape'k.</p> 
<p><A NAME="an_26:6">26:6</A>&nbsp;Me'kwa Cisus e'ie'iIt Pe'te'niuk shi e'tanIt Sayiman we'mkit.</p> 
<p><A NAME="an_26:7">26:7</A>&nbsp;Kipie'naskakon e'ciIt kwe'n okipie'iIn, SInmkukos ke'cwunItnuk nmukwiwun, icI e'kisiknamakot otupik; me'kwa e'cipitupnIt e'ie'wisnInIt.</p> 
<p><A NAME="an_26:8">26:8</A>&nbsp;IcI ni ke'knomowacIn kawaptumwawat, kinshkatsiwe'n tumwuk otI cI kikItwuk; TInicI e'napciak otI e'nshonac cIkate'k.</p> 
<p><A NAME="an_26:9">26:9</A>&nbsp;OtI nmukwiwun tawe'&#8216;kpIn mce'sh, takipite'ntakwut, icI takicI mintwa ke'tmakse'cuk,</p> 
<p><A NAME="an_26:10">26:10</A>&nbsp;Pic cI Cisus kakwiuk kwe'nmat, otI okinan, We'kwnicI we'cmkoshkate'nme'k otI kwe'? Nme'nototak sI i e'totwut.</p> 
<p><A NAME="an_26:11">26:11</A>&nbsp;PIne' kinwa kie'tmakse'cuk kpumiuwawak, nin ca&#8216; wi co pIne'&#8216; nte'&#8216;isi.</p> 
<p><A NAME="an_26:12">26:12</A>&nbsp;IwsI i e'kisiknuk otI nmukwiwun shi niiwukwe'ctotuk i e'winkokasian.</p> 
<p><A NAME="an_26:13">26:13</A>&nbsp;We'we'nI KtInum; ke'pashiamkuk, i otI mInwacimowun, ke'iacukate', caye'k shotI kik; otIke', ke'iapI kwe' ke'iacIkate'ne' katotuk; e'wipwawaone'nciasot.</p> 
<p><A NAME="an_26:14">26:14</A>&nbsp;IcI nkot kimtatso shItInish kashInkasot Cwte's Iske'niut, kishie'wak e'ciiInIt ni kcI me'matmocuk onInwun.</p> 
<p><A NAME="an_26:15">26:15</A>&nbsp;OtI cI okinan, We'kwnicI tamishie'k ktapkItnumonum. IcI e'ki wawitmowawat nswapituk tso shonia.</p> 
<p><A NAME="an_26:16">26:16</A>&nbsp;IcI iwpi e'ki kwinwune'ntuk washIpataat.</p> 
<p><A NAME="an_26:17">26:17</A>&nbsp;IcI i e'ne'tmukishkuk iw wikwtowun opwaopuce'te'k pkwe'shkIn, ni ke'knomawacIn kipie'naskawawan CisusIn, otI cI okinawan TInipi cI ke'cI wa&#8216;wshustoiak; i e'wimiciIn iashwe'saki wikwtowun.</p> 
<p><A NAME="an_26:18">26:18</A>&nbsp;OtI cI okinan, Shiak kcI otanuk, nInI otI cI; knawa; Ke'knomake't kIto, Pe'shoc pie'mkIt, e'wimacian iashwe'sak wikwtowun shiw nke'&#8216;iIn, i shi e'tan, ipi ki ke'knomokwa.</p> 
<p><A NAME="an_26:19">26:19</A>&nbsp;IcI ni ke'knomowacIn kitotmok kakowat ni CisusIn; icI e'ki oshInwitowat, i iashwe'sak wikwtowun.</p> 
<p><A NAME="an_26:20">26:20</A>&nbsp;IcI wanmupkonianuk okiwitpaman ni mtatso shItnish.</p> 
<p><A NAME="an_26:21">26:21</A>&nbsp;IcI e'iI wisnawat otI kikito; We'we'nI KtInum, Nkote'iI kinwa kupataum.</p> 
<p><A NAME="an_26:22">26:22</A>&nbsp;IcI kikcI kisate'ntumwuk icI e'we'p cacipnowe'&#8216; otI e'nawat, Te'pe'nke'n nin nI&#8216;?</p> 
<p><A NAME="an_26:23">26:23</A>&nbsp;E'kinkwe'twancI otI cI okinan, WinsI wacpmukamIt niw onIce'n shiw onakunuk, owiie'o ke'patamIt.</p> 
<p><A NAME="an_26:24">26:24</A>&nbsp;We'kwIsmukot NInwun maciwok e'shpie'kasot; kokwan sukukumuk o nInI, pataat, ni We'kwIsmukot NInwun; wusimI takiwunIt o nInI wika pwanikpIt.</p> 
<p><A NAME="an_26:25">26:25</A>&nbsp;IcI Cwte's kapataat okinkwe'twan otI cI okinan, Ke'knomakIn nin nI? IcI otI okinan KikishkItsI.</p> 
<p><A NAME="an_26:26">26:26</A>&nbsp;IcI me'kwa e'iI wisne'wat Cisus okiw tapnan pkwe'shkIn, ipi kinume'; icI e'kipikupitot; icI e'kiminat, ni ke'knomowacIn, otI cI kikito, Otapne'mok micuk, otI ie'i niia&#8216;w.</p> 
<p><A NAME="an_26:27">26:27</A>&nbsp;Ipi okiwtapnan i mnukwackIn, ipi kiwawiiwe' icI e'kiminat otI okinan; Mnukwe'k i e'tshie'k.</p> 
<p><A NAME="an_26:28">26:28</A>&nbsp;OtI ie'i nmIskwim oshkawawitmake'wnuk we'csikwe'pnukate'k mce'sh e'wi we'pnukate'nuk ome'iashuwe'psiwnawan.</p> 
<p><A NAME="an_26:29">26:29</A>&nbsp;OtI cI ktInum, Cowi minI nkumnukwe'sin, e'micmowuk iw siwnokamIsh, pama i e'kishkiwuk, ke'cI oshku wic mnukwe'nmukon shi Nos otokumauwunuk.</p> 
<p><A NAME="an_26:30">26:30</A>&nbsp;IcI kakish nkumwat i nkumwun; kisakumwuk, kishie'k shi e'pkotniak AnipIk.</p> 
<p><A NAME="an_26:31">26:31</A>&nbsp;IcI Cisus otI okinan, Caye'k kinwa kInshke'nmIm nin, nkom e'pkoniak, otI e'shpie'kate'k; Nkuwe'potwa mantanshIn e'kwapmat, icI ki mantanshuk pe'msokapwucuk onukmuk ke'shI sowe'ptowat.</p> 
<p><A NAME="an_26:32">26:32</A>&nbsp;IcI ki kish onIshkaian nkInmI&#8216; nikani, ipI Ke'ne'niuk.</p> 
<p><A NAME="an_26:33">26:33</A>&nbsp;Pitu cI okinkwe'twan, OtI okinan, KishpIn msote' kaye'k nInwuk, nshke'nmukwiIn, coin nin nash ktanshke'nmIsnon.</p> 
<p><A NAME="an_26:34">26:34</A>&nbsp;Cisus cI otI okinan; We'we'nI KtInum, nkom e'pkoniak e'pwamshI notakwsIt pkaukwa nsuk conkuke'nmasi kIshI.</p> 
<p><A NAME="an_26:35">26:35</A>&nbsp;Pitu cI otI, okinan wic npotonan konkuke'nmasi coi ntakItsi, Nasap ke'ni caye'k okikon, nike'knomowacIn.</p> 
<p><A NAME="an_26:36">26:36</A>&nbsp;IcI e'ki pie'wice'wat Cisus, e'kipie'shiawat shi Ke't-se'mIni e'shnukate'k otI cI okinan, ni ke'knomowacIn; Cipitupuk shotI e'ie' shiaian e'shi e'winumaian.</p> 
<p><A NAME="an_26:37">26:37</A>&nbsp;OtInI macinan cI PituiIn ipi ni nish okwIsun Se'pe'ti, icI e'we'pme' nshonate'ntuk, ipi ki kcI kwsukwe'ntum.</p> 
<p><A NAME="an_26:38">26:38</A>&nbsp;IcI otI okinan, Nin cipam kcI nshonate'ntum, ke'cwa npowIn; shotIiuk, ipi wic kawapmie'k.</p> 
<p><A NAME="an_26:39">26:39</A>&nbsp;Pe'shoc cI wusimI kishiI; ipi kicicikwe'se', ipi kinume', otI cI kikito, O! Nose' kishpIn sI e'ne'ntumwune'n, nocma nkukwe'pmosankon otI mnukwackIn; Coin Nin e'ne'ntuman&#8217; kin sI e'ne'ntumIn.</p> 
<p><A NAME="an_26:40">26:40</A>&nbsp;Kipie' shie' cI ni ke'knomowcIn, okimakawan e'npanIt, otI cI okinan, ni PituiIn, TIni conukwnI ktanu kawapsim nkot tupkIn.</p> 
<p><A NAME="an_26:41">26:41</A>&nbsp;Kuwapuk, ipi numak, e'wikwe'ctpe'nmukosie'k, onwaciwak cipam, wiasma cI ninwusimkIt.</p> 
<p><A NAME="an_26:42">26:42</A>&nbsp;IcI minI e'ki macit, iw nishuk, ipi kinume'&#8216; otI kikito, O! Nose', kishpIn otI mnukwackIn wipwakwe'pmosankoian mnukwe'ian ie'k, kin e'shte'an knomkIt.</p> 
<p><A NAME="an_26:43">26:43</A>&nbsp;IcI minI e'kipie'shiat okimkawan e'npanIt minI&#8216;, osam e'kikipkoshwat.</p> 
<p><A NAME="an_26:44">26:44</A>&nbsp;Okinknan cI e'kishiat minI e'kiwunumat, iw otI nsuk, nasap cI minI kiwukIto.</p> 
<p><A NAME="an_26:45">26:45</A>&nbsp;IcI e'kipiat ni ke'knomowacIn otI cI okinan npak, ipi nwashmok, pInI, pe'shoc pie'mkIt, tpukIn icI We'kwIsmukot NInwun e'wiwie'shIt one'cinuk me'iashowe'psIncIn.</p> 
<p><A NAME="an_26:46">26:46</A>&nbsp;Psukwik kInmamacimIn; pe'shoc iuwak wapataIt.</p> 
<p><A NAME="an_26:47">26:47</A>&nbsp;Me'kwa cI e'iIt nankitok, pInI, Cwte's nkot ki mtatso shItInish e'tshIcIk, kipie' okipie'wice'okon ke'cmaoce'&#8216;tinIt, e'pie' ionIt kishkonIn, ipi iaptuwunIn e'ocIpiawat kcIme'matmocuk onInimwan, ipi oke'ctaosimwan ki nIshInape'k.</p> 
<p><A NAME="an_26:48">26:48</A>&nbsp;IcI o wawie'shat okiwitmowan washI kInwatInmawat, otI cI okinan. Osu ke'oce'muk, oie'o mackonuk.</p> 
<p><A NAME="an_26:49">26:49</A>&nbsp;IcI win e'kipie'shiat e'ciiInIt ni CisusIn, icI otI okinan, KtInmukon Ke'knomakIn; icI e'kiwce'mat.</p> 
<p><A NAME="an_26:50">26:50</A>&nbsp;Cisus cI otI okinan, Nikan, We'kwnicI pie'ocIshian? Kipie'shie'k cI ki kipie'm mackonawan ni CisusIn.</p> 
<p><A NAME="an_26:51">26:51</A>&nbsp;IcI pInI, nkot kapmIwice'wakIn ni CisusIn, kishipnuke'no, icI, e'kiwtapnuk okishkowun, icI e'kiwe'potwat opmitakaimInIn ni kcI-me'matmot; icI e'kikishkitoke'shwat.</p> 
<p><A NAME="an_26:52">26:52</A>&nbsp;OtI cI Cisus okinan, minI shiton i kishkowun kacIte'k ki caye'k ke'otapnukuk kishkowun; okupnacukwunawa i kishkowun.</p> 
<p><A NAME="an_26:53">26:53</A>&nbsp;KtIshte'anI co ntakshkItosin e'wi nume'kituwuk Nos, kie'nup e'wi mishpI mtatso wusimI shItInish iaianke' maoce'tincIn mIshInwe'n?</p> 
<p><A NAME="an_26:54">26:54</A>&nbsp;KishpIn otI oshIcke'ian, tInicI ke'ocI te'pwe'mkukipIn notI we'npie'kate'k? otI cI knomkIt.</p> 
<p><A NAME="an_26:55">26:55</A>&nbsp;Iwpic cI Cisus okiknonan, ni maoce'tincIn kupie'otIsumnI, ke'cwa ke'mockIt e'pie'ioie'k kishkomwan, ipi kiaptuwInwIn e'wiwtapne'ie'k. Nkicipitup ca&#8216;wi, pIne'&#8216; e'kInomonkon shi kcI-nume'okumkok cocI kimackonsim.</p> 
<p><A NAME="an_26:56">26:56</A>&nbsp;Caye'k otI kishIckate'pIn e'te'pwe'mkuk nakanacimocuk kashupie'ke'wat. IcI ni caye'k ke'knomowacIn e'ki nkItnIshmukot;</p> 
<p><A NAME="an_26:57">26:57</A>&nbsp;IcI ki kamackonawat ni CisusIn, okishonawan e'ciiInIt, Ke'ie'pusIn ni kcI- me'matmot onInI we'npie'ke'ncIn, ipi ke'ctaosIncIn e'she'maoce'tinIt.</p> 
<p><A NAME="an_26:58">26:58</A>&nbsp;Pitu cI shkwe'iak okipmInashkawan, shi kcI-me'matmot onInI e'tanIt; icI e'kipitike't okiwitpuman pmitakaiIn e'wiwaptuk wakosanuk.</p> 
<p><A NAME="an_26:59">26:59</A>&nbsp;KiwcI kcI-me'matmocuk o nInwuk ipi ke'ctaose'cuk, ipi caye'k kikitowun okipantawapmawan waknaoshke'mawacIn ni CisusIn e'wiwcInsawat cI.</p> 
<p><A NAME="an_26:60">26:60</A>&nbsp;CocI wIiI okimkawasiwan, e'ki ianwI mane'nIt waknoshkImawacIn kipie'n, cocI okimkawasiwan, ici shkwe'iak kipie'k nish waknoshkImawacIn.</p> 
<p><A NAME="an_26:61">26:61</A>&nbsp;OtI cI kikItwuk, OtIsI otI kikIto, NtakshkIton e'wipnactoian okIc nume'okumuk Kshe'mIne'to, icI ntakishton nsokwnukuk.</p> 
<p><A NAME="an_26:62">26:62</A>&nbsp;IcI kcI-me'matot onInI, kipsukwi, otI cI okinan; ConI ke'ko kitIshnkwe'take'si? we'kwnicI, kotI e'shmukon.</p> 
<p><A NAME="an_26:63">26:63</A>&nbsp;Cisus cI coke'ko kikItsi. OcI kcI-me'matwot onInI okinkwe'twan otI okinan: OsI pe'matsIt Ke'she'mIne'to, ntInap e'wiwitmoie'k, tanak kin Knayst We'kwIsmukwiIn Kshe'mIne'to.</p> 
<p><A NAME="an_26:64">26:64</A>&nbsp;Cisus cI otI okinan, KikishkItsu. OtI win Nin KtInum; pama kuwapmawa We'kwIsmukot NInwun e'cipitupIt ote'pniwnak, iw okIshke'&#8216;wsowun, ipi e'piat shi ankwotok shpumuk.</p> 
<p><A NAME="an_26:65">26:65</A>&nbsp;IcI o kcI-me'matmot onInI, e'kinanisikpe'tot paskukIn: otI cI kikito, Pukon we'takwsI; we'kwnicI wusimI ke'ocI ntotwukon ki waiacimocuk pInI nawa kinotwawa e'pkonwutakwsIt. </p> 
<p><A NAME="an_26:66">26:66</A>&nbsp;TInicI e'shte'aie'k? okinkwe'twawancI otI cI kikItwuk? Ne'ntakwse'&#8216; sI e'winpot.</p> 
<p><A NAME="an_26:67">26:67</A>&nbsp;IcI e'kiskowanawat w&#8216;shkishkonuk, ipi okipkwakwnIcitwawan, ipi anIt okiwe'potwawan, onIciwan.</p> 
<p><A NAME="an_26:68">26:68</A>&nbsp;OtI cI okinawan, nakanacimotwushnak, kin Knayst; We'nicI kawe'potakwiIn?</p> 
<p><A NAME="an_26:69">26:69</A>&nbsp;OcI Pitu kicipitupI nkoci shi wikwamuk, icI she'shksiIn kipie'naskakon, otI cI okikon; Kinsuke' kipmI wice'wa Cisus o Ke'nIni onInI.</p> 
<p><A NAME="an_26:70">26:70</A>&nbsp;Caye'k cI e'nasmukapwunIt kiakwne'tum, otI cI, okinan; Cokuke'nmIsnon e'kiton.</p> 
<p><A NAME="an_26:71">26:71</A>&nbsp;IcI kanmusakuk, icI kanmiIt te'skanuk, pe'kansIncIn she'shksiIn okiwapmukon, otI cI okinan, shiw e'inIncIn, otI sI ke'win okipmI wice'wan ni CisusIn; Ne'sIni onInI.</p> 
<p><A NAME="an_26:72">26:72</A>&nbsp;IcI minI e'ki iakwne'take't e'ki kie'tnamtakwsIt, CosI nkuke'nmasi onInI.</p> 
<p><A NAME="an_26:73">26:73</A>&nbsp;IcI minI shkIc okipie'naskakon pe'mkapowIncIn, ipi okinawan ni PutuiIn,We'we'nI sI ke'kin, kapme'nashkuwut kuke'ntakwIs e'shumiIn knIstotakwIs.</p> 
<p><A NAME="an_26:74">26:74</A>&nbsp;IcI e'we'p mIci kikitot, otI cI kikito, Cosu nkuke'nmasi onInI; IcI pic e'notakwsIt pkuakwa.</p> 
<p><A NAME="an_26:75">26:75</A>&nbsp;Okimikwe'ntancI Pitu kakot, ni CisusIn, e'kikot e'pwamshinotakwsIt pku&#8216;akwa, nsuk, coin nin nkuke'nmasi, kIshI. IcI e'kisakuk e'kiwukcumwut.</p> 
<p><A NAME="an_27:1">27:1</A>&nbsp;PIC cI kawapuk, caye'k ki kcI-me'matmocIk onInwuk, ipi oke'ctaosiwmawan ki nIshInape'k, okItshImawan ni CisusIn e'winsawat.</p> 
<p><A NAME="an_27:2">27:2</A>&nbsp;IcI katkopnawat okimacinawan, okipkItnumwawan, ni Pantus Payne'tun okuma.</p> 
<p><A NAME="an_27:3">27:3</A>&nbsp;OcI Cwte's kapkIt e'nmat, kawapmat cI e'winsIckasnIt; kikisate'ntum, icI e'kipie'tot ne'iap i nswapituk tswapuk shonia okopie'twan ni kcIme'matmocuk onInwun, ipi ke'ctaosIncIn.</p> 
<p><A NAME="an_27:4">27:4</A>&nbsp;OtI cI okinan, Nkukie'patIs e'ki pkIte'ntuman pwamiashtotumomkuk mskwI. OtI cI kItwuk, We'kwnicI ninan i? Kin sI i mtIno.</p> 
<p><A NAME="an_27:5">27:5</A>&nbsp;IcI mcIiukwan e'kipukitot, i shonia shi kcIe'nume'okumkok, icI e'ki macit e'ki wukontIsot.</p> 
<p><A NAME="an_27:6">27:6</A>&nbsp;IcI ki kcI-me'matmocIk onInwuk okiwtapnumwat i shonia, otI cI kItwuk, CotawunsInon, e'witoikon maocIcke'wunuk, osam otI kakshkIcke'k mskwI.</p> 
<p><A NAME="an_27:7">27:7</A>&nbsp;Ki kikitokcI icI kitawe'kcI ni shoniaiIn kikishpIne'twawancI wapukIn naknukI onInI okshtkan, e'winkowawat me'mataosIncIn.</p> 
<p><A NAME="an_27:8">27:8</A>&nbsp;Ie'i we'tshInkate'k MskwI ktukan, otI e'kishkiwuk.</p> 
<p><A NAME="an_27:9">27:9</A>&nbsp;Ie'i te'pwe'wunukuk kakitot CinImayi Nakanacimot otI kItwak, okiwtapnanawa i nswapituk nswapuk shonia, kapite'ntakwsIt o kipInoce'iuk Isniuk kapite'nmawat.</p> 
<p><A NAME="an_27:10">27:10</A>&nbsp;OkominawancI i onaknukI onInI ashkIot ce'i okItkanI kanakwnIt Kshe'mIne'to.</p> 
<p><A NAME="an_27:11">27:11</A>&nbsp;IcI Cisus e'kinipwIt e'nasmupnIt niw okuma, icI o okuma e'natowat otI cI otInan, Kin, ni kitokumaomukok ki Cwiuk? IcI Cisus, otI otInan kitukItsI.</p> 
<p><A NAME="an_27:12">27:12</A>&nbsp;Pic cI kianmikakot ni kcI-me'matmocuk onInwun, ipi ke'ctaosIncIn; coke' ki okishInkwe'&#8216;twasin.</p> 
<p><A NAME="an_27:13">27:13</A>&nbsp;OtI cI Payne't, okinan, conI kinotsin me'kwe'tso ke'ko e'shIi miane'nmukon?</p> 
<p><A NAME="an_27:14">27:14</A>&nbsp;ConI tIna nkotuk okiknonasin; kikcI mamkate'ntum cI o okuma.</p> 
<p><A NAME="an_27:15">27:15</A>&nbsp;IwcI e'wikwtuk, okume' kakuk okipkIte'man nkote'ie' ke'pakwukasnIt ke'wawinanIt ni nIshInape'n.</p> 
<p><A NAME="an_27:16">27:16</A>&nbsp;Oki iu wawancI ke'ke'ntakwse'nIt kie'pakwukasnIt Pane'pe's shInkaswun.</p> 
<p><A NAME="an_27:17">27:17</A>&nbsp;IcI pic kamaoce'tiwat Payne't, otI okinan We''nicI ne'twe'nme'k e'wipkItnumon kon; Pe'ne'pe's tanake' Cisus e'shnukasot Knayst?</p> 
<p><A NAME="an_27:18">27:18</A>&nbsp;E'ke'nmat ni e'kakiawe'nmanIt kaocI pkItnumakot.</p> 
<p><A NAME="an_27:19">27:19</A>&nbsp;Pic cI kacipitupIt shi tupaknukI pItie'pwunuk, wiwun kipie' mcIcimokie'n otI cI kikItwun; Ke'ko nkot totwakIn one'pwakatnInI; kcImce'sh ke'ko win we'cwitaiapituman nkom e'kishkiwuk.</p> 
<p><A NAME="an_27:20">27:20</A>&nbsp;KicI kcI-me'matmocuk onInwuk, ipi ke'ctaose'cuk okiwishte'pmawan ni maoce'tincIn e'wi ntotma ke'nIt Pane'pe'sIn; nicI e'winshonacumIt CisusIn.</p> 
<p><A NAME="an_27:21">27:21</A>&nbsp;IcI okuma okinkwe'twan, otI cI okinan, We'nicI nkote'ie' ki kiIpkItnumonkon; OtI cI kikItwuk, Pane'pe's.</p> 
<p><A NAME="an_27:22">27:22</A>&nbsp;Payne't cI otI okinan. TInicI ke'totwuk Cisus e'shnukasot Knayst. OtI cI caye'k okikon nocma win KIskakwukaso.</p> 
<p><A NAME="an_27:23">27:23</A>&nbsp;IcI okuma kikIto, Taci? We'konicI kamcItotuk? WusimI cI kiwishkowe'k, otI cI kikItwuk, Nocma win KIskakwukaso.</p> 
<p><A NAME="an_27:24">27:24</A>&nbsp;Pic cI Payne't e'waptuk ke'ko e'wipwakshkItot, wusimI na&#8216;wuc e'nshkatsInIt, okiwtapinan mpish, icI e'ki ksincat e'nasmukapwunIt maoce'tincIn, otI cI kikIto, Coin nin nsikwe'pnumwasi ne'pwakat omuskwim; Kinwa wi ke'shuwe'psowe'kwe'n.</p> 
<p><A NAME="an_27:25">27:25</A>&nbsp;Caye'k cI ki nIshInape'k okinkwe'twawan, otI cI kikItwuk, Nocma ninan nkupukitakomIn iw mIskwim kIte'nI, ipi nicanse'nanuk.</p> 
<p><A NAME="an_27:26">27:26</A>&nbsp;IcI e'kipkItnumwat ni Pane'pe'sIn, icI ni CisusIn, kapsItie'wat okipkItnan e'wiskakwukasnIt.</p> 
<p><A NAME="an_27:27">27:27</A>&nbsp;IcI ni otI shumakunIshimIn okuma, okimacinawan ni CisusIn kikitokumkok, icI e'kipie'naskakot caye'k shumakunIshIn e'tshInIt.</p> 
<p><A NAME="an_27:28">27:28</A>&nbsp;OkiskotnawancI icI e'kipiskotnawat mskwe'kIn kwawun.</p> 
<p><A NAME="an_27:29">27:29</A>&nbsp;Pic cI kakate'nmowat sisokwe'psowun, cukunukaoshisun okitawawan otupik, ipi nasaknIshk okitawan ote'pne'cik, icI e'kiw wucik kwuItwawat e'nasmupkapwunIt, icI okinapitotwawan,, otI cI okinawan, We'we'nI&#8216; we'kuma omukwiIn Cwiuk.</p> 
<p><A NAME="an_27:30">27:30</A>&nbsp;IcI e'ki skowanawat, ipi kiw tapnanawa i nasakunIshk, icI e'kiwe'potwawat otupik.</p> 
<p><A NAME="an_27:31">27:31</A>&nbsp;KashkIc napitotwawat okikiskotnawan, icI win kapiskuk kipiskotnawan, icI e'kishonawat e'wiskakwawat.</p> 
<p><A NAME="an_27:32">27:32</A>&nbsp;Kapie'sakumwat cI ikiwapmawan, Se'nini nInwun Sayiman e'shInkaswun; niw cI kitwe' okinawan e'wipmotonIt ni iashte'iatkomnIn.</p> 
<p><A NAME="an_27:33">27:33</A>&nbsp;Pic ci kanmupiawat e'shnukate'k, KanIkate', i e'tmuk O Knatup e'cite'k.</p> 
<p><A NAME="an_27:34">27:34</A>&nbsp;Okimanawan Siwapo, ipi wisup, katkostowat e'wiminukwe'nIt; icI kakwucupituk, co ki mnukwe'sin.</p> 
<p><A NAME="an_27:35">27:35</A>&nbsp;IcI e'kiskakwawat, ipi okiswe'nmowawan kapiskumnIt icI e'kitatiwat e'wite'pwe'wunukuk kakitot Nakanacimot, okiswe'nawan paskamInIn e'tshawat, ipi npiskumwakIn kaocI tatiwat.</p> 
<p><A NAME="an_27:36">27:36</A>&nbsp;Kicipitupwuk cI otukwapmawan cIshi.</p> 
<p><A NAME="an_27:37">27:37</A>&nbsp;IcI e'kitowawat shiw otupik we'npie'kate'nuk we'cawat, OTI CISUS OTOKUMAMWAN KI CWIUK.</p> 
<p><A NAME="an_27:38">27:38</A>&nbsp;Ipi cI nish kie'motshke'cuk, kitko Skakwukaswuk; nkot ote'pniwnak, nkot cI o onumciwnak.</p> 
<p><A NAME="an_27:39">27:39</A>&nbsp;KicI kapmose'cuk ikikuke'cawan e'mumukwe'twawat.</p> 
<p><A NAME="an_27:40">27:40</A>&nbsp;OtI cI otInawan, Kin, pe'nactin kcInume'okumuk, ipi kashIton e'nsokwnukuk ke'skontIson. KishpIn okwIsmukwiIn Kshe'mIne'to, pie'nisasin shi kiashte'iakwukinuk.</p> 
<p><A NAME="an_27:41">27:41</A>&nbsp;Winwa ke'ki kcIme'matmocIk onInwuk okinatkoawan, kike' onupie'ke' onInwuk, ipi ke'ctaose'cuk okinawan.</p> 
<p><A NAME="an_27:42">27:42</A>&nbsp;Pe'kansIncIn cI okike'skonan, win cI co ke'skontusi. KishpIn sI we'tokmaomukwe'n IsniIn, nocma win Kom kupie'nisasi shi ashte'atkok icI ke'cI te'pwe'twukon.</p> 
<p><A NAME="an_27:43">27:43</A>&nbsp;Okipe'nmonIn Kshe'mIne'ton, nocma win oka&#8216;tapne'kin, kishpIn waiaokokwe'n, otI kakItot Nin NtokwIsmuk Kshe'mIne'to.</p> 
<p><A NAME="an_27:44">27:44</A>&nbsp;KicI ke'mockicuk katukwakwukascuk win wa ke'i kanawat.</p> 
<p><A NAME="an_27:45">27:45</A>&nbsp;Nawkwe'k cI kikiskupkonia, e'nkokwukumkiak ukI; nash nsotupukIn e'pite'ntakwuk.</p> 
<p><A NAME="an_27:46">27:46</A>&nbsp;Pic cI nso tupukInuk Cisus kikcInotakwse'wak, otI cI kItwak, Inay, Inay, ne'me' se'pe'kte'nay? otI e'kitok, Nkishe'mIne'tom Nkishe'mIne'tom, We'kwnicI we'c nkIshiun?</p> 
<p><A NAME="an_27:47">27:47</A>&nbsp;KicI anIt shikanipwoe'cuk pic i kanotmowat, kikItwuk; OtI nInI onItuman Inaisun.</p> 
<p><A NAME="an_27:48">27:48</A>&nbsp;Kie'nup cI nkot kimace'pto, icI e'kiw tapnuk Skuapowan, kiwumoshkIne'tot siwapo, icI e'kitot, e'kinapsItot shi nasakunIshkok okiminancI, e'wimnukwe'nIt.</p> 
<p><A NAME="an_27:49">27:49</A>&nbsp;KicI anIt otI kikItwuk, Ponuk, nocma wapmatan kI&#8216;nwa ok?pie'skonkon ni Inaisun.</p> 
<p><A NAME="an_27:50">27:50</A>&nbsp;Cisus cI kanotakwsIt minI e'pic kotakuk, okipkItnan ocipamIn.</p> 
<p><A NAME="an_27:51">27:51</A>&nbsp;PInI iwcI kaiakwukote'k, pic iukwan kcInume'okumkok, shpumuk kipie'ocIpikw&#8216;shke' nashcI mtukumuk; ipi kI&#8216; kimacke'mkIt ipi ni sInie'n kipaskukie'ton.</p> 
<p><A NAME="an_27:52">27:52</A>&nbsp;Ipi kinsakshke'ton ni cipe'okumkwe'n, mce'sh cI kanpacuk kanumawakupIne'n, kiwnIshke'mkItnI wiwuwan;</p> 
<p><A NAME="an_27:53">27:53</A>&nbsp;Kipie' ocI sakumwuk shi cipe'&#8216;okumkok, kakishiapsinIt, kipitike'kcI kcI-otanuk mce'sh cI okiwaptuawan wiwuwan.</p> 
<p><A NAME="an_27:54">27:54</A>&nbsp;Pic cI Kapte'n, ipi ni kapmI wice'okocIn, kakowapmacIk CisusIn, e'waptumwat kI e'nanimshkanuk, ipi kanomkItInuk kikcIse'ksik; otI cI kikItwuk, We'we'ne'sI otI okiwkwIsmukon Kshe'mIne'ton.</p> 
<p><A NAME="an_27:55">27:55</A>&nbsp;Kimane'k ke'shi kwe'k, pnoc e'wsapmawat kapie'pmnashkawacuk CisusIn kiw cupie'k Ke'nInIuk, e'wipmitwawat.</p> 
<p><A NAME="an_27:56">27:56</A>&nbsp;Winke' shi kitkoie' Me'ni Me'kte'ne'n, ipi Me'niIn, kaokie'macIn Ce'ms, ipi Cosus, ipi okie'iwan Se'piti onicansIn.</p> 
<p><A NAME="an_27:57">27:57</A>&nbsp;Pic cI e'nmupkonianuk kipie' ocupie' E'nIme'tiuk ke'c tpe'nwe'osIt nInI, Cosip kishInkaso, win kie' Cisus kaknomakot.</p> 
<p><A NAME="an_27:58">27:58</A>&nbsp;IcI tkishiat Paye'ntIn, e'kiwuntotmowat Cisus wiwuwIn. IcI Paye'nt cI kikito, e'wipkItumwut i wiia&#8216;w.</p> 
<p><A NAME="an_27:59">27:59</A>&nbsp;IcI Cosip kaotapnuk i wiia&#8216;w okiwikwe'ie'kinan wapshkie'kIn pukwoian, panakwtInuk.</p> 
<p><A NAME="an_27:60">27:60</A>&nbsp;OkiwusancI tpInwe' otoshkicipe'okumkok kawe'napkaumatsokupIne'n, shi sInik; icI e'ki tupce'nuk kcI-sIn, e'shkwate'mwunuk, icipe'okumkok, icI e'kinke'tuk.</p> 
<p><A NAME="an_27:61">27:61</A>&nbsp;Kiie' cI shi Me'ni Me'kte'ne'n, ipi o pe'kansIt Me'ni, kicipitukwuk cI ashowe'iukwan shi cipe'&#8216;okumkok.</p> 
<p><A NAME="an_27:62">27:62</A>&nbsp;Ka WiiapukcI kakish oshIstowat i mkoshe'wun; ki kcI me'matmocIk onInwuk, ipi Pe'nisiuk kipie' wice'twuk, Payne'tIn kipie' shie'k;</p> 
<p><A NAME="an_27:63">27:63</A>&nbsp;OtI cI ikinawan Okuma, nmikwe'ntamIn kakItpIt okawie'shke'mot me'kwa e'ie' pmatsIt; Kinsokwnukuk nkaonIshka minI.</p> 
<p><A NAME="an_27:64">27:64</A>&nbsp;KIton e'wikawapcikate'k nash i nsokishuk i cipe'&#8216;oknmuk; tanupie'n ke'knomowacIn e'ie'pko nianuk e'wikimocwunkot; otI cI Otanawan ni nIshInape'n, KipsukwiwaksI e'npopI iwcI i ne'tum.</p> 
<p><A NAME="an_27:65">27:65</A>&nbsp;Paye'nt cI otI okinan, anwusI KtIiwawak e'kwapicuk; ktashiamsI wawishkItok tso ke'kshkItoie'k.</p> 
<p><A NAME="an_27:66">27:66</A>&nbsp;IcI e'ki shiawat e'ki wa&#8216;wishkItowat i cipe'okumuk, e'ki tkwapkIstowat i sIn, ipi okisawan e'kwapInIt.</p> 
<p><A NAME="an_28:1">28:1</A>&nbsp;KAPONUM e'kishkuk e'pie'wasapuk i ne'tum e'kishkiwuk wik, kipie'shiI Me'ni Me'ktIne'n, ipi o pe'kansIt Me'ni, e'pie'waptumwat cipe'&#8216; okumuk.</p> 
<p><A NAME="an_28:2">28:2</A>&nbsp;IcI pInI, e'ki kcImackanuk kI; Kshe'mIne'to omIshIne'we'mIn shpumuk kipie' ocupie'n, icI e'kipiat nkoci cI okine'nan i sIn kakpakwuke'k shi shkwate'muk icI e'ki kwuctiie'pIt.</p> 
<p><A NAME="an_28:3">28:3</A>&nbsp;E'shnakwsItcI ke'cwa e'wawasmok, ipi paskuk kiwapshkianI ke'cwakon.</p> 
<p><A NAME="an_28:4">28:4</A>&nbsp;E'pic kwsawat cI kikakowapcuk kinukshke'k, ipi ne'pkIn kishowe'psik.</p> 
<p><A NAME="an_28:5">28:5</A>&nbsp;OcI mshInwe' okinkwe'twan, otI okinan nikwe'n ke'ko kwtacke'k; kuke'nme'num Cisus e'ntuwapme'k, kaskakukwasot.</p> 
<p><A NAME="an_28:6">28:6</A>&nbsp;Cowi shotI ie'si; kiw nIshke'wak, kakItpIt, Piak pie'waptumok kacIshkIshuk, Te'pe'nke't.</p> 
<p><A NAME="an_28:7">28:7</A>&nbsp;Kie'nup shiak ipi kuitmowawak, ke'knomowacIn e'kiwnIshkanIt e'npopIt; pInI, nmInikani cawin ipI Ke'ne'niuk shiw ie'shi ke'cI wapme'k, pInI, kikiwitmonum.</p> 
<p><A NAME="an_28:8">28:8</A>&nbsp;IcI e'kin mamaciwat e'ki nkItmowat kie'nup, i cipe'&#8216;okumuk kikwtacwuk, ipi kinciwe'n- mok; icI kipmupitok e'wiwitmowawat ke'knomowancIn.</p> 
<p><A NAME="an_28:9">28:9</A>&nbsp;IcI e'nmamaciwat e'wuwitmowawat ni ke'knomowancIn pInI, Cisus okinkwe'shkwan otI cI okinan; MnIwankosuk kinwa. IcI e'ki pmumackonawat osItinuk, ipi okiwucikwnItwawan.</p> 
<p><A NAME="an_28:10">28:10</A>&nbsp;Cisus cI otI okinan; Ke'ko kwtacke'k wuwitmowuk nikane'iuk e'wishiawat Ke'nIniuk shiw ke'cI wapmowat.</p> 
<p><A NAME="an_28:11">28:11</A>&nbsp;Me'kwacI e'nmIpiskawat, pInI anIt e'kwapcIkipie'shie'k kcI otanuk, icI e'kiwitmowawat kcI.me'matmocIk onInwun, cake'ko kashowe'puk.</p> 
<p><A NAME="an_28:12">28:12</A>&nbsp;Pic cI kamaoce'tiwat, ipi niw ke'ctaose'cIk ki-kikitot okiminawan mce'sh shonia ni shumaknushIn;</p> 
<p><A NAME="an_28:13">28:13</A>&nbsp;OtI cI okinawan, otI kItok, ke'knomowacIn kipie'nme'kwa e'pkoniaiuk kipie'kimocwunkon, e'ie' npaiak.</p> 
<p><A NAME="an_28:14">28:14</A>&nbsp;KishpIn cI otI, notuk okuma, nkuwishte'pmamIn, icI ke'cI pkIte'nmukwie'k.</p> 
<p><A NAME="an_28:15">28:15</A>&nbsp;Okwtapnanawa cI i shonia kitotmokcI kanItwa; icI ie'i ke'iapI e'kitowat ki Cwiuk nash otI e'kishciwuk.</p> 
<p><A NAME="an_28:16">28:16</A>&nbsp;IcI ki mtatso shItnkot ke'knomowacIn kishumacin shi Ke'ne'niuk kishie'k e'shpItnianuk kacI wawitmakwat ni CisusIn.</p> 
<p><A NAME="an_28:17">28:17</A>&nbsp;IcI kawapmawat okiw wucikwnItwawan, anIt cI kiianwe'ntumwuk.</p> 
<p><A NAME="an_28:18">28:18</A>&nbsp;Cisus cI okipie' knonan otIcI okinan, Caye'k kshke'&#8216;e'&#8216;osuwun nminko, ipI shpumuk kishkok, ipi shotI kik.</p> 
<p><A NAME="an_28:19">28:19</A>&nbsp;WimaciksI knomouk caye'k e'tso ikIswat nIshInape'k; kcItapie'nuk otInoswunuk o We'osmIt, ipi o We'kwIsmIt ipi o KcI Ocipam.</p> 
<p><A NAME="an_28:20">28:20</A>&nbsp;Ke'nomouk e'wi te'pwe'tmowat cak ke'ko kashI ke'kmInkon; PInI kakuksI kowice'wInum nash wishkwakiwuk. E'me'n.</p> 
<p><HR>
<CENTER>
<A HREF="act">Next: Acts</A></CENTER>
</BODY>
</HTML>
