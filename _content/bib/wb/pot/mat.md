[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Next](act) 

------------------------------------------------------------------------

### Potawatomi Bible: Matthew

<span id="an_1:1">1:1</span> OTISU ie'i msInukIn iaianke' pmatse'cuk
iukwan Cisus Knayst we'kwIsmukot Te'pItun, ipi Te'pIt we'kwusmukcIn
E'pIne'amun;

<span id="an_1:2">1:2</span> E'pIne'e'm okiwosmukon AysIkIn, ipi AysIk
kiwosmukon Ce'kapIn, ipi Ce'kap kiwosmukon CotusIn, ipi niw wikane'iIn;

<span id="an_1:3">1:3</span> IcI Cotus kiwosmukon Pe'nIsIn, ipi Se'ne',
Te'me' cI kao kie'iwat, ipi Pe'nIs kiwosmukon E'snumIn, ipi E'snum
kiwosmukon E'numIn,

<span id="an_1:4">1:4</span> Ipi E'num kiwosmukon E'mInite'pIn, ipi
E'mInite'p kiwosmukon Ne'e'sunIn, ipi Ne'e'sun kiwosmukon SanmunIn,

<span id="an_1:5">1:5</span> Ipi Sanmun kiwosmukon Poe'sIn, niwcI
kaokie'icIn Ne'ke'pIn, ipi Poe's kiwosmukon, OpItIn, kaokie'icIn NwtIn
ipi OpIt kiwosmukon Ce'siIn;

<span id="an_1:6">1:6</span> Ipi Ce'si kiwosmukon Te'pItIn kaokumawIt,
ipi Te'pIt kaokumawIt kiwosmukon Sanumun; kaokie'cIn kaowiwpninIn
Ionaie's;

<span id="an_1:7">1:7</span> Ipi Sanumun kiwosmukon NopoumIn, ipi
Nopoum, kiwosmukon E'pie'In, ipi E'pie' kiwosmukon E'se'In;

<span id="an_1:8">1:8</span> Ipi E'se' kiwosmukon Cose'pe'tIn, ipi
CosIpe't kiwosmukon Cone'mIn, ipi Cone'm kiwosmukon Osaye'sIn:

<span id="an_1:9">1:9</span> Ipi Osaye's kiwosmukon Cote'mIn ipi Cote'm
kiwosmukon E'ke'sIn ipi E'ke's kiwosmukon IsikayusIn;

<span id="an_1:10">1:10</span> Ipi Isikayus kiwosmukon Me'ne'se'sIn, ipi
Me'ne'se's kiwosmukon E'munIn, ipi E'mun kiwosmukon CosayusIn;

<span id="an_1:11">1:11</span> Ipi Cosayus kiwosmukon Ce'koniasIn, ipi
wikane'iIn, iwcI ipic e'kimacintwa Pe'pinun;

<span id="an_1:12">1:12</span> IcI kapie'ntwa, ipI Pe'pinun Ce'konias
kiwosmukon Se'ne'tie'nIn, ipi Se'ne'tie'n kiwosmukon Sonope'pe'nIn:

<span id="an_1:13">1:13</span> Ipi Sonope'pe'n kiwosmukon E'ipie'tIn,
ipi E'pie't kiwosmukon E'naye'kumIn, ipi E'naye'kum kiwosmukon E'sunIn;

<span id="an_1:14">1:14</span> Ipi E'sun kiwosmukon Se'takIn, ipi Se'tak
kiwosmukon E'kImIn, ipi E'kIm kiwosmukon InayiatIn;

<span id="an_1:15">1:15</span> Ipi Inayiat kiwosmukon Inie'se'nIn, ipi
Inie'se' kiwosmukon Me'te'nIn, ipi Me'te'n kiwosmukon Ce'kapIn;

<span id="an_1:16">1:16</span> Ipi Ce'kap kiwosmukon CosipIn, onape'mIn
o Me'ni kanikukocIn Cisus oie'o kashInkanIt Knayst.

<span id="an_1:17">1:17</span> OtIcI ie'i cak iaianke' pmatsowunIn
kaocukwat E'pIne'-e'm nash Te'pIt, Ke'iapI mtatso shItnie'w iaianke'
pmatsowunIn, ipi Te'pIt nash kamacintwa Pe'pe'nunuk ke'iapI mtatso
shItInie'w iaianke' pmatsowunIn icI pic kamacintwa Pe'pe'nunuk nash
Knayst, ke'iapI mtatso shItInie'w iaianke' pmatsowunIn.

<span id="an_1:18">1:18</span> OtIcI KanikIt Cisus Knayst otI kanomkuk,
ni okie'iIn Me'niIn kakishknontwat ni CosipIn e'pwamshI witike'twat
okikukIshkwan pInoce'iIn e'ki ne'nmukot Kshe'mIne'ton.

<span id="an_1:19">1:19</span> IcI CosipIn onape'mun kimnoshuwe'psin
cowi kine'ntusi, e'wipwakuke'ncukasnIt, ntawac kimoc e'wipke'at
kine'ntum.

<span id="an_1:20">1:20</span> Me'kwacI otI e'ie'shite'at, PInI
Kshe'mIne'to omIshIne'we'mIn nkipie' otusuk kinapitum, OtI okikon, Cosip
we'kwIsmukwiIn Te'pIt ke'ko kwtukIn e'wiwicIt Me'ni kiwish, iwsI otI
e'ncukot kane'nmukot Kshe'mIne'to OcipamIn.

<span id="an_1:21">1:21</span> KuokwIsI, Cisus cI kIshInkana, wino
kuke'skonan otInIshInape'mIn, i e'patasnIt.

<span id="an_1:22">1:22</span> Caye'k otI kanomkuk e'wi te'pwe'mkuk
Kshe'mIne'to ni iacimot otI kikIto:

<span id="an_1:23">1:23</span> PInI! she'shksi kIncuko ku'okwIsIcI otI
okishInkanawan Ime'niun; i ie'i KshmIne'to kuwice'okonan e'kItok.

<span id="an_1:24">1:24</span> Pic cI Cosip kaonIshkat me'kwa e'npapIt
oki te'pwe'twan Kshe'mIne'ton omIshIne'we'mIn kakot, icI e'kiw
otapInImatsot ni wiwun.

<span id="an_1:25">1:25</span> CocI okikuke'nmasin nash ni onutmoshanIn
okwIsIn; kaniknIt Cisus cI okishInkanan.

<span id="an_2:1">2:1</span> UPIC cI Cisus kanikIt, iukwanuk Pe'tne'um
Otanuk Cwtie'uk, me'kwa E'nut e'ie' okimawut; PInI e'pianIt ne'pwakancIn
nInwun we'cmokuk Cinwse'ne'muk; e'pie'shiawat;

<span id="an_2:2">2:2</span> OtIcI kikItwuk, TInipicI okanikIt
otokumamwan Cwiuk? NkiwaptumwamIn otInukomIn we'cmokuk; ie'i
we'cpie'shiaiak e'winume'kItokIt.

<span id="an_2:3">2:3</span> Pic E'nut okuma kanotuk, notI kikicum
mkoshkate'ntum, ipi caye'k Cinose'ne'muk kaie'cuk.

<span id="an_2:4">2:4</span> IcI pic kakishmaosomat caye'k
kcI-me'matmokcIn, ipi otonpie'ke'mwan ki nIshInape'k, kakishmaoce'tiwat
win okinatawan, TInipi Knayst ke'cInikIt?

<span id="an_2:5">2:5</span> IcI otI okinawan iukwanuksI Pe'tnium
Cwtie'uk e'kiwuk; iw kashupie'ike't iacimot:

<span id="an_2:6">2:6</span> Ipi kin Pe'tnium e'kiwuk Cwtie'uk, cosu
kin, otapine' kitupite'ntakwsusi we'kmaocuk Cwtie'uk; kin su kaotIna
okuma ke'tupakwnat ntInIshInape'muk Isne'iIn.

<span id="an_2:7">2:7</span> IcI E'nut pic kimoc e'kintomat ni
ne'pwakancIn nInwun, e'kin natowat me'me'cIk; TInicI pic nuk kanakwsIt?

<span id="an_2:8">2:8</span> IcI e'kinokanat Pe'tniumuk, otI okinan,
Wishiak, ipi pmawike'ntone'ok we'shknikIt opInoce', icI kimkawe'k,
pie'witumoshike'k, ninke' e'wishiaian e'wiwInume'kituwuk.

<span id="an_2:9">2:9</span> IcI pInI, pic cI kanotwawat ni okuman
kinmumacik, icI niw onukon kawapmawapIt we'cmokuk, kinmInikanin, pama
kinkase' shikacIiIt we'shknikIt pInoce' kacIiIt.

<span id="an_2:10">2:10</span> Pic cI kawapmawat ni nukon
kikcImnwe'ntumwuk, ipi kimnawan koswuk.

<span id="an_2:11">2:11</span> IcI pic kapiawat wikwamuk okiwapmawan,
niw kaoshkIniknIt pInoce'iIn, ipi Me'ni okie'iIn, icI e'kipmukocnowat,
ipi e'nume'kitowawat; icI pic kapaknumwat iukwanIn we'onItnukIn,
e'kimawan mikwe'wunIn osaw shonia, ipi mnomiakowun.

<span id="an_2:12">2:12</span> IcI e'kiwitumakwat, Kshe'mIne'ton
e'kiapwawat ke'kowi minI shiake'k E'nut e'iIt, icI e'kishiawat
e'tnukie'wat ototanwak, pkan kinImIshie'k.

<span id="an_2:13">2:13</span> IcI pic kamaciwat PInI Cosip kiwapman
Kshe'mune'to omIshInIwe'mIn e'napituk otI otukon, Psukwin ipi otapIn
we'shknikIt pInoce', ipi niw okie'iIn, ipI cI Iciptuk oshumok; icI shi
iuk; pama pie'toian kikitowun, iukwanwi E'nut okupantone'wan we'shknikIt
pInoce'iIn e'winsat.

<span id="an_2:14">2:14</span> PicI win kapsukwit kiwtapInan niw
we'shkniknIt, pInoce'iIn, ipi niw okie'iIn, nipatipuk e'kishumaciwat
iukwanuk Iciptuk.

<span id="an_2:15">2:15</span> IcI shi pIne' e'ikiiIt, pama kanponIt
E'nutIn, iwsI ie'i ote'pwe'wun kakItot, Kshe'munIto otacimonInwun,
kItwak, iw ie'i kaocIntomuk O nkwIs iukwanuk Iciptuk.

<span id="an_2:16">2:16</span> IcI E'nut e'kikike'ntuk e'ki papnInmukot
ni ne'pwakancIn nInwun, kikcInshkatsI e'kinokashwe't, icI kaye'k
e'kinsIckasnIt pInoce'iIn e'inIcIn shi Pe'tniumuk; ipi caye'k pe'shoc
e'inIcIn nashponkIsnIcIn, ipi iwpic e'kiwi ke'nata‘wat niw ne'pwakancIn
nInwun.

<span id="an_2:17">2:17</span> Iw ie'i, te'pwe'wun kakitot, iukwan
Ce'nimaye', iacimot otI kakItot;

<span id="an_2:18">2:18</span> Iukwanuk Ne'me'uk okinotanawa notakwsuwun
wishkwe'we'ksuwun, ipi moik, ipi kcIshke'ntumwun; Ne'ce'n otumwuman
onicanse'iIn, cowi kshkumnowankosi; osam co wuie'iwin.

<span id="an_2:19">2:19</span> Pic cI E'nut kanpot PInI Kshe'mIne'to
omIshIne'we'mIn okiwtuskon Cosip kinaptum shi Iciptuk,

<span id="an_2:20">2:20</span> OtI okikon, Psukwin, ipi otapIn
we'shknikIt pInoce', ipi niw okie'iIn, icIshiak e'kiwuk Isne'iIn,
kinpokwshIki kapmIntone'kuk, niw we'shkniknIncIn pInoce'iIn
opumatsiwnInIn.

<span id="an_2:21">2:21</span> IcI win e'kipsukwit, e'kiwtapnat, niw
we'shkniknIncIn pInoce'iIn, ipi niw okie'iIn, icI e'kishiawat e'kiwuk
Isne'iIn.

<span id="an_2:22">2:22</span> Pic cI kanotuk Akine'us kaokumawnIt
Cwtie'uk, e'kinapshkumwat ni osIn E'nutIn win kikwtacI ipI e'wishiat;
kaian wuwitmakot Kshe'mIne'ton e'kinaptuk, icI kipke'wak e'kishiat
Ke'niniuk.

<span id="an_2:23">2:23</span> IcI kapiat e'kiwutat kcI otanuk Ne'sune't
kishInkate', iw ie'i te'pwe'wun kakItot iacimocuk Win kshInkaso Ne'sIni
nInI.

<span id="an_3:1">3:1</span> ICI niw e'kishkiwuk kipie'wak Can,
Ke'ctapie'nwe't, e'pmukie'kwe't no‘wmtukwakukik Cwtie'uk.

<span id="an_3:2">3:2</span> OtIcI kItwak, Kisate'ntmok; osam
otokumauwun shpumuk pe'shoc pie'te'mkIt.

<span id="an_3:3">3:3</span> OtI ie'o kaiacImukocIn iacimoncIn
Ise'iusIn, kItwak, OwIiu otInwe'wun nkot pe'motnakwsIt
na‘mtukwakukikumuk, Nikan oshInwitak, Te'pe'n mukwie'kon wshItwuk tupasI
mie'we'sIn.

<span id="an_3:4">3:4</span> OpshIie'o Can, kamtItIkIn kcowe'si
wisiumIn, ipi mishakIn kcipsonIn, pe'mkcipsocIn, ipi kaotumicimowut,
iukwan e'tsawe'ncIn, ipi amo sispakwut,

<span id="an_3:5">3:5</span> IwcI e'kipie'naskakot Cinose'ne'm, ipi
caye'k Cwtie', ipi caye'k kiwtayiukwan e'pmukiwuk Cantanuk.

<span id="an_3:6">3:6</span> IcI e'ki kcitapie'nat shi Cantanuk,
e'kiwitumake'wat omIcshuwe'psiwnawan.

<span id="an_3:7">3:7</span> Pic kawapmat e'mane'nIt Pe'nIsiIn, ipi
Se'cwsiIn, e'pianIt e'tshI kcItapie'nwe't, otIcI okinan, O! pe'matsie'k
pwatacke'ie'k mIntoie'k! we'nicI kakoie'k e'wioshImotme'k, iw
nshkatsowun wapiamkuk.

<span id="an_3:8">3:8</span> Pie'toke', i we'wnunuk pmatsowun e'wiwapitI
wuie'k, kisate'ntumwun.

<span id="an_3:9">3:9</span> Ke'kowi, ke'ko, ne'ntuke'k kiiwawa,
E'pIne'-e'mntoosmamIn, ktInum cI nin, Kshe'mIne'to otakshkIton, notI
sIniIn, e'wipsukwipnat pInoce'iIn iukwanIn E'pIne'- e'mIn.

<span id="an_3:10">3:10</span> Ipi iw iukwan pkumsakIn okitonawa
e'wce'pkiwuk, iukwanIn ni mtukon, ipi cI niw mtukon pwapie'tomkItnuk
we'onItnuk micum kukishkukaso, ipi cI, shkote'k kupukcikaso.

<span id="an_3:11">3:11</span> Nin we'we'nI, kitakcItapie'num shi npik,
e'kisate'ntume'k, win cie'ko ke'pie'pukwnIshkowut nin, win wusimI
pite'ntakwsI icI nin, coiI nin ntupit e'ntakwsIsi, icIi e'wipmaotawuk
omuksInIn, win ie'k kukcitapie'nkowa shi Kshe'mIne'to ocipamIn ipi
iukwan shkote'k.

<span id="an_3:12">3:12</span> WinsI kie'nuk nonouwun one'cik, icI
we'we'nI okupinakwan opIskakomIn, ipi okumawtoston opukwe'shkInum;
okIton mukukok, icIie'k okIdakswan oshIikwe'mnIn, shi kakuk shkote'k.

<span id="an_3:13">3:13</span> IcI e'pie'ocupiat Cisus iukwanuk
Ke'nIniuk, e'shiat Catanuk e'iInIt CanIn e'wikcItapie'nkot.

<span id="an_3:14">3:14</span> CancI okikna‘moan, otI okinan, NinsI ie'k
ktakcItapie'n; TacI e'pie'naska‘wiIn, nin.

<span id="an_3:15">3:15</span> Cisus cI okinkwe'twan otI okinan,
NocImasI i kInomkIt nkom, Iw ke'shuwe'pse'ikon e'wite'pwe'k, caye'k
mInoshuwe'psiwun. IwcI e'kite'pwe'twat.

<span id="an_3:16">3:16</span> IcI Cisus kakishkcItapie'nkot, iwcI papuk
kashIpie'kwashuk, icI pInI e'kinsakwsanuk, Kishuk, ipi kiwapman
Kshe'mIne'to OcipamIn, e'pie'nisashkanIt, ke'cwa mIne'to mimi;
e'pie'pkIshnInIt wiiwuk.

<span id="an_3:17">3:17</span> IcI pInI, notakwsowun shpumuk, otI
kikItomkIt, OtI ie'o te'panuk NkwIs, nin ke'cmInonwe'It.

<span id="an_4:1">4:1</span> IWCI Cisus e'kimacinkot KcI CipamIn
now'mtukwakik, e'wikwcItupe'nmukot ni mIcImIne'ton.

<span id="an_4:2">4:2</span> IcI pic, KapwawisnIt nie'waptuk tso kishuk,
ipi nie'waptuk tso tpuk; iwcI e'pkIte't.

<span id="an_4:3">4:3</span> IcI pic kakocItpe'nmukocIn kapianIt e'cIiIt
otI okikon; KishpIn kin We'kwIsmukwiIn Kshe'mIne'to, kIton notI sIniIn
e'wiwshIckate'k e'wikwe'shkInwuk.

<span id="an_4:4">4:4</span> Okinkwe'twancI ipi otI okinan otI
e'shonupie'kate'k; NInI cowitapmatsIsi, pe'pshuk pkwe'shkIn mtIno; mtIno
ie'ki cak kikitowun we'cpie'sakumom kuk otonik Kshe'mIne'to.

<span id="an_4:5">4:5</span> IucI mIcImIne'ton okisho'wnukon iukwuanuk
kcI otanuk, e'kiw cipitupukot shi kwItupuk nume'okumkok.

<span id="an_4:6">4:6</span> OtIcI otukon, KishpIn kin, okwIsmukwiIn
Kshe'mIne'to, pie'ocIniswe'pnItson; otukwshI e'shonIpie'kate'k, Win
okuwitmowan omIshInIwe'mIn, e'wikuwapmukwiIn ipi onIciwak
kupumukwitInukok wikake' e'wipwapaksite'shnIn sInik.

<span id="an_4:7">4:7</span> Cisus cI otI okinan, otukwshI
e'shwunIpie'ka te'k minI, Ke'kowi kwcItupe'nmakIn Te'pe'nmukwiIn
Kshe'mIne'to.

<span id="an_4:8">4:8</span> MinI cI, mIcImIne'to okishonan e'cI kcI
pkotnianuk e'kiwaptuat, caye'k okumauwun shotI kik, e'pic wuntInuk.

<span id="an_4:9">4:9</span> Ipi otI okinan, caye'k notI, kuminIn,
KishpIn pmukocnIn, ipi nume'kItoiIn.

<span id="an_4:10">4:10</span> OtIcI Cisus okinan, Nkoci, shian,
MIcImIne'to, otukwshI e'shwunupie'kate'k, Nume'kito‘w Te'pe'nmukwuiIn,
Kshe'mIne'to wintIno kie'pmItwut.

<span id="an_4:11">4:11</span> IwcIni, mIcImIne'ton kashInkInkot, ipi
pInI mIshInwe'n e'pianIt, icI e'pie'pmitakot.

<span id="an_4:12">4:12</span> IcI pic Cisus kanotuk, ni CanIn
e'kikpakwukasnIt, kishImaci shi Ke'niniuk;

<span id="an_4:13">4:13</span> IcI e'nkItuk Ne'se'nIt; e'kishiat e'wIiIt
cikcukum Ke'panium e'te'nuk, ipi e'pie'kokumukianuk Se'pwnIn, ipi
Ne'ptInum.

<span id="an_4:14">4:14</span> Niiw ie'ni te'pwe'onIn kakitot Ise'us
iacimot otI kItwak,

<span id="an_4:15">4:15</span> Iw e'kiwuk Se'pwnIn, ipi e'kiwuk
Ne'ptInum shiw cikcukum wus ipI Catan: o Ke'nIni mawak Me'ikIscIk;

<span id="an_4:16">4:16</span> Kiw nIshInape'k kacipitupcuk,
e'kiskupkonianuk okiwaptanawa e'kikcI wase'anuk, kiw cI kacipitupIcuk,
e'tnukie'wat, ipi e'cipamtomkuk npowIn; wase'iak kipie'mokse'mkIt.

<span id="an_4:17">4:17</span> IwcI pic Cisus e'pmowe'pkie'kwe't, otI
kikIto; Kisate'ntumok; iukwankwshI okumauwun e'te'k shpumuk kishkot
pe'shoc pie'iumkIt.

<span id="an_4:18">4:18</span> IcI Cisus e'pmose't cikcukum Ke'nIniuk,
okiwapman nish we'wikane'itIncIn; Sayiman e'shnukasot Pitu, ipi E'nto,
ni wikane'iIn, e'tshI pukInanIt supiIn kiukumik; kikikoske'‘onInwuk.

<span id="an_4:19">4:19</span> IcI otI okinan, Naktone'o‘shuk;
kaoshe'num e'wikikoskawe'p nInwuk.

<span id="an_4:20">4:20</span> IcI papuk e'kinkaawat otIsupimwan, icI
e'kinaktone'wawat.

<span id="an_4:21">4:21</span> IcI e'nmaocImacit shiw, okiwapman minI,
anIt nish we'wikane'itIncIn, Ce'ms, We'kwIsmukot Se'pitiIn, ipi Can
wikane'iIn pic napkwanuk, Se'pitiIn, oswan e'na'towat, otusupimwan; icI
e'kintomat.

<span id="an_4:22">4:22</span> IcI papuk e'kinkItmowat onapkwanwa ipi
oswan; e'kinaktone'wawat.

<span id="an_4:23">4:23</span> IcI Cisus e'kipashiat Ke'nIniuk
e'pmuknomake't; iukwanuk otInume'okumkomwak, ipi e'pmukie'kwe't
mnoacImowun, iukwan okumauwun, ipi e'pmIne'se'we't cak, e'shnakwuk
iakwnoke'wun, ipi cak e'shnakwuk kwtuke'ntumwun ki nIshInape'k.

<span id="an_4:24">4:24</span> IcIi, otI win wiacmukwsIwun
e'kipashiamke'tnuk kiswe'shkie'nI shi caye'k Sinie'uk; okipie'twawancI
niw caye'k iakwnokancIn ni nIshInape'n, ipi ni na‘we'napinIncIn, ipi
kwe'tukitoncIn, ipi niw packakwancIn mIcImIne'ton, ipi ni ne'kaptIncIn,
ipi niw ne'nie'psIncIn, icI win e'kine'se'at.

<span id="an_4:25">4:25</span> IcI okipme'nashkakon ke'cmaoce'‘tincIn
nIshInape'n, pie'ocupie'n Ke'nIniuk, ipi kiwcupie'n Tike'ponIsuk, ipi
kiwcupie'n Cinose'ne'muk, ipi kiwcupie'n Cwtie'uk, ipi kiwcupie'n wus
ipI Catanuk.

<span id="an_5:1">5:1</span> ICI kawapmat niw maoce'tincIn,
e'okwIcowe't, e'shpItnianuk, icI kacipitupIt ni e'knomowacIn
okipie'naskakon.

<span id="an_5:2">5:2</span> IcI e'ki pakinuk ioton; icI e'ki knomowat,
otI kikIto.

<span id="an_5:3">5:3</span> Shuwe'ntakwsik, ki ke'tmake'nkuk, ocipamwan
ki ie'ki, te'pe'ntukuk okumauwuni shpumuk kishkok.

<span id="an_5:4">5:4</span> Shuwe'ntakwsik ki kasate'ntukuk; ki ie'ki
ke'mnwe'ntukuk.

<span id="an_5:5">5:5</span> Shuwe'ntakwsik ki pwakcIne'ntukuk wio’wawa;
ki ie'ki ke'tpe'ntumwat kI.

<span id="an_5:6">5:6</span> Shuwe'ntakwsik ki, pe'kIte'we'ntukuk, ipi
e'kakaskite'e'skuk, iukwan mnoshuwe'psowun; ki ie'ki ke'moshkIne'sanuk

<span id="an_5:7">5:7</span> Shuwe'ntakwsik ki she'we'ncIke'cIk; ki
ie'ki ke'kshkItocuk, she'we'ncuke'wun.

<span id="an_5:8">5:8</span> Shuwe'ntakwsik ki, kiw pante'acIk; kiie'ki
ke'wapmacIk Kshe'mIne'ton.

<span id="an_5:9">5:9</span> Shuwe'ntakwsik ki, tpantowun we'shtocuk; ki
ie'ki, ke'shInkascIk Kshe'mIne'to onicansIn.

<span id="an_5:10">5:10</span> Shuwe'ntakwsik ki mnoshuwe'psuwun,
we'ckwtukitowat ki ie'ki te'pe'ntukuk okumauwun shpumuk kishkok.

<span id="an_5:11">5:11</span> Kshuwe'ntakwsum pic nInwuk,
nshonasmukwie'k, ipi miashtotakwuie'k, ipi cake'ko kItwat kukInwush
kacimukwie'k, nin ocItotakoie'k.

<span id="an_5:12">5:12</span> Mnwankosuk, ipi kcImnwe'ntumok;
waminkoie'k kIcIne'ntakwut shpumuk kishkok; iwkwshI kashukwtukawat,
iacimoncIn kaie'cuk e'pwam shIiIe'k.

<span id="an_5:13">5:13</span> KinwakwshI kitowsiw taknawum shotI kik;
kishpIncI ponsiwtakunukpkok; we'kwnicI ke'ocI siwtakunupok’ CosI ke'shI
owunsInon mtIno e'wisakcuwe'pInIkate'k, icI e'wipInkatumowat, nInwuk.

<span id="an_5:14">5:14</span> Kinwasi, ktowawase'shkanawa kI. KcI otan,
kwutakik e'te'k, co takukIckate'snon.

<span id="an_5:15">5:15</span> Cowike' nInwuk, otaskI‘sinawa
waskone'ncukIn, icI e'witowat namiukwan tupu‘ke'nuk; mtIno ie'k
waskone'ncukunatkok; icI waskone'ntakwnawa, caye'k pituk e'icuk
wikwamuk,

<span id="an_5:16">5:16</span> Nocma wawase'shkmok e'nasmupwat nInwuk
e'wiwaptumwat kmInototmonawan, ipie'wi winwane'k Koswa e'iIt; shpumuk
kishkok.

<span id="an_5:17">5:17</span> Ke'kowi ne'ntuke'kon; otI we'cpiaian
e'wipnactoian tpakwnuke'wun, tanake' iacimocuk; cowi intoc piasi
e'wipnactoian; mtIno e'wikishtoian.

<span id="an_5:18">5:18</span> We'we'nI KtInum, pamasI shpumuk kishkok,
ipI kI, ke'ntoshke'mkIt, cotIna pke'ci pwawe'pnukate'k tpakwnuke'wun,
pama caye'k kicaktpIshkosak.

<span id="an_5:19">5:19</span> We'kwe'ntuk ke'pnactokwIn notI nkot e'Ii
e'kacinoiakIn kiIkwe'we'nIn, ipi ke'knomowacIn nInwun; kshInkaso oie'o
otapine' kupite'ntakwsI shiw okumauwunuk shpumuk kishkok; We'kwe'ntukcI
ke'totuk ipi ke'knomowat ike' win kshInkana oie'oke'cIpite'ntakwsIt shi
okumauwunuk shpumuk kishkok.

<span id="an_5:20">5:20</span> OtI KItInum; KishpIn cI
kmnoshuwe'psiwnInawa wusimI pwashumnoshuwe'psie'k kotI we'npie'ke'cIk
ipi Pe'nIsiuk; cokitakshkItosim e'wipitike'ie'k okumauwunuk shpumuk
kishkok.

<span id="an_5:21">5:21</span> Kinotake'msI anwI pnowi kakItwapIt;
Ke'kowi nshowe'ke'k icI we'kwe'ntuk ke'nshowe'kwe'n kInie'sansI
pictpakwnIt.

<span id="an_5:22">5:22</span> OtI KtInum, We'kwe'ntuk kipinshInshkacitw
at wikane'iIn kInie'sansI pic tpakwnIt, ipi we'kwe'ntuk ke'nat
wikane'iIn; Ne'ke', kInie'sansI e'tshI kikitokiwuk; ke'iapI we'kwe'ntuk
ke'nat; Kukie'patIs, kInie'sansI namkumuk shkote'k.

<span id="an_5:23">5:23</span> KishpIn cI iw pie'ton kmikwe'wun e'tc
sku‘umatuk, icI shiw mikwe'ntIn kikane', ke'ko, e'ne'nmukwiIn.

<span id="an_5:24">5:24</span> NkItIn shi ikmikwe'wun e'tshI sku‘umatuk,
icI nmamacin; ne'tum pone'ntuk kikane'‘, icI, pianmikwe'n iw kmikwe'wun.

<span id="an_5:25">5:25</span> Wikantuk kie'nup ne'shknmukwiIn, me'kwa
e'iI pmowice'otIie'k; kta nupkItnuk ne'shke'nmukwiIn tpakwnukie'wunuk,
icI o tpakwnukie' onInI kupkItnuk kii’aw ni okumasIn icI ke'cIpukinukon
shi kpakwotiwkumkok.

<span id="an_5:26">5:26</span> We'we'nI ktInIn; Cowi ktapie'sakIsi, pama
kiwike'tpu‘umIn me'skwapkIsiIt.

<span id="an_5:27">5:27</span> Kinotake'msI, kakItwapIt pnowi; Ke'ko win
waonIshkaiwuke'k.

<span id="an_5:28">5:28</span> NincI, otI KtInum, We'kwe'nshe'tuk
ke'wapmat ni kwe'n naw‘ ne'nmat; kowaonIshkaiwu kisha‘ shiwo te'ik.

<span id="an_5:29">5:29</span> KishpIn cI, iw kite'p shkishIk ocI
mIcIshuwe'psin kicIpIton, icI nkocipukiton; wusimI ktate'pIs kishpIn
shkishuk pnacak, icIi caye'k kii‘awe'wipukci kate'k shi namkumuk
shkote'k.

<span id="an_5:30">5:30</span> KishpIn kte'pniw nak ocI mIcIshuwe'psin,
Kishkshun, icI nkoci pukuton; wusimIcI kte'pIs nkote'iI knIce'n pnacak;
cocI wii caye'k kii’aw e'wipukicikate'k namkumuk shkote'k.

<span id="an_5:31">5:31</span> OtIsI kikitom, We'kwe'ntuk ke'we'pnakwe'n
wiwun, nocIma win, okuminan we'npie'kate'nuk e'we'pnItwat.

<span id="an_5:32">5:32</span> OtI cI KItnum, We'kwe'ntuk ke'we'pnakwe'n
wiwun; pwawaonIshkaiwuto kwe', WinsI o nInI okItotwan, e'wi
waonIshkaiwunIt; ipi we'kwe'ntuk ke'wiwkwe'n, niw kawe'pnukasnIncIn
waonIshkaiwI.

<span id="an_5:33">5:33</span> MinI ki notake'm; kakItwapIt pnowi,
Ke'kowinIshkItkIn; Ke'ko kItiIn, Kitotum kashuwawitmowut Kshe'mIne'to
e'wi totImIn.

<span id="an_5:34">5:34</span> NincI otI, KtInum Ke'ko wipapIsh
kie'tnamta kwsukIn shi; ke'ko wike' shpumuk kishkok iwi e'i Kshe'mIne'to
ocipitupwun.

<span id="an_5:35">5:35</span> Ke'kowike' shotI kik, iw ie'i
otupsIte'pwun; ke'kowike', Cinwse'ne'muk, iw ie'i kcIotan o KcIokuma.

<span id="an_5:36">5:36</span> Ke'kowike' kie'tnamwe'kIn; shi ktupik;
cosI wi ktakshkItosin, e'wiwshIton nkot kinsIs e'wiwapshkiak, tanake'
e'wi mkIte'wak.

<span id="an_5:37">5:37</span> NocImasI niw kitukinontiwnowan
kitasIstonawa; e'‘, e', co, co; we'kwe'ntuk wusimI icI notI,
kupie'ocipie'mkIt me'anuk.

<span id="an_5:38">5:38</span> KinotamsI e'kitok; kukItwapIt shkishuk
ashkot shkishuk, ipi wipIt ashkot wipIt.

<span id="an_5:39">5:39</span> Nin cI otI ktInum, ke'kowi nakwnuke'k iw
me'anuk; we'kwe'ntuk cI ke'we'potakwiIn kte'pnoiak kwe'knoito‘w minI
ashwayiukwan.

<span id="an_5:40">5:40</span> KishpIn cI owIiI nInI witpakwnukwiIn, Ii
tpakwnuke'wunuk, icI otapnImakwiIn kpiskumwakIn ke'iapI mish
kIc-piskumwakIn.

<span id="an_5:41">5:41</span> Ipi we'kwe'ntuk, ke'wishte'pmukwiIn, nkot
e'wiwice'wIt tpukIn, showice'o nish. 41 And whosoever shall compel thee
to go a mile, go with him twain.

<span id="an_5:42">5:42</span> Mish o ke'ko ne'tumakwiIn, ipi cI o
ke'pie'waukon ke'ko win koci ne'nashkawakIn.

<span id="an_5:43">5:43</span> Kinotake'msI kakItok, Tpash pe'shoc
e'tacuk, ipi shike'num me'iashtotakwiIn.

<span id="an_5:44">5:44</span> Nin cI otI KtInum, Tpanuk kiw
me'iashtotakwie'k showe'num kin me'cI knonkoie'k mnotota‘w kiw
shake'nmne'konIk ipi nume'kita‘w kiw ne'shkacito nikonIk, ipi kiw
kwe'tukine'kok.

<span id="an_5:45">5:45</span> IwcI i e'winicansunkoie'k Koswa shpumuk
e'iIt kishkok; win otashan otukisomIn e'wipie'moksanIt ni
me'ashowe'psIncIn, ipi niw me'noshuwe'psIncIn, ipi onitaan e'kmaonInuk
ni me'nototmIncIn, ipi niw me'ashtotmIncIn.

<span id="an_5:46">5:46</span> KishpIn Tpane'k, kiw te'pankoie'k
we'kwnicI me'se'ntume'k? ConukwnukI maocIcke' onInwuk shIcke'sik?

<span id="an_5:47">5:47</span> KishpIn cI numkotwa kikane'iwak, mtIno
we'kwnicI iw wusimI e'shcI ke'ie'k ki anIt? Conukwinuke', kiw
maocIcke'onInwuk totsik?

<span id="an_5:48">5:48</span> Nocma kwiuk showe'psuk, ke'cwa o Koswa
kwiuk e'shwe'psIt shpumuk e'iIt, kishkok.

<span id="an_6:1">6:1</span> IKWAMSUK e'wipwamnototwe'k e'nasmupwat
nInwuk e'wiwapmne'k ie'i ke'pwaocI mnototone'k Koswa shpumuk e'iIt
kishkok.

<span id="an_6:2">6:2</span> IwcI ie'i pic mnototake'n ke'kowi nikan
notakwtoke'n pe'pkwe'iak e'shcuke'wat, e'nume'kascuk e'totkuk
nume'okumkok; ipi niw otan mie'we'n e'wimnowacimukwat nInwun.--We'we'nI
Kuwitmonum ote'ionawa otIp‘okse'onowa.

<span id="an_6:3">6:3</span> Pic cI mnototake'n, Ke'kowi knumciwun
okuke'ntusin kte'pniwun e'shcuke'mkuk.

<span id="an_6:4">6:4</span> Iw cI niw kmnototake'wun e'witotmIn kimoc,
ipi oie'o Kos wapItanIn pwawapcikate'nuk winie'k kuminuk
ke'wapcIkate'nuk.

<span id="an_6:5">6:5</span> Pic cI numan ke'kowi shIcke'kIn ke'cwa kiw
e'nume'kascIk; ome'nwe'ntanawa e'numawat e'nipwawat, otI num-e'o
kumkomwak, ipi otanuk mie'wuk e'pmIwawikwe'anuk e'wiwapmukwat nIniwun.
We'we'nI KtInum ote'ionawa otIp‘okse'onowa ne'twe'ntumwat.

<span id="an_6:6">6:6</span> Pic cI kin wi numan pitike'n e'cI
pitokInikate'k icI ke'cI kupakwa‘mIn shkwate'm, nume'kito‘w Kos kimoc
e'iIt; ipi o Kos wiapmuk kimoc kutupamak, e'wiwapmukon.

<span id="an_6:7">6:7</span> Pic cI numan ke'kowi pIne'‘ nasap,
kItke'kon ke'cwa Me'ikIscIk e'totmoat, winwashIte'-e'k ninan
nkupsItakomIn, mce'she'kItiak.

<span id="an_6:8">6:8</span> Ke'kowi kinwa shIcke'ke'k e'shcike'wat
winwa, okuke'ntankwshI Koswa ne'twe'ntme'k e'pwanshIn ntotmowe'k.

<span id="an_6:9">6:9</span> . OtIsI ktashI matumawa; Nosnan e'in
shpumuk kishkok, ke'cne'ntakwuk ktIshnukaswun,

<span id="an_6:10">6:10</span> Kto kumau’wun kupie'mkIt. Nocma
kte'ne'ntumwun knomkIt shotI kik, ke'cwa shpumuk kishkok.

<span id="an_6:11">6:11</span> . MishInak otI nkom e'kishkiwuk e'tso
kishkuk, e'shwisIniak.

<span id="an_6:12">6:12</span> Ipi pone'ntumwIshnak mIsnukInanIn
ninanke' e'shpone'nmukIt me'citotmoiImIt, mIsnumoiumke'shiIk.

<span id="an_6:13">6:13</span> Ipi ke'ko shonIshikak ke'tshI
kwcItipe'nmukoiak, otapInIshnak caye'k me'anuk; kin ktupe'ntan
okumauwun, ipi kshke' e'wsuwun, ipi iw kcIne'ntakwsuwIn kakuk. E'me'n.

<span id="an_6:14">6:14</span> KishpIn pone'ntumwe'k ninwuk,
omuiiashtotmonawa, ke'iapukI Koswa shpumuk kishkok kupone'ntmakwa.

<span id="an_6:15">6:15</span> KishpIn cI pwapone'ntumwe'k nInwuk
omuashuwe'psiwnawa; CowikI Koswa kupone'ntumakwsiwa
kmIiashuwe'psiwnawan.

<span id="an_6:16">6:16</span> Pic cI pwawisnie'k ke'ko wishuwe'psuke'k,
ke'cwa e'nume'kascuk e'kisasnakwsawat oshkishkowak e'miashtowat
e'wine'nmukwat nInwun ie'i we'cpwawisnawat. We'we'nI otI KtInum,
ote'ionawasI i otIp‘okso-onowa.

<span id="an_6:17">6:17</span> Pic cI kin, pwawIsnin numukwin ktupik ipi
ksikwan.

<span id="an_6:18">6:18</span> Ke'ocI pwamnone'nmukwiIn nInwuk
e'pwawisnin mtInoie'k Kos e'ie't kimotsawunuk; ipi Kos waptuk,
kimotsawun kuminIk ne'twe'ntumIn ke'cI we'pcIkate'nuk.

<span id="an_6:19">6:19</span> Ke'kowi twakInukatsoke'k ke'cpite'ntakwuk
shotI kik, mIne'tosiuk ipi e'wikwakwnuk, e'wipnack, ipi ki ke'mote'iuk
e'wipikpItowat e'wi kmotwat.

<span id="an_6:20">6:20</span> MtIno twakInukatsok ktupnIo we'osiwnawan
shi shpumuk e'cI pwaiawat, mIne'to se'iuk, cowike' ke'ocI kwakwnuk, e'cI
pwapnacak, ipi ki ke'mote'iuk e'ci pwapikptaswat e'wi kmotwat.

<span id="an_6:21">6:21</span> Shi ie'shi ke'cIte'k ktupnowe'wsiwnawa
ke'iapukI shi kte'iwa ke'cIte'k.

<span id="an_6:22">6:22</span> Wase'aswun otI kia‘w i ie'i kshkishuk;
kishpIncI nkotuk kshkishuk caye'k kia‘w kawase'ia.

<span id="an_6:23">6:23</span> KishpIn cI iw kshkishuk mianuk caye'k
kia‘w kukiskupkonia. KishpIn cI iw wase'iak e'te'm kuk ki i wuk; kishpIn
kiskupkoniak; knkicI pite'ntakwut iw e'kiskupkoniak.

<span id="an_6:24">6:24</span> Cowi wIiI nInI otakshkItosin
e'wite'pwe'twat nish te'pe'nmukwocIn; nkot e'iI otashikInman, icI niw
nkot otatpanan ke'iapI niw nkot otamackonan, iwcI niw nkot
otamiane'nman. Cowin ktakshkItosin e'wi ie'i pmitwat Kshe'mIne'ton, ipi
Me'mun.

<span id="an_6:25">6:25</span> NinsI otI KtInum, Ke'kowi pame'ntuke'kon
kpumatsiwnuwam, we'kwe'ntIk ke'micwe'kwe'n, we'kwe'ntukie'
ke'mnukwe'okwe'n, ipi iukwan kiwiwuwan; we'kwe'ntuke' ke'piskumwe'kwe'n,
ConukwnI pmatsowun wusimI pite'ntakwse'non icI i micum, ipi cI iw wia‘w
wusimI pite'ntakwut icI iw wapiskumuk.

<span id="an_6:26">6:26</span> PInI kiw pne'shiuk pe'pamsakuk cowi
otukikie'sik, cowike' okishksusinawa cowike' omaoton sinawan e'witowat
micImaokumkok; ke'iapI shpumuk ktItshI Koswa otushman. ConI kinwa
ktupite'ntakwsusim, wusimI icI winwa?

<span id="an_6:27">6:27</span> We'nicI kinwa e'wi mikwe'ntume'k
akshkItot nkot otoskwun wusimI e'wikosIt.

<span id="an_6:28">6:28</span> We'kwnicI we'cmikwe'ntume'k
paskume'konIn. Naktuwe'ntumok, ni wawaskone'toiun ktukanuk e'mikwukuk,
cowimikice'wimke'snon, cowikI pimnukwe'mkIsnon.

<span id="an_6:29">6:29</span> Ke'iapI cI, nin KtInum, Win Sane'mun
kaye'k okIcne'ntakwsuwun, co kinapme'nakwsIsi ke'cwa notI nkot.

<span id="an_6:30">6:30</span> KishpIn Kshe'mIne'to nukwinie'tot
mishkoiun ktukanuk, nkom e'kishkiwuk, icI wapuk ke'ci pukicukate'k
kpoce'skInuk, conukwunI nowuc win ktanukwnie'kosim, O pike'ci
te'pwe'ie'ntume'k.

<span id="an_6:31">6:31</span> Ke'kowi pame'ntuke'k otI e'wikItie'k;
We'kwnicI ke'miciIkon? Ke'iapukI we'kwoni ke'mnukwe'ikon? Ke'iapukI
wusimI we'kwoni ke'kwe'iak?

<span id="an_6:32">6:32</span> OtI ie'i tpe'nwe'osuwun Me'ikIscIk
kapme'nton e'mowat, iukwan suwi Koswa shpumuk, okuke'ntan waioie'k cak
ke'ko.

<span id="an_6:33">6:33</span> Ne'tumsIe'k ntowaptmok otokumauwun
Kshe'mIne'to, ipi ome'noshuwe'pse'wun, ipi cI cake'ko ke'anke'stakom.

<span id="an_6:34">6:34</span> Ke'kocI pame'ntuke'k iw wapuk; iw wapuk
ke'win kumikwe'nte'somkIt. Me'anuk e'kmukishuk ke'iImIn.

<span id="an_7:1">7:1</span> KE'KO tpakwnuke'ke'kon ke'ocI
pwatpakwnukoie'k.

<span id="an_7:2">7:2</span> Iw ie'i tpakwnuke'wun ke'ocI tpakwnukoie'k,
ipi we'kwe'ntuk tpukIn, ke'tpuke'n, minI ke'tpukate' ne'iap,

<span id="an_7:3">7:3</span> We'kwnicI we'cwaptumwut pe'sIne'kot kikane'
shkishkok; cocu kin kowaptusin iw mtuk ke'pakshkakwie'n tpInowe'
kshkishkok.

<span id="an_7:4">7:4</span> TInicI ke'nIt kikanI, NkukcIpiton
pe'snukwiIn kshkishkok, ipi pInI, cocu kin kowaptusin, iw mtuk
ke'pakshkakwuiIn tpInowe' kshkishkok.

<span id="an_7:5">7:5</span> Kin e'nume'kasiIn, ne'tum sakicowe'pnun
mtuko ke'pakshkakwiIn tpInowe' kshkishkok, icI ke'cI mnowapiIn, iwcI
e'wikcuptowut pe'snukot kikanI oshkishkok.

<span id="an_7:6">7:6</span> Ke'kominake'k iw panakwuk, ke'ko kiw
wunumoshuk, ke'koke' pukitowake'k ke'cwunuk e'nasmukapwowat kokoshuk,
otanapIn katanawan namiukwuan osItiwak, icI kupie'kwe'kse'k, minI
knanisik mukwak.

<span id="an_7:7">7:7</span> Ntotumake'kcI, icI ke'cI minkoie'k
ntone'mokcI icI kumkanawa, papakakwuke'k cI icI ke'nsakwnumakom cI.

<span id="an_7:8">7:8</span> E'tshowat kiw ne'totmake'cuk okIionawa, ipi
o ke'ntone'uk okumkan, icI win oke'papakakwuke't kInsakwnumwa.

<span id="an_7:9">7:9</span> We'nicI onInI kinwa kishpIn, natakot
okwIsun pkwe'shkIn? okuminan nI sIn?

<span id="an_7:10">7:10</span> KishpIn ke'ntotmakot kikosIn okuminanI
mIne'ton?

<span id="an_7:11">7:11</span> KishpIncI kinuwa, e'miashuwe'psie'k
kuke'ntume'k washI mikwe'ie'k we'wunuk ki knicansawak, TInicitso wusimI
Koswa shpumuk e'iIt kishkok, ke'shIminat we'onutnuk ni ke'ntotmakwcIn.

<span id="an_7:12">7:12</span> Cake'ko e'shIntuwe'nme'k nInwuk
watotakwie'k ike' kinwa ke'totwe'k; otI ie'i tpakwnuke'wun, ie'i
iacimocuk.

<span id="an_7:13">7:13</span> Pitike'k i e'kacIshkwate'mwuk, ipi
mukIte'ia i shkwate'm, ipi mkIte'ia mie' o, e'suk nshonatsinak, ipi
patike'cuk mane'k shiw.

<span id="an_7:14">7:14</span> Osam kacIshkwate'm, ipi kacImie'w e'suk
pmatsiwnuk, ipi pke'ci shIiwik kiw me'kumocuk.

<span id="an_7:15">7:15</span> Nakutowe'nmuk iacimokascuk
pie'naskakwie'k mantanshuk pie'nukwnie'k piciukwancI pe'panshawe'cuk
moe'k.

<span id="an_7:16">7:16</span> Kukike'n mawaksI
e'shomicumowat.--IukwanuknI nInwuk omikitanawan, Siwnwe'n
kcIkunukaoshisuk tanake' kcIshomnun otamikitanawan msanuk?

<span id="an_7:17">7:17</span> Caye'ksI kiw me'nomtukwucuk, mnomicImowuk
me'cI mtukwItcI mcImicmowuk.

<span id="an_7:18">7:18</span> We'wunuk mtukcI cotamcI omicmosi cowi kI
mcImtuk tamnoomicma‘ o si.

<span id="an_7:19">7:19</span> Caye'k mtukok pwamnoomicmawut;
kukwu‘kaswuk; icI shi pukInak shkote'k.

<span id="an_7:20">7:20</span> Ke'iapI e'shmicumowat, ke'ocI kuke'nme'k.

<span id="an_7:21">7:21</span> Cowi caye'k ke'ke'cuk, Te'pe'nmin,
Te'pe'nmin, kupitike'sik okumauwunuk shpumuk kishkok, winsI ie'ko mtIno
ke'shIcke't e'shte'anIt Nos shpumuk kishkok.

<span id="an_7:22">7:22</span> Mane'kcI otI nkukok, iw kishkuk
Te'pe'nmin, Te'pe'nmin, conI nki iacimotusimIn ktInoswunuk, conIke'
ktnoswunuk, nki sakcuwe'pnasimun mcImIne'tok? conIke' ktnoswunuk
mane'kIn, nkiwshItosim mamkate'ntumwunIn shIcke'wunIn?

<span id="an_7:23">7:23</span> OtI cI nkInak, Cowi ka kikuke'nmIsnonIm
nkInshIn; macin kinwa makItme'k miashowe'psuwun.

<span id="an_7:24">7:24</span> We'kwe'ntuk nwatmokwe'n notI ntukitonIn,
ipi ke'pamtuk nkine'nma win, ni pwakanInI kawshItot e'tat kwIcsInik.

<span id="an_7:25">7:25</span> IcI e'kmowuk kipie'mkIt, ipi e'moshkuk
kipie'mkIt, ipi kinotIn, ipi kipukitasIn kwIc wikwam; cocI
kipmukote'snon osam kiwishkIckate' kwIc sInik.

<span id="an_7:26">7:26</span> Caye'k kiw noatkuk notI ntukitonIn; iwcI
pwatotuk nkIne'nma ke'kie'patsIt nInI kaoshItot e'tat, shi pash
kitaokokik.

<span id="an_7:27">7:27</span> IcI e'kmowuk kipie'mkIt, ipi e'moshkuk
kipie'mkIt, ipi kinotIn, ipi ki pukitasIn kwIc wikwam, icI e'kipmukote'k
kikcInomkIt e'kipmukote'k.

<span id="an_7:28">7:28</span> IcI otI kashuwe'puk pic Cisus
kaokishkItot notI kItwunIn, nIshInape'k okimamkate'ntumakon ni
okukie'kwe'wun.

<span id="an_7:29">7:29</span> Nkot ke'cne'ntakwsIt okishI knomowan
cowike' ke'cwa we'npie'ke'cuk.

<span id="an_8:1">8:1</span> ICI kapie'niscowie't e'pkotniak mce'sh
maoce'tincIn oki pmInashkakon

<span id="an_8:2">8:2</span> IcI PInI e'pianIt we'mkincIn
e'pie'nume'kitakot kItwak, Te'pe'nmin kishpIn sI ne'nmin ktakshkIton
e'wipinakwin.

<span id="an_8:3">8:3</span> IcI Cisus e'ki shipnIce'not e'kitakInat
kItwak, Nta‘wac; kupinakwIs. IcI papuk e'cI omukit e'kipinianuk.

<span id="an_8:4">8:4</span> IcI Cisus otI e'kinat; ke'ko wIiI
witmowakIn nInI macincI washian owawapte'‘kiow ki me'matmot, nInI icI
mikwe'n mikwe'wun Mosus kanukwiIn iwcI ke'ocI kuke'ntumwat.

<span id="an_8:5">8:5</span> Pic cI Cisus e'kipiat shi Ke'paniamuk,
kipie' e'cIiIt, iukwan Kapte'n, okipie'matmukon.

<span id="an_8:6">8:6</span> IcI kItwak, Te'pe'nmin mpumitakium shkIshIn
e'taian iakwnoke'wak nie'psawak kcIkwtuke'ntumwak.

<span id="an_8:7">8:7</span> CisuscI otI okinan, ipI nkupia
nkawe'‘ne'se'a.

<span id="an_8:8">8:8</span> Iukwan Kapte'n e'kinkwe'twat ipi okinan,
Te'pe'nmin, contupite'ntakwsIsi e'wi pitke'n e'taian, te'pnak kikiton,
icI mpumitakaium ke'cine'se't.

<span id="an_8:9">8:9</span> Nin e'nIniwian, ntupe'nmak shmakne'shuk;
otI mtIna nInI shian, ie'shiat, ipi minI nkot pian, ie'piat, ipi
mpumitakaium, otI totIn i e'totuk.

<span id="an_8:10">8:10</span> IcI Cisus kanotwat kimamkate'ntum ipi
okinan, ni kapie' mnashkakocIn, We'we'nI KtInum, Con nkimkIsin
kcIte'pwe'tatwun, co ke'iapI, Isne'iuk.

<span id="an_8:11">8:11</span> Ipi otI ktInum, kumane'k ke'ocI piacuk
we'cmokuk, ipi we'cpkIshmok, ipi okupie' witpumawan ni E'pIne'e'mIn, ipi
AysIkIn, ipi Ce'kapIn, shi okumauwunuk shpumuk kishkok.

<span id="an_8:12">8:12</span> NIshcI kote' we'nicansumkocuk i okumauwun
ksakcowe'pnukaswuk e'tshI kiskupkonianuk, e'tnIte'mok, ipi
e'tnwe'iapte'shnuk.

<span id="an_8:13">8:13</span> IcI Cisus e'kinat, ni Kapte'nIn; Wimacin,
i e'shte'pwe'tmIn ike'nomkIt. IcI ni opumitakaimIn, pic e'kine'se'nIt.

<span id="an_8:14">8:14</span> IcI Cisus kapiat pituk Pitu e'tat,
okiwapman osukwsIsIn e'shkIshnInIt, ipi e'iakwnokanIt e'psIsnIt.

<span id="an_8:15">8:15</span> IcI e'kitaknat onIcik, icI i psIswun;
e'kimacimkItInuk; icI e'kipsukwit ipi e'kipie' pmitakwat.

<span id="an_8:16">8:16</span> IcI e'nmupkonianuk okipie'nawan e'ciInIt
packakocIk mcImIne'ton, icI e'kisakicowe'pnat ni mcImIne'ton okion
okikitowun; ipi okine'se'an caye'k iakwnokancIn.

<span id="an_8:17">8:17</span> Iw ie'i te'pwe'wun, kakItot Ise'us
Iacimot kIto; Win okiw tapInumakwnan kshe'shwusiwnunanIn, ipi okipmooton
kiakwnokie'wunInanIn.

<span id="an_8:18">8:18</span> IcI Cisus kawapmat ke'cmaoce'tinIt
e'cIiIt, Okinan, e'wimacinIt ashwe'iukwan.

<span id="an_8:19">8:19</span> IcI knot we'npie'ke't nInI kipie', ipi
okinan, E'kinomakIn, kupme'nashkon, ke'pashishian.

<span id="an_8:20">8:20</span> IcI Cisus okinan, Wakwshe'iuk
otawankomwuk, ipi pne'shiuk pe'pamsacuk ototsanmik, nIshcI We'kwIsmukot
NInwun co otutosin wapuk kwIshmot.

<span id="an_8:21">8:21</span> IcI minI nkot e'knomowacIn otI okikon;
Te'pe'nmin, pkIte'nmIshIn ne'tum, e'wishiaian, Nos e'winko-ok.

<span id="an_8:22">8:22</span> IcI Cisus otI e'kinat, PmInashkoshIn, icI
ne'pot okInkowan ne'poncIn.

<span id="an_8:23">8:23</span> IcI kaposIt napkwanuk ke'knomowacIn
okipmnashkakon.

<span id="an_8:24">8:24</span> IcI e'ki kcInotuk, kcIkumik; icI
e'kisisikIte'pie'uk i napkwan e'makashkak; wincI e'ie'npat.

<span id="an_8:25">8:25</span> IcI ke'knomowacIn e'kipianIt; ipi
okipie'toknukon kItwuk; Te'pe'nmiak ke'skonshInak, nwipnatsImIn.

<span id="an_8:26">8:26</span> IcI otI e'kinat Taki we'ckwtacie'k O!
puke'ci te'pwe'tume'k? IcI e'kipsukwit; ipi e'kiknotuk i e'notnunuk ipi
i kcukum; icI e'kitokmupie'suk.

<span id="an_8:27">8:27</span> IcI ki nInwuk, kimamkate'ntumwuk kItwuk;
We'ni nInIcI otI; ke'iapI e'notuk, ipi kcukum, ote'pwe'takonIn.

<span id="an_8:28">8:28</span> IcI ipI kapiat ashwe'iukwan otukimwak
Kukisi nInwuk; okinkwe'shkakon, nish packakowacIn mcImIne'ton;
e'pie'sakumnIt e'cI nkokaswat, kcIn shiw onakwsInIt; co shi wIiI nInI
tanI pmIshie'si.

<span id="an_8:29">8:29</span> IcI pInI e'kinotakwsawat kItwuk;
We'kwnicI watotonak, Cisus We'kwIsmukwiIn Kshe'mIne'to, inI shiI e'pian
e'wikwtuke'ak e'pwamshI piamkuk e'picak.

<span id="an_8:30">8:30</span> IcI pnoc pme'in, mce'sh kokoshIn
e'wisnInIt.

<span id="an_8:31">8:31</span> IcI ni mcImIne'ton okintotumakon otI
kItwuk; KishpIn sakicowe'pne'ak, ne'nmIshnak e'wi pic kaokIt
pe'mso‘ticIk mane'cIk kokoshuk.

<span id="an_8:32">8:32</span> IcI otI e'kinat, Shiak, icI
kapie'sakumwat kishie'k shi pe'msotincIn kokoshIn, icI pInI ni caye'k
pe'msotincIn kokoshIn, e'kinispItonIt e'kishkitakiwnInuk, pic kcukumik,
ipi e'kipnatsawat, shi npik.

<span id="an_8:33">8:33</span> IcI ki kakawapmacIk e'kiw shumwat; ipi
e'kishiawat kcI otanuk, ipi okiactanawa cake'ko, i kashowe'pse'nIt
kapickakwcuk ni mIcImIne'ton.

<span id="an_8:34">8:34</span> IcI pInI caye'k kcI otanuk e'kiw cupianut
e'kipie'nkwe'shkwawat ni CisusIn icI kawapmawat, okimatmawan, e'wi nkoci
shi anIt shi e'ci iuwat.

<span id="an_9:1">9:1</span> ICI e'kiposIt napkwanuk e'kitkumot, icI
e'kishiat oto kIc otanuk.

<span id="an_9:2">9:2</span> IcI pInI e'kipie'nawat nInI iakwnokancIn,
ne'nie'psIncIn, e'shkIshnInIt npakInuk; icI Cisus e'waptumwat,
te'pwe'ne'ntumwun; otI okinan, ni iakwnokancIn ne'nie'psIncIn; NkwIs
mInIwankosIn; kimiashowe'psuwunIn kpone'ntumon.

<span id="an_9:3">9:3</span> IcI pInI, anIt we'npie'ke'cIk nInwuk otI
KikItwuk; otI nInI; pcIkikito.

<span id="an_9:4">9:4</span> IcI Cisus e'kuke'ntumwat otIshte'wna‘wan
otI kIto TInicI we'cImcIshIte'aie'k kte'‘iwak.

<span id="an_9:5">9:5</span> WnsimI nI we'npInIt e'wikItok,
kimiashuwe'psiwunIn kupone'ntumwun; tanake' psukwin, ipi pInose'n.

<span id="an_9:6">9:6</span> I ie'i ke'ocI kuke'ntume'k We'kwIsmukot
NInwun ote'ion kshkIe'osuwun shotI kik; pone'ntumake't,
miashuwe'psiwunIn icI otI e'kinat, ni iakwnokancIn ne'nie'psIncIn;
Psukwin, otapInIn knupakIn, ipi e'tanshian.

<span id="an_9:7">9:7</span> IcI e'kipsukwit, e'kishiat e'cI
otu‘wikwamIt.

<span id="an_9:8">9:8</span> IcI ki maoce'ticIk kawaptumwat,
kimamkate'ntumwuk, ipi okiuwinwanawan Kshe'mIne'ton, e'mnat
kshkIe'osuwun ni nInwun.

<span id="an_9:9">9:9</span> IcI Cisus kanmamacit okiwapman nInI, Me'to
oshInkaswun, e'cipitupInIt e'cI maocIstowat shonia; icI otI e'kinat;
PmnashkaoIshIn. IcI e'kipsukwit e'kipmInashkawat.

<span id="an_9:10">9:10</span> OtI cI kanomkuk Cisus e'ie'wisnIt
wikwamuk, pInI, kipatie'n win maocIcke' nInwuk; ipi me'cIshowe'pse'cuk,
e'pie'witpumkot, ipi ke'knomowacIn.

<span id="an_9:11">9:11</span> IcI ki Pe'nIsiuk kawaptumwat otI
okinawan, ni ke'knomowacIn, tacI we'cwitopmat ke'knomakwie'k ni
maocIcke' onInwun, ipi me'iashowe'psIncIn.

<span id="an_9:12">9:12</span> Pic cI Cisus kanotuk, otI okinan,
Kime'nopmatsacIk conatwaasik; mtIno ki iakwnokacuk.

<span id="an_9:13">9:13</span> Wu kuke'ntumok otI e'kitomkuk
nkishwe'ncukI; coin nkupitakwe'si; Coin piasi e'wintomkwa
me'noshuwe'psucIk; mtIno me'iashowe'pse'cIk; e'wi kisate'ntuswat.

<span id="an_9:14">9:14</span> IcI e'kipianIt Can ke'knomowacIn; kItwun;
TacI ninan, ipi ki Pe'nIsiuk we'cpwawisniak mce'shuk; kicI ke'knomocIk
coponwisnIsik.

<span id="an_9:15">9:15</span> IcI Cisus otI okinan; Tashke'ntumwakinI
wakime'cIk shi e'cI wikmItwak, e'pic iInIt ni we'shkowiwunIt shi
e'piciInIt pama wikupie'mkIt e'kishkiwuk, ke'co-otapnumwutwa
we'shkwiwut, iwcI ke'cI ponwisnawat,

<span id="an_9:16">9:16</span> Cowi wIiI nInI otItosin oshkupukwoian shi
ke'te'kwune'iakwnuk iwcI i katok kapuu‘kwuasok, icI i we'tapnmukpnI shi
ke'te'kwune'iaknuk, icI wusimI manisikshkak.

<span id="an_9:17">9:17</span> CowikI nInwuk otItosinawa oshkI shomnapo
ke'te'motiuk iw ke'ocI piwkshkak nimotie'n, icI i shomnapo e'siksak; ipi
nimotie'n e'pnacak; kishpIn cI towat oshkIshomnapo shi oshkamotiuk
nune'ish mnosnon.

<span id="an_9:18">9:18</span> Me'kwa cI otI e'ie'tshe'tuk, pInI
kipie'wak nkot okuma okiw wucikwnutakon, otI okikon; NtanIs kishInpo,
pie'takIn, iwcI kie'cIpmatsIt.

<span id="an_9:19">9:19</span> IcI Cisus e'kipsukwit okiwice'wan, ipi
nike'knomowacIn.

<span id="an_9:20">9:20</span> IcI pInI, kwe' e'piat mcInapine'wun
apIcikanuk mskwI mtatso shItInish tsopon, shkwe'iak kipie'tnIsi, icI
e'kitaknumwat e'shkwe'ie'knonInuk e'kwut.

<span id="an_9:21">9:21</span> OtI cI kine'ntuso, KishpIn te'pnak
taknumwuk e'kwut nkumnopmatIs.

<span id="an_9:22">9:22</span> IcI Cisus e'kwe'knowit, okiwapman, otI cI
okinan; NtanIs, Mnone'ntIn, kite'pwe'tatwun kimnopmatsikon. IcI o kwe'
e'kimnopimatsut kie'nup.

<span id="an_9:23">9:23</span> IcI Cisus kapiat kanmupitike't, okuma
e'tat; e'kiwapmat nwata kwcIke'ncIn ipi ni nIshInape'n, e'nanotaksInIt.

<span id="an_9:24">9:24</span> IcI otI okinan, Me'nwushkmok coinposi
kikiak; npe'waksI. IwcI e'ki papshI waoshInwawat.

<span id="an_9:25">9:25</span> Pic cI ki nIshInape'k kasakite'ntwa
kipitike'wak, icI e'kiw otapInat e'kiskIncInat, icI e'kipsukwit kikiak.

<span id="an_9:26">9:26</span> KikicI winwackate'nI kashIcke't, caye'k
otukimwak.

<span id="an_9:27">9:27</span> Pic cI Cisus kanmamacit, nish
ke'kie'pikwancIn nInwun okipmnashkakon kipie'nanotakwsin, otI cI okikon;
We'kwIsmukwiIn Te'pIt, shuwe'numIshInak.

<span id="an_9:28">9:28</span> Pic cI kapiat kapitike't wikwamuk;
kipinaskakon ni ke'kie'pikwancIn nInwun, Cisus cI otI okinan,
Kite'pwe'tanawanI e'wikshkItoian otI? IcI otI e'nawat, E'‘Te'pe'nmiak.

<span id="an_9:29">9:29</span> IcI e'kitakinumwat oshkishkonuk, otI cI
kIto, E'shte'pwe'tume'k ikInomkIt.

<span id="an_9:30">9:30</span> Oshkishkowan cI kinsakshkInI, icI Cisus
cI okiakwaman otI cI kanat, Ke'ko ikwamsuk wIiI nInI e'wipwakuke'ntuk.

<span id="an_9:31">9:31</span> IcI winwa kamaciwat okiacimawan
kashIcke'unut caye'k otukimwak.

<span id="an_9:32">9:32</span> Kan msakumwat cI pInI kipie'twawan
ke'kie'ptonIt nInI packakwnIt mIcImIne'ton.

<span id="an_9:33">9:33</span> IcI kasaktInat ni mIcImIne'ton
ke'iie'pitok kin ukikito kimamkate'ntumwuk cI ‘kimaoce'ticuk otI cI
kikItwuk; Cowika wapicukate'snon otI Isniuk.

<span id="an_9:34">9:34</span> OtIcI Pe'nisiuk kikItwuk, Osakicowe'pinan
mIcImIne'ton, opic okuman mIcImIne'ton.

<span id="an_9:35">9:35</span> IcI Cisus e'kishiat caye'k kcI otanIn,
ipi otane'sIn e'pmukinomake't nume'okumkok ipi iactuk mnoacumowun, shiw
okumauwunuk, ipi e'ne'se'at iakwnokancIn, ipi cak e'napine'ncIn ni
nIshInape'n.

<span id="an_9:36">9:36</span> Pic cI kawapmat maoce'tincIn,
okishuwe'nman osam e'pike'ie'kwsInIt, ipi e'swe'shkanIt ke'cwa
mantanshIn, owIiI e'pwakawapmukwat.

<span id="an_9:37">9:37</span> OtI cI okinan ni ke'knomowacIn; MicIm
mane', nIshcI makice'wicuk pike'ci she'iwik.

<span id="an_9:38">9:38</span> Mumatmuk o Te'pe'ntuk i micum e'winokanat
wusimI makice'wincIn; shi otItshI nmaotInkanuk.

<span id="an_10:1">10:1</span> ICI kakishntomat ni mtatso shItInish
ke'knomowacIn okiminan kshkI‘e'wsuwun e'wisak cowe'pnanIt, wanakwsIncIn
mIne'ton, ipi e'wine'se'anIt, cak e'shnakwuk iakwnoke'wun, ipi cak
e'shnakwuk napIne'wun.

<span id="an_10:2">10:2</span> OtI cI e'shnukaswat kimtatso shItInish
ke'knomowacuk; Ne'tum Sayimun e'shnukasit Pitu, ipi E'ntoiun wikane'iIn,
Ce'ms kaokwIsmukot Se'pitiIn; ipi CanIn wikane'iIn.

<span id="an_10:3">10:3</span> PInip, ipi Patanumio, Tamus, ipi Me'to
maocIcke't; Ce'ms kaokwIsmukot E'mpiusIn, ipi Ne'pius, iukwan ke' i
otInawan Se'tius;

<span id="an_10:4">10:4</span> Sayiman Ke'ne' nInI, ipi Cotus, Iske'niat
nie'ni kapkItnat ni CisusIn.

<span id="an_10:5">10:5</span> Kie'ki mtatso shItInish Cisus
kakatonacIn; otI cI kanat; ke'ko shiake'k, e'ciuwat Me'ikIscIk, ipi
ke'ko pitike'ke'k ototanwak Se'me'ne' onInwuk.

<span id="an_10:6">10:6</span> WusimI shiak e'cInkIckaswat mantanshuk
shi Isniuk otuwikwamuk.

<span id="an_10:7">10:7</span> IcI pmIshiaie'k mukie'kwe'k otukItok:
Pe'shoc pie'mkIt okumauwunuk shpumuk kishkok.

<span id="an_10:8">10:8</span> Ne'se'uk iakwnokacuk, pinakwuk we'mkicuk,
psukwitnuk ne'pcuk, sakicowe'pnuk mcImIne'tok; we'npIsh kitotapnanawa,
we'npIsh mikwe'k.

<span id="an_10:9">10:9</span> Ke'ko maocIstoke'k, osaw shonia; tanake'
we'ctI shonia; tanake' osawapuk shi kpic numkwanwak;

<span id="an_10:10">10:10</span> Ke'kokI nwupke'kon, coke'
nish-piskumwaknIn, coke' mkIsnIn, coke' iaptuowunIn; pite'ntakwsI
makice'wit nInI e'wiwisnIt.

<span id="an_10:11">10:11</span> Pic pitike'ie'k kcI otanuk, tanake'
otane'suk natake'k we'ni cI shi e'pite'ntakwsut; shiw iuk, pama shi
ocumaci ie'k.

<span id="an_10:12">10:12</span> Pic cI pitike'ie'k shi wikwamuk;
numkawuk.

<span id="an_10:13">10:13</span> KishpIn cI i wikwam pite'ntakwuk nocma
kushowe'ncuke'onawa kupie'mkIt, shi kishpIn cI pwapite'ntakwuk nocIma
kushowe'ncuke'onawa ne'iap kotIskonawa.

<span id="an_10:14">10:14</span> We'kwe'ntuk cI ke'pwa pitike'nkoie'k,
ipi ke'pwapsItakwie'k, pic shiw ocI sakume'k shi wikwamuk, tanake' kcI
otanuk papiwshkumok ne'kwuke', shi ksItiwak.

<span id="an_10:15">10:15</span> We'we'nI kwiuk ktInum; Nowuc
kawe'npe'nsik e'pmukiwuk shi Satum, ipi Komana; pic tpakwnuke'kishkuk,
icI i ke'showe'puk kcI otan.

<span id="an_10:16">10:16</span> PInI kukukatonum, ke'cwa mantanshuk
me'kwe'nawe'nI; mwoe'k; nIshcI shumpwakak ke'cwa mInitok, ipi
shumnoshuwe'psuk ke'cwa mIne'to mimik.

<span id="an_10:17">10:17</span> NIshcI kawapmIk nInwuk kupkItnIkwak
e'tshI kikitowat, ipi kupsItie'kowak shiw otI nume'okumkomwak.

<span id="an_10:18">10:18</span> IcI ipI ke'aonukom e'nasmupwat okumak,
ipi kcI okumak nin ke'ocItotakoie'k, iwcI ke'ocI kuke'ntumwat win wa,
ipi Me'ikIscIk.

<span id="an_10:19">10:19</span> Pic cI pie'nkoie'k, ke'ko
nakituwe'ntuke'k wakItie'k; kuminkomsI pic, wakItie'k,

<span id="an_10:20">10:20</span> Cowi kinwa kukikitosim, OcipamIn Koswa
kukikitotmakowa.

<span id="an_10:21">10:21</span> Wie'wikane'iIt okupkItnan wikane'iIn,
e'winsIckasnIt, ipi we'osmIt onicansun, ipi we'nicansumcIk okupatamawan
omIsotanwan iwcI ke'ocI nsIckasnIt.

<span id="an_10:22">10:22</span> KIshi ke'nmukowak caknInwuk, ninke'ocI
ne'nmukoie'k; wincI ke'mnoshIcke't pIne' kuke'skona.

<span id="an_10:23">10:23</span> Pic cI kwtukukoie'k otI kcI otanuk,
pe'kanuk nInshumok, We'we'nI KitInum, Coki cak shkIsinawan otanIn e'te'k
Isniuk e'pwamshupiat We'kwIsmukot NInwun.

<span id="an_10:24">10:24</span> Ke'knomowIt cowi pite'ntakwsIsi, wusimI
ni te'pe'nmukwocIn, cowoke' pmitake', wusimI pite'ntakwsIsi, icI ni
te'pe'nmukwocIn.

<span id="an_10:25">10:25</span> TamnoiumkIt ke'knomowut, icI e'wi ie'i
pic showe'psIt ni ke'knomakwcIn, ipi ke'win, pmitaka, ke'cwa ni
te'pe'nmukwocIn; KishpIn cI shInkanawat te'pe'ntumnIt iw wikwam,
Pie'nsipup, tInicI wusimI ke'shInkanawat we'tu wikwamnIncIn.

<span id="an_10:26">10:26</span> Ke'ko kwsake'kon; cowi ke'ko
matkokate'snon ke'pwawapcukate'k, coke' kukIckate'snon
ke'pwakuke'ncukate'k.

<span id="an_10:27">10:27</span> Watumonkon e'kiskupkoniak, iai
ke'kItie'k shi e'wase'iak; ipi nwatume'k kto‘kak i ie'ike'mnwactume'k
wikwamuk kwItupuk.

<span id="an_10:28">10:28</span> Ke'kowi kwsake'k, ke'n-towat kiiIwawa
ianwutocuk e'winsawat kcipamwan; wusimI ktaksawa ke'shkitot e'wipnacat
cipamwan, ipi kiiwawan mcIshote'k.

<span id="an_10:29">10:29</span> ConI nish shashawunupie'iuk
pite'ntakwsik nkot shomanke'? coIn nkot pukshInsi shi ne'kwukik
pwane'nmat Koswa.

<span id="an_10:30">10:30</span> Ca‘kinsIsiwan ktupiwak e'tsuk
kIckate'ton.

<span id="an_10:31">10:31</span> Ke'kowi kwtacke'kon, wusimI
ktupite'ntakwsIm iwcI mane'cuk shashawunupie'iuk.

<span id="an_10:32">10:32</span> We'kwe'ntuk cI ke'mnoacimIt
e'nasmupwat, nInwuk, winke' nkumnoacima e'nasmupnIt NosIn shpumuk e'iIt
kishkok.

<span id="an_10:33">10:33</span> We'kwe'ntuk cI ke'ia kwne'twukwe'n
e'nasmupnIt nInwun, winke' nkiiakwne'twa e'nasmupnIt NosIn shpumuk e'iIt
kishkok.

<span id="an_10:34">10:34</span> Ke'kokwi ne'nmIshi ke'kon, we'cpia ian
opie'ton mnone'nta‘wun shi kik, cosowin ntoc piasi e'wipkItnuman
mnone'ntawun; kishko‘wun ie'k mtIno.

<span id="an_10:35">10:35</span> Nin we'cpiaian pie'pkIt numwa nInI
ke'ocI shike'nmat OsIn, ipi ke'win we'tansumIt okie'iIn, ipi ke'win
nakInukwe' osukwsusIn.

<span id="an_10:36">10:36</span> Ipi nInI shake'n mukwocIn te'pe'nwI
wine'tat e'inIncIn.

<span id="an_10:37">10:37</span> WusimI cI te'panat OsIn, tanake'
okie'iIn wusimI Nin copite'ntakwsIsi, icI Nin kishpIn kI tpanat okwIsIn,
tanake' otansIn wusimI Nin copite'ntakwsIsi icI Nin, e'wishwe'nmuk.

<span id="an_10:38">10:38</span> IcI win ke'pwa otapnat
otashte'iatIkomIn, ipi mnashkowut copite'ntakwsIsi Nin e'wishwe'nmuk.

<span id="an_10:39">10:39</span> Win me'kuk opumatsawun okInkIton; win
ke' Nin ke'ocI nkItot opumatsiwun okumkan.

<span id="an_10:40">10:40</span> Win patke'nkoie'k mpitke'nuk; winke'
patike'nut opitike'nan nwakashIt.

<span id="an_10:41">10:41</span> Win patike'nat iacimoncIn shi
e'shnukasnIt iacimot okuminkon nakanacimoncIn omikwe'wIn; win patike'nat
me'noshuwe'psIt nInI, otInoswunuk me'noshuwe'psIt nInI, okuminkon
me'noshuwe'psIt nInI omikwe'wIn.

<span id="an_10:42">10:42</span> We'kwe'ntuk ke'minat e'wimnukwe'nIt
nkot notI e'kacinIncIn, mnukwackIn, te'kapokuk mpish mtIno shi
otInoswunuk oke'knomomIt; we'we'nI KtInum; cookInkItosin iw omikwe'wun.

<span id="an_11:1">11:1</span> OTI kishuwe'put Cisus kapon kie'kmat ni
mtatso shItnish ke'knomowacIn, kiwcI maci e'kipaknomake't, ipi e'ki
kie'kwe't kcI ototanwak.

<span id="an_11:2">11:2</span> IcI Can kanotake't katshIkpakot
omikice'wiwun ni KnaystIn; okikatonan nish ni ke'knomowacIn.

<span id="an_11:3">11:3</span> OtI cI okinan, Kin nI wapian tanake',
knItwapmamIn pe'kansIt.

<span id="an_11:4">11:4</span> Cisus cI Okinkwe'twan, otI okinan Kiwe'k,
ipi wukInomak Can minI notI nwatme'k, ipi waptume'k.

<span id="an_11:5">11:5</span> Ke'kie'pikwacIk ntawapwuk, ipi
ne'nie'pse'cIk pmose'k, ipi we'mkicIk pinakwsik ipi ke'kie'pshacIk
notake'k, ne'pcIk pusukwitnukaswuk, ipi ke'tmakse'cIk MnoacimowIn
kie'kmak.

<span id="an_11:6">11:6</span> Shuwe'ntakwsI win we'kwe'ntuk
ke'pwanshke'nmIt Nin.

<span id="an_11:7">11:7</span> IcI pic e'nImacinIt Cisus okiwe'p
witmowan ni maoce'tincIn e'kitshumat CanIn We'kwonicI kaocishiaie'k
no‘wmtukwakik e'wiwaptume'k? NasaknIshk e'nanimasuk?

<span id="an_11:8">11:8</span> We'kwonicI kaocIshiiaie'k e'wiwapme'k?
NInI nI e'piskonie't we'wunItnuk paskukate'kIn? PInI KiwcI we'onItnuk
paskukuk kiie'ki e'icIk okumak wikwamuk.

<span id="an_11:9">11:9</span> We'kwonicI kaocI shian e'wiwapme'k?
Nakanacimot nI? E', iwcI KtInum, wusimI pite'ntakwsI iwcI nakanacimot.

<span id="an_11:10">11:10</span> IwsI o nakanacmIt we'npie'kate'k, PInI
ninokana nmIshnowe'm nikan e'nasmupiIn okInowshIton, wanmIshian nikan.

<span id="an_11:11">11:11</span> We'we'nI KtInum, e'tshowat
nakukwcukwe'n cowi wIiI pie'si wusimI pite'ntakwsIsi, e'pite'ntakwsIt
icI o, Can Ke'ctapie'nwe't, win suo mamokaciIt shi otukumauwunuk
shpumuk, wusimI pite'ntakwsI icI win.

<span id="an_11:12">11:12</span> E'wshkawe'pkie'kwe't Can,
Ke'ctapie'nwe't nash cI nkom, okumauwun, shpumuk kwtuke'ntumwuk; ipi
cIki kwe'tuke'ntum owe'cIk kwtwe' ototapnan.

<span id="an_11:13">11:13</span> Caye'k sI nakanacimocuk, ipi
tpakwnuke'wun ki nikanacIkate' nash Can.

<span id="an_11:14">11:14</span> IcI kishpIn wiotapne'me'k iukwansuwi
otI Inaye's wapiapIt.

<span id="an_11:15">11:15</span> We'kwe'ntuk we'to‘kakwe'n e'winotuk,
nocma oke'notan.

<span id="an_11:16">11:16</span> TInicI ke'ne'nmukwa kotI iaianke'
pmatse'cIk? Ke'cwasIshIna pInoce'iuk e'cipitupwat shi e'tshItatuk,
e'ntomawat wikanwan.

<span id="an_11:17">11:17</span> OtI cI e'nawat, anwu ninan
nkipukwe'mIn, cocI kinimItisim; anwukI ninan kimwuminInmIn cocukI
kikitamaktakwsI sim.

<span id="an_11:18">11:18</span> Can kapiat co kiwisnIsi, ipi
cokimnukwe'si, icI otI kikItwuk; Opic kakon mIcImIne'ton.

<span id="an_11:19">11:19</span> We'kwIsmukot NInwun kipie'wisnI, ipi
kimnukwe', otI cI e'nawat, PInI, nInI ne'patsIt, ipi shomnapo
ne'tamnukwe't, ipi we'wikanmacIn maocIckI onInwun, ipi ke'kie'patsIncIn.
KicI we'nicansun kowacIk, i npwakawIn, we'we'nI shIcke'k otIne'nmawan.

<span id="an_11:20">11:20</span> IcI e'we'p kcIcshItuk ni kcI otanIn
katshI mataw nukmuksIt kanInkie't osam e'pwakisate'ntusnIt.

<span id="an_11:21">11:21</span> Kokwansukumuk kin KanasIn,
Kokwansukumuk, kin Pe'tse'te', kishpIn ke'cne'ntakwuk mikce'wiwunIn
kaoshIckate'k kinwa oshIckate'kpIn, iukwanuk, Taie'n, ipi Saitan, pnowi
winwa takikisate'ntumwuk, pic, mcIshkumtaknuk ipi pkwikik.

<span id="an_11:22">11:22</span> OtI cI KtInum wusimI kuwunIt, shi
Taie'n, ipi Saitan, pic tupakwnuke' kishkuk, icI i kinwa
ke'showe'psie'k.

<span id="an_11:23">11:23</span> Ipi KinsI Ke'paniam, kakukwitnukasiIn
shpumuk, minI kupie'niswunko namkumuk; kishpIn ke'cne'ntakwuk
mikce'wiwun kaoshIc kate'k, kin shiw oshIckate'kpIn shi Satamuk ke'iapI
takite'mkIt nkom otI e'kishkiwuk.

<span id="an_11:24">11:24</span> OtIsI KtInum, wusimI kuwunIt
otukim-Satam, pic tupakwnuke'okishkuk, icI kin.

<span id="an_11:25">11:25</span> IwcI pic Cisus e'kinkwe'take't, otI
kikito, We'we'nI ktInIn O Nose'; Te'pe'ntumIn shpumuk ipi kI, osam notI,
e'kIton, ktIshcIke'onIn kotI ne'pwakawe'ntukuk, ipi me'nototkuk, icI
e'kiknomotwa pInoce'iuk.

<span id="an_11:26">11:26</span> IwsI Nose', kikishmnwaptansI,
e'shwunuk.

<span id="an_11:27">11:27</span> CaksI ke'ko npukitInmak Nos, cocI wIiI,
nInI okuke'nmasin, We'kwIsmumcIn mtIno, We'osIt, cowike' wIiI, nInI
kuke'nmasin, ni We'osmImcIn mtIno We'kwIsmIt icI mtIno otI
we'kwe'nshutuk We'kwIsmIt ke'waptuakwe'n.

<span id="an_11:28">11:28</span> Pie'naskawshuk caye'k kinwa
naskate'ntume'k ipi pwawune'ie'k kuminumcI nwashmowIn.

<span id="an_11:29">11:29</span> OtapInImok napkumwakun kinwa
e'wike'nmie'k e'pic, pwakce'ne'ntuman niia‘w ipi e'shkacwe'ntusian
nte'ik, kumkanawacI wacI nwashmoat kcipamwak.

<span id="an_11:30">11:30</span> NapkumwakIn sI we'npe'nIt, ipi
nwiwshawun pukiaiIn.

<span id="an_12:1">12:1</span> IW cI pic, Cisus e'kinmamacit
e'nume'kishkItInuk, e'nmItkumshkuk, pukwe'shkIn, icI ni ke'knomowacIn
pmupkIte'n iwcI e'pmI we'pcishpItowat, pukwe'shkIn, ipi e'micwat.

<span id="an_12:2">12:2</span> Pic, cI Pe'nIsiuk, kawaptumat, otI
otInawan, pInI, e'knomocuk, consItum totsik e'shIcke'wat,
e'nume'kishkuk,

<span id="an_12:3">12:3</span> OtI cI okinan, ConI kiwaptusinawa, shiw
msInukinuk, Te'pIt katotuk, e'kipkIte't, ipi ni kapmIwice'okocIn.

<span id="an_12:4">12:4</span> KashInmupitike't, Kshe'mIne'to O
Wikwamuk, e'kimicIt, wapicukate'k pukwe'shkIn, cowi kiw wunsInI win,
e'wimicIt ke'iapI ni kapmIwice'okocIn, mtIno winwaki me'matmocuk.

<span id="an_12:5">12:5</span> ConI kiwaptIsinawa shi tpakwnuke'wunuk
shiwsI, e'nume'kishkuk, kiw me'matmocuk onInwuk iukwanuk nume'okumkok,
e'kipnactowat e'nume'kishkItnuk, ipi cocI kimiane'ntakwsusik?

<span id="an_12:6">12:6</span> OtI cI KtInum, wusimI shotI nkot,
kcIpite'ntakwsI icI i, Nume'okumuk.

<span id="an_12:7">12:7</span> KishpIn sI, otI kike'ntume'kopIn, otI
we'ckitomkuk; Nin, nke'ion shuwe'ntu‘wun; cowi i e'wisku‘omoat; cowike'
tapatamasiwak, pwamiashuwe'psucIk.

<span id="an_12:8">12:8</span> We'kwIsmukot NInwun ke'iapI, Te'pe'ntuk i
e'nume'kishkuk,

<span id="an_12:9">12:9</span> IcI pic kanmamacit e'kinmupitke't otI
nume' okumkomwak,

<span id="an_12:10">12:10</span> IcI pInI nInI e'ionIt, e'nponcanIt, icI
e'kinatawat, otI kItwuk, conItawunsInon e'wi e'wine'se'e't,
e'nume'kishkuk? E'wipatamawat.

<span id="an_12:11">12:11</span> IcI otI e'kinat; We'nicI nInI shotI
e'tshie'k ke'pme'iIt, e'iwat, nkot mantanshIn: kishpIn, pmukoc nInIt
e'wankate'nuk e'nume'kishkItnuk, conI otamackonasin, ipi otakwitnasin.

<span id="an_12:12">12:12</span> TInicItso wusimI onInI e'pite'ntakwsIt,
icI o mantanIsh? TInicI me'noshuwe'pIt sI, otI e'shIcke'k
e'nume'kishkuk.

<span id="an_12:13">12:13</span> IcI otI e'kinat, ni nInI,
ShipinIce'non, icI e'kishipnIce'not, icI kashIne'se't, ke'cwa inkot,
e'shnakwtunuk.

<span id="an_12:14">12:14</span> Iw cI Pe'nisiuk e'kisakumwat, e'ki
wutshumawat; washIpnacawat.

<span id="an_12:15">12:15</span> Pic cI Cisus kake'ntuk, shiw
kipie'ocImaci, icI maoce'tincIn okipmInashkakon, icI e'kine'se'at,
caye'k.

<span id="an_12:16">12:16</span> IcI okiiakwaman e'wipwa wIiI iacmukot.

<span id="an_12:17">12:17</span> OtI ie'i tate'pwe'wunuwuk, iukwan
kakItot Ise'us nakanacimot otI kItwak;

<span id="an_12:18">12:18</span> PInI, mpumitakam nin kwae'napmuk,
te'panuk shi o Ncipam ke'cmnwe'ntuk; nkupikItnumwa ncipamIn, iwcI
okuknomowan npwakawIn ni Me'taosIncIn.

<span id="an_12:19">12:19</span> Cowike' kauwawikwsoke'si coke'
kawishkwe'we'ksIsi, cowike' wIiI nInIwun oke'notakwsin i onotakwsIwun
shi otanmie'we'n.

<span id="an_12:20">12:20</span> Shashak shkanuk nasaknIshk co
okupokptosin, ipi pe'kwe'ne'nuk sukipian cooke'iate'‘sin, pama npwakawun
nshiw tomkuk.

<span id="an_12:21">12:21</span> IcI otIshInukaswun ke'pe'nmowat
Mataose'cIk.

<span id="an_12:22">12:22</span> Kipie'twa nkot iukwanIn packakwnIt
MIcIme'ton, ke'kie'pikwat, ipi ke'kie'pitok, icI e'kine'se'at, icI
ke'kie'pikwat; ipi ke'kie'pitok, ne'ish ki-kikito, ipi kintawapI.

<span id="an_12:23">12:23</span> IcI caye'k nishInape'k
kimamkate'ntumwuk, otI cI kikItwut; ConI wiotI we'kwIsmukot iukwanIn
Te'pItun?

<span id="an_12:24">12:24</span> Pic cI otI Pe'nisiuk kanotmoat, otI
kItwuk, Cosuwi otI nInI otasakcuwe'pnasin mIcImIne'ton, nutmakot se'ie'k
Pie'nsipapun okuma mIcImIne'ton.

<span id="an_12:25">12:25</span> IcI Cisus kike'ntumwan e'shte'anIt,
icI, otI okinan; Cak okumawIn, kwe'knowitatsomkuk okipie'tonawa
e'wipnacak, ipi cak kcI-otan tanake' wikwam kwe'knowitatsomkuk coin
knipwimkIsnon.

<span id="an_12:26">12:26</span> KishpIncI mIcImIne'ton sakcuwe'pnat
mIcImIne'ton kwe'knowitatso tInicI ke'shuwishkukapwimkItnuk i
otokmauwun.

<span id="an_12:27">12:27</span> KishpIn cI Nin Pie'nsipup natmowIt
sakicuwe'pInukwa mIcImIne'tok we'nicI natmakwat knicansowak,
e'wisakcuwe'pnawat, KiiwsIie'ki ke'tpakwnukwie'k.

<span id="an_12:28">12:28</span> KishpIn su Nin Ke'shmIne'to ocipamIn
sakicuwe'pnukwa mIcImIne'tok; iwsI e'wtIskoie'k Kshe'mIne'to
otokumauwun.

<span id="an_12:29">12:29</span> TInicI ashukshkItot wIiI e'wipitike't
washkIsIt nInI, otI wikwamuk e'winactot otI nkackIn; ne'tumse'ie'k
tkopnat, ni washkIsnIncIn nInI? icI mcupshuk tacIpnactawat iukwan i
wikwamnInIn.

<span id="an_12:30">12:30</span> Winsu o pwapmawice'wut nme'iane'nmuk;
pwawitokwutkI e'maotIn ke'ian otuswe'we'pnan.

<span id="an_12:31">12:31</span> OtI sI ktInum, Cak e'shnakwuk
miashuwe'psiwun, ipi miashkikitowun kupone'ntumwak nInwuk; OtI ie'k
mIcIkikitowun ke'shumawat Kshe'mIne'to ocipamIn i ie'k co
kupone'ntumwasik nInwuk.

<span id="an_12:32">12:32</span> We'kwe'ntuk ke'mcIcshImat We'kwIsmukot
NInwun kupone'ntumwa win; we'kwe'ntuk mIcIkikitowun ke'nat Ke'shmIne'to
ocipamIn cokupone'ntumwasi win coi shotI kik, ipi kishkwakiwuk.

<span id="an_12:33">12:33</span> Tanake' ktaoshaawa mtuk e'wiwunsIt, ipi
e'wiwuntInuk omicImowun, tanake' ktaosha‘awa e'wi micum tukowIt, ipi
e'wi micImicmawIt, i mtuk we'ckake'ncukate'k omicmowun.

<span id="an_12:34">12:34</span> O! me'ntoie'k iaiankie' pmatsIie'k
tInicI ke'shI kshkItoie'k e'miashowe'psie'k e'wimnotshItme'k ke'ko?
E'shmoshkIne'suk ote'ima iw otonima e'shkikitomkuk.

<span id="an_12:35">12:35</span> Ne'pwakat nInI we'onItuk shIte'‘e'‘
pie'mkItnukI ke'ko, we'onItnuk, WincIke' me'cshowe'psIt nInI, winke'
mIcIshIte' e'wun pie'mkItnI mIciukwanI ke'ko.

<span id="an_12:36">12:36</span> OtI cI ktInum cak mIcIkikitowIn nInwuk,
ke'kItwat okInkwe'tanawa upic tpakwnuke'okishkuk.

<span id="an_12:37">12:37</span> Iw sI ni kikitonIn ke'ocI
mnone'ntakwsin icI ke'niw kikitonIn iw ie'ike'ocI ianwe'ntakwsin.

<span id="an_12:38">12:38</span> KiwcI anIt we'npie'ke'cuk, ipi
Pe'nisiuk okinkwe'twawan kItwuk, Ke'knomoiak ninan kwshukI nwiwaptamIn
kmataoshuwe'psiwun kin.

<span id="an_12:39">12:39</span> Okinkwe'twan, ipi otI kanat,
miashowe'psIt, ipi waonIshkaiwIt iaianke' pmatse'cuk pe'pantone'ukuk
e'wiwaptumwat mataoshuwe'psowun; cowikI mataoshuwe'psowun wiminasik,
mtIno omataoshuwe'psowun iukwan nakanacimot Cone's.

<span id="an_12:40">12:40</span> IukwansI Cone's kiiuwak nsokishuk, ipi
nsotpuk, kcIkikos w‘shukinuk winsI ke'o We'kwIsmukot NInwun ke'iIwak
nsokishuk ipi nsotpuk e'ote'imkItnuk shi kik.

<span id="an_12:41">12:41</span> Kiw e'icIk NInIpiuk okuwic psukwimawan
notI ianiankie' pmatsIncIn pic tpakwnItwa oke'ianwe'nmawan-cI osam
e'kikisate'ntuswat e'kikie'kwe'nIt Cone'sIn, ipi pInI wusimI nkot,
ke'cne'ntakwsIncIn, icI Cone's shotI iuwak.

<span id="an_12:42">12:42</span> Okumakwe' we'c shawunu‘uk winkI
okawicpsukwiman, pic notI iaianke' pmatsIncIn, pic tpakwnItwa
oke'ianwe'nmawan cI, kcIpInoc win kiwcI pie'awak shotI kik, e'winotuk
onIpwakawIn Sanamun: icI, pInI wusimI nkot e'pite'ntakwsInIt icI Sanamun
shotI iuwak.

<span id="an_12:43">12:43</span> Pic su win wansIt mIne'to, kanmIsakuk
wiwunuk nInI, icI e'pamse't kaskiw onInuk, opumtone'an wacI nwashmot
cocu omuksin.

<span id="an_12:44">12:44</span> IcI e'kitot; Umpe'‘se' nkukiwe' e'taian
kapie'ocusaku‘man icI kapiat omukancI e'nshuke'ote'nuk e'ciktukate'nuk,
ipi e'mnoscukate'nuk.

<span id="an_12:45">12:45</span> Iw cI Kanmamacit, e'notapnat nouk tso
pe'kansIncIn mIne'ton wusimI ke'kie'patsIncIn, icI win, icI
e'nmupitike'wat shi cI e'iuwat; icI shkwe'iak kashuwe'psIt onInI wusimI
shInshonatsI; icI ne'tum. Iw sI nasap ke'shwe'psuwat, kotI
ke'kie'patse'cIk iaianke' pmatse'cIk.

<span id="an_12:46">12:46</span> Me'kwacI e'ie'knone't ni nIshInape'n,
PInI okie'iIn, ni ipi ni wikane'iIn sakiciiukwan nipwin e'ntuwe'nmawat
e'wiknonawat.

<span id="an_12:47">12:47</span> NkotcI owitmakon; PInI kiI ipi
kikane'iuk nipwik sakIc knItwe'nmukok, e'wiknonte'ie'k.

<span id="an_12:48">12:48</span> IcI okinkwe'twan, otI okinan, kapie'
witmakot; We'nicI nkiI, ipi we'ninukcI nikane'iuk?

<span id="an_12:49">12:49</span> IcI e'kishipnuke'not ocIiukwan
e'ciiInIt ke'knomowacIn, icI otI kIto, PInI nkiI ipi nikane'iuk.

<span id="an_12:50">12:50</span> We'kwe'nshutuk sI kie'totmokwe'n
otIne'ntumwun, Nos shpumuk e'iIt kishkok, oie' o nikane', ipi nmIsi, ipi
nkiI.

<span id="an_13:1">13:1</span> IWPSHI i e'kishkiwuk Cisus kisakum
wikwuamuk kiwIcipitupI cikcukum.

<span id="an_13:2">13:2</span> KikcImane'k, maoce'ticuk, shi e'ciInIt,
icI e'kiposIt napkwanuk e'kicipitupIt, icI caye'k ki maoce'ticuk ki
nipwik cikcukumik.

<span id="an_13:3">13:3</span> IcI e'kinat cake'ko iacimonIn otI kItwak;
PInI pe'mswe'we'pne'ke't e'nmamacit e'wuswe'we'pne'ke't.

<span id="an_13:4">13:4</span> IcI win kaswe'we'pnuk, anIt, minkanIn
kipkIsnInI cik mie'wuk, icI pIne'‘shiuk e'kipie'micwat.

<span id="an_13:5">13:5</span> AnIt kipkIsnInI sInkukik, kwe'ckacI
pwamane'k ne'kwukI ke'iapIcI, kie'nup kipie'sakwe'ton osam cokwIc
kimane'snon ne'kwukI.

<span id="an_13:6">13:6</span> IcI kisIs kapie'mokuk e'ki-kishakite'k
osam co kiw oke'pkiwse'non, icI kaocInpikwe'te'k.

<span id="an_13:7">13:7</span> AnIt kI kipukse'non cI cukInIkaoshukik,
icI kiw cukInIkaoshisuk e'pie'sakwe'wat ikikpopie'mkIshkanawa cI.

<span id="an_13:8">13:8</span> NiiwcIie'k, anIt kipukse'non, e'cIwunuk
kI kipie'tomkIt micum, anIt nkotwak tso wusimI, ipi anIt nkotwatsomtInI
wusimI, ipi anIt nswapituk wusimI.

<span id="an_13:9">13:9</span> We'kwe'ntuk we'ta‘okakwe'n e'wiuotnk
nocma win okInotan.

<span id="an_13:10">13:10</span> IcI ni ke'knomowacIn kipie'n, ipi
okipie'kon, TacishIna we'ciactumwItwa ni iacmonIn?

<span id="an_13:11">13:11</span> IcI okinkwe'twan, ipi otI okinan,
Anwucuke' kiminkom, kinwa e'wike'ntume'k pwake'ntakwuk shiw okumauwun
shpumuk kishkok, winwacIwico minasik.

<span id="an_13:12">13:12</span> We'kwe'nshutuksI e'ikwe'n kuminawak
wusimI mce'sh cI oke'iIn; we'kwe'nshutuk pwaiIt win kaotapnumwa ke'iapI
ie'iIt.

<span id="an_13:13">13:13</span> IwsI ie'i we'cwitmokwa notI iacimonIn
osam e'ntawapwat cowapsik, ipi e'notmowat notake'sik; coke'pshI e'wi
nsItake'wat.

<span id="an_13:14">13:14</span> IwsI i we'cte' pwe'mkuk wiacimowun
Ise'us, otI kikIto, We'cnotmuk ktaocinotanawa, ipi cowike',
ktansItake'sim, ipi ntowapuk, ktawapke'm, coke' ktansItwunake'sim.

<span id="an_13:15">13:15</span> KotIsI nishInape'k ote'iwan
mukwitmomkItne' e'pic miante'nuk; ipi oto‘wkawan iapie'tsimkItnI
e'winotake'wat, ipi kie'pikwe'nwuk e'kwtumwat e'wiwapke'wat,
w‘shkishkowan ipi anInotake'k shiwtokawak, ipi ansItake'k, shiw ote'iwak
iwcI taocI kwe'kapowawat, icI tacI ne'se'ukwa.

<span id="an_13:16">13:16</span> Kinwa cI shuwe'ntakwton, kshkishkowan
e'ntowapimkuk, ipi kta‘okawan e'notake'mkuk;

<span id="an_13:17">13:17</span> We'we'nI ktInum, Mane'k, iacimocuk ipi
me'noshuwe'psIcuk, okintuwe'ntanawa e'wiwaptumwat notI, kawaptume'k, ipi
cocu okiwaptusinawan, ipi e'winotmoat nwatme'konIn, cocu okinotsinawan.

<span id="an_13:18">13:18</span> Notmok, cI iacimowIn, o
e'swe'we'pnike't.

<span id="an_13:19">13:19</span> Pic wIiI noatkIn o kikitowun okumauwn,
ipi pwansItuk, icI e'piat me'iashuwe'psIt icI e'mshInuk iw
kaswe'we'pnukate'nuk shi ite'‘inuk, osIie'o kaotapnuk kwe'minkanIn ci
kimie'wuk.

<span id="an_13:20">13:20</span> OtIsI ie'o kaiIt kwe'minkan sInkukik
ke'cwashIna nwatuk i kikitowun, ipi e'nup e'nciwe'nmot, e'wtapnuk.

<span id="an_13:21">13:21</span> Cowike' oce'pkiwsi win nomukcie'k
ikwamsI, kishpIncie'k kwtuke'ntumwun tanake', miashtotatwIn
ocIpsukwimkuk osam o kikitowun, pama shkIc, comnwe'ntusi.

<span id="an_13:22">13:22</span> Winsuke' kaiIt kwe'minkan me'kwe'
kcIkinIkaoshukik, winsIo pe'stuk kikitowun e'wtme'ntuk, shotI kik, ipi
wie'shta‘wun tpe'nwe'osuwun, ipi okikpopie'mkIshkanawa i kikitowun, cocI
kiwcI micmaosi.

<span id="an_13:23">13:23</span> WinsI o kaiIt kwe'minkan e'cIowuntunuk
ne'kowukik oie'o nwatuk i kitowun, ipi ne'stotuk ke'iapI macmowIt, anIt
nkotwat tso wusimI ipi anIt nkotwatsomtInI wusimI, ipi anIt nswaptuk
wusimI.

<span id="an_13:24">13:24</span> MinI nkot iacimowIn, okipkItnumwan, otI
kItwak okumauwun shpumuk e'ne'ntakwuk ke'cwa nInI kapmIswe'we'pnuk
we'onItnuk kwe'minkan okItkanuk.

<span id="an_13:25">13:25</span> NIshcI me'kwa nInwun, e'ie'npanIt
me'iane'nmukwocIn, kipie'n, icI e'kiswe'we'pnuk mIcimishkwIn e'cIte'nuk
pkwe'shkInshkik, icI e'kimacit.

<span id="an_13:26">13:26</span> Pic cI kapie'sakwe'k, icI kipie'
micImowun ie'ipic, kipie'nakwton niw mIcImishkwIn.

<span id="an_13:27">13:27</span> IcI ni opmitakaimIn shiw wikwamuk
kipie'n, okipie'kon, Te'pe'nmiak, ConukwnI, kiswe'pnIsin we'onuk minkan
shi kItkanuk, TInipinukwe' we'cpiamkuk mIcImishkwIn?

<span id="an_13:28">13:28</span> OtI cI okinan me'iane'nmItsI otI,
kitotum OpumitakaimIn cI, otI okikon; ConI kitonwacisi e'wishiaiak, ipi
e'wimaotInmak?

<span id="an_13:29">13:29</span> OtI cI okinon, Coin me'ic e'ie'
maotInme'k ni mIcimishkwIn kitapkocwe'pitonawan, ke'i pkwe'shkIn.

<span id="an_13:30">13:30</span> Nocma ne'ish kumace'kinon, pama cI pic,
wima‘otonkate'k, otI nkInak, maotonke'cuk, wimaotonmok, iw ne'tum ni
mIcimishkwIn, icI ke'cIsusuptoie'k e'wicaksume'k; icI ie'k kmaotInanawa
mpukwe'shkInum, kupitkItonawa micIma o kumkok.

<span id="an_13:31">13:31</span> MinI nkot iacimowIn okiwitmoan, otI cI
kIto shpumuk okumauwun ke'cwa nish e'opukomnanwuk iukwan waskuk minkan;
nInI kaotapInuk e'kiswe'we'pInuk okItkanuk.

<span id="an_13:32">13:32</span> Iw sI ie'i mamwe' kacinoiak caye'k
e'tsuk kwe'minkanIn, pic cInIsh kakishkuk mamwe' mshamkuk caye'k
mishkwIn ipi ke'pie'mtukowI icI ki pne'‘shiuk pe'pamsacuk pie'pkIshnok
shiw e'otukwnowuk e'winpawat.

<span id="an_13:33">13:33</span> MinI nkot iacimowIn, oki witmowan
okumauwun shpumuk kishkok; e'shnakwuk ke'cwa okwe' opce'skIn kaotapnuk,
icI e'kikitot nsotupukInuk napani nashcI caye'k e'ope'ce'shkanuk.

<span id="an_13:34">13:34</span> Caye'ksI notI Cisus kiwitmowan,
maoce'tincIn ni iacimowInIn, icI ke' iacimowIn pwaiactuk cokiknonasin.

<span id="an_13:35">13:35</span> IwcI i te'pwe'ie'ntumwun kakitot
nakanacimot otI kItwak; NkInsakwnan nton, niwiacmowunIn nincI nkukIt niw
katIpackate'k kItwunIn, pic e'oshkukiwuk.

<span id="an_13:36">13:36</span> IcI Cisus kimace'nashkawan,
maoce'tincIn e'kipitike't wikwamuk, ipi ke'knomowacIn kipie'naskakon,
otI kItwun, WitmoshInak, iacimowIn iacIkate'k ni mIcimishkwIn shi
ktukanuk.

<span id="an_13:37">13:37</span> IcI okinkwe'twan, ipi okinan, WinsI o
e'se'we'pnuk we'onItnuk kwe'minkan winsI o We'kwIsmukot NInwun.

<span id="an_13:38">13:38</span> Iw ktukan i ie'i kI; ipi we'onuk minkan
kiw ie'ki we'nicansumcuk shiw Okumauwunuk ni ce'ie'k mIcimishkwIn kiw
ie'ki we'nicansum kowacIn ni me'ashuwe'psIncIn.

<span id="an_13:39">13:39</span> IcI me'iane'nke't kapie'swe'pnuk oie'o
mIcImIne'to; pic cI maotonmuk iw ie'i wishkwakiwuk; ipi cI ki
kamaotInke'cIk ki ie'ki mshInwe'k.

<span id="an_13:40">13:40</span> E'shmaoton kate'k, niw mIcimishkwe'n,
ipi e'cakse'kate'k shkote'k iw sI ke'showe'puk wishkwakiwuk.

<span id="an_13:41">13:41</span> We'kwIsmukot NInwun okupie'nokanan
omIshInIwe'mIn, icI ke'cI maotInmowat shiw otokumauwunuk cake'ko
nIshka‘we'mkukIn, ipi niw me'iashtotmoncIn.

<span id="an_13:42">13:42</span> IcI ke'cI pukinawat shkote'k kposke'nuk
iwcI shi e'tnIte'mok ipi e'tnwe'iapte'shnuk.

<span id="an_13:43">13:43</span> KiwcI mInoshuwe'pse'cIk, kawasok ke'cwa
kisIs, shi Oswan otokumauwunuk. We'kwe'ntuk we'ta‘okakwe'n e'wi
notake't, nocima knotake'.

<span id="an_13:44">13:44</span> MinI okumauwun shpumuk, ke'cwa
ne'n--kwIt kcItupInwe'osawun e'kIckate'k ktukanuk; pic o nInI kamkuk
okukiton e'pic nciwe'nmot maciwak, icI e'wutawe't cake'tot; icI
e'kishpIne'tot i ktukan.

<span id="an_13:45">13:45</span> MinI shpumuk okumauwun ke'cwa
ne'ntakwIt tawe'wunInI pe'pantowaptuk we'anItnuk MikIs SIniIn.

<span id="an_13:46">13:46</span> I pic cI kamkuk nkot MikIs sIn
ke'cmIskIte'nuk, e'shiat icI e'wutawe't caye'k, e'tot icI
e'kishpIne'tot.

<span id="an_13:47">13:47</span> MinI shpumuk okumauwun ke'cwa
ne'ntakwIt sup, kapukicikate'k shi kiukumik e'kimaotonat cak
e'shnakwsIncIn.

<span id="an_13:48">13:48</span> Pic cI kamoshkIne'nIt e'kiw tapInawat
cik pie'k; icI e'cipitupwat e'kiwe'napmawat we'wnIsnIncIn e'kisawat
mkukok; me'iansIncIn cIie'k okiwe'pnawan.

<span id="an_13:49">13:49</span> Iw sI ke'showe'puk wishkwakiwuk
mshInwe'k kupie'k, okupkie'pnawan ke'kie'patsIncIn e'ciiInIt ni
me'noshuwe'psIncIn.

<span id="an_13:50">13:50</span> IcI ke'cI pukinawat shkote'k,
kuposke'nuk shiw cI e'tnIte'mok, ipi e'tnwe'iapte'shnuk.

<span id="an_13:51">13:51</span> Cisus cI otI okinan, KinIstotanawanI
notI cake'ko? OtI cI okinawan; E', Te'pe'nmiak.

<span id="an_13:52">13:52</span> OtI ci okinan e'tshowat, we'npie'ke't
e'knomocIk shpumuk okumauwunuk iwsI e'ne'ntakwsIt nInI te'pe'ntuk wikwam
okipie'sakcotonIn otIpnIwe'oso‘nIn, we'shkiamkuk, ipi ke'te'ianuk.

<span id="an_13:53">13:53</span> IcI otI kashuwe'puk, pic Cisus,
kakishwawituk notI iacimonIn, icI e'kinmamacit.

<span id="an_13:54">13:54</span> IcI win kapiat e'citnukie't okiknomowan
shiw otInume'okumkomwak, okimamkate'nmawan, ipi kikItwuk; TInipicI otI
nInI we'tnuk npwakawun, ipi notI kcItotmonIn.

<span id="an_13:55">13:55</span> ConIwi otI oshuke'wunInI okwIsun?
conIwi okie'iIn shInkasin Me'ni? ipi wikane'iIn Ce'ms, ipi Cosus ipi
Sayman, ipi Cote's?

<span id="an_13:56">13:56</span> Ipi omIse'iIn conI caye'k
kwitkie'mkosinanuk? TInipicI we'tnuk otI nInI cake'ko?

<span id="an_13:57">13:57</span> Okinshke'nmawancI Cisus cI otI okinan;
nakanacimot coi pwawinwanasi mtInoie'k e'tnukie't ipi owikwamuk.

<span id="an_13:58">13:58</span> Cowike' win kimataototsi shiw osam co
okite'pwe'takwsin.

<span id="an_14:1">14:1</span> IWPICI E'nut okuma, kanotuk e'winwananIt
CisusIn,

<span id="an_14:2">14:2</span> IcI otI okinan, ni opmitakaimIn, iukwan
sI otI Can Ke'ctapie'nwe't; kiwnIshke'tuk e'kinpopIt, icI i
we'tshowe'puk notI mata’wmikce'wiwunIn e'waptuwe't shi wiia‘w.

<span id="an_14:3">14:3</span> E'nut okimshInapIninIn CanIn,
okitkopInat, icI e'kipitike'nat, kupakotiwkumkok, E'notius owie'o shiw
kaocupukcukasot; wikane'iIn PinIp wiwun.

<span id="an_14:4">14:4</span> Can kinakpIn Coswi wunse'non kin
e'wiwiwiun.

<span id="an_14:5">14:5</span> OtakinsancI nIshte'wi okikwsan ni
maoce'tincIn, osam okine'nmawan nakanacimocIn.

<span id="an_14:6">14:6</span> Pic cI E'nut e'kinikIt kishuk
e'kiiu‘mowIt E'notie's otansIn kinime'tin e'nasmupwat; E'nut, cI
kimnwe'ntum.

<span id="an_14:7">14:7</span> IwcI ie'i kaocI wawitmowat e'wiminat
we'kwe'ntuk wantotmakokwe'n.

<span id="an_14:8">14:8</span> IcI okwe' ne'tum, e'kikiIkmukot niw
kie'iIn, kikito mi!In iw iukwan, Can ke'ctapie'nwe't otup, shi onakunuk.

<span id="an_14:9">14:9</span> O kumacI, kikisate'ntum, e'ki anwu
kcIwishkItakwsIt, ipi niw kawitpumkocIn e'wisnawat, win okinan
e'wiminanIt niw kwe'n.

<span id="an_14:10">14:10</span> IcI e'kinokashwe't e'wiwukishkwe'kasnIt
ni CanIn, shi kpakwuke'otiwkumkok.

<span id="an_14:11">14:11</span> IcI i otup kipie'ckate'ne' shiw
onakunuk, icI e'kiminIt we'shkukIt kwe', icI e'kimacitwat okie'iIn.

<span id="an_14:12">14:12</span> IcI niw Ke'knomowacIn kipie'n
otapne'kon iw wia‘w e'kiwunkowawat, icI e'kimaciwat e'kiwawitmowawat
CisusIn.

<span id="an_14:13">14:13</span> Pic Cisus kanotuk e'kiposIt napkwanuk
e'kimacit wIiI e'cupwaie'nIt, icI pic nIshInape'k kanotmowat
okipmnashkawawan kipmose'k e'kipie'ocI sakumwat, otI okIc- otanmowak.

<span id="an_14:14">14:14</span> IcI Cisus kanamacit, okiwapman
ke'cmaoce'tincIn, icI okiktumake'nman, ipi ke' okine'se'an
kapme'iakwnokancIn.

<span id="an_14:15">14:15</span> IcI kanmupkonianuk ni ke'knomowacIn
kipie'naskakon otI kItwuk, OsamsInI otI wIiI e'cI pwaotukit, shiI
mupkonia, mace'nashka‘w ki maoce'ticuk, tanak shiawat otane'suk
e'wikishpIne'tatsowat wamicwat.

<span id="an_14:16">14:16</span> Cisus otI okinan, Coin kumacisik; minuk
iw wamicwat.

<span id="an_14:17">14:17</span> OtIcI, okikon, mtIno nte'iomIn nianIn
pkwe'shkInIn, ipi nish kikosuk.

<span id="an_14:18">14:18</span> OtI cI kikIto, Pie'twushuk.

<span id="an_14:19">14:19</span> IcI niw e'kinat ni maoce'tincIn
e'wicipitupnIt shi skupkIshktokik, icI e'kiw tapnuk niw nianIn
pkwe'shkInIn, ipi ni nish kikosIn, icI e'kinapIt shpumuk, e'ki numat,
ipi e'kipikupitot, e'kiminat, pkwe'shkInIn, e'knomowacIn, icI niw
ke'knomowacIn, e'kiminawat maoce'tincIn.

<span id="an_14:20">14:20</span> IcI caye'k e'kiwisnawat, ipi
kite'psInie'k; icI kiw tapnanawan kaiashuwe'sanuk mtatso shItnish
kokpInaknIn, kimoshkIne'tonawan.

<span id="an_14:21">14:21</span> KicI kawisne'cuk; Nianuk tsuk mtatswak
kitshik nInwuk; e'pwatkokcIkaswat kwe'k, ipi pInoce'iuk.

<span id="an_14:22">14:22</span> Okiwe'witpamancI, Cisus e'winImacinIt
ni ke'knomowacIn e'wiposnIt napkwanuk e'winmInikaninIt e'wishiawat
ashwe'iukwan me'kwa, e'wi mace'nashkawat, ni maoce'tincIn.

<span id="an_14:23">14:23</span> Pic cI kakishmacInashkawat, ni
maoce'tincIn kishie'wak shi e'pkotnianuk winshuke' e'winumat iwcI
e'nmupkonianuk winshi nshuke' kiiI.

<span id="an_14:24">14:24</span> IwcI i napkwan nmItnIsimkuk,
naokamkcukImik e'makashkak, osam e'miananmuk.

<span id="an_14:25">14:25</span> E'pwamshuwapuk, cI e'ie'pkonianuk,
Cisus kishie'wak e'cIiInIt, kinmupmose' kwItIpie'k, shi kcukumik.

<span id="an_14:26">14:26</span> IcI ni ke'knomowacIn e'wapmukot
e'pie'pmose'nIt kwItIpie'k kcukImik, kise'ksik otIcI kikItwuk iukwansI o
cipe'‘i; iwcI e'kiwishkwe'we'ksawat, e'pic kwsawat.

<span id="an_14:27">14:27</span> Kie'nupcI Cisus e'kinat, kItwak,
Mnowankosuk, Nin kwshe' ke'ko se'ksuke'k.

<span id="an_14:28">14:28</span> IcI pitu e'kinkwe'twat, ipi okiknonan,
Te'pe'nme'ak, kishpInsu kin ntomshIn, e'winaskonan, kwtIpie'k.

<span id="an_14:29">14:29</span> OtIcI kItwak Wipian. IcI pic PiIu
kapie'nisasit, shi napkwanuk, kipmose' kwtIpie'k e'shiat, e'cIiInIt ni
CisusIn.

<span id="an_14:30">14:30</span> Pic cI, kawaptuk e'kcInotnunuk
kise'ksuwak, pic cI wanmukwsapie't, icI kinotakwse' kItwak, Te'pe'nmin
ke'skonshIn.

<span id="an_14:31">14:31</span> IcI papuk, Cisus, e'kishipnuke'not
e'kimshInat, otI cI okinan, O kin pke'ci te'pwe'tmIn! tacIshIna kaocI
ianwe'ntumIn?

<span id="an_14:32">14:32</span> IcI pic kanmuposwat shi napkwanuk,
kipon notIn.

<span id="an_14:33">14:33</span> KicI kaie'cuk shi napkwanut
okipie'wucikwnItwawan, otI cI kikItwuk, Kinsu we'we'nI, Kshe'mIne'to
KtokwIsmuk.

<span id="an_14:34">14:34</span> IcI kanmukupawat ashowe'iukwan, kipie'k
Ce'ne'se'nIt ukik.

<span id="an_14:35">14:35</span> Pic cI ki nInwuk shiw e'icuk
kake'nmawat, kimace'acimok caye'k caknkoci, ipi kipie'twawan caye'k
iakwnokancIn.

<span id="an_14:36">14:36</span> IcI e'kimatmawat mtIno te'pnak
e'witaknumwawat e'tupkwate'nuk, i e'kwut, icI kiw caye'k katakne'cuk
kwe'ie'k kine'se'k.

<span id="an_15:1">15:1</span> IWCI e'kipie'naskawawat CisusIn,
We'npie'ke'cuk, ipi Pe'nisiuk kiwcupie'k Cinosne'muk katacuk, otIcI
kikItwuk;

<span id="an_15:2">15:2</span> TacIshIna ke'knomotwa we'cpikupitowat.
kapie'shIcke'nIt ke'ctaosIncIn? Coke' ksince'sik pic wawisnawacIn.

<span id="an_15:3">15:3</span> OtI cI okishInkwe'twan, ipi okinan,
TacIke'kinwa we'cpikupitoie'k, i Kshe'mIne'to okukie'kwe'wun,
e'te'pwe'tme'k kapie'shIcke'wat ke'ctaosIcIk.

<span id="an_15:4">15:4</span> Kshe'mIne'to kikie'kwe', otI kItwak,
Kcupite'num Kos, ipi ke'‘. WincIke' o ke'miashtotwat, osIn tanake'
okie'iIn, nocma we'we'nI win kInpowak.

<span id="an_15:5">15:5</span> KinwacI ktukitom; We'kwe'nshItuk
ke'nakwe'n osIn tanake' okie'iIn, I ie'i mikwe'wIn, kishpIn ke'ko
nishokmonan co otI okIc-pite'nmasin ni osIn, tanake', okie'iIn.

<span id="an_15:6">15:6</span> Iw ie'i we'cpnactoie'k ni Kshe'mIne'to
okukie'kwe'wIn ni ktIshcIke'onawan.

<span id="an_15:7">15:7</span> E'numIe'kasie'k; we'we'nI Ise'us, ki
nikanacimukwa, otI kItwak;

<span id="an_15:8">15:8</span> KotI nIshInape'k pe'shoc e'ciian pie'ik,
ipi npie'kcImnotshumkok otoniwak nicu‘wi ote'‘iwan pnocte'nI.

<span id="an_15:9">15:9</span> Coin nkot, nomkIsnon e'nume'kita‘wat
me'kwa e'shkukinomake'wat, okukie'kwe'onawan ki nInwuk, icI ni
nkukie'kwe'onIn.

<span id="an_15:10">15:10</span> IcI e'kintomat maoce'tincIn e'kinat;
PsItImok, ipi nsItomok.

<span id="an_15:11">15:11</span> Cowi patike'mkuk otonik winukwsin nInI
iwsIie'k pie'sakumomkItnuk shiw otonik nInI, i ie'k wanakwu‘ukot.

<span id="an_15:12">15:12</span> IcI kipie'n ke'knomowacIn, icI e'kikot;
KikInmaknI ki Pe'nisiuk e'kipwamnwe'ntumwat kakishnotmowat, otI
kakItiIn.

<span id="an_15:13">15:13</span> IcI okinkwe'twan, ipi kikIto, Caye'k
sakwe'k Nos shpumuk e'iIt, kapwaktIkatuk, kupkocwe'pcIkate'.

<span id="an_15:14">15:14</span> Ponikaki kiw; winwa kie'pikwe'k
pumskapie'nawan ke'kie'pikwancIn kishpIncI ke'kie'pikwat pme'skapie'nat,
ni ke'kie'pikwancIn ne'ne'ish kupitse'k e'cIwankate'nuk.

<span id="an_15:15">15:15</span> IcI kinkwe'take't Pitu, ipi otI
e'kinat; WitmoshInak ninan, iw iacimown.

<span id="an_15:16">15:16</span> IcI Cisus okinan, Kinwanuke', me'kwa
comshe', kinIstotake'sim?

<span id="an_15:17">15:17</span> ConukwnI, ke' kinwa mshIknIstotsinawa
we'kwe'ntuk patke'mkuk ktoniwakshie'mkIt shi, kshukiwak, iwcI
sakcIwe'pinukate'k nkoci?

<span id="an_15:18">15:18</span> IwcI ie'k pie'ocIsakumomkuk otonik
pie'osukie'nI ote'‘ik, ie'i wanakwukot nInI.

<span id="an_15:19">15:19</span> Pie'osukamkuk ote'‘ima sakumomkIt
mIcIshIte'‘e'wunIn nsItwunIn waonIshkaiwunIn kie'patsuwunIn kmotwunIn
kno‘skacmowInIn mIcIkikitowInIn.

<span id="an_15:20">15:20</span> Niw notI wanakwukot nInI, otI cI,
e'wisnIt e'pwamshIksincat coin winakwuksin nInI.

<span id="an_15:21">15:21</span> IcI Cisus kanmamacit kishie'wak
e'pie'kokmukianuk Taine' ipi Saitan.

<span id="an_15:22">15:22</span> IcI pInI e'wcIpianIt e'pie'kokmukianuk,
Ke'nIni kwe', otI cI, okikon, Shuwe'nmIshIn O Te'pe'nmin, We'kwIsmukwiIn
Te'pIt; ntanIs okIckwtukukon MIcImIne'ton.

<span id="an_15:23">15:23</span> CocI okinkwe'twasin. IcI
ke'knomowawIncI kipie'shie'n otIcI, okinan; mace'nashk‘o osam
kwako-omkonan.

<span id="an_15:24">15:24</span> Okinkwe'twancI, otI cI, okinan; Coin
nokankosi, mtIno ne'kcIkascuk mantanshuk shi wikwamuk IsniIn.

<span id="an_15:25">15:25</span> IcI e'kipiat okwe', ipi
okiowucikwne'takot kItwak;Te'pe'nmin natmoshIn.

<span id="an_15:26">15:26</span> OkiknonancI otI okinan, Cosuwi
wunse'non e'witapnumwutwa, pInoce'iuk macwat, icI e'wipukitotwa
wunumoshuk.

<span id="an_15:27">15:27</span> OtIcI, Otukon, Kte'pwe', Te'pe'nmin
nIshcI kiw wunumokuk omicnawa papiwe'shkanuk, pe'mkote'nuk te'pe'nmukwat
otopwunuk.

<span id="an_15:28">15:28</span> IcI Cisus cI, Okinkwe'twan OtI okinan;
O kwe' ce'pite'ntakwut kte'pwe'ie'ntumwun, knomkIt e'shntuwe'ntumIn. IcI
ni pic otansIn e'kine'se'nIt.

<span id="an_15:29">15:29</span> IcI, CisuscI, kiwcI maci kishie'wak
cikcukumik Ke'nIniuk, icI shi e'pkotnianuk e'ki wuciptupIt shi.

<span id="an_15:30">15:30</span> IcI ke'cmaoce'tinIt kipie' otIskot,
okipie'nawancI me'iakatancIn, ke'kie'pikwancIn, ipi ke'kie'ptoncIn, ipi
kipie'nawan, pe'kansIncIn icI e'kipukinawat Cisus osItik. icI
e'kine'se'at.

<span id="an_15:31">15:31</span> KikcI mamkate'ntumwukcI kimaoce'ticuk
pic, e'wapmawat nike'kie'pitoncIn e'kikikitonIt, ipi kashkunukancIn
e'kine'se'nIt, ipi me'‘akatancIn e'pmose'nIt; ipi ke'kie'pikwancIn
e'ntuwapnIt, icI e'kiwinwanawat, O Kishe'mIne'tomwan Isne'iIn.

<span id="an_15:32">15:32</span> IcI Cisus e'kintomat ni ke'knomowacIn
e'ciiIt, otI cI okinan, Nshuwe'nmak kotI maoce'ticuk osam
shiInsokwnuktInI e'koiuwat shotI cocumshI ke'ko omitsinawa; ipi co
nkumaci nashkawasik e'pkIte'wat tane'ie'k nkoci, ianwutok.

<span id="an_15:33">15:33</span> IcI ke'knomowacIn otI okikon, TInipicI
ke'otInmukon mce'sh pkwe'shkIn shotI no‘wmtukwakik e'wite'psInie'wat
kotI ke'cmaoce'ticIk.

<span id="an_15:34">15:34</span> Cisus cI otI okinan; TInicItso
pkwe'shkInIn e'ie'k? IcI otI kikItwuk, Nouksu ipi onatso kikose'suk.

<span id="an_15:35">15:35</span> IcI e'kinat ni maoce'tincIn,
e'wicipitupnIt, mcIiukwan.

<span id="an_15:36">15:36</span> IcI e'kiwtapInuk ni nouk pkwe'shkInIn,
ipi ni kikosIn, icI e'kiwawiwe't icI okipikupitonIn, icI e'kiminat ni
ke'knomowacIn, icI ni ke'knomowacIn e'kiminanIt, ni maoce'tincIn.

<span id="an_15:37">15:37</span> IcI caye'kcI kiwisnik ipi kite'psInie'k
icI e'kiw tapInumwat pakIshkanuk i micIm kashkotmoat, nouk kokpInaknIn
moshkIn.

<span id="an_15:38">15:38</span> KicI kawisne'cuk kitshik, nie'wuk tsuk
mtatswak nInwuk, e'pwatkokcIkaswat kwe'k, ipi pInoce'iuk.

<span id="an_15:39">15:39</span> IcI e'kimace'nashkawat ni maoce'tincIn
napkwanuk cI kiposI e'kishiat e'pmukokumukiak Me'kte'ne'.

<span id="an_16:1">16:1</span> KIWCI Pe'nisiuk ipi Se'cwsiuk
okipie'naskawawan e'wi kwcItupe'nmawat e'natowawat e'wiwaptukowat
mataonInkie'wun shpumuk shi.

<span id="an_16:2">16:2</span> WincI okinkwe'twan, ipi otI Okinan,
E'nmupkoniak, otI kitukitom kumnokishkIt, osam mskwankot.

<span id="an_16:3">16:3</span> IcI kukishie'p, kumiashkishkIt
e'kishkiwuk osam, e'mskwankok, ipi wunsiwun. O e'nmue'kasie'k,
knIstonanawa e'nankok kishuk; conukwnI ktansItwunsinawa mataonInkie'wun,
notI e'kishkiwuk.

<span id="an_16:4">16:4</span> KotI me'iashuwe'psucIk, ipi waonIshkaiuk
iaianke' pmatsIt onItwaptanawa e'wiwaptumwat mataototmowIn; cocI
mataototmowIn kuminasik, mtIno omataototmowIn o nakanacimot Cone's; icI
e'kinkInat e'kinmamacit.

<span id="an_16:5">16:5</span> IcI pic ni ke'knomowacIn e'kipianIt
ashwIiukwan okiwne'ntanawa pkwe'shkIn e'witapnumwat.

<span id="an_16:6">16:6</span> Cisus cI otI okinan; ikwamsuk kawaptumwuk
otopce'skInmawa, ki Pe'nisiuk ipi Se'cwsiuk.

<span id="an_16:7">16:7</span> WinwacI kiknontik otI cI, kikItwuk; iwsI
ie'i e'kipwamacitoikon pkwe'shIn.

<span id="an_16:8">16:8</span> Pic Cisus kakuke'ntuk, otI okinan, O
pke'ci te'pwe'ie'ntume'k, We'kwonicI we'cknonte'ie'k kinwa osam
e'kipwapie'toie'k pkwe'shkIn.

<span id="an_16:9">16:9</span> ConI knIstotsinawa, conukI
kmikwe'ntusinawa, ni nianIn pkwe'shkInIn e'kite'psak ki nianIn tsuk
mtatswak; ipi tso kokpInaknIn, kaotapne'me'k?

<span id="an_16:10">16:10</span> Conuke' ni nouk pkwe'shkInIn
kate'ponkwa nie'wuk tsuk mtataswak ipi tso kokpInaknIn, kaotapne'me'k?

<span id="an_16:11">16:11</span> TInicI e'shpwansItme'k, i e'kikItian
cowi i pkwe'shkIn nkiwcukItsi e'wikawaptme'k iw otopce'skInmawa ki
Pe'nisiuk ipi Se'cwsiuk.

<span id="an_16:12">16:12</span> IcI e'kinsItawawat e'kikowat e'wip
wakawaptumwat we'pce'tnuk pkwe'shkIn icie'k otIshkie'kwe'onawa ki
Pe'nisiuk; ipi Se'cwsiuk,

<span id="an_16:13">16:13</span> Pic cI Cisus kapiat, e'pie'kokumukianuk
Sise'ne', Pinipiuk, okinatawan ni ke'knomowacIm otI cI, okinan, We'nicI
Nin e'kitowat nInwuk We'kwIsmukot NInwun.

<span id="an_16:14">16:14</span> OtI cI okinawan; anIt ktukok Can su o
ke'ctapie'nwe't; anIt Inaie's ipi anIt CInimIie's tanake' nkot e'iI
nakanacimocuk.

<span id="an_16:15">16:15</span> OtI cI okinan, We'nicI kinwa
e'shnukanie'k?

<span id="an_16:16">16:16</span> IcI Sayman Pitu okinkwe'twon otI cI
okinan, Kinsu Knayst, We'kwIsmukwiIn kake' pmatsIt Kshe'mIne'to.

<span id="an_16:17">16:17</span> IcI Cisus okinkwe'twan otI cI okinan,
Shuwe'ntakwsI Sayman we'kwIsmuk Cone's: cosI i wias, ipi imskwI
kiwaptu‘kosim, mtIno Nos shpumuk, e'iIt kishkok.

<span id="an_16:18">16:18</span> OtI ke' ke'iapI ktInIn; Kinsu Pitu wiIn
ipi otI kwucsInik nkaoshIton Te'pwe'ie'tukuk, icI i e'shkwate'mkate'k
namkumuk cotakwushkakwsinawa.

<span id="an_16:19">16:19</span> KuminIncI ni kitapkukinIn shi
okumauwunuk, shkwumuk kishkok, We'kwe'ntukcI ke'tkoptonIn shotI kik,
ipukI kItkoptI shpumuk, ipi we'kwe'ntuk ke'ke'apskonmInIn, shotI kik
ke'iapskonkatI, ipI shpumuk.

<span id="an_16:20">16:20</span> IcI oki iakwamancI ni ke'knomowacIn
e'wipwawitmowanIt, nInwun, win e'nIt Cisus Knayst.

<span id="an_16:21">16:21</span> IcI pic Cisus e'we'pknomowat, ni
ke'knomowacIn e'wishiat Cinose'ne'muk; ipi washu, mce'shke'ko kwtukukot,
ni ke'ctaosIncIn ipi kcI me'matmocuk, ipi we'npie'ke'ncIn, ipi
e'winsIckasot, icI minI e'wipsukwit nsokishkItnuk.

<span id="an_16:22">16:22</span> IcI Pitu, kiw tapnan, icI
e'we'piaiaishumat otI cI, otInan, Ke'kone'ntukIn Te'pe'nmin; cowi otI
kitotakosi.

<span id="an_16:23">16:23</span> IcI kikwe'knoi, otI cI okinan ni
PituiIn, Shian npukwnak me'ctotwin kinknIshkI‘; cosu kupupame'ntusinIn
te'pe'ntukIn Kshe'mInto, mtIno ni te'pe'ntumwat, nInwuk.

<span id="an_16:24">16:24</span> IcI Cisus e'kinat, ke'knomowacIn
kishpIn wIiI nInI wipie' pmnashkawut nocma win ke'iakwne'tatso ipi
okaotapnan wIiashte'iatkomIn, ipi nkupme'nashkak.

<span id="an_16:25">16:25</span> We'kwe'ntuk ke'ke'skwe'ntuk opmatsiwun
okInkIton; we'kwe'ntuk ke' nin ke'ocI nkItot opumat suwun okumkan.

<span id="an_16:26">16:26</span> We'kwnicI ke'napcItopI nInI kishpIn
tpe'ntuk caye'k ukI; icI nukuat ocikwamIn? Tanake', We'pe'ntuk
ke'mikwe'pI nInI e'wiashtonat ocipamIn?

<span id="an_16:27">16:27</span> We'kwIsmukot NInwun kupie'wak,
okIcne'ntakwsowounuk ni OsIn, ipi okupie'wice'owan, ni omIshInwe'mIn;
icI pic win ke'cIminat, e'tshe'nIt nInwun, kashI mikce'winIt.

<span id="an_16:28">16:28</span> We'we'nI ktInum shotI anIt knipwik
ke'pwawapitumwat npowIn, pama wapmawat WakwIsmukot NInwun pie'iInIt
otokuma uwunuk.

<span id="an_17:1">17:1</span> ICI kankotwatsokwnukte'nuk, Cisus
okimacinan Pitu, Ce'ms, ipi Can, Wikane'iIn, okisha‘wnan e'cI
pkotnianuk.

<span id="an_17:2">17:2</span> IcI shi e'kikwe'knao-ot e'nasmukapowunIt,
kisokcI kishuwase'ikwe', ipi paskukIn e'wase'ak kishuwapshkianI.

<span id="an_17:3">17:3</span> PInI, kashu mataowapmawan, ni MosusIn,
ipi InaisIn e'knonanIt.

<span id="an_17:4">17:4</span> OtI okishInkwe'twan Pitu; ipi okinan, ni
CisusIn Te'pe'nmae'k owunIt shotI e'iIiak, kishpIn onwacin
nkowiwshItomIn shotI, nswI wikwamIn, nkot kin, e'wi-in Mosuske' nkot,
ipi Inaie's nkot.

<span id="an_17:5">17:5</span> Me'kwacI e'iItnankitok, pInI, e'wase'iak
ankot okiiakwate'shkumakwnawa pInI, okinotanawacI e'notakwsInIt shi
ankotuk; otI kikItwun; OtI ie'o te'panuk nkwIs me'nonwe'It; psItak.

<span id="an_17:6">17:6</span> Pic cI e'knomowacIn kanot mowat kip,
mukocInok shkishkowak e'pic kwtacwat.

<span id="an_17:7">17:7</span> Cisus cI okipie'taknan otI cI, okinan,
Psukwik, ipi ke'ko kwtacke'k.

<span id="an_17:8">17:8</span> Iw cI kantawapwat cowe'iI‘ kiwapmasiwan,
nInI, mtIno CisusIn.

<span id="an_17:9">17:9</span> IcI kapie'niscowe'wat shi e'pkotnianuk
Cisus okiiakwaman, otI cI okinan, ke'ko we'iI witmoake'k nInI
kanaptme'k, pama, o We'kwIsmukot NInwun kiwnIshkat minI‘ e'nponIt.

<span id="an_17:10">17:10</span> E'knomowacIn okinatakon, otI kikItwuk,
TacI i we'ckItwat ki- we'npie'ke'cuk Inaius ne'tum kupie'?

<span id="an_17:11">17:11</span> Cisus cI okinkwe'twan otI okinan Inaius
we'we'nwI, ne'tum kupie', cakicI ke'ko okaocston.

<span id="an_17:12">17:12</span> OtI cI ktInum, InaiusI shiI kipie' cocI
okike'nmasiwan okitotwawancI e'shwunwaciwat, winke' o nasap We'kwIsmukot
NInwun okukwtuke'ntumokon.

<span id="an_17:13">17:13</span> IcI ni ke'knomowacIn e'kinsItakot
e'kitshImanIt ni CanIn ke'ctapie'we'ncIm.

<span id="an_17:14">17:14</span> Pic cI kapiawat e'cIiInIt ni
maoce'tincIn, okipie'naskakon nkot nInI kipie' wucikwnItakon, otI cI
okikon;

<span id="an_17:15">17:15</span> Te'pe'nmin shuwe'numsI npIs,
nkInkapitum, ipi wiwtawe'ntum, nanakIc mukocIn shkote'k, ipi nane'kIc,
shi npik;

<span id="an_17:16">17:16</span> IcI e'kipiatwukwa ke'knomocuk cocu
okikshkaasiwan e'wine'se'awat.

<span id="an_17:17">17:17</span> Cisus cI okinkwe'twan; otI cI okinan,
O! pwate'pwe'take'ie'k, ipi pwakwIiuk showe'pse'ie'k pe'matse'e'k tInicI
pic ke'kowice'onukon? tInicI pic, ke'kowikwce'ne'kon? pie'tuwushuk
shotI.

<span id="an_17:18">17:18</span> Cisus cI, okishuke'nonan ni
mIcImIne'ton, icI e'kisakuk, icI o pInoce' e'kine'se't pic.

<span id="an_17:19">17:19</span> IcI e'kipie'naskakot ni e'knomowacIn ni
CisusIn nshukI, otI cI okikon, TInicI ninan kaocI ianwakIt
e'wisakitInkIt?

<span id="an_17:20">17:20</span> Cisus cI otI okinan, Osam sI
e'pwate'pwe'ie'nte'me'k, We'we'nI, ktInum, KishkwIn otI shIt‘e'
te'kwe'ie'ntume'k ke'cwa e'opukomnanwuk i mastat, minkan, otI kitatanawa
e'pkotniak, owushi, shian, iwke'nomkuk, coike'ko ktaianwutosinawa.

<span id="an_17:21">17:21</span> OtIsI e'shnakwuk, copie'sakumomkIsnon,
pama ie'k e'numak, ipi e'pwawisnuk.

<span id="an_17:22">17:22</span> Me'kwa cI e'ie'iuwat shi Ke'nIniuk,
Cisus otI okinan, We'kwIsmukot NInwun kupkItnukaso shiw onIcinuk nInwun.

<span id="an_17:23">17:23</span> OkInsawancI, icI nso kishkItnuk minI
kaonIshke'. IcI kikcI kisatantumwuk.

<span id="an_17:24">17:24</span> IcI kapiawat Ke'paniumuk; kiwe'tapnukuk
maocIckate'k shonia, kipie' naskawawan ni PituIin, otI okinawan, ConI
ke'knomakwie'k otupIsin i maocIcke'wun?

<span id="an_17:25">17:25</span> OtI cI okinan E'‘ IcI kapiat
kanmupitike't, Cisus ne'tum kiknonan, otI okinan; TInicI e'shte'an
Sayiman? We'ninIn shotI kik kiw okumak we'tapnumwawat maocIcke'wun?
nine', tupe'nwe' nicasawan, tanake', me'mataosIncIn?

<span id="an_17:26">17:26</span> Pitu cI otI okinan, me'mataosincInsI;
Cisus cI otI okinan, Cocu pe'noce'iuk pame'ntakwsusik.

<span id="an_17:27">17:27</span> NocmasI, e'pwamshu nshku‘we'ikon shian
kcukimik, ipi kupukiton kwtImockIn, ipi kaotapina kikos ne'tum
kie'kwtumonIt; icI ke'cI pakitone'nIt kumkancI nkot wapuk shonia;
kaotapinan, ipi kaocIminak nin ipi kin.

<span id="an_18:1">18:1</span> ICI pic kipie'naskakon ke'knomocIk, ni
CisusIn, otI cI, okinawan, We'nicI wusimI e'pite'ntakwsIt shi
okumauwunuk shpumuk kishkok

<span id="an_18:2">18:2</span> IcI Cisus e'kintomat e'kacinIncIn
pInoce'iIn e'cIiIt, icI nawiukwan e'kicipitupat.

<span id="an_18:3">18:3</span> OtI cI kikito, We'we'nI ktInum KishpIn
pwawe'we'nI ne'ntume'k, ipi e'shwe'psuwat pe'piwsicIk pInoce'iuk, co
kupitike'sim; shi okumauwunuk shpumuk kishkok.

<span id="an_18:4">18:4</span> We'kwe'ntukI ke'shI kacwe'ntumkwe'n wia‘w
ke'cwa e'kciIt pInoce' oie'o ke'kcI pite'ntakwsIt okumauwunuk shpumuk
kishkok.

<span id="an_18:5">18:5</span> We'kwe'ntuke' ke'otapnakwe'n nkot
e'kaciIt pInoce' ntI‘noswunuk ntotapnuk Nin.

<span id="an_18:6">18:6</span> We'kwe'ntuke', ke'nkshaat nkot notI
e'kacinIncIn, te'pwe'ie'nmIt, wusimI taowunIt win, potakIn sIn e'wi
napkuk, ipi wupukinIt e'cIk mitmianuk kcukImik.

<span id="an_18:7">18:7</span> Kwo kwansukumuk shotI kik, osam ni
nshke'ntuwunIn iw sI ke'nomkuk e'wipiamkuk nshke'ntuwunIn kokwansukumuk
cI onInIpie'tot i nshke'ntuwun.

<span id="an_18:8">18:8</span> KishpIn iknIc, tanake' i ksIt,
ocImiashtotmIn kishkshIn, ipi nkoci pukiton, wusimI wunIt, kin pitike'n
pmatsiwunuk knIce'n, ipi ksIte'n pnacak, icI i e'wi in nish knIce'n
tanake' ksIte'n, icI e'wipuke'nukon kakuk shkote'k.

<span id="an_18:9">18:9</span> KishpIn ke'ikshkishuk ocImiashtotmIn
kcIpiton nkoci pukiton; wusimI owunIt kin pitike'n shi pmatsowunuk;
mtIno nkotuk kshkishuk, icI e'wi-ion nish kshkishkwe'n e'wipukicikasiIn
namkumuk shkote'k.

<span id="an_18:10">18:10</span> Akwamsuk e'wipwa ianwe'nme'k otI nkot
e'kaciIt, OtI ktInum, IpI shpumuk mishInwe'mwan pIne'’ wapmawan shiw
oshkishkonuk ni NosIn e'ciIt shpumuk kishkok.

<span id="an_18:11">18:11</span> O We'kwIsmukot NInwun kipie'
e'wike'skonat ni kakiwanincIn,

<span id="an_18:12">18:12</span> TInicI e'shte'aie'k? KishpIn nInI iuwat
nkotwak mantanshIn, icI nkot kiwaninIt, conI onukinasin ni shak tso
mtInIshIshaka, icI e'shiat shi e'pmIkwtakiw onunuk, icI e'pantawapmat ni
kakiwanincIn.

<span id="an_18:13">18:13</span> KishpIn cI mkuwat, we'we'nI ktInum,
wusimI su mciwe'nmo ni nkot mantanshIn, icI ni shaktso mtInI shI shaka;
kapwakiwanincIn.

<span id="an_18:14">18:14</span> Iw sI nasap; cowin otIne'nmasin; Koswa
e'iIt shpumuk, notI nkot e'kacinIncIn e'wipnatsInut.

<span id="an_18:15">18:15</span> MinI kishpIn kikane' mIcitotakwiIn,
shian, ipi witmo iw omIcshowe'psowun te'pnak kin, ipi win, nshukI
kishpIn cI psItakwiIn; kikshkaase' kikane'.

<span id="an_18:16">18:16</span> KishpIn kI pwapsItakwiIn moice'o nkot
tanake', nish, wusimI, icI winwa otukitowunawa ki nish, tanake' nswI,
ke'ocI wishkIsuk i kitukitonuwan.

<span id="an_18:17">18:17</span> KishpIn cI ni pwaopsItwat witmoki
e'cmaacIk, kishpIn cI pwapsItwat ni anmue'ancIn, ne'num ke'cwa
me'mataosIt, ipi maocIcke' onInI.

<span id="an_18:18">18:18</span> We'we'nI ktInum, We'kwe'ntuk
ke'tkoptoie'k shotI kik, shi ke'tkopte' shpumuk, ipi we'kwe'ntuk
ke'iapskonme'k shotI kik, ke'iapskonkate' shi shpumuk.

<span id="an_18:19">18:19</span> MinI otI ktInum; KishpIn nish kinwa
ie'ne'ntume'k shotI kik tshItme'ke'ko; winwa ntotmowat iw ke'nomkItnuk
Nos e'iIt, shpumuk kishkok.

<span id="an_18:20">18:20</span> KishpIn nish, tanake' nswI, ocI
maoce'tiwat nin tnoswunuk shiw nkIiI nawi iukwan e'ciiuwat.

<span id="an_18:21">18:21</span> IcI Pitu okipie'naskawan, otI cI
okinan, Te'pe'nmin, TInicItsuk nikane' miashtotwut icI nin,
e'wipone'nmuk? nashnI nouksuk?

<span id="an_18:22">18:22</span> Cisus cI otI okinan, otIsI
cokite'nse'non nash nouktsuk, otIsI nush nouktsomtInI tsuk nouk.

<span id="an_18:23">18:23</span> OtIsI she'nakwIt okumauwun shpumuk
ke'cwa kcI-okuma, ne'twe'nmat opmitakaimIn e'witpukot.

<span id="an_18:24">18:24</span> Pic cI wawe'pktasot, nkot kipie'twa
mtatsuk mtatswak kcIshoniaiIn me'snamakot.

<span id="an_18:25">18:25</span> CocI ke'ko okiiIsin e'witpuwe'k,
Te'pe'nmukwocIn, kishawe' win e'witawe'k ipi niwiwun, ipi onicanse'iIn,
ipi caye'k ka‘tot icI e'witpukate'nuk iw, omIsInukIn.

<span id="an_18:26">18:26</span> NicI pmitakaimIn okiowucikwnItakon, otI
cI okinan, Te'pe'nmin nocma pwishIn, icI caye'k kIshtpuon.

<span id="an_18:27">18:27</span> NicI te'pe'nmukwocIn, okishuwe'nmukon,
ipi okipkItnukon, icI e'kiwe'pne'makot i me'snamowat.

<span id="an_18:28">18:28</span> IcI o pmtaka e'kisakuk, icI nkot
e'kimkawat wic pmitakaiIn kamsInamakot, nkotwak shomanke'In, icI
e'kimackonat, e'ki kpe'ne'we'nat; otI cI okinan, tpuoshIn me'snumoiIn.

<span id="an_18:29">18:29</span> IcI ni wic pmitakaiIn kipukson osItik,
e'kimatmat; otI cI okinan, PwishIn icI caye'k ke'cI tpu‘onan.

<span id="an_18:30">18:30</span> Cocu papIsh, ikiwupitke'we'pnan shi
kpakwotiwkomkok, i e'witpu ukot i me'sna‘makot.

<span id="an_18:31">18:31</span> Pic cI ni wic pmitakaiIn kawaptumwat
e'totwumIt cicIkisate'ntumwuk, icI e'kinaskawawat, ipi okiwit mowawan,
ni te'pe'nmukwacIn caye'k katotwumIt,

<span id="an_18:32">18:32</span> IcI ni te'pe'nmukwcIn kakishntomkot otI
okinan, O! ke'kie'patsin pmitaka kipone'ntumon caye'k me'snamoiIn, osam
i kishIntawe'num,

<span id="an_18:33">18:33</span> ConukwnI ke'kin i ktakishIshuwe'nmasi,
o kicpmitaka. nin kashIshuwe'nme'nan.

<span id="an_18:34">18:34</span> IcI ni te'pe'nmukwcIn kin shkatsin, ipi
okipkItnumwan, ni ke'tmakawe'ncIn, pama kitpu‘uk caye'k i
kamsInamakwcIn.

<span id="an_18:35">18:35</span> Iwsuke' win nasap shpumuk Nos,
ke'totakwie'k, kishpIn kte'iwak pwapone'ntumwe'k cak kikane'iwa
me'ctotakwie'k.

<span id="an_19:1">19:1</span> Iw kashowe'puk pic Cisus kakishkitot, shi
kiwcImaci Ke'ne'niuk, icI e'kishiat e'kokmukwe'anak Cwtie'uk
e'shwIiokwan Catanuk.

<span id="an_19:2">19:2</span> Kicmaoce'tincIn cI okpmInashkakon; shiwcI
okine'se'an.

<span id="an_19:3">19:3</span> KicI kI Pe'nisiuk kipie'naskakon,
e'wikwcI te'pe'nmawat, otI cI okinawan; Ta‘wunItnI nInI we'pinat wiwun
cak ke'ko?

<span id="an_19:4">19:4</span> Okinkwe'twe'ncI, otI okinan, conu
wikakwaptusinawa, mIsInukInuk win kaoshaat ne'tum okiwshuan nInIwun ipi
kwe'n.

<span id="an_19:5">19:5</span> OtI kakItot iw ie'i nInI ke'ocI nkInat,
osun ipi okie'iIn; icI ke'cI iuwat wiwun, ipi e'nishwawat kInkot nInI
otIwiasmawa.

<span id="an_19:6">19:6</span> IwcI ie'i we'cpwanishwawat, mtIno
nkotnInI otI wiasmawa; IwcI Kshe'mIne'to kanishostot coin ntoac nInI
okupapkie'ptosin.

<span id="an_19:7">19:7</span> OtI cI okinawan, TacI Mosus
kashukatokie't e'wiminkIt we'npie'kate'k msInukIn icI e'wiwe'pnukIt.

<span id="an_19:8">19:8</span> OtI cI okinan, E'iwishkiaksIni kte'‘iwan,
Mosus kaocI ne'nmukwie'k e'wiwe'pne'k kiwuwak; ke'i!aie'k coi
konomkIsnon.

<span id="an_19:9">19:9</span> NincI ktInum, We'kwe'ntuk ke'we'pnakwan
wiwun, kishpIn pwa waonIshkawanIt okwe' ipi pe'kansIncIn wiwut
waonIshkaiwI, ipi we'kwe'ntuk ke'owiwkwe'n niwe'pnukasnIt win
waonIshkaiwI.

<span id="an_19:10">19:10</span> E'knomowacIn otI okikon, KishpIn wIiI
showe'‘psIt otI nInI ni wiwun; cota owunse'non e'wiwiwuk.

<span id="an_19:11">19:11</span> OtI cI okinan, Caye'k nInwuk co
otaotapnIsinawa, otI kikitowun; mtIno ki ke'mincIk.

<span id="an_19:12">19:12</span> AnIt ionukuk kishI nikwuk, kashu
nikukwat okie'owan, ipi anIt ionukuk kiwshiak ionukuk ni nInwun, ipi
anIt ionukuk okiwshItonawa wiwuwa ionukuk, shpumukcI okumauwun,
we'ctotatsowat, Win ke'kshkItot wiwtapnuk, nocma okaotapnan.

<span id="an_19:13">19:13</span> IcI e'kipie'twawat akacinIncIn
pInoce'iIn e'wipkItnuk, niw onIce'n wiwunuk, ipi e'winumat, icI ni
ke'knomowacIn; okimiashknonawan.

<span id="an_19:14">19:14</span> OtI cI Cisus kikIto, Nocma pkItnuk ki
pe'piwsicuk pInoce'iuk, ipi ke'ko knumoake'kon e'wipie'naskawat, iwkshe'
e'shnakwuk okumauwun shpumuk kishkok.

<span id="an_19:15">19:15</span> IcI e'kipkItnuk nione'ce'n wiwunuk,
kinmamacicI.

<span id="an_19:16">19:16</span> PInI cI, nkot okipie'naskakon, ipi otI,
okikon Manoshuwe'psin Ke'knomake'n; we'kwnicI ke'totman we'onuk
e'wikshkItoian, kake'pmatsowun?

<span id="an_19:17">19:17</span> IcI otI okinan, TacI we'tshInkashiIn
me'noshuwe'psin? Cosuwi wIiI mnoshuwe'psusi, mtIno nkot, ocI
Kshe'mIne'to: kishpIn, wiwikwcIpitike'n shi pmatsonuk nakitowe'ntum ni
okukie'kwe'wunun.

<span id="an_19:18">19:18</span> OtI cI okinan, TIninIncI ni? Cisus cI
okikito, Ke'ko nshowe'kIn; Ke'ko, waonIshkaiwukIn, Ke'ko kmotkIn, Ke'ko
wIiI knoshkacimakIn;

<span id="an_19:19">19:19</span> KcIpite'num Kos ipi kie'‘, ipi Tpash
kic pmatsi, e'pic tpantIsiun.

<span id="an_19:20">19:20</span> OcI oshkInwe' otI okinan, Caye'ksI
notI, kapie'shIcke'ian e'kopie'kishkiian, We'kwnicI nowate'shIcke'ian.

<span id="an_19:21">19:21</span> Cisus cI otI okinan; KishpIn
waowike'swune'n, shian, ipi tawe'n e'ton icI kuminak ke'tmakse'cuk;
te'pe'nwe'osawun ke'iIn, ipI shpumuk, ipi pie'pmInashkaoshIn.

<span id="an_19:22">19:22</span> NIsh cI o oshkInwe' kanotuk; i kItwun;
kin mamaci kikisate'ntum, osam kikcI tpe'nwe'osI.

<span id="an_19:23">19:23</span> IcI kanat Cisus ni e'knomowacIn,
We'we'nI ktInum, ke'ctpe'nwe'osIt nshnI kawa okIshkiton e'wipitike't shi
okumau wunuk shpumuk.

<span id="an_19:24">19:24</span> MinI otI ktInum, WusimI tawe'npInsI o
kcIwe'si shipanote't e'wankoianuk, shapnukIn, icI ke'ctpe'nwe'osIt nInI
e'wipitike't shiw otokumauwunuk Kshe'mIne'to.

<span id="an_19:25">19:25</span> IcI ni kiknomowacIn, kanotmowat
kikcImamkate'ntumwuk, otI kikItwuk, We'nicI ke'ke'skwit?

<span id="an_19:26">19:26</span> Cisus cI okiwapman, ipi otI okinan,
NInwuk sI, co otI otakshkItosinawa, winie'k, Kshe'mIne'to cake'ko
otakshkIton.

<span id="an_19:27">19:27</span> IcI e'kinkwe'twat Pitu ipi otI okinan
PInI ninan nkinkItamIn caye'k, icI e'kipmnashkonkon: We'knicI ke'ie'iak?

<span id="an_19:28">19:28</span> Cisus cI otI okinan, We'we'nI ktInum
Kinwa pie'pmnashkawie'k shi iacnikiItiwnuk, pic We'kwIsmukot NInwun
kicipitupIt, shiw ome'nwankocipitupwunuk; kinwa ke' kcipitupum mtatso
shIntInish cipitupwukwuk tpakwne'k ki mtatso shIntInish e'tswe'nkIswat
Isniuk.

<span id="an_19:29">19:29</span> E'tshuwat, ki kankItikuk e'tawacIn
tanaka, wikae'iIn, tanake' omIse'iIn, tanake' osIn, tanake' okie'iIn,
tanaka wiwun, tanake' onicansIn, tanaka otukim, nin ocInkItmowat,
ntInoswunuk, oke'ie'nawa nkotwak tso, ipi oke'ie'nawa ke'ciiuwat kake'
pmatsowunuk.

<span id="an_19:30">19:30</span> NIsh cI kumane'k kie'ne'tumIscuk kiw
kIshkwIshnok; ipi ki kIshkwIshkuk kne'tmIshnok.

<span id="an_20:1">20:1</span> OTI sI okumauwun shpumuk e'shnakwuk
ke'cwa nInI katpe'ntuk wikwam, kasakuk kukishie'p e'winokanat
wamice'witakwcIn, shiw siwnokamshu ktukanuk.

<span id="an_20:2">20:2</span> Pic cI kanat ni makicIwincIn, nkot shInIn
e'kishkiwuk, okikatonan shi siwnokamshu ktukanuk.

<span id="an_20:3">20:3</span> IcI e'kimacit cI, e'iaptu naokwe'nuk icI
e'kiwapmat pakansIncIn e'nipwunIt, ke'ko e'pwamiktumnIt shiw
e'tshitatuk.

<span id="an_20:4">20:4</span> IcI otI okinan. Shiak ke' kinwa, shiw
siwnokamshI ktukanuk, ipi we'kwe'ntuk ke'shI wunuk, i ke'shIminukon. IcI
e'kimaciwat.

<span id="an_20:5">20:5</span> MinI Kimaci naokwe'nuk, ipi kaiaptosanuk
icI nasap kishIcke'.

<span id="an_20:6">20:6</span> NkotupukIn e'pwamshu pkIshmok kishie'wak,
ipi okimkawan anIt e'ni powe'nIt ke'ko e'pwamiktumnIt, icI otI okinan,
We'kwnicI shotI we'cnipoie'k ne'ie'kIn ke'ko e'pwamiktme'k?

<span id="an_20:7">20:7</span> OtI cI okikon, osam cowIiI nInI
nokankosinan. IcI otI okinan, Shiak, ke'kinwa shi siwnokamshI ktukanuk;
we'we'nIcI ke'pite'ntakwtokwe'n kuke'ie'nawa.

<span id="an_20:8">20:8</span> PamacI pic, e'nmupkonianuk, te'pe'ntuk, i
siwnokamshu ktukan otI okinan, ni pmitakaimIn; Ntom ki makice'wicuk mish
ke'shkitowat, shkwe'iak o kapiat tpa‘o ne'tum icI o ne'tum kapiat
shkwe'iak tpa‘o.

<span id="an_20:9">20:9</span> Pic kapishiawat kikanokancuk nkot tpukIn
e'pwamshI pkIshmok, e'tshawat kiminak nkot shInIn.

<span id="an_20:10">20:10</span> Pic cI kapiIshawat ne'ptum, kanokancuk
wusimI nkuminkomIn kine'ntum wuk. winwa ke' nasap kiminak e'tshawat nInI
nkot shInIn.

<span id="an_20:11">20:11</span> IcI kakIshminkowat, okimto‘mawan
me'noshuwe'psIncIn ni nInwun, we'tu wikwamnIncIn.

<span id="an_20:12">20:12</span> OtI kikItwuk, KotI shkwe'iak
kimikce'wik, mtIno nkot tpukIn, icI kin kiie'i naoshiImIn ninancI, wi
nkipi ke'ie'kwsImIn, shi e'wiskate'k e'kishkiwuk.

<span id="an_20:13">20:13</span> Okinkwe'twancI ninkit, otI okinan,
Nikan, cosuwi kimiashtotosnon, conukwI kiwnwacisi e'witponan, nkot
shInIn?

<span id="an_20:14">20:14</span> OtapnIn te'pe'ntumIn, ipi macin.
Nkumina ote' shkwe'iak pie'mikce'wit kin kashuminan.

<span id="an_20:15">20:15</span> ConI owunse'non nin e'wi totman
e'shte'aian te'pe'ntuman? InI kshkishuk we'cmiashu we'psinkuk, osam nin
e'mnoshuwe'pse'an?

<span id="an_20:16">20:16</span> Kisu shkwe'iak kne'tmIswuk, ipi ki
ne'tum shkwe'iak; anwu mce'shntomak nIshce' pke'ci we'napcIkaswuk,

<span id="an_20:17">20:17</span> Cisus cI e'nmapiskat e'ishat
Cinose'numuk, okimacinan ni mtatso shItnish ke'knomowacIn, icI
e'nmInshIke'osawat e'nmIshiawat, otI okinan.

<span id="an_20:18">20:18</span> PInI, ktIshamIn ipI Cinose'ne'muk, icI
We'kwIsmukot NInwun kupkItna shi kcI me'matmocuk ipi ki we'npie'ke'ncIn,
icI ke'cI pkIte'nmawat e'winsIckasnIt.

<span id="an_20:19">20:19</span> OkupkItnumwawancI, ni me'mataosIncIn
e'winaptotwanIt, ipi e'wipsItie'wanIt, ipi e'wiskakwukasnIt, icI nso
kishkuk minI kupsukwi.

<span id="an_20:20">20:20</span> IcI e'kipie'naskakot niw kie'iwan ni
Se'piti nicansIn, okipie'wice'okon ni okwIsIn, e'pie' owuciwkwnItakot
e'ntuwe'ntumakot ke'ko.

<span id="an_20:21">20:21</span> OtI cI okinan, We'kwnicI ne'twe'ntumIn?
OtI cI okinan, Ne'num, kotI nish nkwIsuk, e'wicipitupwat, nkot
kte'pniwnak, ipi o nkot knumciwnak, shiw ktokumauwunuk.

<span id="an_20:22">20:22</span> Cisus cI okinkwe'twan, otI kikIto, CosI
kuke'ntusinawa ne'totmoie'k, KtakshkItonawanI e'wimnukwe'ie'k shi
mnukwackInuk, nin watshumnukwe'ian, ipi e'wi kcitapie'nkoie'k i
kcitapie'nwe'wun, e'shIkcitapie'nkoian. OtI ci okinawan ntakshkItomInsI.

<span id="an_20:23">20:23</span> IcI otI okinan. We'we'nIsI
kamnukwe'nawa i nmInkwackIn, ipi kukcitapie'nkom, i kcitapie'nwe'wun
e'sh kcitapie'nkoian, icI ie'k e'wi cipitupie'k shi nte'pniwnak, ipi
numciwnak coin nin i ntpe'ntusin e'wimikwian, kisie'k kuminak
e'twaknukwacIn Nos.

<span id="an_20:24">20:24</span> Pic cI ki mtatso kanotmoat,
okinsItawe'nmawan, ni nish we'wikane'itIncIn.

<span id="an_20:25">20:25</span> Cisus cI okintoman e'ciIt, otI kikIto,
Kuke'nmawaksI ki okumak ki Me'mataose'cuk, otI tpakwnukwan; ipi cIki
ke'cne'ntakwse'cuk okIcnapne'nkwan.

<span id="an_20:26">20:26</span> Cocu wi kinwa a knomkIsnon; we'kwe'ntuk
kinwa ke'kcine'ntakwsukwe'n, oie'o, nocma win kupmitakwa.

<span id="an_20:27">20:27</span> We'kwe'ntukI kinwa ke'okumaokwe'n;
nocma win kupmitakwa.

<span id="an_20:28">20:28</span> Ie'inomkIt ke'cwa We'kwIsmukot NInwun
e'ki pwapie' pmitwut; mtIno e'kipie' pmitake't, ipi e'wimikoe't,
opmatsuwun e'witpuke't ni mane'ncIn.

<span id="an_20:29">20:29</span> Pic cI e'nmumaciwat Cunikoiuk;
ke'cmaoce'tincIn, okipmInashkakon,

<span id="an_20:30">20:30</span> PInI, nish ke'kie' pikwancIn nInwun,
e'cipitupnIt cikimie'w kanotake'wat, ni CisusIn e'pmose'nIt kinotaksik,
otI kikItwuk, Shuwe'nmIshInak O Te'pe'nmiak, We'kwIsmukwiIn Te'pIt.

<span id="an_20:31">20:31</span> KicI maoce'ticIk okiknuumowawan, e'wi
tokmupinIt; wusimIcI kinotaksik otI kikItwuk, Shuwe'nmIshInak O
Te'pe'nmiak We'kwIsmukwiIn Te'pIt.

<span id="an_20:32">20:32</span> IcI Cisus tokum, e'kinipwIt, ipi
okintomat, otI okinan, We'kwnicI pe'kose'nmie'k, i watotonkon?

<span id="an_20:33">20:33</span> OtI cI okikon, Te'pe'nmiak, notI
nshkishkonanIn e'winsakwnImIn.

<span id="an_20:34">20:34</span> IcI Cisus okishuwe'nman, ipi
okitaknumwan, niw shkishkonIn, icI papuk e'kintawapwat, ipi
okipmInashkakon.

<span id="an_21:1">21:1</span> PIC cI pe'shoc e'nme'iawat Cinose'numuk
shi kapiawat Pe'pe'ciuk, shi e'pkotniak AnIpiuk, icI Cisus e'ki nokanat
nish ke'knomowacIn;

<span id="an_21:2">21:2</span> OtI cI okinan, Shiak sI shi otane'suk
wusoci iukwan e'ie'k kie'nup cI kumkuwawa me'makshe' e'tkopsot, ipi
ne'makshe'sun, e'wickapwItwat, iapskopinuk, icI ke'cI pie'twe'ie'k.

<span id="an_21:3">21:3</span> KishpIn cI wIiI nInI, ke'ko koie'k; otI
knawa, Te'pe'nke't onItwe'nman, icI papuk kupkIte'ntumakwa.

<span id="an_21:4">21:4</span> Caye'ksI otI kitotam, e'wite'pwe'wunukuk
kakitot Nakanacimot otI kItwak.

<span id="an_21:5">21:5</span> Witomouk otansun, Sayan, PInI kitokumam,
kupie'naskak, kacwe'nmo e'pie'tomkot me'makshe'iIn, ipi me'makshe'sIn,
we'nicansumacIn me'makshe'.

<span id="an_21:6">21:6</span> Kimacik cI ni ke'knomawacIn, icI
kiwIshIcke'k Cisus kanat.

<span id="an_21:7">21:7</span> Okipie'nawancI ni me'makshe'iIn, ipi ni
me'makshe'sIn, okitonawancI paskumwacIn; icI kwuciukwan e'ki
cipitupawat.

<span id="an_21:8">21:8</span> Ke'cmaoce'ticuk cI, okishuwe'ksItonawan
opiskumwaknawan shi mie'wuk anItkI okikishktukwne'anawan ni mtukwe'n,
icI e'kipukitowat shi mie'wuk.

<span id="an_21:9">21:9</span> IcI ki maoce'ticIk kanmI nikanicIk, ipi
kanmupme'nashkawacuk, kinmI wishkwe'we'ksik, otI kikItwuk, Ke'skonwe'n
We'kwIsmukwiIn, Te'pIt Mnawankose' o, pie'iat otunoswunuk Kshe'mIne'ton,
Nocma kinwusimI ke'skonwe'n!

<span id="an_21:10">21:10</span> Pic kapiat shi Cinose'numuk; caye'k shi
kaicuk kcI otanuk kimacik, otI kikItwuk, We'nicI otI?

<span id="an_21:11">21:11</span> KicI maoce'ticuk kikItwuk, Cisus sI otI
Nakanacimot we'cpiat, Ne'se'nut iukwanuk Ke'niniuk.

<span id="an_21:12">21:12</span> Cisus cI kipitike', Kshe'mIne'to
okIcnume'okumkok, okisakicuwe'pnancI, caye'k e'tawe'n cIn, ipi
kashpInItasnIncIn, shi kcI nume'okumkok ipi okikwe'npowe'pnanIn ni
topwonIn, e'icuk iashtonkuk shonia, ipi ki otuptie'pwunwan, e'tawe'cuk,
ni mIne'to mimin.

<span id="an_21:13">21:13</span> OtI cI okinan, OtI kikishnupie'kate'
e'taian kshInkate' e'tshu nume'okumuk; kinwa cI kmotiwkumuk
kiwshItonawa.

<span id="an_21:14">21:14</span> Ke'kie' pikwacuk, ipi me'akatacuk
okipie'naskakon, shi kcInume'okumkok icI e'kine'se'at.

<span id="an_21:15">21:15</span> IcI ki kcI-me'matmocIk, ipi
we'npie'ke'cIk kawapitumwawat, i kashumataocIke'nIt, ipi pInoce'iIn;
e'wIshkwe'we'ksInIt shi kcI-nume'okumkok, ipi otI e'kItwat, Ke'skonwe'n
We'kwIsmukwiIn o Te'pIt; icI kikcIn shke'ntumwuk.

<span id="an_21:16">21:16</span> OtI cI okikon, KnotwaknukotI e'kItowat,
icI Cisus otI okinan; E'; Conu wikakwaptIsinawa e'shpie'kate'k
misInukIn; Shiw otoniwak ki pInoce'ie'k, ipi nwancuk, kitockishton kwiuk
winwate'ntumwun.

<span id="an_21:17">21:17</span> OkinknancI, kiw cI maci shi kcIotanuk
e'kishiat Pe'te'ne'iuk, icI shi e'kikIshIt.

<span id="an_21:18">21:18</span> IcI e'kishie'pwunuk, ne'iap
e'nmupiskat, e'shiat shi kcIotanuk kipkIte',

<span id="an_21:19">21:19</span> Pic cI e'wapmat kcI siwnokamIshe'n shiw
kpumie'kIn, okinaskawan, cocI ke'ko okimkusin mtIno tukupukwe'n, otI cI
okishitan, Cowi ka minI kumicImosi. IcI kie'nup kcI siwnokamIsh
kinpopkIso.

<span id="an_21:20">21:20</span> IcI ki kiknomowacIn kawaptumwat,
kimamkate'ntumwuk, otIcI kikItwuk, TInicI kie'nup otI kcI SiwnokamIsh
e'sh npopkIsot.

<span id="an_21:21">21:21</span> Cisus cI okinkwe'twan otI ikinan,
We'we'nI ktInum, KishpIn ie'ie'k i te'pwe'we'ntumwun, ipi
pwaianwe'ntusie'k, cowi otI kashIcke'sin, katotwut otI kcIsiwno kamIsh
ike' kishpIn ke'itume'k otI e'pkotniak,KikshkansI, ipi wupukson shi
kcukumik, ike'nomkuk.

<span id="an_21:22">21:22</span> Ipi cak ke'ko we'kwe'ntuk
ke'ntotmowe'kwe'n numaie'k, te'pwe'ie'ntume'k iwsu ke'shuminkoie'k.

<span id="an_21:23">21:23</span> Pic cI kapitike't shi kcI-nume'okumkok,
ki kcI me'matmocIk ipi ki oke'ctaosunmwan kinIshInape'k, kipie'naskakon,
me'kwa e'ie'kinomake't, otI cI okinawan, TInipi we'tnumIn, otI
wishkIswun otI e'shIcke'n? We'ni cI ke' kaminkon otI wishkIswun?.

<span id="an_21:24">21:24</span> IcI Cisus okinkwe'twan otI cI okinan,
Ninke' kInatonum nkot ke'ko; kishpIn cI witmoie'k, ninke' kuwitmonum
we'tnuman otI wishkIswun we'ctotman.

<span id="an_21:25">21:25</span> Iw kIctapie'nwe'wun o Can; tInipi cI
we'piamkuk, shpumukinI tanake' nInik? IcI e'kinatatwat otI kikItwuk,
KishpIn otI kItie'kon, shpumuk sI otI kukonan, TacIshIna kapwao cI
te'pwe'twe'k.

<span id="an_21:26">21:26</span> KishpIn cI kItie'kon; ni nInwun,
kokwIsamIn ki nIshInape'k, osam caye'k ote'ne'nmawan ni CanIn ke'cwa
nakanacimot.

<span id="an_21:27">21:27</span> Okinkwe'twawan cI ni CisusIn, otI
okinawan, co nkuke'ntusimIn; icI otI okinan; Cosu ke'nin ku‘witmosnonum,
otI we'tnaman ot nwishkIswun we'k totman otI.

<span id="an_21:28">21:28</span> TInicI e'ne'ntume'k? Nkot nInI kinish
win, okwIsun icI e'kinaskawIt, ni ke'ctaosincIn, otI cI okinan, NkwIs,
wumikice'win e'kom e'kishkiwuk, shi nsiwonokamshI ktukanuk.

<span id="an_21:29">21:29</span> Okinkwe'twan cI, otI okikon, Coin; icI
shkIc kikisate'ntum, icI e'kishiat.

<span id="an_21:30">21:30</span> Okinaskawan cI ni e'kacinIncIn, icI
nasapkinan, icI okinkwe'twan otI okikon, NkIshia sI Nos, cocI kishie'si.

<span id="an_21:31">21:31</span> We'nicI, ki nish kashIcke't osIn
kashIntuwe'n mukot? OtI cI okinawan; Ke'ctaosItsI. Cisus cI otI okinan,
We'we'nI ktInum, kimaocIke'onInwuk, ipi kiwaonIshkaiuk, kupitike'k
otokumauwunuk Kshe'mIne'to kinwa e'pwamshu pitike'ie'k.

<span id="an_21:32">21:32</span> Can kipie' kuke'nakakwa i, we'we'nI
shiwe'psowun, co cI nIsh kite'pwe'twasiwa; kicI wi maocIshke'onInwuk,
ipi ki waonIshkaiuk kite'pwe'twawan, icI kinwa kakish waptume'k, co
kikisate'ntusinI i e'wite'pwe'twe'k.

<span id="an_21:33">21:33</span> PsItumok, minI nkot iacimowIn, Ke'iapI
nkot we'towikwamIt kaktukatuk, siwnokamIsh ktukan, ipi okiwakaan,
kiwtaiukwan, ipi okiwankatan watsho oshItot shomnapo, ipi kiwshIton
wikwam e'shpianuk, okiwaancI ktukie'wunInwan, icI pe'noc e'ki shumacit,
otanuk.

<span id="an_21:34">21:34</span> Cikiaukwan cI pic e'wikishkInuk i
micum, okinokanan opmitakiamIn e'ci iInIt ni ktukie' onInwun e'wi
wtapnumwat i micum.

<span id="an_21:35">21:35</span> KicI ktukie' onInwuk okimshunawan, niw
opmitakaimIn, nkot cI ni okipsItie'wawan, icI nkot cI niw okinsawan, ipi
nkot sInie'n okipkamawan.

<span id="an_21:36">21:36</span> MinI pe'kansIncIn, okinokanan
opmitakaimIn wusimI ni kitshin, icI ni ne'tum nasap cI, ke' niw
kitotwawan.

<span id="an_21:37">21:37</span> Shkwe'iak cI, okinokanan ni okwIsun,
otI cI kikIto, Okupite'nmawan sI nkwIsun.

<span id="an_21:38">21:38</span> Pic cI ki ktukie' onInwuk kawapmawat ni
okwIsnInIn otI kinItwuk, OtI sie'o shakwune't; aw nsatan, kinan cI
ke'tpe'ntamIn i te'pe'ntukipIn.

<span id="an_21:39">21:39</span> IcI e'kimshInawat, ipi
okisakcIwe'pInawan shi siwnokam shI ktukanuk, icI e'kinsawat.

<span id="an_21:40">21:40</span> Pic cI pie't te'pe'ntuk i siwnokamshI
ktukan; tInicI ke'napnInat notI ktukie' onInwun,

<span id="an_21:41">21:41</span> OtI cI okinawan, okukokwansukIne'nan sI
ni mcInInwun pe'kansIncIn ni ktukie' onInwun okuwuan i siwnokamshI
ktukan, ke'monkocIn i micum e'tso kishkInuk.

<span id="an_21:42">21:42</span> Cisus cI otI okinan, ConI wika otI
kiwatusinawa mIsInukInuk, I sIn kiwe'shke'cuk kaianwe'ntumwat iw ie'i
ke'ne'tmIsuk shi e'wikwe'iak. Kshe'mIne'to sIiw otIshcIke'wun
kumamkasaptamIn cI.

<span id="an_21:43">21:43</span> Iw sI otI we'cne'nkon otokumauwun,
Kshe'mIne'to, kuotapnamakom icI kuminak ki nIshInape'k ke'pie'tocuk i
micumowun.

<span id="an_21:44">21:44</span> We'kwe'ntuk cI ke'pmukocnokwe'n shi
sInik, kupikwshIn, ipi we'kwe'ntuk cI ke'tsoskwe'n, kupisposo.

<span id="an_21:45">21:45</span> Pic cIki, kcI-me'matmocIk onInwuk, ipi
Pe'nisiuk, kanotmoat ni iacmonIn, okikuke'ntanawa, winwa e'kowat.

<span id="an_21:46">21:46</span> Pic cI wamshInawat okikwsawan, ni
maoce'tincIn Nakanacimot Osam winwa okine'nmawan.

<span id="an_22:1">22:1</span> CISUS cI okinkwe'twan, otI okinan, minI
ni acimonIn otI kItwe'k;

<span id="an_22:2">22:2</span> Okumauwun i shpumuk, otI e'ne'ntakwuk
ke'cwa nkot okuma kaoshInwiat okwIsIn, e'wi wiwunIt;

<span id="an_22:3">22:3</span> Okimace'nashkawan, ni opmitakaimIn,
e'wintomanIt ni wakumIncIn; co cI kipie'sin.

<span id="an_22:4">22:4</span> MinI cI pe'kansIncIn ni opmitakaimIn,
okimace'nashkawan, otI cI okinan, Wuwitmowuk kiwakmIcIk, PInI, shiI
nkishwshuston i naokwe' wisnuwun, mpIshkimuk, ipi wanoukuk kishInsawak;
ipi cake'ko nkishwshuston, pie'shiak sI nwikwke'wunuk.

<span id="an_22:5">22:5</span> Ke'koishukcI okine'ntanawa icI pape'kan
e'kishishiawat; nkot otItshI ktukie'wunuk, kishiI ocI ke' nkot
e'tshe'tawe't.

<span id="an_22:6">22:6</span> KicI kashkwicuk OkimshInawan niw
OpmitakaimInIn, ipi na‘okitotwawan, icI e'kinsawat.

<span id="an_22:7">22:7</span> Pic cI o kcI okuma kanotake't, i ki
kcInshkatsI, okinInashkawan cI ni otI shumaknIshimIn, e'kiwnusanIt ni
kanshowe'ncIn, ipi okicaksumwawan, iw ototanInIn.

<span id="an_22:8">22:8</span> IcI okinan, ni opmitakaimIn, shiI sI
kishwsusIn, i wikwtowIn, kicI kawikmIcuk copite'ntakwsIsik,

<span id="an_22:9">22:9</span> Shiak ntoac ipI mie'wuk; tsocI
ke'mkowe'kwe'n, ku‘wikmawak.

<span id="an_22:10">22:10</span> IcI ki pmitakaiuk e'kishiawat shi
mie'wuk, icI e'ki maote'nawat, caye'k tso kamkawawat, niw
me'iashowe'psIncIn, ipi me'noshowe'psIncIn; icI kite'pse'k shi e'tshi
wikwtuk.

<span id="an_22:11">22:11</span> Pic, cI okcI okuma kapitike't,
e'pie'wapmat, ni kawikmacIn, okiwapman, nkot nInIwun shi e'iInIt kapwa
piskumnIt wikwtatikwowun.

<span id="an_22:12">22:12</span> OtI cI okinan, Nikan tacI
kapie'shupitike'n, e'pwa piskumIn i wikwtatikwowun? CocI okIshkitosin
e'wi kikitot.

<span id="an_22:13">22:13</span> IwcI kanat, o kcI okuma ni
opmitakaimIn, TkopInuk one'cik osItik, ipi maciwunuk, ipi wupukinuk,
me'kwe' kiskupkonia, shi e'tnIte'mok ipi e'tnwe'iapte'shnuk.

<span id="an_22:14">22:14</span> Mce'sh ntomak; nIshcI puke'ci
we'napmak.

<span id="an_22:15">22:15</span> IcI okiwutshItanawa ki Pe'nisiuk, washI
nkwapnawat, shiw okikitonuk.

<span id="an_22:16">22:16</span> OkinInashkawawan cI e'ciiIt ni
ke'knomowacIn, ipi ni Knotiunun, otI e'wi nunanIt, Ke'knomakIn
nkuke'ntamIn tpasI e'shuwe'psin ipi we'we'nI e'shknomake'n o
Kshe'mIne'to otIshcIke'wun ipi co ke'wIiI kitupate'nmasi,

<span id="an_22:17">22:17</span> WitmoshInak e'ne'ntumIn? Ntamno
shIcke'mInI minkIt Sisu i maocIcke'wun tanake' co?

<span id="an_22:18">22:18</span> Cisus cI okike'ntumwan
iomIcshowe'psiwnInawa otI okinan, We'kwnicI we'ckwcItupe'nmie'k,
e'nume'kasie'k?

<span id="an_22:19">22:19</span> WaptIIshuk i tpaomatwun i shonia. Nkot
shInIn cI kipie'twawan.

<span id="an_22:20">22:20</span> OtI cI okinan; We'nicI otI e'shnakwsIt;
ipi we'npie'kasot?

<span id="an_22:21">22:21</span> OtI cI okikon, Sisu sI. IcI otI okinan,
Minuk Sisu tso te'pe'ntuk Sisu; ipi minuk Kshe'mIne'to tso tpe'ntuk o
Kshe'mIne'to.

<span id="an_22:22">22:22</span> IcI kanotmowawat i kakItnIt,
kimamkate'ntumwuk, ipi okinknawan, icI e'kimaciwat.

<span id="an_22:23">22:23</span> MinI cI i e'kishkiwuk kipie'naskakon ni
Se'cwsiIn, ki e'kitocIk, cowIiI taiapsisi icI e'kinatawat.

<span id="an_22:24">22:24</span> OtI okinawan, Ke'knomake'n, Mosus
kikito, KishpIn nInI npot, pwa onicansIt, wikane'iIn cI taowiwunIn ni
wiwun; e'wiw cI onicansItmowat ni wi kane'ipIninIn.

<span id="an_22:25">22:25</span> Ki ipIninIn sI e'cIiIiak, nouk ki shik
we'wikane'ite'cuk, ocI ke'ctaosIt kauwiwut kinpo, icI e'pwanicansIt,
okinkItmowan ni wiwun wikane'iIn.

<span id="an_22:26">22:26</span> IcI ke' winwa caye'k okiianke'owiwmawan
caye'k nouk katshIcIk.

<span id="an_22:27">22:27</span> IcI mamo shkwe'iak o kwe' kinpo winke'?

<span id="an_22:28">22:28</span> Pic cI iapsishnowat, we'ninIncI
ke'wiwmukocIn ni nouk, caye'k e'ki wiwmukot.

<span id="an_22:29">22:29</span> Cisus cI okinkwe'twan, otI okinan,
KiwaonIshnomsI, e'pwakuke'ntume'k, i msInukIn, ipi i wishkIswun
Kshe'mIne'to.

<span id="an_22:30">22:30</span> Pic sI iapsishnuk, cowiwsik, ipi co
mintusik wiwtowun nasap sI e'ne'ntakwsInIt ni omIshInuwe'mIn o
Kshe'mIne'to shi shpumuk, iw se' e'ne'ntakwse'wat.

<span id="an_22:31">22:31</span> OtI cI wi iapsishkuk kanocuk, conI
kiwaptusinawa i msInukInuk i kashu knonkoie'k o Kshe'mIne'to, otI
e'kitot?

<span id="an_22:32">22:32</span> Nin sI Nto Kshe'mIne'to iumuk
E'pIne'e'm, ipi Nto Kshe'mIne'to iumuk AysIk, ipi Nto Kshe'mIne'to iumuk
Ce'kap, Cosu wi Kshe'mIne'to oto Kshe'mIne'to omukwsin ni ne'poncIn,
mtIno ie'k pe'matsIncIn.

<span id="an_22:33">22:33</span> Pic cI kimaoce'ticuk kanotwawat
Kimamkate'ntumwawan, iw okukie'kwe'wunInIn.

<span id="an_22:34">22:34</span> Pic cI ki Pe'nIsiuk kanotmoat, niw
e'kiwaonmanIt ni Se'cwsiIn, kimaoce'tik; e'ciInIt.

<span id="an_22:35">22:35</span> Ice' nkot ni tpakwnuke'onInI,
okinatakon i natatwun, e'wikwcIte'pe'nmukot, otI cI okikon?

<span id="an_22:36">22:36</span> Ke'knomake'n, TIni cI ie'i kcI
kie'kwe'wun shi tpakwnuke'wunuk.

<span id="an_22:37">22:37</span> Cisus cI otI okinan, Tpash o
Te'pe'nmukwiIn, Kshe'mIne'to, caye'k shi kte'ik, ipi caye'k shi
kcipamuk, ipi caye'k shi ktIne'ntumwunuk.

<span id="an_22:38">22:38</span> OtI se' ie'i kie'kwe'wun ne'tmIsuk, ipi
ke'c pite'ntakwuk.

<span id="an_22:39">22:39</span> IcI i e'nishuk ike'win e'ne'ntakwuk,
Tpash kic pmatsi e'shtpantusiIn.

<span id="an_22:40">22:40</span> IwsI notI nish kie'kwe'wunIn
e'cIkote'k, caye'k tpakwnuke'wun, ipi i nakanacimonIn.

<span id="an_22:41">22:41</span> Me'kwace' e'maoce'tiwat ki Pe'nisiuk
Cisus okinatawan.

<span id="an_22:42">22:42</span> OtI Okinan; TInicI e'ne'nme'k o Knayst?
We'ninIncI we'kwIsmukwocIn? otI cI okinawan, Te'pItsI, otokwIsnun.

<span id="an_22:43">22:43</span> OtI cI okinan, We'kwnicI Te'pIt
kaoce'shInkanat shi KcI cipamuk Te'pe'nmIt, otI e'kikItot?

<span id="an_22:44">22:44</span> O Kshe'mIne'to otI okinan, Te'pe'nmIt,
cipitupIn shi nte'pniwnak, nash kiwshukwa ki me'iane'nmukwie'nuk
namiukwan ksItik.

<span id="an_22:45">22:45</span> KishpIn Te'pIt ishuwawinat Te'pe'nmin
tInicI e'shaokwIsmat.

<span id="an_22:46">22:46</span> CocI wIiI nInI okikshkItosin
washIiaishe'mat, icI i e'kikishkiwuk wIiI nInI cominI ke'ko okishI
natawasiwan.

<span id="an_23:1">23:1</span> ICI e'kiknonat Cisus ni maocatincIn, ipi
ni ke'knomoacIn;

<span id="an_23:2">23:2</span> OtI kikito, kisI We'npie'ke'cuk, ipi ki
Pe'nisiuk cipitupwuk shi Mosus o cipitupwunuk,

<span id="an_23:3">23:3</span> Caye'k cI we'kwe'ntuk kie'shI
kie'kumukuwe'kwe'n, iw ke'shI naktuwe'ntume'k ipi i ke'totme'k, ke'kowi
i shIcke'ke'kon, i e'shcIke'wat kItwuk sI mtIno cocowi i shIcke'sik.

<span id="an_23:4">23:4</span> NapItmake'k sI ni wiwsha‘wunIn kwe'skonuk
e'wipmotmuk, icI shi e'towawat otInmaknInuk ninInwun, winwa cowi co
e'winmatnumwat tIna nkot onIciwan.

<span id="an_23:5">23:5</span> E'wiwipmukwat sI ni nInwun, i caye'k
we'cnInkie'wat; ipi omukite'tonawan ke'ni wiasotkwe'psonawan ipi
omukite'tonawan ni se'kacknIn shiw piskumwakInawak.

<span id="an_23:6">23:6</span> Ipi, ome'nwe'ntanawa e'shpI
oshIckate'nuk, e'tshI wikwtowut, ipi ni nakansIncIn e'ci cipitupnIt, shi
nume'okumkok.

<span id="an_23:7">23:7</span> Ipi e'numkotwa shiw e'tshutatuk, ipi
e'wikowat ni nInwun, Ke'knomake't, Ke'knomake't.

<span id="an_23:8">23:8</span> Ke'ko wi kinwa, Ke'knomake', ShInkaske'k,
mtIno nkot we' Ke'knomakwie'k Knayst cI o kinwacI caye'k ktowikane'itum.

<span id="an_23:9">23:9</span> Ke'ko wi wIiI nInI Nos shInkanake'k shotI
kik nkotwe' mtIno Koswa shpumuk e'iIt, kishkok.

<span id="an_23:10">23:10</span> Ke'kowike' Te'pe'nke't, shInkaske'kon,
nkot wI Te'pe'nmukwie'k o Knayst,

<span id="an_23:11">23:11</span> We'kwe'ntuk ke'cI pite'ntakwsIt kinwa,
oie'o ke'pmitakaiwut.

<span id="an_23:12">23:12</span> We'kwe'ntuk ke' ke'kcI pite'ntuk wia‘w,
oie'o ke'niswe'ntakwsIt, ipi ke'o ke'psuwe'ntuk wia‘w oie'o ke'kcI
pite'ntakwsIt.

<span id="an_23:13">23:13</span> Kokwansukumuk kinwa we'npie'ke'ie'k,
ipi kinwa Pe'nisiuk, e'nume'kasie'k! kikupakwumwawa kinInwuk shpumuk iw
okumauwun, cocke' kinwa tpInwe' kpitike'sim, coke' kitine'nmasiwak
wanmupitike'cuk e'wi pitike'wat.

<span id="an_23:14">23:14</span> Kokwansukumuk kinwa we'npie'ke'ie'k,
ipi kinwa Pe'nisiuk e'nume'kasie'k; kcakitumwawak shakaocIk,
otowikwamwam, ipi nIsh knoe'sh ktItnankitonum, e'mumatumoie'k; iwcI i
kotIskonawa wusimI mIcitotatwun.

<span id="an_23:15">23:15</span> Ko kwansukumuk sI kinwa
we'npie'ke'ie'k, ipi kinwa Pe'nisiuk, e'nume'kasiuk! kiwtashkanawa i
kcukum, ipi ikI, e'wimkowe'k nkot, wawitokwe'k, pic cI witokone'k,
nishuk wusimI kitIshawa win, onicansumkot shi namkumuk, icI kinwa
e'shwe'psie'k.

<span id="an_23:16">23:16</span> Kokwansukumuk kinwa ke'kie'pikwaie'k
nakanwusie'k, otI e'kItie'k, We'kwe'ntuk ke'kie'tnamtakwsukwe'n, i kcI
nume'okumuk, coke'ko nomkIsnon, we'kwe'ntuk cie'k ke'kie'tnamtakwsukwe'n
i osawshonia kcInumie'okumkok, kawite'pwe'.

<span id="an_23:17">23:17</span> Kukie'patsIm, ipi kukie'pikwam, We'kwni
cI wusimI e'pite'ntakwuk i osawshonia tanake' i kcInume'okumuk we'c
te'pe'ntakwuk i osawshonia?

<span id="an_23:18">23:18</span> Ipi we'kwe'ntuk ke'kie'tnamtakwsukwe'n
shi e'tshipitakwe'k, coke'ko nomkIsnon we'kwe'ntukie'k ke'
kie'tnamtakwsukwe'n i kie'pitakwe'k, ka‘wite'pwe'.

<span id="an_23:19">23:19</span> Kukie'patsIm, ipi kukie'pikwam, We'kwni
cI wusimI e'pite'ntakwuk, ipatakwe'k, tanake' i e'tshI pitakwe'k,
te'pe'ntuk i pitakwe'wun.

<span id="an_23:20">23:20</span> Wikwe'ntuke' ke'kie'tnamtakwsukwe'n,
shi e'tshi pitakwe'k, ke'kie'tnamtakwsu shi ipi ni caye'k ke'ko
kwIciukwan e'te'nuk.

<span id="an_23:21">23:21</span> Ipi we'kwe'ntuk ke'kie'tnamtakwsukwe'n
i kcI nume'okumuk ke'kie'tnamtakwsu, ipi ni shi pituk e'inIncIn.

<span id="an_23:22">23:22</span> Ipi we'kwe'ntuk ke'kie'tnamtakwsukwe'n,
shi shpumuk kishkok, ke'kie'tnamtakwsu shi Kshe'mIne'to Ocipitupwun, ipi
ni shi capitupnIt.

<span id="an_23:23">23:23</span> Kokwansukumuk kinwa we'npie'ke'ie'k,
ipi kinwa, Pe'nisiuk, e'nume'kasie'k! me'tatsukIn kitpumakIn, i mInIt
ipi e'nIs, ipi kumIn, icI kiswe'tonawa ke'c pite'ntakwukIn, i
tpakwnuke'e'wun; shuwe'ntuwun, ipi te'pwe'ne'ntumwun; notI sI i e'ni
takitotme'k; cocI ktakinkItsinawan i nomkukipIn.

<span id="an_23:24">23:24</span> Ke' kie'pikwaie'k nakaniie'k!
e'cikwakmIshkane'k, nIshpukos, icI wi e'kme'k kco we'si.

<span id="an_23:25">23:25</span> Kokwansukumuk kinwa, we'npie'ke'ie'k,
ipi, kinwa Pe'nisiuk e'nume'kasie'k, kinwa kpintonawa Sakiciiukwan i
mnukwackIn, ipi i onakIn, shi cowi pic iukwan moshkine'mkIt
wie'shke'wun, ipi me'anuk.

<span id="an_23:26">23:26</span> Kin ke'kie'pikwan e' Pe'nisiwin!
Pinakwton ne'tum, shi piciukwan i mnukwackIn, ipi onakIn, icI shi sakici
iukwan ke' kupinakwton.

<span id="an_23:27">23:27</span> Kokwansukumuk kinwa, we'npie'ke'ie'k
ipi kinwa Pe'nisiuk, e'nume'kasie'k! ke'cwa kinwa e'shnakwse'ie'k i
wapshkIckate'k cipe'‘okumkwe'n, we'we'nI e'mnwapme'nakwuk sakici iukwan
shi ca‘wi pic iukwan moshkIne'ton ne'pcuknInwuk otoknimwan, ipi caye'k
wanakwuk.

<span id="an_23:28">23:28</span> IusukI kinwa; nasap sakici iukwan
kte'napme'nakwsum me'noshuwe'psukIn e'wi napmukwie'k nInwuk, piciukwan
ca‘wi kmoshknIstonawa nume'kaswun, ipi mIcIshuwe'psuwun.

<span id="an_23:29">23:29</span> Kokwansukumuk kinwa, we'npie'ke'ie'k,
ipi kinwa, Pe'nisiuk e'nume'kasie'k! kitoshtawawak
maokiocipe'‘kumukom-wan, ki nakanacimocuk ipi kiakume'tum-wawak, ni
ocipe'‘kumukomwan ki ne'pwaka pIninuk.

<span id="an_23:30">23:30</span> OtI e'kItie'k kishpIn ie'iakpIn
e'ie'pmatsuwat nosnanuk, contakinatmoasimIn, pic ne'sawat ni
nakanacimoncIn.

<span id="an_23:31">23:31</span> TInicI kwawintusom sI kinwa,
e'winicansumkoie'k kikansacuk nakanacimoncIn.

<span id="an_23:32">23:32</span> MoshkInitok sI i, otpukInwan kikoswak.

<span id="an_23:33">23:33</span> MIntoie'k; iaianke' pmatsie'k
pwatacke'ie'kme'ntoie'k tInicI ke'cI ktIski-ie'k shi pnatsowun namkumuk:
shkote'k?

<span id="an_23:34">23:34</span> PInI, kipukite'nmonum ki nakanacimocuk
ipi ne'pwakacuk nInwuk, ipi we'npie'ke'cuk, anIt cI kInsawak, ipi
kIskakwawak, anIt ke' kupsItie'wawak shi kte'nume'okumkowak, ipi
kukwtukawak onukmuk otanuk.

<span id="an_23:35">23:35</span> Kinwa cI ktakshkakwnawa piamkuk caye'k
i maywakawun mskwI kasikwe'pnukate'k shotI kik, omuskwim E'pun,
kanpwakat, nash mIskwim o Se'kinaye's kaokwIsmukot Pe'nukaye's,
katpIne'k na‘oiukwan shi kcI-nume'okumkok, ipi shi e'tshi pitakwe'k.

<span id="an_23:36">23:36</span> We'we'nI ktInum caye'k notI
okupie'naskakwnawa kotI pe'matse'cuk.

<span id="an_23:37">23:37</span> O Cinose'nam! Cinose'nam! kin kansItwa
ki nakanacimocuk ipi e'ki pmIsInwutwa, ki kapkItnumakon; tunitsuk taki
maotInkwa knicansuk, ke'cwa pkuakwa e'maotoshmat opunsha ne'imIn,
namiukwan onukwiknuk; co cI kine'ntusinawa?

<span id="an_23:38">23:38</span> PInI! ku wikwamwa kinukitumakom
pe'pshukwu‘te'.

<span id="an_23:39">23:39</span> OtI ktInum, Co wi minI kuwapmIsim,
nash, pama otI kItie'k, MnawankosI o pie'iat shiw otunoswunuk
Kshe'mIne'ton.

<span id="an_24:1">24:1</span> CISUS cI kisakum kiw cImaci shi
kcInume'okumkok; nicI e'knomowacIn, okipie'naskakon e'wiwaptukot e'shcI
kate'nuk i kcI nume'okumuk.

<span id="an_24:2">24:2</span> Cisus cI otI okinan, kuwaptanawa nI
caye'k notI? We'we'nI kItInum, Co wi nkot sIn kwucie'kwan kte'snon,
caye'k kniswe'pnukate'ton.

<span id="an_24:3">24:3</span> Ka cipitupIt shi e'pkotnianuk Anipik,
e'knomowacIn cI kimoc okipie'naskakon, otI cI okikon, WitmoshInak tapicI
otI ike'nomkuk? ipi E'ni cI ke'shu kInwa sapmnakwuk pic wipian? ipi i
washu kInwasapmnakwuk pic wishkwakiwuk?

<span id="an_24:4">24:4</span> Cisus cI okinkwe'twan, otI okinan
akwamsuk sI owIiI nInI e'wipwawie'shmukwie'k.

<span id="an_24:5">24:5</span> Cumane'k sI ntunoswunuk ke'pie' shiacuk
otI kukItwuk, Nin su Knayst; icI mce'sh ke'cowie'shmat.

<span id="an_24:6">24:6</span> Ipi Knotanawa i mikatwunun, ipi
ianmukumukuk, i mikatwunIn, ikwamsuk kcI e'wipwa mkoshkate'ntume'k iwsI
caye'k notI ke'showe'puk, icI wi e'wishkwuakiwuk; comshI pie'mkIsnon.

<span id="an_24:7">24:7</span> Kupsukwik cI papukan e'shumcuk ke'cI
mikatwat, ipi papukan okumawunIn, ipi kukicupikIte'kiwun ipi kukicI
iakwnoke'kiwun, ipi knanImshke' onukmuk nkoci kI.

<span id="an_24:8">24:8</span> IwsI caye'k notI we'cmacimkuk
mkoshkate'ntumwunIn.

<span id="an_24:9">24:9</span> IwcI pic ke'cipkItnukoie'k, shi watshI
kwtukukoie'k, ipi kInsukom, ipi kshike'nmukwak caye'k e'tsoshumocuk nin
ke'o te'nmukoie'k ntInoswunuk.

<span id="an_24:10">24:10</span> IwcI pic mce'sh kInshke'ntik, ipi
kawie'shtik, ipi onukumuk kIshI shi ke'ntik.

<span id="an_24:11">24:11</span> Ipi kumane'k ke'psukwicuk
nakanacimokascuk mce'sh cI okawie'shmawan.

<span id="an_24:12">24:12</span> McI showe'psowun cI osam e'mane'k
mce'sh cI tpantowun kItkIsnunI.

<span id="an_24:13">24:13</span> WincI pIne' ke'iakwamsIt oie'o
ke'ke'skonIt,

<span id="an_24:14">24:14</span> Ipi otI okumauwun mnoacmowIn
ke'iacIkate' caye'k shotI kik, ke'kI kukInwa te'ntumwat caye'k e'tso
shumocuk, icI ke'cI piamkuk e'wishkwakiwuk.

<span id="an_24:15">24:15</span> Pic cI wapmie'k ki shake'ntakwse'cuk
ke'pnactocuk, kashInikanacimot nakanacimot Te'niunIn, ni pwowat shi
e'tshe'mno shIcke'wat (we'kwe'ntuk ke'waptumkwe'n shiw msInukInuk uocma
okInsItan,)

<span id="an_24:16">24:16</span> IcI ki ke'ie'cuk Cwtie'uk, nocma
knInshumwuk, shi e'cI pkotnianuk.

<span id="an_24:17">24:17</span> Winke' o kwItIpuk e'iIt co
kupie'nisasisi e'wiwtapnuk ke'ko shi wikwamuk.

<span id="an_24:18">24:18</span> Winke' o ktIkanuk ke'iIt
cocupie'kiwe'si e'wiwtapnuk otikwame'iIn.

<span id="an_24:19">24:19</span> Kukokwansuksik ki ke'ncukwcuk, ipi ki
ke'nonaosocuk, shi niw e'kishkiwuk.

<span id="an_24:20">24:20</span> Numak e'wi pwapomkuk pic oshumie'k
nainIta ke' e'wipwa nume'kishkuk.

<span id="an_24:21">24:21</span> IwcI pic ke'cu kcI ianmukiwuk,
cowikakinomkIsnon e'kowe'pkiwuk, otI pic coke' minI i knomkIsnon.

<span id="an_24:22">24:22</span> KishpIn sI notI e'kishkiwuk pke'ci
shIckate'k, co wIiI pe'matsIt kuke'skonasi; kiw cie'k we'we'napcukascuk,
e'kishkiwuk ke'ocI, pke'ciw shItok.

<span id="an_24:23">24:23</span> KishpIn sI wIiI nInI otIkoie'k, PInI
otukw‘shI Knayst, Tanake' ako, ke'ko tpwe'twake'k.

<span id="an_24:24">24:24</span> Kupsukwik kwshI nIsh Knayst
ke'shInkatsocIk, ipi nakanacimokascuk, ipi kuwaptuukowak
kawimataonokie'k e'wimamkate'ntakwsIwat, kishpIn cI kshkItowat nike'
otawie'shmawan ni kaowe'napcIkasnIncIn.

<span id="an_24:25">24:25</span> PInI kisha sI kowitmonum.

<span id="an_24:26">24:26</span> KipIn cI wIiI otukoie'k, PInI, ipI sI
iuwak na, wiukwan, ke'ko ipI shiake'k, PInI kimoc iawak shi wikwamuk
ke'ko wi te'pwe'twake'k.

<span id="an_24:27">24:27</span> Ke'cwa pwawasmok e'wcipiamkuk
we'cmokuk, ipi e'wawase'shkuk nash ipI we'cpkIshmok, iw sI ke'nomkuk pic
piat We'kwIsmukot NInwun.

<span id="an_24:28">24:28</span> E'ciiukwe'n ne'pot, wiio’w, shiw ce'ci
maoce'tiwat ki knowuk.

<span id="an_24:29">24:29</span> Kie'nup cI kikishianmukiwuk, ni
kishkiwunIn, kisIs ke'o kukisupkoniawapmnakwsI; ipi tpuk kisIs co
kawawase'shkmake'si, ipi ki nukok shpumuk kaotukocnok, ipi
nishke'e'osawunIn ipI shpumuk kInukshke'non.

<span id="an_24:30">24:30</span> IcI pic ke'cinakwte'nuk otI kinwaciawun
o We'kwIsmukot NInwun shiw shpumuk, iwcI ke'ki caye'k e'tsoshumowat,
shotI kik kukitImake'nmok, ipi kowapmawan, ni We'kwIsmImcIn NInwun
pie'tnIsnIt ankwotok, shi shpumuk, okupie'iIn cI okIshkIe'wsowun, ipi
okcImnowankoswun.

<span id="an_24:31">24:31</span> IcI ke'cI pie'mace'nashkawat
omIshInIwe'mIn kupie' kcI notakwtonawa i notakwcIkIn, icI ke'cI
maotonawat, win kawe'napmacIn e'nkokwak otI kI.

<span id="an_24:32">24:32</span> Mpe' wi kuke'ntumok iaiacimowIn i
cIsiwnokamIsh, pic saknumkwicIn shiw otukwasuk, ipi sakpuksicIn
kukuke'ntanawa shiI ci kiukwan e'mnokumuk.

<span id="an_24:33">24:33</span> IwsI kinwa pic waptme'k caye'k notI
kukne'tmok e'cikiukwanwuk shishkwate'muk.

<span id="an_24:34">24:34</span> We'we'nI KtInum; Cowi kumacisik kotI
pe'matse'cuk, pama caye'k notI kitpIsak.

<span id="an_24:35">24:35</span> Kishuk ipi cI, kupinaca, otIie'k
ntuktowun co kupnacasnon.

<span id="an_24:36">24:36</span> Pic i e'kishkiwuk, ipi tupukIn, co wIiI
okuke'ntusin, nInI mocki co mIshInwe'k ipI shpumuk mtIno ie'k Nos.

<span id="an_24:37">24:37</span> Ka nomkItInuk Noe', okishkomIn, i sI
ke'win nasap, ke'nomkItInuk piat o We'kwIsmukot NInwun.

<span id="an_24:38">24:38</span> Iw e'shkishkiwuk e'pwamshumoshkuk
kiwisnik, ipi kimnukwe'k, kiwiwtik ipi kimamintik e'wi wiwtowat, nash i
e'kishkuk, Noe' e'kiposIt shi napkwanuk.

<span id="an_24:39">24:39</span> Co cI okike'ntusinawa nash e'moshkInuk
kapiamkItInuk icI caye'k e'ki we'pokwat, iwsI nasap ke'nomkItInuk pic
piat o We'kwIsmukot NInwun.

<span id="an_24:40">24:40</span> Iw cI pic nish ke'ik ktukanuk nkot cI
kaotapna, ocI nkot kInkIna.

<span id="an_24:41">24:41</span> Nish kwe'k kupispotaswuk, shi
potakunuk, nkot cI kaotapna, ocI nkot kInkIna.

<span id="an_24:42">24:42</span> Kawapuk cI co ku ke'ntusinawa i tpukIn,
pic ke'piat o Te'pe'nmukwie'k.

<span id="an_24:43">24:43</span> Kuke'ntumok cI otI, KishpIn nInI
te'pe'ntuk wikwam kuke'ntuk pic ke'mockIncIn wipianIt, otakawapman coke'
otakine'ntusin ie'tat e'wipikw ukate'nuk.

<span id="an_24:44">24:44</span> TInicI oshInwiksuke' kinwa, e'pwamshI
shIte'aie'k kupie'wak We'kwIsmukot NInwun.

<span id="an_24:45">24:45</span> We'ni cI iakwamsIt, ipi ne'pwakat
pmitaka kaokmaoukot ni te'pe'nmukocIn shi e'tat e'wiminat wisnuwun mno
opi?

<span id="an_24:46">24:46</span> KIshuwe'ntakwsI su o pmitaka, pic
pianIt ni te'pe'nmukwocIn mkumakot i shIcke't.

<span id="an_24:47">24:47</span> We'we'nI sI otI KtInum, okItIpIntumokon
caye'k i otupunowe'wsowun.

<span id="an_24:48">24:48</span> KishpIn ke' o me'iashuwe'psIt pmitaka,
ote'‘ik cI otI kitot, Te'pe'nmIt kcukinowe'sh e'pwamshupiat.

<span id="an_24:49">24:49</span> IcI ke'cI we'pwe'potwat wic pmitakaiIn,
ipi witopmat, ipi mnukwe't, ni kawshkwe'pie'ncIn.

<span id="an_24:50">24:50</span> Te'pe'nmukwocIn o pmitaka kupie'n
e'kishkiwnunuk, e'pwam shI ntawapme't pic ke' i tpukInuk e'pwamshI
pame'nmat.

<span id="an_24:51">24:51</span> Okukishkokon cI, ipi okupukinukon
e'ciInIt ni e'nume'kasnIncIn, shi cI ke'tne'te'mok ipi
ke'tnwe'iapte'shnuk.

<span id="an_25:1">25:1</span> OTI sI ke'ne'ntakwuk shpumuk okumawIn
Ke'cwa mtatso, she'shksiuk, kaotapnumwat ni Wase'ncIkInumwan, icI e'ki
wunkwe'shkwawat we'shkuwi winIncIn.

<span id="an_25:2">25:2</span> NianIn cI ki, kinpwakak, kicI nianIn
kikie'patsik.

<span id="an_25:3">25:3</span> KicI kakie'patse'cuk pe''pshuk
okimacitonawan wase'ncIknumwan, cocI i pmIte' okimacitosinawa.

<span id="an_25:4">25:4</span> Ne'pwakacuk ie'k okimacitonawa pmIte',
pic iukwan otutaswunwak, ipi ni wase'ncIknumwan.

<span id="an_25:5">25:5</span> E'pwamshIpianIt ni we'shkwi wunIncIn,
caye'k ki note' npe'k,

<span id="an_25:6">25:6</span> IcI e'iaptItpukuk okinotanawa otI e'kcI
notakwtunuk, PInI, owe'shkwiwut shiI pie'wak; Shiak we'nkwe'shkowuk.

<span id="an_25:7">25:7</span> IcI kotI caye'k she'shksiuk,
e'kipsukwiwat e'kina' towat wase'ncIkunumwan.

<span id="an_25:8">25:8</span> IcI ki ke'kie'patse'cuk, okinawan ni
ne'pwakancIn mishInak i kpumte'mwa, osam ninan nwase'ncIk e'numnanIn
iate'on.

<span id="an_25:9">25:9</span> KicI napwakacuk okin kwe'twawan, otI
okinawan; Coin, cotanak tate'pse'snon kinwa, e'wi ie'ie'k, ipi ninan,
kitashiam e'tshu tatuk, ipi kita kishpIne'tatsom.

<span id="an_25:10">25:10</span> IcI pic e'ie'shiawat e'wu
kishpIne'towat, kipie'n owe'shkwiwinIncIn, ipi kapwiacuk
okinmowice'wawan e'kipitke'nsht shi watshI owiwunIt icI i shkwate'm
e'kikpakwukate'k.

<span id="an_25:11">25:11</span> Pama; ke'winwa nakIc kipie'k kianIt
she'shksiuk; otI cI kikItwuk Te'pe'nmiak, Te'pe'nmiak, nsakwunumwushnak.

<span id="an_25:12">25:12</span> Okinkwe'twan cI, otI okinan; We'we'nI
ktInum; Cokuke'nmIsnonum.

<span id="an_25:13">25:13</span> KuwapuksI co kuke'ntusinawa, i
e'kishkiwuk, tankake', tpukIn, pic ke'piat We'kwIsmukot NInwun.

<span id="an_25:14">25:14</span> OtIsI e'ne'ntakwuk iw okumauwun shpumuk
kishkok; ke'cwa nInI, e'wipamatsIt, pnoc e'shiatotanuk; e'kintomat
opmitakaimIn, icI e'kiswe'nmowat, otInkackIn.

<span id="an_25:15">25:15</span> Nkot cI okimiman, Nianuk mtatswak tso
shonia; icI minI nkot, nishuk mtatswak tso shonia, icI minI nkot, nkotuk
mtatswak tso shonia; e'ne'ntakwse'nIt sI okinu'onan icI papuk ki maci.

<span id="an_25:16">25:16</span> IcI ke'win kaminIt, Nianuk mtatswak tso
shonia, kiwutawe'i, icI e'kiwtutuuk minI wusimI nianuk mtatswak tso
shonia.

<span id="an_25:17">25:17</span> Winke' nishIk mtatswak kaminIt, winke'
nishIk mtatswak, wusimI okiiIn.

<span id="an_25:18">25:18</span> IcI ke'wi o kaminIt nkotuk mtatswak
kishie'wak icI e'kiwanke't ukik, e'kikItwat te'pe'nmukocIn
oshoniaimInIn.

<span id="an_25:19">25:19</span> Pama cowika te'pe'nmat, notI
pmitakaimIn kipie'; e'wike'nmat kanInkie'nIt,

<span id="an_25:20">25:20</span> IcI o kaminIt nianuk mtatswak tso
shonia, kipie'wak, okipie'ton nianuk mtatswak tso shonia wusimI; otIcI
kikito, Te'pe'nmin, kimishInapIn nianuk mtatswak tso shonia, pInI wusimI
nianuk mtatswak tso shonia, nkikshkIton.

<span id="an_25:21">25:21</span> IcI ni te'pe'nmukocIn 'otI okikon,
We'we'nI kitotum me'noshuwe'psin, ipi me'nototmIn pmitakIn,
kimnototanIn; otI pke''cicoiIn mane'kIn kako kuminIn wakawakawaptumIn;
Pitike'n e'tshI mnowankosIt te'pe'nmukwiIn.

<span id="an_25:22">25:22</span> Winke' o kaminIt nishuk mtatswak tso
shonia, kipie', otIcI, okinan; Te'pe'nmin, kimish nishuk mtatswak tso
shonia; pInI wusimI nishuk mtatswak tso shonia, nkikshkIton.

<span id="an_25:23">25:23</span> IcI ni te'pe'nmukocIn otI okikon
We'we'nI kitotum me'noshuwe'psin, ipi me'nototmIn pmitakIn, kimnototanIn
OtI pke''cikaiIn, mane'kIn ke'ko kuminIn wakawaptumIn; Pitike'n e'tshe'
mnowankosIt, te'pe'nmukwiIn.

<span id="an_25:24">25:24</span> IcI ke'wi o e'kipiat kaminIt nkotuk
mtatswak tso shonia, otI cI okinan, Te'pe'nmin kike'nmIn,
e'shsnuksiwnunwin, e'kishkIshke'n kacupwa swe'we'pnuke'n ipi e'maotInkIn
kacupwa nisknukIn.

<span id="an_25:25">25:25</span> Nkikwtac icI e'ki shiaie'n, ipi e'ki
wukIto ian ikshoniaium, ne'kwukik, pInI otI cI kte'iIn te' pe'ntumIn.

<span id="an_25:26">25:26</span> Te'pe'nmukocIn okinkwe'takon, otI cI,
oki kon, E'ukie'patIs, ipi kiapie'tus, pmitaka, kike' num, e'kish
kshkuke'ian kacupwa swe'we'pnuke'ian, ipi e'naotInke'ian kacupwa
swe'we'pnuke'ian, ipi e'maotInke'ian kaucupwapmnisknIke'ian.

<span id="an_25:27">25:27</span> Kitakiwuton sIi nshoniam ki
iashtonke'cIk, piaiancI ntaki tkotapinan te'pe'ntuman ipi i
takikshkIcke'mkukIpIn.

<span id="an_25:28">25:28</span> OtapInImak i nkotuk mtatswak tso
shonia, icI minuk i e'iIt mtatsuk mtatswak tso shonia.

<span id="an_25:29">25:29</span> We'kwe'ntuksI e'ie'kwe'n kumina, icI
mce'sh ke'ciIt, ocI ke'pwaiIt, kaotapnumwa ike'ian nwe'iIt.

<span id="an_25:30">25:30</span> Pukinuk cI o ke'ko pwanaptIsIt pmitaka
me'kwe' kiskupkonia e'tshI tnIte'mok, ipi e'tnwe'iapitshe'nuk.

<span id="an_25:31">25:31</span> Pic cI We'kwIsmukot NInwun, kupie'wak
okIcpite'ntakwsowunuk, ipi ni caye'k me'noshuwe'psIncIn omIshIne'we'mIn
okupie'wice'okon, icI ke' cI cipitupIt okIcne'ntakwse'wunuk
cipitupwunuk.

<span id="an_25:32">25:32</span> IcI e'nasmupIt kumaotInkaswun cak
e'shumInIt nIshInape'n; icI ke'cI papke'pnat; ke'cwa e'shpapke'pnat nInI
omantanshImIn ipi nimotoiun.

<span id="an_25:33">25:33</span> IcI ke'cI cipitupat nimantanshIn
ote'pniwnak, nicI motoiIn onumciwnak.

<span id="an_25:34">25:34</span> OtI cI okInan, KcI okuma niw e'inIt
ote'pniwnak, Pie'macik she'winmukwie'k Nos, pitike'k okumauwunuk
kaoshItakoie'k e'kowe'pkiwuk.

<span id="an_25:35">25:35</span> Npukite'napInsI, icI e'kishumie'k;
nkikakas kIte''e's, icI e'ki mnIie'k conkikuke'ncukasi, icI
e'kipitkIshie'k.

<span id="an_25:36">25:36</span> Nki shashakiti icI e'kikwe''ie'k, ipi
nki iakwnoka, icI e'kipie'wapme'ie'k, nkikupakwukaske', icI e'ki
pie'naskawie'k.

<span id="an_25:37">25:37</span> IcI ke'cInkwe't-wawat ki
me'noshuwe'pse'cIk, otI cI kukItwuk, Te'pe'nmiak, TapicI, kawapmInkon
e'pkIte'n, icI e'shumnukon tanake' e'kakaskIte'-e'siIn, icI
e'kimne''nukon.

<span id="an_25:38">25:38</span> TapicI kawapme'nkon e'pwake'ncukasiIn,
icI e'pitike'nkon tanake' e'shashakitin, icI e'kwe'inukoncI.

<span id="an_25:39">25:39</span> TapicI kawapme'nkon e'iakwnokan,
tanake', e'kupakokon, icI e'kipie' shi iIiak.

<span id="an_25:40">25:40</span> IwcI KcI-okuma okinkwe'twan, otI cI
okInan, We'we'nI, KtInum, otI e'kitotwe'k nkot otI mamwI kaciIt kotI ni
kane'iuk, isI nasap e'totwe'ie'k Nin.

<span id="an_25:41">25:41</span> OtI cI kie' win ni pic kie'nat
e'inIncIn onumciwnak; Wus macik; e'pukicukasie'k kakuke' shkote'k,
kaoshItwut mIcImIne'to, ipi niw omushIne'we'mIn.

<span id="an_25:42">25:42</span> NkipkIte' cocI kishumsim;
nkikakaskite'e's, cocI kimnIsim.

<span id="an_25:43">25:43</span> Conkikike'ntakwsIsi, cocI
kipitike'shsim, nkishashakiti, cocI kikwe''sim; nkiiakwnoka, ipi
nkikpakwukas; cocI kimpoace'sim.

<span id="an_25:44">25:44</span> IcI ke' ke'winwa ke'cInkwe'twawat otI
okInawan, te'pe'nmiak, tapicI kawapmInkon e'pkIte'n tanake',
e'kakaskIte'-e'siIn, tanake' e'pwake'ntakwsin tanake', e'shashakitin,
tanake' e'iakwnkan tanake', e'kupakwukasiIn; cocI nkipmitosnonmIn.

<span id="an_25:45">25:45</span> IcI ke' cInkwe'twat, otI cI okInan;
We'we'nI KtInum, KashI pwatotwe'k nkot otI mamwI kaciIt; coi kitotwusim.

<span id="an_25:46">25:46</span> KotIcI kishie'k kake' kwtuksonk; KotI
cI ie'k me'noshuwe'pse'cuk kIshie'k kake' pmatsowunuk.

<span id="an_26:1">26:1</span> ICI Cisus kakishkitot caye'k note',
kikitonIn, otI okinan e'knomowacIn.

<span id="an_26:2">26:2</span> Kuke'ntanawa kikish nish konkuk, ke'cI
iashwe'sak wikwta‘wun iwcI We'kwIsmukot NInwun kupkIte'ncikaso
e'wiskakwukasot.

<span id="an_26:3">26:3</span> IcI e'kimaoce'‘tiwat, kcI-me'matmocuk
onInimwan ipi ki we'npie'mowacuk, ipi oke'ctaosimwan, ki nIshInape'k,
shi e'citanIt ni kcIme'matmot nInI e'shnukasot Ke'ie'pus.

<span id="an_26:4">26:4</span> IcI e'kinatatwat, e'wiwie'shawat ni
CisusIn, ipi e'winsawat.

<span id="an_26:5">26:5</span> OtI cI kikItwuk, Coin nkom e'kishkiwuk
e'wikwtuk, tanshonatkumkIswuk ki nIshIape'k.

<span id="an_26:6">26:6</span> Me'kwa Cisus e'ie'iIt Pe'te'niuk shi
e'tanIt Sayiman we'mkit.

<span id="an_26:7">26:7</span> Kipie'naskakon e'ciIt kwe'n okipie'iIn,
SInmkukos ke'cwunItnuk nmukwiwun, icI e'kisiknamakot otupik; me'kwa
e'cipitupnIt e'ie'wisnInIt.

<span id="an_26:8">26:8</span> IcI ni ke'knomowacIn kawaptumwawat,
kinshkatsiwe'n tumwuk otI cI kikItwuk; TInicI e'napciak otI e'nshonac
cIkate'k.

<span id="an_26:9">26:9</span> OtI nmukwiwun tawe'‘kpIn mce'sh,
takipite'ntakwut, icI takicI mintwa ke'tmakse'cuk,

<span id="an_26:10">26:10</span> Pic cI Cisus kakwiuk kwe'nmat, otI
okinan, We'kwnicI we'cmkoshkate'nme'k otI kwe'? Nme'nototak sI i
e'totwut.

<span id="an_26:11">26:11</span> PIne' kinwa kie'tmakse'cuk kpumiuwawak,
nin ca‘ wi co pIne'‘ nte'‘isi.

<span id="an_26:12">26:12</span> IwsI i e'kisiknuk otI nmukwiwun shi
niiwukwe'ctotuk i e'winkokasian.

<span id="an_26:13">26:13</span> We'we'nI KtInum; ke'pashiamkuk, i otI
mInwacimowun, ke'iacukate', caye'k shotI kik; otIke', ke'iapI kwe'
ke'iacIkate'ne' katotuk; e'wipwawaone'nciasot.

<span id="an_26:14">26:14</span> IcI nkot kimtatso shItInish kashInkasot
Cwte's Iske'niut, kishie'wak e'ciiInIt ni kcI me'matmocuk onInwun.

<span id="an_26:15">26:15</span> OtI cI okinan, We'kwnicI tamishie'k
ktapkItnumonum. IcI e'ki wawitmowawat nswapituk tso shonia.

<span id="an_26:16">26:16</span> IcI iwpi e'ki kwinwune'ntuk
washIpataat.

<span id="an_26:17">26:17</span> IcI i e'ne'tmukishkuk iw wikwtowun
opwaopuce'te'k pkwe'shkIn, ni ke'knomawacIn kipie'naskawawan CisusIn,
otI cI okinawan TInipi cI ke'cI wa‘wshustoiak; i e'wimiciIn iashwe'saki
wikwtowun.

<span id="an_26:18">26:18</span> OtI cI okinan, Shiak kcI otanuk, nInI
otI cI; knawa; Ke'knomake't kIto, Pe'shoc pie'mkIt, e'wimacian
iashwe'sak wikwtowun shiw nke'‘iIn, i shi e'tan, ipi ki ke'knomokwa.

<span id="an_26:19">26:19</span> IcI ni ke'knomowacIn kitotmok kakowat
ni CisusIn; icI e'ki oshInwitowat, i iashwe'sak wikwtowun.

<span id="an_26:20">26:20</span> IcI wanmupkonianuk okiwitpaman ni
mtatso shItnish.

<span id="an_26:21">26:21</span> IcI e'iI wisnawat otI kikito; We'we'nI
KtInum, Nkote'iI kinwa kupataum.

<span id="an_26:22">26:22</span> IcI kikcI kisate'ntumwuk icI e'we'p
cacipnowe'‘ otI e'nawat, Te'pe'nke'n nin nI‘?

<span id="an_26:23">26:23</span> E'kinkwe'twancI otI cI okinan, WinsI
wacpmukamIt niw onIce'n shiw onakunuk, owiie'o ke'patamIt.

<span id="an_26:24">26:24</span> We'kwIsmukot NInwun maciwok
e'shpie'kasot; kokwan sukukumuk o nInI, pataat, ni We'kwIsmukot NInwun;
wusimI takiwunIt o nInI wika pwanikpIt.

<span id="an_26:25">26:25</span> IcI Cwte's kapataat okinkwe'twan otI cI
okinan, Ke'knomakIn nin nI? IcI otI okinan KikishkItsI.

<span id="an_26:26">26:26</span> IcI me'kwa e'iI wisne'wat Cisus okiw
tapnan pkwe'shkIn, ipi kinume'; icI e'kipikupitot; icI e'kiminat, ni
ke'knomowacIn, otI cI kikito, Otapne'mok micuk, otI ie'i niia‘w.

<span id="an_26:27">26:27</span> Ipi okiwtapnan i mnukwackIn, ipi
kiwawiiwe' icI e'kiminat otI okinan; Mnukwe'k i e'tshie'k.

<span id="an_26:28">26:28</span> OtI ie'i nmIskwim oshkawawitmake'wnuk
we'csikwe'pnukate'k mce'sh e'wi we'pnukate'nuk ome'iashuwe'psiwnawan.

<span id="an_26:29">26:29</span> OtI cI ktInum, Cowi minI nkumnukwe'sin,
e'micmowuk iw siwnokamIsh, pama i e'kishkiwuk, ke'cI oshku wic
mnukwe'nmukon shi Nos otokumauwunuk.

<span id="an_26:30">26:30</span> IcI kakish nkumwat i nkumwun;
kisakumwuk, kishie'k shi e'pkotniak AnipIk.

<span id="an_26:31">26:31</span> IcI Cisus otI okinan, Caye'k kinwa
kInshke'nmIm nin, nkom e'pkoniak, otI e'shpie'kate'k; Nkuwe'potwa
mantanshIn e'kwapmat, icI ki mantanshuk pe'msokapwucuk onukmuk ke'shI
sowe'ptowat.

<span id="an_26:32">26:32</span> IcI ki kish onIshkaian nkInmI‘ nikani,
ipI Ke'ne'niuk.

<span id="an_26:33">26:33</span> Pitu cI okinkwe'twan, OtI okinan,
KishpIn msote' kaye'k nInwuk, nshke'nmukwiIn, coin nin nash
ktanshke'nmIsnon.

<span id="an_26:34">26:34</span> Cisus cI otI okinan; We'we'nI KtInum,
nkom e'pkoniak e'pwamshI notakwsIt pkaukwa nsuk conkuke'nmasi kIshI.

<span id="an_26:35">26:35</span> Pitu cI otI, okinan wic npotonan
konkuke'nmasi coi ntakItsi, Nasap ke'ni caye'k okikon, nike'knomowacIn.

<span id="an_26:36">26:36</span> IcI e'ki pie'wice'wat Cisus,
e'kipie'shiawat shi Ke't-se'mIni e'shnukate'k otI cI okinan, ni
ke'knomowacIn; Cipitupuk shotI e'ie' shiaian e'shi e'winumaian.

<span id="an_26:37">26:37</span> OtInI macinan cI PituiIn ipi ni nish
okwIsun Se'pe'ti, icI e'we'pme' nshonate'ntuk, ipi ki kcI kwsukwe'ntum.

<span id="an_26:38">26:38</span> IcI otI okinan, Nin cipam kcI
nshonate'ntum, ke'cwa npowIn; shotIiuk, ipi wic kawapmie'k.

<span id="an_26:39">26:39</span> Pe'shoc cI wusimI kishiI; ipi
kicicikwe'se', ipi kinume', otI cI kikito, O! Nose' kishpIn sI
e'ne'ntumwune'n, nocma nkukwe'pmosankon otI mnukwackIn; Coin Nin
e'ne'ntuman’ kin sI e'ne'ntumIn.

<span id="an_26:40">26:40</span> Kipie' shie' cI ni ke'knomowcIn,
okimakawan e'npanIt, otI cI okinan, ni PituiIn, TIni conukwnI ktanu
kawapsim nkot tupkIn.

<span id="an_26:41">26:41</span> Kuwapuk, ipi numak,
e'wikwe'ctpe'nmukosie'k, onwaciwak cipam, wiasma cI ninwusimkIt.

<span id="an_26:42">26:42</span> IcI minI e'ki macit, iw nishuk, ipi
kinume'‘ otI kikito, O! Nose', kishpIn otI mnukwackIn
wipwakwe'pmosankoian mnukwe'ian ie'k, kin e'shte'an knomkIt.

<span id="an_26:43">26:43</span> IcI minI e'kipie'shiat okimkawan
e'npanIt minI‘, osam e'kikipkoshwat.

<span id="an_26:44">26:44</span> Okinknan cI e'kishiat minI e'kiwunumat,
iw otI nsuk, nasap cI minI kiwukIto.

<span id="an_26:45">26:45</span> IcI e'kipiat ni ke'knomowacIn otI cI
okinan npak, ipi nwashmok, pInI, pe'shoc pie'mkIt, tpukIn icI
We'kwIsmukot NInwun e'wiwie'shIt one'cinuk me'iashowe'psIncIn.

<span id="an_26:46">26:46</span> Psukwik kInmamacimIn; pe'shoc iuwak
wapataIt.

<span id="an_26:47">26:47</span> Me'kwa cI e'iIt nankitok, pInI, Cwte's
nkot ki mtatso shItInish e'tshIcIk, kipie' okipie'wice'okon
ke'cmaoce'‘tinIt, e'pie' ionIt kishkonIn, ipi iaptuwunIn e'ocIpiawat
kcIme'matmocuk onInimwan, ipi oke'ctaosimwan ki nIshInape'k.

<span id="an_26:48">26:48</span> IcI o wawie'shat okiwitmowan washI
kInwatInmawat, otI cI okinan. Osu ke'oce'muk, oie'o mackonuk.

<span id="an_26:49">26:49</span> IcI win e'kipie'shiat e'ciiInIt ni
CisusIn, icI otI okinan, KtInmukon Ke'knomakIn; icI e'kiwce'mat.

<span id="an_26:50">26:50</span> Cisus cI otI okinan, Nikan, We'kwnicI
pie'ocIshian? Kipie'shie'k cI ki kipie'm mackonawan ni CisusIn.

<span id="an_26:51">26:51</span> IcI pInI, nkot kapmIwice'wakIn ni
CisusIn, kishipnuke'no, icI, e'kiwtapnuk okishkowun, icI e'kiwe'potwat
opmitakaimInIn ni kcI-me'matmot; icI e'kikishkitoke'shwat.

<span id="an_26:52">26:52</span> OtI cI Cisus okinan, minI shiton i
kishkowun kacIte'k ki caye'k ke'otapnukuk kishkowun; okupnacukwunawa i
kishkowun.

<span id="an_26:53">26:53</span> KtIshte'anI co ntakshkItosin e'wi
nume'kituwuk Nos, kie'nup e'wi mishpI mtatso wusimI shItInish iaianke'
maoce'tincIn mIshInwe'n?

<span id="an_26:54">26:54</span> KishpIn otI oshIcke'ian, tInicI ke'ocI
te'pwe'mkukipIn notI we'npie'kate'k? otI cI knomkIt.

<span id="an_26:55">26:55</span> Iwpic cI Cisus okiknonan, ni
maoce'tincIn kupie'otIsumnI, ke'cwa ke'mockIt e'pie'ioie'k kishkomwan,
ipi kiaptuwInwIn e'wiwtapne'ie'k. Nkicipitup ca‘wi, pIne'‘ e'kInomonkon
shi kcI-nume'okumkok cocI kimackonsim.

<span id="an_26:56">26:56</span> Caye'k otI kishIckate'pIn e'te'pwe'mkuk
nakanacimocuk kashupie'ke'wat. IcI ni caye'k ke'knomowacIn e'ki
nkItnIshmukot;

<span id="an_26:57">26:57</span> IcI ki kamackonawat ni CisusIn,
okishonawan e'ciiInIt, Ke'ie'pusIn ni kcI- me'matmot onInI
we'npie'ke'ncIn, ipi ke'ctaosIncIn e'she'maoce'tinIt.

<span id="an_26:58">26:58</span> Pitu cI shkwe'iak okipmInashkawan, shi
kcI-me'matmot onInI e'tanIt; icI e'kipitike't okiwitpuman pmitakaiIn
e'wiwaptuk wakosanuk.

<span id="an_26:59">26:59</span> KiwcI kcI-me'matmocuk o nInwuk ipi
ke'ctaose'cuk, ipi caye'k kikitowun okipantawapmawan waknaoshke'mawacIn
ni CisusIn e'wiwcInsawat cI.

<span id="an_26:60">26:60</span> CocI wIiI okimkawasiwan, e'ki ianwI
mane'nIt waknoshkImawacIn kipie'n, cocI okimkawasiwan, ici shkwe'iak
kipie'k nish waknoshkImawacIn.

<span id="an_26:61">26:61</span> OtI cI kikItwuk, OtIsI otI kikIto,
NtakshkIton e'wipnactoian okIc nume'okumuk Kshe'mIne'to, icI ntakishton
nsokwnukuk.

<span id="an_26:62">26:62</span> IcI kcI-me'matot onInI, kipsukwi, otI
cI okinan; ConI ke'ko kitIshnkwe'take'si? we'kwnicI, kotI e'shmukon.

<span id="an_26:63">26:63</span> Cisus cI coke'ko kikItsi. OcI
kcI-me'matwot onInI okinkwe'twan otI okinan: OsI pe'matsIt
Ke'she'mIne'to, ntInap e'wiwitmoie'k, tanak kin Knayst We'kwIsmukwiIn
Kshe'mIne'to.

<span id="an_26:64">26:64</span> Cisus cI otI okinan, KikishkItsu. OtI
win Nin KtInum; pama kuwapmawa We'kwIsmukot NInwun e'cipitupIt
ote'pniwnak, iw okIshke'‘wsowun, ipi e'piat shi ankwotok shpumuk.

<span id="an_26:65">26:65</span> IcI o kcI-me'matmot onInI,
e'kinanisikpe'tot paskukIn: otI cI kikito, Pukon we'takwsI; we'kwnicI
wusimI ke'ocI ntotwukon ki waiacimocuk pInI nawa kinotwawa
e'pkonwutakwsIt.

<span id="an_26:66">26:66</span> TInicI e'shte'aie'k? okinkwe'twawancI
otI cI kikItwuk? Ne'ntakwse'‘ sI e'winpot.

<span id="an_26:67">26:67</span> IcI e'kiskowanawat w‘shkishkonuk, ipi
okipkwakwnIcitwawan, ipi anIt okiwe'potwawan, onIciwan.

<span id="an_26:68">26:68</span> OtI cI okinawan, nakanacimotwushnak,
kin Knayst; We'nicI kawe'potakwiIn?

<span id="an_26:69">26:69</span> OcI Pitu kicipitupI nkoci shi wikwamuk,
icI she'shksiIn kipie'naskakon, otI cI okikon; Kinsuke' kipmI wice'wa
Cisus o Ke'nIni onInI.

<span id="an_26:70">26:70</span> Caye'k cI e'nasmukapwunIt kiakwne'tum,
otI cI, okinan; Cokuke'nmIsnon e'kiton.

<span id="an_26:71">26:71</span> IcI kanmusakuk, icI kanmiIt te'skanuk,
pe'kansIncIn she'shksiIn okiwapmukon, otI cI okinan, shiw e'inIncIn, otI
sI ke'win okipmI wice'wan ni CisusIn; Ne'sIni onInI.

<span id="an_26:72">26:72</span> IcI minI e'ki iakwne'take't e'ki
kie'tnamtakwsIt, CosI nkuke'nmasi onInI.

<span id="an_26:73">26:73</span> IcI minI shkIc okipie'naskakon
pe'mkapowIncIn, ipi okinawan ni PutuiIn,We'we'nI sI ke'kin,
kapme'nashkuwut kuke'ntakwIs e'shumiIn knIstotakwIs.

<span id="an_26:74">26:74</span> IcI e'we'p mIci kikitot, otI cI kikito,
Cosu nkuke'nmasi onInI; IcI pic e'notakwsIt pkuakwa.

<span id="an_26:75">26:75</span> Okimikwe'ntancI Pitu kakot, ni CisusIn,
e'kikot e'pwamshinotakwsIt pku‘akwa, nsuk, coin nin nkuke'nmasi, kIshI.
IcI e'kisakuk e'kiwukcumwut.

<span id="an_27:1">27:1</span> PIC cI kawapuk, caye'k ki kcI-me'matmocIk
onInwuk, ipi oke'ctaosiwmawan ki nIshInape'k, okItshImawan ni CisusIn
e'winsawat.

<span id="an_27:2">27:2</span> IcI katkopnawat okimacinawan,
okipkItnumwawan, ni Pantus Payne'tun okuma.

<span id="an_27:3">27:3</span> OcI Cwte's kapkIt e'nmat, kawapmat cI
e'winsIckasnIt; kikisate'ntum, icI e'kipie'tot ne'iap i nswapituk
tswapuk shonia okopie'twan ni kcIme'matmocuk onInwun, ipi ke'ctaosIncIn.

<span id="an_27:4">27:4</span> OtI cI okinan, Nkukie'patIs e'ki
pkIte'ntuman pwamiashtotumomkuk mskwI. OtI cI kItwuk, We'kwnicI ninan i?
Kin sI i mtIno.

<span id="an_27:5">27:5</span> IcI mcIiukwan e'kipukitot, i shonia shi
kcIe'nume'okumkok, icI e'ki macit e'ki wukontIsot.

<span id="an_27:6">27:6</span> IcI ki kcI-me'matmocIk onInwuk
okiwtapnumwat i shonia, otI cI kItwuk, CotawunsInon, e'witoikon
maocIcke'wunuk, osam otI kakshkIcke'k mskwI.

<span id="an_27:7">27:7</span> Ki kikitokcI icI kitawe'kcI ni shoniaiIn
kikishpIne'twawancI wapukIn naknukI onInI okshtkan, e'winkowawat
me'mataosIncIn.

<span id="an_27:8">27:8</span> Ie'i we'tshInkate'k MskwI ktukan, otI
e'kishkiwuk.

<span id="an_27:9">27:9</span> Ie'i te'pwe'wunukuk kakitot CinImayi
Nakanacimot otI kItwak, okiwtapnanawa i nswapituk nswapuk shonia,
kapite'ntakwsIt o kipInoce'iuk Isniuk kapite'nmawat.

<span id="an_27:10">27:10</span> OkominawancI i onaknukI onInI ashkIot
ce'i okItkanI kanakwnIt Kshe'mIne'to.

<span id="an_27:11">27:11</span> IcI Cisus e'kinipwIt e'nasmupnIt niw
okuma, icI o okuma e'natowat otI cI otInan, Kin, ni kitokumaomukok ki
Cwiuk? IcI Cisus, otI otInan kitukItsI.

<span id="an_27:12">27:12</span> Pic cI kianmikakot ni kcI-me'matmocuk
onInwun, ipi ke'ctaosIncIn; coke' ki okishInkwe'‘twasin.

<span id="an_27:13">27:13</span> OtI cI Payne't, okinan, conI kinotsin
me'kwe'tso ke'ko e'shIi miane'nmukon?

<span id="an_27:14">27:14</span> ConI tIna nkotuk okiknonasin; kikcI
mamkate'ntum cI o okuma.

<span id="an_27:15">27:15</span> IwcI e'wikwtuk, okume' kakuk
okipkIte'man nkote'ie' ke'pakwukasnIt ke'wawinanIt ni nIshInape'n.

<span id="an_27:16">27:16</span> Oki iu wawancI ke'ke'ntakwse'nIt
kie'pakwukasnIt Pane'pe's shInkaswun.

<span id="an_27:17">27:17</span> IcI pic kamaoce'tiwat Payne't, otI
okinan We''nicI ne'twe'nme'k e'wipkItnumon kon; Pe'ne'pe's tanake' Cisus
e'shnukasot Knayst?

<span id="an_27:18">27:18</span> E'ke'nmat ni e'kakiawe'nmanIt kaocI
pkItnumakot.

<span id="an_27:19">27:19</span> Pic cI kacipitupIt shi tupaknukI
pItie'pwunuk, wiwun kipie' mcIcimokie'n otI cI kikItwun; Ke'ko nkot
totwakIn one'pwakatnInI; kcImce'sh ke'ko win we'cwitaiapituman nkom
e'kishkiwuk.

<span id="an_27:20">27:20</span> KicI kcI-me'matmocuk onInwuk, ipi
ke'ctaose'cuk okiwishte'pmawan ni maoce'tincIn e'wi ntotma ke'nIt
Pane'pe'sIn; nicI e'winshonacumIt CisusIn.

<span id="an_27:21">27:21</span> IcI okuma okinkwe'twan, otI cI okinan,
We'nicI nkote'ie' ki kiIpkItnumonkon; OtI cI kikItwuk, Pane'pe's.

<span id="an_27:22">27:22</span> Payne't cI otI okinan. TInicI ke'totwuk
Cisus e'shnukasot Knayst. OtI cI caye'k okikon nocma win KIskakwukaso.

<span id="an_27:23">27:23</span> IcI okuma kikIto, Taci? We'konicI
kamcItotuk? WusimI cI kiwishkowe'k, otI cI kikItwuk, Nocma win
KIskakwukaso.

<span id="an_27:24">27:24</span> Pic cI Payne't e'waptuk ke'ko
e'wipwakshkItot, wusimI na‘wuc e'nshkatsInIt, okiwtapinan mpish, icI
e'ki ksincat e'nasmukapwunIt maoce'tincIn, otI cI kikIto, Coin nin
nsikwe'pnumwasi ne'pwakat omuskwim; Kinwa wi ke'shuwe'psowe'kwe'n.

<span id="an_27:25">27:25</span> Caye'k cI ki nIshInape'k
okinkwe'twawan, otI cI kikItwuk, Nocma ninan nkupukitakomIn iw mIskwim
kIte'nI, ipi nicanse'nanuk.

<span id="an_27:26">27:26</span> IcI e'kipkItnumwat ni Pane'pe'sIn, icI
ni CisusIn, kapsItie'wat okipkItnan e'wiskakwukasnIt.

<span id="an_27:27">27:27</span> IcI ni otI shumakunIshimIn okuma,
okimacinawan ni CisusIn kikitokumkok, icI e'kipie'naskakot caye'k
shumakunIshIn e'tshInIt.

<span id="an_27:28">27:28</span> OkiskotnawancI icI e'kipiskotnawat
mskwe'kIn kwawun.

<span id="an_27:29">27:29</span> Pic cI kakate'nmowat sisokwe'psowun,
cukunukaoshisun okitawawan otupik, ipi nasaknIshk okitawan ote'pne'cik,
icI e'kiw wucik kwuItwawat e'nasmupkapwunIt, icI okinapitotwawan,, otI
cI okinawan, We'we'nI‘ we'kuma omukwiIn Cwiuk.

<span id="an_27:30">27:30</span> IcI e'ki skowanawat, ipi kiw tapnanawa
i nasakunIshk, icI e'kiwe'potwawat otupik.

<span id="an_27:31">27:31</span> KashkIc napitotwawat okikiskotnawan,
icI win kapiskuk kipiskotnawan, icI e'kishonawat e'wiskakwawat.

<span id="an_27:32">27:32</span> Kapie'sakumwat cI ikiwapmawan, Se'nini
nInwun Sayiman e'shInkaswun; niw cI kitwe' okinawan e'wipmotonIt ni
iashte'iatkomnIn.

<span id="an_27:33">27:33</span> Pic ci kanmupiawat e'shnukate'k,
KanIkate', i e'tmuk O Knatup e'cite'k.

<span id="an_27:34">27:34</span> Okimanawan Siwapo, ipi wisup,
katkostowat e'wiminukwe'nIt; icI kakwucupituk, co ki mnukwe'sin.

<span id="an_27:35">27:35</span> IcI e'kiskakwawat, ipi okiswe'nmowawan
kapiskumnIt icI e'kitatiwat e'wite'pwe'wunukuk kakitot Nakanacimot,
okiswe'nawan paskamInIn e'tshawat, ipi npiskumwakIn kaocI tatiwat.

<span id="an_27:36">27:36</span> Kicipitupwuk cI otukwapmawan cIshi.

<span id="an_27:37">27:37</span> IcI e'kitowawat shiw otupik
we'npie'kate'nuk we'cawat, OTI CISUS OTOKUMAMWAN KI CWIUK.

<span id="an_27:38">27:38</span> Ipi cI nish kie'motshke'cuk, kitko
Skakwukaswuk; nkot ote'pniwnak, nkot cI o onumciwnak.

<span id="an_27:39">27:39</span> KicI kapmose'cuk ikikuke'cawan
e'mumukwe'twawat.

<span id="an_27:40">27:40</span> OtI cI otInawan, Kin, pe'nactin
kcInume'okumuk, ipi kashIton e'nsokwnukuk ke'skontIson. KishpIn
okwIsmukwiIn Kshe'mIne'to, pie'nisasin shi kiashte'iakwukinuk.

<span id="an_27:41">27:41</span> Winwa ke'ki kcIme'matmocIk onInwuk
okinatkoawan, kike' onupie'ke' onInwuk, ipi ke'ctaose'cuk okinawan.

<span id="an_27:42">27:42</span> Pe'kansIncIn cI okike'skonan, win cI co
ke'skontusi. KishpIn sI we'tokmaomukwe'n IsniIn, nocma win Kom
kupie'nisasi shi ashte'atkok icI ke'cI te'pwe'twukon.

<span id="an_27:43">27:43</span> Okipe'nmonIn Kshe'mIne'ton, nocma win
oka‘tapne'kin, kishpIn waiaokokwe'n, otI kakItot Nin NtokwIsmuk
Kshe'mIne'to.

<span id="an_27:44">27:44</span> KicI ke'mockicuk katukwakwukascuk win
wa ke'i kanawat.

<span id="an_27:45">27:45</span> Nawkwe'k cI kikiskupkonia,
e'nkokwukumkiak ukI; nash nsotupukIn e'pite'ntakwuk.

<span id="an_27:46">27:46</span> Pic cI nso tupukInuk Cisus
kikcInotakwse'wak, otI cI kItwak, Inay, Inay, ne'me' se'pe'kte'nay? otI
e'kitok, Nkishe'mIne'tom Nkishe'mIne'tom, We'kwnicI we'c nkIshiun?

<span id="an_27:47">27:47</span> KicI anIt shikanipwoe'cuk pic i
kanotmowat, kikItwuk; OtI nInI onItuman Inaisun.

<span id="an_27:48">27:48</span> Kie'nup cI nkot kimace'pto, icI e'kiw
tapnuk Skuapowan, kiwumoshkIne'tot siwapo, icI e'kitot, e'kinapsItot shi
nasakunIshkok okiminancI, e'wimnukwe'nIt.

<span id="an_27:49">27:49</span> KicI anIt otI kikItwuk, Ponuk, nocma
wapmatan kI‘nwa ok?pie'skonkon ni Inaisun.

<span id="an_27:50">27:50</span> Cisus cI kanotakwsIt minI e'pic
kotakuk, okipkItnan ocipamIn.

<span id="an_27:51">27:51</span> PInI iwcI kaiakwukote'k, pic iukwan
kcInume'okumkok, shpumuk kipie'ocIpikw‘shke' nashcI mtukumuk; ipi kI‘
kimacke'mkIt ipi ni sInie'n kipaskukie'ton.

<span id="an_27:52">27:52</span> Ipi kinsakshke'ton ni cipe'okumkwe'n,
mce'sh cI kanpacuk kanumawakupIne'n, kiwnIshke'mkItnI wiwuwan;

<span id="an_27:53">27:53</span> Kipie' ocI sakumwuk shi cipe'‘okumkok,
kakishiapsinIt, kipitike'kcI kcI-otanuk mce'sh cI okiwaptuawan wiwuwan.

<span id="an_27:54">27:54</span> Pic cI Kapte'n, ipi ni kapmI
wice'okocIn, kakowapmacIk CisusIn, e'waptumwat kI e'nanimshkanuk, ipi
kanomkItInuk kikcIse'ksik; otI cI kikItwuk, We'we'ne'sI otI
okiwkwIsmukon Kshe'mIne'ton.

<span id="an_27:55">27:55</span> Kimane'k ke'shi kwe'k, pnoc e'wsapmawat
kapie'pmnashkawacuk CisusIn kiw cupie'k Ke'nInIuk, e'wipmitwawat.

<span id="an_27:56">27:56</span> Winke' shi kitkoie' Me'ni Me'kte'ne'n,
ipi Me'niIn, kaokie'macIn Ce'ms, ipi Cosus, ipi okie'iwan Se'piti
onicansIn.

<span id="an_27:57">27:57</span> Pic cI e'nmupkonianuk kipie' ocupie'
E'nIme'tiuk ke'c tpe'nwe'osIt nInI, Cosip kishInkaso, win kie' Cisus
kaknomakot.

<span id="an_27:58">27:58</span> IcI tkishiat Paye'ntIn, e'kiwuntotmowat
Cisus wiwuwIn. IcI Paye'nt cI kikito, e'wipkItumwut i wiia‘w.

<span id="an_27:59">27:59</span> IcI Cosip kaotapnuk i wiia‘w
okiwikwe'ie'kinan wapshkie'kIn pukwoian, panakwtInuk.

<span id="an_27:60">27:60</span> OkiwusancI tpInwe' otoshkicipe'okumkok
kawe'napkaumatsokupIne'n, shi sInik; icI e'ki tupce'nuk kcI-sIn,
e'shkwate'mwunuk, icipe'okumkok, icI e'kinke'tuk.

<span id="an_27:61">27:61</span> Kiie' cI shi Me'ni Me'kte'ne'n, ipi o
pe'kansIt Me'ni, kicipitukwuk cI ashowe'iukwan shi cipe'‘okumkok.

<span id="an_27:62">27:62</span> Ka WiiapukcI kakish oshIstowat i
mkoshe'wun; ki kcI me'matmocIk onInwuk, ipi Pe'nisiuk kipie' wice'twuk,
Payne'tIn kipie' shie'k;

<span id="an_27:63">27:63</span> OtI cI ikinawan Okuma, nmikwe'ntamIn
kakItpIt okawie'shke'mot me'kwa e'ie' pmatsIt; Kinsokwnukuk nkaonIshka
minI.

<span id="an_27:64">27:64</span> KIton e'wikawapcikate'k nash i
nsokishuk i cipe'‘oknmuk; tanupie'n ke'knomowacIn e'ie'pko nianuk
e'wikimocwunkot; otI cI Otanawan ni nIshInape'n, KipsukwiwaksI e'npopI
iwcI i ne'tum.

<span id="an_27:65">27:65</span> Paye'nt cI otI okinan, anwusI KtIiwawak
e'kwapicuk; ktashiamsI wawishkItok tso ke'kshkItoie'k.

<span id="an_27:66">27:66</span> IcI e'ki shiawat e'ki wa‘wishkItowat i
cipe'okumuk, e'ki tkwapkIstowat i sIn, ipi okisawan e'kwapInIt.

<span id="an_28:1">28:1</span> KAPONUM e'kishkuk e'pie'wasapuk i ne'tum
e'kishkiwuk wik, kipie'shiI Me'ni Me'ktIne'n, ipi o pe'kansIt Me'ni,
e'pie'waptumwat cipe'‘ okumuk.

<span id="an_28:2">28:2</span> IcI pInI, e'ki kcImackanuk kI;
Kshe'mIne'to omIshIne'we'mIn shpumuk kipie' ocupie'n, icI e'kipiat nkoci
cI okine'nan i sIn kakpakwuke'k shi shkwate'muk icI e'ki kwuctiie'pIt.

<span id="an_28:3">28:3</span> E'shnakwsItcI ke'cwa e'wawasmok, ipi
paskuk kiwapshkianI ke'cwakon.

<span id="an_28:4">28:4</span> E'pic kwsawat cI kikakowapcuk
kinukshke'k, ipi ne'pkIn kishowe'psik.

<span id="an_28:5">28:5</span> OcI mshInwe' okinkwe'twan, otI okinan
nikwe'n ke'ko kwtacke'k; kuke'nme'num Cisus e'ntuwapme'k, kaskakukwasot.

<span id="an_28:6">28:6</span> Cowi shotI ie'si; kiw nIshke'wak,
kakItpIt, Piak pie'waptumok kacIshkIshuk, Te'pe'nke't.

<span id="an_28:7">28:7</span> Kie'nup shiak ipi kuitmowawak,
ke'knomowacIn e'kiwnIshkanIt e'npopIt; pInI, nmInikani cawin ipI
Ke'ne'niuk shiw ie'shi ke'cI wapme'k, pInI, kikiwitmonum.

<span id="an_28:8">28:8</span> IcI e'kin mamaciwat e'ki nkItmowat
kie'nup, i cipe'‘okumuk kikwtacwuk, ipi kinciwe'n- mok; icI kipmupitok
e'wiwitmowawat ke'knomowancIn.

<span id="an_28:9">28:9</span> IcI e'nmamaciwat e'wuwitmowawat ni
ke'knomowancIn pInI, Cisus okinkwe'shkwan otI cI okinan; MnIwankosuk
kinwa. IcI e'ki pmumackonawat osItinuk, ipi okiwucikwnItwawan.

<span id="an_28:10">28:10</span> Cisus cI otI okinan; Ke'ko kwtacke'k
wuwitmowuk nikane'iuk e'wishiawat Ke'nIniuk shiw ke'cI wapmowat.

<span id="an_28:11">28:11</span> Me'kwacI e'nmIpiskawat, pInI anIt
e'kwapcIkipie'shie'k kcI otanuk, icI e'kiwitmowawat kcI.me'matmocIk
onInwun, cake'ko kashowe'puk.

<span id="an_28:12">28:12</span> Pic cI kamaoce'tiwat, ipi niw
ke'ctaose'cIk ki-kikitot okiminawan mce'sh shonia ni shumaknushIn;

<span id="an_28:13">28:13</span> OtI cI okinawan, otI kItok,
ke'knomowacIn kipie'nme'kwa e'pkoniaiuk kipie'kimocwunkon, e'ie' npaiak.

<span id="an_28:14">28:14</span> KishpIn cI otI, notuk okuma,
nkuwishte'pmamIn, icI ke'cI pkIte'nmukwie'k.

<span id="an_28:15">28:15</span> Okwtapnanawa cI i shonia kitotmokcI
kanItwa; icI ie'i ke'iapI e'kitowat ki Cwiuk nash otI e'kishciwuk.

<span id="an_28:16">28:16</span> IcI ki mtatso shItnkot ke'knomowacIn
kishumacin shi Ke'ne'niuk kishie'k e'shpItnianuk kacI wawitmakwat ni
CisusIn.

<span id="an_28:17">28:17</span> IcI kawapmawat okiw wucikwnItwawan,
anIt cI kiianwe'ntumwuk.

<span id="an_28:18">28:18</span> Cisus cI okipie' knonan otIcI okinan,
Caye'k kshke'‘e'‘osuwun nminko, ipI shpumuk kishkok, ipi shotI kik.

<span id="an_28:19">28:19</span> WimaciksI knomouk caye'k e'tso ikIswat
nIshInape'k; kcItapie'nuk otInoswunuk o We'osmIt, ipi o We'kwIsmIt ipi o
KcI Ocipam.

<span id="an_28:20">28:20</span> Ke'nomouk e'wi te'pwe'tmowat cak ke'ko
kashI ke'kmInkon; PInI kakuksI kowice'wInum nash wishkwakiwuk. E'me'n.

------------------------------------------------------------------------

[Next: Acts](act)
