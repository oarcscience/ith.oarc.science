<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Croatian Bible, full text etext at Intangible Textual Heritage">
<TITLE>Croatian Bible: Ezekiel</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="lam">Previous</A>&nbsp;
<A HREF="dan">Next</A>&nbsp;
</CENTER>
<HR>
</p> <h3 align="center" align="center">Croatian Bible: Ezekiel</h3> 
<p><A NAME="an_1:1">1:1</A>&nbsp;Godine tridesete, &#269;etvrtoga mjeseca, petoga dana, kad bijah  me&#273;u izgnanicima na rijeci Kebaru, otvori&#353;e se nebesa i ja ugledah  bo&#382;anska vi&#273;enja. </p> 
<p><A NAME="an_1:2">1:2</A>&nbsp;Petoga dana istoga mjeseca - godine pete  otkako odvedo&#353;e u izgnanstvo kralja Jojakima - </p> 
<p><A NAME="an_1:3">1:3</A>&nbsp;rije&#269; Jahvina  do&#273;e Ezekielu, sinu Buzijevu, sve&#263;eniku u zemlji kaldejskoj,  na rijeci Kebaru. Spusti se na me ruka Jahvina.</p> 
<p><A NAME="an_1:4">1:4</A>&nbsp;Pogledah, kad ono sa sjevera udario silan vihor, velik  oblak, bukte&#263;i oganj obavijen sjajem; usred njega, usred ognja, ne&#353;to nalik na sjajnu kovinu. </p> 
<p><A NAME="an_1:5">1:5</A>&nbsp;Usred toga ne&#353;to kao &#269;etiri  bi&#263;a, obli&#269;jem sli&#269;na &#269;ovjeku; </p> 
<p><A NAME="an_1:6">1:6</A>&nbsp;svako od njih sa &#269;etiri obraza, u svakoga &#269;etiri krila. </p> 
<p><A NAME="an_1:7">1:7</A>&nbsp;Noge im ravne, a stopala kao u teleta;  sijevahu poput glatke mjedi. </p> 
<p><A NAME="an_1:8">1:8</A>&nbsp;Ispod krila imahu na sve &#269;etiri  strane ruke &#269;ovje&#269;je. I svako od njih &#269;etvero ima&#353;e svoj obraz  i svoja krila. </p> 
<p><A NAME="an_1:9">1:9</A>&nbsp;Krila im se spajahu jedno s drugim. Idu&#263;i,  ne okretahu se: svako se naprijed kreta&#353;e.</p> 
<p><A NAME="an_1:10">1:10</A>&nbsp;I u sva &#269;etiri bija&#353;e lice &#269;ovje&#269;je; u sva &#269;etiri zdesna  lice lavlje; u sva &#269;etiri slijeva lice volujsko; i lice orlovsko  u sva &#269;etiri. </p> 
<p><A NAME="an_1:11">1:11</A>&nbsp;Krila im bijahu gore raskriljena. Svako ima&#353;e  dva krila &#353;to se spajahu i dva krila kojim tijelo pokrivahu. </p> 
<p><A NAME="an_1:12">1:12</A>&nbsp;I svako i&#273;a&#353;e samo naprijed. A i&#273;ahu onamo kamo ih je duh  gonio. I ne okretahu se idu&#263;i.</p> 
<p><A NAME="an_1:13">1:13</A>&nbsp;A posred tih bi&#263;a vidjelo se kao neko u&#382;areno ugljevlje, kao goru&#263;e zublje koje se me&#273;u njima kretahu; iz ognja sijeva&#353;e  i munje bljeskahu. </p> 
<p><A NAME="an_1:14">1:14</A>&nbsp;Bi&#263;a tr&#269;ahu i opet se vra&#263;ahu poput munje.</p> 
<p><A NAME="an_1:15">1:15</A>&nbsp;Dok ja promatrah, gle: na zemlji uza svako od &#269;etiri  bi&#263;a po jedan to&#269;ak. </p> 
<p><A NAME="an_1:16">1:16</A>&nbsp;To&#269;kovi bijahu sli&#269;ni krizolitu, sva  &#269;etiri istoga oblika; oblikom i napravom bijahu kao da je jedan  to&#269;ak u drugome. </p> 
<p><A NAME="an_1:17">1:17</A>&nbsp;U kretanju mogli su i&#263;i u sva &#269;etiri smjera  a nisu se morali okretati.</p> 
<p><A NAME="an_1:18">1:18</A>&nbsp;Naplatnice im bijahu visoke, a kad bolje promotrih, gle, na sve strane pune o&#269;iju. </p> 
<p><A NAME="an_1:19">1:19</A>&nbsp;Kad bi bi&#263;a krenula, krenuli bi  s njima i to&#269;kovi; kad bi se bi&#263;a sa tla podigla, i to&#269;kovi se  podizahu. </p> 
<p><A NAME="an_1:20">1:20</A>&nbsp;Kuda ih je duh gonio, onuda se kretahu, a zajedno  se s njima i to&#269;kovi podizali, jer duh bi&#263;a bija&#353;e u to&#269;kovima. </p> 
<p><A NAME="an_1:21">1:21</A>&nbsp;Pa kad su bi&#263;a krenula, i to&#269;kovi bi krenuli, a kad bi se  ona zaustavila, ustavljali se i to&#269;kovi; kad se ona sa tla dizahu, i to&#269;kovi se s njima podizahu, jer duh bi&#263;a bija&#353;e u to&#269;kovima.</p> 
<p><A NAME="an_1:22">1:22</A>&nbsp;Nad glavama bi&#263;a bija&#353;e ne&#353;to kao svod nebeski, nalik  na sjajan prozirac, uzdignut nad njihovim glavama. </p> 
<p><A NAME="an_1:23">1:23</A>&nbsp;A pod  svodom raskriljena krila, jedno prema drugome: svakome po dva  krila pokrivahu tijelo. </p> 
<p><A NAME="an_1:24">1:24</A>&nbsp;&#268;uh lepet njihovih krila kao huk  velikih voda, kao glas Svesilnog, kao silan vihor, kao graju  u taboru. Kad bi se bi&#263;a zaustavila, spustila bi krila. </p> 
<p><A NAME="an_1:25">1:25</A>&nbsp;Sa  svoda nad njihovim glavama &#269;ula se grmljavina.</p> 
<p><A NAME="an_1:26">1:26</A>&nbsp;Ispod svoda nad njihovim glavama bija&#353;e ne&#353;to kao kamen  safir, poput prijestolja: na tom kao prijestolju, gore na njemu, kao neki &#269;ovjek. </p> 
<p><A NAME="an_1:27">1:27</A>&nbsp;I vidjeh kao sjajnu kovinu, iznutra i uokolo  kao oganj; od njegovih bokova navi&#353;e i od njegovih bokova nani&#382;e  ne&#353;to poput ognja i blijeska na sve strane. </p> 
<p><A NAME="an_1:28">1:28</A>&nbsp;Taj blijesak  na sve strane bija&#353;e poput duge &#353;to se za ki&#353;nih dana javlja  u oblaku. To bija&#353;e ne&#353;to kao slava Jahvina. Vidjeh, padoh ni&#269;ice  i &#269;uh glas koji mi govora&#353;e.</p> 
<p><A NAME="an_2:1">2:1</A>&nbsp;I re&#269;e mi: "Sine &#269;ovje&#269;ji, na noge se, da s tobom govorim!" </p> 
<p><A NAME="an_2:2">2:2</A>&nbsp;OI u&#273;e u me duh, kako mi progovori, te me podi&#382;e na noge i  ja &#269;uh glas onoga koji mi govora&#353;e. </p> 
<p><A NAME="an_2:3">2:3</A>&nbsp;I re&#269;e mi: "Sine &#269;ovje&#269;ji, &#353;aljem te k sinovima Izraelovim, k narodu odmetni&#269;kom &#353;to se  odvr&#382;e od mene. Oni i oci njihovi grije&#353;ili su protiv mene sve  do dana dana&#353;njega. </p> 
<p><A NAME="an_2:4">2:4</A>&nbsp;&#352;aljem te k sinovima tvrdokorna pogleda  i okorjela srca. Reci im: Ovako govori Jahve Gospod! </p> 
<p><A NAME="an_2:5">2:5</A>&nbsp;I poslu&#353;ali  oni ili ne poslu&#353;ali - rod su odmetni&#269;ki - neka znaju da je prorok  me&#273;u vama. </p> 
<p><A NAME="an_2:6">2:6</A>&nbsp;A ti, sine &#269;ovje&#269;ji, ne boj ih se i ne pla&#353;i se  rije&#269;i njihovih: 'Trnje te okru&#382;uje i sjedi&#353; me&#273;u samim skorpijama.'  Ne pla&#353;i se rije&#269;i njihovih i ne boj se nimalo njihova pogleda  jer oni su rod odmetni&#269;ki. </p> 
<p><A NAME="an_2:7">2:7</A>&nbsp;Govori im moje rije&#269;i, poslu&#353;ali  oni ili ne poslu&#353;ali, jer rod su odmetni&#269;ki. </p> 
<p><A NAME="an_2:8">2:8</A>&nbsp;A ti, sine &#269;ovje&#269;ji, poslu&#353;aj &#353;to &#263;u ti sada re&#263;i: Ne budi odmetnik kao &#353;to su oni  rod odmetni&#269;ki! Otvori usta i progutaj &#353;to &#263;u ti sada dati!"</p> 
<p><A NAME="an_2:9">2:9</A>&nbsp;I pogledah, a to ruka k meni ispru&#382;ena i u njoj, gle,  svitak knjige. </p> 
<p><A NAME="an_2:10">2:10</A>&nbsp;I razvi se knjiga preda mnom: bija&#353;e ispisana  izvana i iznutra, a u njoj napisano: "Naricanje! Jecanje! Jauk!"</p> 
<p><A NAME="an_3:1">3:1</A>&nbsp;I re&#269;e mi: "Sine &#269;ovje&#269;ji, progutaj &#353;to je pred tobom! Pojedi  taj svitak, te idi i propovijedaj domu Izraelovu!" </p> 
<p><A NAME="an_3:2">3:2</A>&nbsp;Otvorih  usta, a on mi dade da progutam svitak </p> 
<p><A NAME="an_3:3">3:3</A>&nbsp;i re&#269;e: "Sine &#269;ovje&#269;ji, nahrani trbuh i nasiti utrobu svitkom &#353;to ti ga dajem!" I pojedoh  ga, i bija&#353;e mi u ustima sladak kao med.</p> 
<p><A NAME="an_3:4">3:4</A>&nbsp;Re&#269;e mi: "Sine &#269;ovje&#269;ji, idi domu Izraelovu i prenesi  mu moju poruku. </p> 
<p><A NAME="an_3:5">3:5</A>&nbsp;Ne &#353;aljem te k narodu nepoznata jezika i nerazumljiva  govora, ve&#263; te &#353;aljem domu Izraelovu. </p> 
<p><A NAME="an_3:6">3:6</A>&nbsp;Ne &#353;aljem te k mnogim  narodima nepoznata jezika i nerazumljiva govora koje ti ne bi  mogao razumjeti. A kad bih te k njima i poslao, oni bi te poslu&#353;ali. </p> 
<p><A NAME="an_3:7">3:7</A>&nbsp;A dom te Izraelov ne&#263;e poslu&#353;ati, jer ni mene ne slu&#353;a, jer  dom je Izraelov tvrde glave i okorjela srca. </p> 
<p><A NAME="an_3:8">3:8</A>&nbsp;Evo, zato &#263;u  sada otvrdnuti tvoje lice kao &#353;to je i njihovo i glavu &#263;u tvoju  u&#269;initi tvrdoglavom kao &#353;to je njihova. </p> 
<p><A NAME="an_3:9">3:9</A>&nbsp;I ne boj ih se i ne  pla&#353;i, jer oni su rod odmetni&#269;ki!"</p> 
<p><A NAME="an_3:10">3:10</A>&nbsp;Re&#269;e mi: "Sine &#269;ovje&#269;ji, sve rije&#269;i &#353;to &#263;u ti re&#263;i uzmi  k srcu i poslu&#353;aj ih svojim u&#353;ima. </p> 
<p><A NAME="an_3:11">3:11</A>&nbsp;I hajde izgnanicima, sinovima  svojega naroda, i reci im: Ovako govori Jahve Gospod! - poslu&#353;ali  ili ne poslu&#353;ali!"</p> 
<p><A NAME="an_3:12">3:12</A>&nbsp;Uto me duh podi&#382;e i ja za sobom &#269;uh silnu tutnjavu. Slava  se Jahvina podigla sa svojega mjesta. </p> 
<p><A NAME="an_3:13">3:13</A>&nbsp;&#268;uh lepet krila onih  bi&#263;a - udarahu jedno o drugo - i sna&#382;nu &#353;kripu to&#269;kova &#353;to se  s njima kretahu i zaglu&#353;nu jeku jakoga glasa.</p> 
<p><A NAME="an_3:14">3:14</A>&nbsp;Tada me duh prihvati i ponese. I ja i&#273;ah ogor&#269;en i gnjevna  srca, a ruka me Jahvina &#269;vrsto pritisla. </p> 
<p><A NAME="an_3:15">3:15</A>&nbsp;Tako stigoh u Tel  Abib, k izgnanicima koji &#382;ivljahu na rijeci Kebaru - onamo gdje  se bijahu nastanili - te ostadoh me&#273;u njima sedam dana kao omamljen.</p> 
<p><A NAME="an_3:16">3:16</A>&nbsp;Poslije sedam dana do&#273;e mi opet rije&#269; Jahvina: </p> 
<p><A NAME="an_3:17">3:17</A>&nbsp;"Sine  &#269;ovje&#269;ji, postavljam te za &#269;uvara doma Izraelova. I ti &#263;e&#353; rije&#269;i  iz mojih usta slu&#353;ati i opominjat &#263;e&#353; ih u moje ime. </p> 
<p><A NAME="an_3:18">3:18</A>&nbsp;Kad  bezbo&#382;niku reknem: 'Umrijet &#263;e&#353;', a ti ga ne opomene&#353; i ne odvrati&#353;  od zla puta njegova kako bi mu &#382;ivot spasio, on &#263;e umrijeti sa  svojega bezakonja, ali &#263;u ja od tebe tra&#382;iti ra&#269;un za krv njegovu. </p> 
<p><A NAME="an_3:19">3:19</A>&nbsp;A kad opomene&#353; bezbo&#382;nika, a on se ne odvrati od bezakonja  i od zla puta svojega, on &#263;e umrijeti zbog svoje krivice, a ti  &#263;e&#353; spasiti svoj &#382;ivot. </p> 
<p><A NAME="an_3:20">3:20</A>&nbsp;Isto tako, odvrati li se pravednik  od svoje pravednosti i stane &#269;initi nepravdu, postavit &#263;u mu  zamku i umrijet &#263;e jer ga ti ne opomenu zbog njegova grijeha;  umrijet &#263;e, i njegova se pravedna djela vi&#353;e ne&#263;e spominjati, ali &#263;u od tebe tra&#382;iti ra&#269;un za krv njegovu. </p> 
<p><A NAME="an_3:21">3:21</A>&nbsp;Ako li ti pravednika  opomene&#353; da ne grije&#353;i, i on zaista prestane grije&#353;iti, &#382;ivjet  &#263;e jer je prihvatio opomenu, a i ti &#263;e&#353; spasiti &#382;ivot svoj."</p> 
<p><A NAME="an_3:22">3:22</A>&nbsp;Ondje me opet zahvati ruka Jahvina i on mi re&#269;e: "Ustani  i si&#273;i u dolinu da ondje s tobom govorim!" </p> 
<p><A NAME="an_3:23">3:23</A>&nbsp;Ustadoh tada i  si&#273;oh u dolinu, i gle: Slava Jahvina staja&#353;e ondje, sli&#269;na Slavi  koju vidjeh na rijeci Kebaru te padoh ni&#269;ice. </p> 
<p><A NAME="an_3:24">3:24</A>&nbsp;Jahvin duh  u&#273;e u me, osovi me na noge i re&#269;e: "Idi i zatvori se u domu svojemu! </p> 
<p><A NAME="an_3:25">3:25</A>&nbsp;Na te &#263;u, evo, sine &#269;ovje&#269;ji, staviti u&#382;ad i svezati te i  vi&#353;e ne&#263;e&#353; izlaziti. </p> 
<p><A NAME="an_3:26">3:26</A>&nbsp;I jezik &#263;u ti zalijepiti za nepce te  &#263;e&#353; onijemjeti i ne&#263;e&#353; ih vi&#353;e karati, jer su rod odmetni&#269;ki. </p> 
<p><A NAME="an_3:27">3:27</A>&nbsp;A kad ti ja progovorim, otvorit &#263;u ti usta i ti &#263;e&#353; im re&#263;i:  Ovako govori Jahve Gospod! I tko ho&#263;e slu&#353;ati, neka slu&#353;a, a  tko ne&#263;e, neka ne slu&#353;a, jer su rod odmetni&#269;ki.</p> 
<p><A NAME="an_4:1">4:1</A>&nbsp;A ti, sine &#269;ovje&#269;ji, uzmi opeku, postavi je preda se i nacrtaj  na njoj grad Jeruzalem. </p> 
<p><A NAME="an_4:2">4:2</A>&nbsp;Oko njega postavi opsadu, sagradi  prema njemu utvrdu, podigni nasip, iskopaj oko njega opkop, razvrstaj  vojsku i porazmjesti zidodere uokolo. </p> 
<p><A NAME="an_4:3">4:3</A>&nbsp;Zatim uzmi gvozdenu  plo&#269;u i postavi je kao gvozden bedem izme&#273;u sebe i grada te k  njemu okreni lice, i bit &#263;e opsjednut. Pritisni ga! To je znak  domu Izraelovu! </p> 
<p><A NAME="an_4:4">4:4</A>&nbsp;Zatim lezi na svoju lijevu stranu i stavi  na se grijeh doma Izraelova: koliko dana bude&#353; tako le&#382;ao, toliko  &#263;e&#353; dana nositi njihov grijeh. </p> 
<p><A NAME="an_4:5">4:5</A>&nbsp;Dajem ti po dan za godine grijeha  njihovih: sto i devedeset dana nosit &#263;e&#353; grijeh doma Izraelova. </p> 
<p><A NAME="an_4:6">4:6</A>&nbsp;A kad to zavr&#353;i&#353;, &#269;etrdeset &#263;e&#353; dana le&#382;ati na desnoj strani  da nosi&#353; grijeh doma Judina; dajem ti po dan za svaku godinu. </p> 
<p><A NAME="an_4:7">4:7</A>&nbsp;Tad okreni lice prema opsjedanom Jeruzalemu, pru&#382;i golu desnicu  i prorokuj protiv njega. </p> 
<p><A NAME="an_4:8">4:8</A>&nbsp;A ja &#263;u te u&#382;etima vezati da se ne  mo&#382;e&#353; okretati s jedne strane na drugu dok ne navr&#353;i&#353; dane svoje  opsade. </p> 
<p><A NAME="an_4:9">4:9</A>&nbsp;Uzmi p&#353;enice, je&#269;ma, boba, le&#263;e, prosa i ra&#382;i, stavi to  u jednu posudu i pripravi od toga sebi kruh. Jest &#263;e&#353; ga onoliko  dana koliko bude&#353; le&#382;ao na svojoj strani: sto i devedeset dana. </p> 
<p><A NAME="an_4:10">4:10</A>&nbsp;Jelo &#353;to &#263;e&#353; ga jesti bit &#263;e izmjereno; dvadeset &#353;ekela na  dan; a jest &#263;e&#353; ga u odre&#273;eno vrijeme. </p> 
<p><A NAME="an_4:11">4:11</A>&nbsp;I vodu &#263;e&#353; piti na  mjeru: &#353;estinu hina. Pit &#263;e&#353; je u odre&#273;eno vrijeme. </p> 
<p><A NAME="an_4:12">4:12</A>&nbsp;A jest  &#263;e&#353; poga&#269;u od je&#269;ma &#353;to &#263;e&#353; je pred njima ispe&#263;i na ljudskim  izmetinama." </p> 
<p><A NAME="an_4:13">4:13</A>&nbsp;I re&#269;e: "Tako &#263;e sinovi Izraelovi jesti svoj ne&#269;isti  kruh me&#273;u narodima me&#273;u koje &#263;u ih izagnati." </p> 
<p><A NAME="an_4:14">4:14</A>&nbsp;Ja mu odgovorih:  "Jao, Jahve Gospode, gle, moja du&#353;a nije okaljana, jer se od  djetinjstva jo&#353; ne okusih ni&#269;ega uginulog ni rastrganog niti  u moja usta ikad u&#273;e meso ne&#269;isto." </p> 
<p><A NAME="an_4:15">4:15</A>&nbsp;A on &#263;e: "Gle, dajem  ti kravlju balegu umjesto ljudskih izmetina da na njoj ispe&#269;e&#353;  kruh!" </p> 
<p><A NAME="an_4:16">4:16</A>&nbsp;Jo&#353; mi re&#269;e: "Sine &#269;ovje&#269;ji, uni&#353;tit &#263;u u Jeruzalemu  posljednju pri&#269;uvu kruha, i jest &#263;e kruh na mjeru i s tjeskobom, i pit &#263;e vodu na mjeru i sa zebnjom. </p> 
<p><A NAME="an_4:17">4:17</A>&nbsp;Neka im nestane kruha  i vode, neka usahnu zbog bezakonja svojega i jedan za drugim  neka poginu!</p> 
<p><A NAME="an_5:1">5:1</A>&nbsp;A ti, sine &#269;ovje&#269;ji, uzmi ma&#269; nao&#353;tren, uzmi ga kao britvu  brija&#269;ku i obrij glavu i bradu. Zatim uzmi mjerice i porazdijeli. </p> 
<p><A NAME="an_5:2">5:2</A>&nbsp;Tre&#263;inu spali posred grada ognjem kad se navr&#353;e dani tvoje  opsade; tre&#263;inu uzmi i sasijeci ma&#269;em oko grada; tre&#263;inu baci  u vjetar - i svoj &#263;u ma&#269; trgnuti na njih. </p> 
<p><A NAME="an_5:3">5:3</A>&nbsp;Uzmi malo i zave&#382;i  u skute haljine. </p> 
<p><A NAME="an_5:4">5:4</A>&nbsp;Od toga opet ne&#353;to uzmi, baci u vatru i spali:  odatle &#263;e se razgorjeti vatra svemu domu Izraelovu!"</p> 
<p><A NAME="an_5:5">5:5</A>&nbsp;Ovako govori Jahve Gospod: "Ovo je Jeruzalem! Postavih  ga u sredi&#353;te naroda, okru&#382;ih ga zemljama! </p> 
<p><A NAME="an_5:6">5:6</A>&nbsp;Ali se on odupro  mojim naredbama ve&#263;ma nego pogani, zakonima mojim ve&#263;ma nego  zemlje koje ga okru&#382;uju." </p> 
<p><A NAME="an_5:7">5:7</A>&nbsp;Stoga ovako govori Jahve Gospod:  "Buntovniji ste od naroda koji vas okru&#382;uju, ne hodite po mojim  zakonima i ne vr&#353;ite ni mojih naredaba ni naredaba okolnih naroda." </p> 
<p><A NAME="an_5:8">5:8</A>&nbsp;Zato ovako govori Jahve Gospod: "Evo i mene protiv tebe! Izvr&#353;it &#263;u sud svoj nad tobom na  o&#269;i svih naroda. </p> 
<p><A NAME="an_5:9">5:9</A>&nbsp;Zbog tvojih gadosti u&#269;init &#263;u s tobom &#353;to  jo&#353; ne u&#269;inih nikada nit &#263;u ikad u&#269;initi: </p> 
<p><A NAME="an_5:10">5:10</A>&nbsp;posred tebe o&#269;evi  &#263;e jesti sinove, a sinovi o&#269;eve; izvr&#353;it &#263;u sud svoj nad tobom  i sav ostatak tvoj predati svim vjetrovima! </p> 
<p><A NAME="an_5:11">5:11</A>&nbsp;&#381;ivota mi moga!  - rije&#269; je Jahve Gospoda - svakojakim grozotama i gadostima ti  uistinu oskvrnu moje Sveti&#353;te. I ja &#263;u sada brijati i oko se  moje ne&#263;e sa&#382;aliti i ne&#263;u se smilovati: </p> 
<p><A NAME="an_5:12">5:12</A>&nbsp;tre&#263;ina &#263;e tvojih  &#382;itelja posred tebe od kuge skon&#269;ati i od gladi umrijeti; tre&#263;ina  &#263;e oko tebe od ma&#269;a pasti; tre&#263;inu &#263;u predati vjetrovima - i  ma&#269; &#263;u svoj trgnuti na njih! </p> 
<p><A NAME="an_5:13">5:13</A>&nbsp;Tako &#263;u iskaliti gnjev svoj  i smirit &#263;e se jarost moja kad im se osvetim. I kad iskalim jarost  svoju nad njima, spoznat &#263;e da sam to ja, Jahve, u ljubomori  svojoj bio rekao. </p> 
<p><A NAME="an_5:14">5:14</A>&nbsp;Opusto&#353;it &#263;u te, izvrgnut &#263;u te ruglu naroda  koji te okru&#382;uju, na o&#269;i svim prolaznicima. </p> 
<p><A NAME="an_5:15">5:15</A>&nbsp;Da, bit &#263;e&#353; na  ruglo i sramotu, opomena i u&#382;as okolnim narodima kad izvr&#353;im  protiv tebe sve svoje sudove ka&#382;njavaju&#263;i gnjevno, jarosno. Ja, Jahve, rekoh! </p> 
<p><A NAME="an_5:16">5:16</A>&nbsp;I kad na vas pustim ljute strijele gladi &#353;to  zatiru, koje &#263;u pustiti na vas da vas uni&#353;tim i gla&#273;u zatrem  - uni&#353;tit &#263;u vam i posljednju pri&#269;uvu kruha. </p> 
<p><A NAME="an_5:17">5:17</A>&nbsp;A povrh gladi  pustit &#263;u na vas i divlje zvijeri koje &#263;e ti djecu rastrgati;  kuga &#263;e te i krv preplaviti: pod ma&#269; &#263;u te svoj okrenuti. Ja, Jahve, rekoh!"</p> 
<p><A NAME="an_6:1">6:1</A>&nbsp;Tada mi do&#273;e rije&#269; Jahvina i re&#269;e: </p> 
<p><A NAME="an_6:2">6:2</A>&nbsp;"Sine &#269;ovje&#269;ji, okreni  lice prema gorama Izraelovim i prorokuj protiv njih. </p> 
<p><A NAME="an_6:3">6:3</A>&nbsp;Reci: 'Gore Izraelove, &#269;ujte rije&#269; Jahve Gospoda! Ovako govori  Jahve Gospod: Gore i bre&#382;uljci, jaruge i doline, evo, spustit  &#263;u ma&#269; na vas i oborit &#263;u uzvi&#353;ice va&#353;e! </p> 
<p><A NAME="an_6:4">6:4</A>&nbsp;Opustjet &#263;e &#382;rtvenici  va&#353;i i poru&#353;it &#263;e se stupovi va&#353;i, a va&#353;e poginule pred kumire  &#263;u vam baciti. </p> 
<p><A NAME="an_6:5">6:5</A>&nbsp;Pobacat &#263;u trupla sinova Izraelovih pred kumire  njihove i rasijat &#263;u kosti va&#353;e oko &#382;rtvenika va&#353;ih! </p> 
<p><A NAME="an_6:6">6:6</A>&nbsp;Gdje  god boravili, gradovi &#263;e va&#353;i biti opusto&#353;eni, uzvi&#353;ice poharane, &#382;rtvenici &#263;e vam opustjeti i biti uni&#353;teni, kumiri &#263;e va&#353;i biti  oboreni i nestat &#263;e ih, stupovi &#263;e va&#353;i biti smrvljeni, sva &#263;e  djela va&#353;a propasti. </p> 
<p><A NAME="an_6:7">6:7</A>&nbsp;Me&#273;u vas &#263;e padati poginuli, i znat &#263;ete  da sam ja Jahve!</p> 
<p><A NAME="an_6:8">6:8</A>&nbsp;Ali &#263;u ipak po&#353;tedjeti neke od vas: ti &#263;e me&#273;u narodima  ute&#263;i ma&#269;u kad se raspr&#353;ite po zemljama. </p> 
<p><A NAME="an_6:9">6:9</A>&nbsp;Tada &#263;e se pre&#382;ivjeli  me&#273;u vama spomenuti mene me&#273;u narodima kamo budu odvedeni u izgnanstvo, kad im slomim srce preljubni&#269;ko &#353;to se odmetnulo od mene i kad  im iskopam preljubni&#269;ke o&#269;i &#353;to po&#273;o&#353;e za kumirima njihovim.  I tada &#263;e sami sebi omrznuti zbog nedjela &#353;to ih po&#269;ini&#353;e gadostima  svojim. </p> 
<p><A NAME="an_6:10">6:10</A>&nbsp;I spoznat &#263;e da sam ja Jahve: nisam im zaludu govorio  da &#263;u ih udariti svim tim zlom.'"</p> 
<p><A NAME="an_6:11">6:11</A>&nbsp;Ovako govori Jahve Gospod: "Pljesni rukama i lupni nogama, te reci: Jao! zbog svih gadnih nedjela dom &#263;e Izraelov pasti  od ma&#269;a, gladi i kuge! </p> 
<p><A NAME="an_6:12">6:12</A>&nbsp;Tko bude daleko, od kuge &#263;e umrijeti;  tko bude blizu, od ma&#269;a &#263;e pasti, i tko bude opkoljen, od gladi  &#263;e izdahnuti! Tako &#263;u gnjev iskaliti na njima </p> 
<p><A NAME="an_6:13">6:13</A>&nbsp;i spoznat &#263;e  da sam ja Jahve kad im poginuli budu le&#382;ali me&#273;u kumirima oko  &#382;rtvenika na svakome povi&#353;em bre&#382;uljku, nad svim vrhovima planinskim, pod svakim stablom zelenim, pod svakim hrastom granatim, gdje  se god prinosio ugodan miris kumirima njihovim. </p> 
<p><A NAME="an_6:14">6:14</A>&nbsp;Ruku &#263;u podi&#263;i  na njih i svu &#263;u im zemlju pretvoriti u pusto&#353;, od pustinje do  Rible, posvuda gdje borave! I spoznat &#263;e da sam ja Jahve!"</p> 
<p><A NAME="an_7:1">7:1</A>&nbsp;Opet mi do&#273;e rije&#269; Jahvina i re&#269;e: </p> 
<p><A NAME="an_7:2">7:2</A>&nbsp;"Ti, sine &#269;ovje&#269;ji, reci:  Ovako govori Jahve Gospod zemlji Izraelovoj: 'Primi&#269;e se kraj: bli&#382;i se konac zemlji na sve &#269;etiri strane  svijeta! </p> 
<p><A NAME="an_7:3">7:3</A>&nbsp;Sada je i tebi kraj: gnjev &#263;u svoj na te izliti,  sudit &#263;u ti prema putovima tvojim i na te &#263;u oboriti sve gadosti  tvoje! </p> 
<p><A NAME="an_7:4">7:4</A>&nbsp;I moje te o&#269;i ne&#263;e po&#382;aliti, ne&#263;u ti se smilovati,  nego &#263;u te nagraditi prema putovima tvojim, tvoje &#263;e gadosti  u tebi ostati. I znat &#263;ete da sam ja Jahve.'"</p> 
<p><A NAME="an_7:5">7:5</A>&nbsp;Ovako govori Jahve: "Jedna nesre&#263;a, evo, dolazi! </p> 
<p><A NAME="an_7:6">7:6</A>&nbsp;Kraj  dolazi, dolazi ti kraj, evo, dolazi! </p> 
<p><A NAME="an_7:7">7:7</A>&nbsp;Kolo ti udesa dolazi, stanovni&#269;e zemlje! Dolazi tvoj &#269;as, bli&#382;i se dan: strava je, a ne radost u gorama. </p> 
<p><A NAME="an_7:8">7:8</A>&nbsp;Eto, uskoro &#263;u na te izliti gnjev i  iskalit &#263;u na tebi srd&#382;bu svoju! Sudit &#263;u ti prema putovima tvojim  i oborit &#263;u na te sve gadosti tvoje. </p> 
<p><A NAME="an_7:9">7:9</A>&nbsp;I moje te o&#269;i ne&#263;e po&#382;aliti, ne&#263;u ti se smilovati, nego &#263;u ti platiti prema putovima tvojim  i tvoje &#263;e gadosti u tebi ostati! I spoznat &#263;ete da sam ja Jahve  koji bije. </p> 
<p><A NAME="an_7:10">7:10</A>&nbsp;Evo, evo dolazi, kolo ti udesa dolazi, prut ve&#263;  cvjeta i oholost pupa, </p> 
<p><A NAME="an_7:11">7:11</A>&nbsp;a nasilje se podi&#382;e kao &#382;ezlo bezbo&#382;nosti!  I nitko ne&#263;e ostati od njih, nitko od njihova mno&#353;tva. Ni&#353;ta  od njihove buke, nema u njima vrijednosti. </p> 
<p><A NAME="an_7:12">7:12</A>&nbsp;Ide vrijeme, bli&#382;i  se dan! Tko kupuje, neka se ne raduje, a tko prodaje, neka ne  tuguje, jer se gnjev izlijeva na sve bogatstvo njegovo. </p> 
<p><A NAME="an_7:13">7:13</A>&nbsp;Jer  tko proda, ne&#263;e vi&#353;e dobiti &#353;to je prodao, i nitko ne&#263;e bezakonjem  oja&#269;ati &#382;ivot! </p> 
<p><A NAME="an_7:14">7:14</A>&nbsp;Trube trublje i sve je spremno, ali nitko  ne kre&#263;e u boj, jer gnjev se moj izlijeva na sve bu&#269;no mno&#353;tvo.</p> 
<p><A NAME="an_7:15">7:15</A>&nbsp;Vani - ma&#269;, a unutra - kuga i glad! I tko je u polju, od ma&#269;a &#263;e poginuti, a tko u gradu, glad &#263;e ga i kuga uni&#353;titi. </p> 
<p><A NAME="an_7:16">7:16</A>&nbsp;Koji uteku, sklonit &#263;e se u gore kao dolinski golubovi, a  ja &#263;u ih sve istrijebiti, svakoga zbog bezakonja njegova, </p> 
<p><A NAME="an_7:17">7:17</A>&nbsp;i  sve &#263;e ruke klonuti, a koljena &#263;e svima malaksati. </p> 
<p><A NAME="an_7:18">7:18</A>&nbsp;U kostrijet  &#263;e se odjenuti, trepet &#263;e ih obuzeti, sva &#263;e lica sramota pokriti, sve &#263;e im glave o&#263;elavjeti! </p> 
<p><A NAME="an_7:19">7:19</A>&nbsp;Srebro svoje pobacat &#263;e na ulice, a zlato &#263;e smatrati izmetom: u dan srd&#382;be Jahvine ni srebro  ni zlato ne&#263;e ih izbaviti, du&#353;e im ne&#263;e mo&#263;i nasititi ni trbuha  napuniti, jer se o to spotako&#353;e na grijeh. </p> 
<p><A NAME="an_7:20">7:20</A>&nbsp;Uzoholi&#353;e se zbog  divnoga nakita svojega; od njega napravi&#353;e kumire - grozote i  gadosti svoje: zato im ga pretvorih u izmet. </p> 
<p><A NAME="an_7:21">7:21</A>&nbsp;Dat &#263;u ga u  ruke tu&#273;incima da oplijene, razgrabe i oskvrnu. </p> 
<p><A NAME="an_7:22">7:22</A>&nbsp;Odvratit  &#263;u od njih lice svoje: i neka se samo oskvrnjuje moja dragocjenost, neka u nju u&#273;u provalnici i neka je oskvrnu! </p> 
<p><A NAME="an_7:23">7:23</A>&nbsp;Spremaj lance, jer je zemlja puna krvi i zlo&#269;ina koji zaslu&#382;uju smrt i grad  prepun nasilja! </p> 
<p><A NAME="an_7:24">7:24</A>&nbsp;Zato &#263;u dovesti najgore narode da ba&#353;tine  njihove domove. Slomit &#263;u oholost nasilnika, i sveti&#353;ta njihova  bit &#263;e oskvrnjena. </p> 
<p><A NAME="an_7:25">7:25</A>&nbsp;Dolazi tjeskoba! Tra&#382;it &#263;e mir, a mira  biti ne&#263;e! </p> 
<p><A NAME="an_7:26">7:26</A>&nbsp;Dolazit &#263;e nevolja za nevoljom, jedna zla vijest  za drugom! I tra&#382;it &#263;e se vi&#273;enje u proroka; u sve&#263;enika ne&#263;e  vi&#353;e biti Zakona ni u starje&#353;ina savjeta! </p> 
<p><A NAME="an_7:27">7:27</A>&nbsp;Kralj &#263;e protu&#382;iti, a kneza &#263;e spopasti u&#382;as i ruke &#263;e puku zadrhtati, jer &#263;u ih  nagraditi prema putovima njihovim i sudit &#263;u im prema sudovima  njihovim. I znat &#263;e da sam ja Jahve."</p> 
<p><A NAME="an_8:1">8:1</A>&nbsp;Godine &#353;este, &#353;estoga mjeseca, petoga dana, dok sje&#273;ah u svojoj  ku&#263;i, a preda mnom starje&#353;ine judejske, spusti se na me ruka  Jahvina. </p> 
<p><A NAME="an_8:2">8:2</A>&nbsp;Pogledah, i gle: tu kao neki &#269;ovjek; od njegovih kao bokova  nani&#382;e oganj, a od njegovih kao bokova navi&#353;e bljeskanje, ne&#353;to  poput usijane kovine. </p> 
<p><A NAME="an_8:3">8:3</A>&nbsp;Ispru&#382;i ne&#353;to nalik na ruku i uhvati  me za kosu na glavi. Uto me duh podi&#382;e izme&#273;u zemlje i neba i  ponese me u bo&#382;anskome vi&#273;enju u Jeruzalem, na ulaz unutra&#353;njih  vrata, &#353;to su okrenuta prema sjeveru gdje stoji kumir, ljubomora  koja izaziva ljubomoru. </p> 
<p><A NAME="an_8:4">8:4</A>&nbsp;I gle, ondje bija&#353;e Slava Boga Izraelova, kao &#353;to je vidjeh u dolini. </p> 
<p><A NAME="an_8:5">8:5</A>&nbsp;I re&#269;e mi: "Sine &#269;ovje&#269;ji, podigni  o&#269;i prema sjeveru!" I podigoh o&#269;i prema sjeveru. I gle, kumir, ljubomora, bija&#353;e i na sjeveru, kraj vrata &#382;rtvenika, na strani  prema ulazu.</p> 
<p><A NAME="an_8:6">8:6</A>&nbsp;I re&#269;e mi: "Sine &#269;ovje&#269;ji, vidi&#353; li &#353;to oni ovdje &#269;ine?  Velike su to gnusobe &#353;to ih dom Izraelov ovdje &#269;ini, samo da  me udalji iz mojega Sveti&#353;ta. A vidjet &#263;e&#353; i gorih gnusoba!" </p> 
<p><A NAME="an_8:7">8:7</A>&nbsp;I povede me do vrata predvorja. Pogledah, i gle: u zidu pukotina. </p> 
<p><A NAME="an_8:8">8:8</A>&nbsp;I re&#269;e mi: "Sine &#269;ovje&#269;ji, probij taj zid!" Probih zid, a  ono - ulaz! </p> 
<p><A NAME="an_8:9">8:9</A>&nbsp;I re&#269;e mi: "U&#273;i i pogledaj strahovite gadosti  &#353;to se ovdje &#269;ine!" </p> 
<p><A NAME="an_8:10">8:10</A>&nbsp;U&#273;oh i pogledah. I gle, svakojake slike  gmazova i gnusnih &#382;ivotinja - sve kumiri doma Izraelova, na&#353;arani  na zidu, svuda uokolo. </p> 
<p><A NAME="an_8:11">8:11</A>&nbsp;A pred tim kumirima sedamdesetorica  ljudi od starje&#353;ina doma Izraelova, i me&#273;u njima i &#352;afanov sin  Jaazanija. I svakome od njih u ruci kadionica iz koje se podi&#382;e  oblak kada miomirisnoga.</p> 
<p><A NAME="an_8:12">8:12</A>&nbsp;I re&#269;e mi: "Sine &#269;ovje&#269;ji, vidi&#353; li &#353;to u toj tami rade  starje&#353;ine doma Izraelova, svatko u svojoj oslikanoj komori?  I jo&#353; govore: Jahve nas ne vidi jer je Jahve napustio zemlju!" </p> 
<p><A NAME="an_8:13">8:13</A>&nbsp;I re&#269;e mi jo&#353;: "A vidjet &#263;e&#353; i gorih gnusoba &#353;to se ovdje  &#269;ine!" </p> 
<p><A NAME="an_8:14">8:14</A>&nbsp;I povede me do vrata Doma Jahvina &#353;to su okrenuta  prema sjeveru. I gle, ondje sje&#273;ahu &#382;ene i oplakivahu Tamuza. </p> 
<p><A NAME="an_8:15">8:15</A>&nbsp;I re&#269;e mi: "Vidi&#353; li, sine &#269;ovje&#269;ji? A vidjet &#263;e&#353; i gorih  gnusoba od ovih!" </p> 
<p><A NAME="an_8:16">8:16</A>&nbsp;I povede me u unutra&#353;nje predvorje Doma  Jahvina. Ondje, na ulazu u Hekal Jahvin, izme&#273;u trijema i &#382;rtvenika, bija&#353;e oko dvadeset i pet ljudi, okrenutih le&#273;ima Hekalu Jahvinu, a licem prema istoku, i ondje se prema istoku klanjahu suncu.</p> 
<p><A NAME="an_8:17">8:17</A>&nbsp;I re&#269;e mi: "Vidi&#353; li to, sine &#269;ovje&#269;ji? Malo li je domu  Judinu svih ovih gnusoba &#353;to ih ovdje &#269;ine, nego mi jo&#353; zemlju  pune i nasiljem, i ponovo me izazivaju i granama pred nosom ma&#353;u? </p> 
<p><A NAME="an_8:18">8:18</A>&nbsp;Zato &#263;u i ja sada postupiti s njima jarosno i o&#269;i se moje  vi&#353;e ne&#263;e sa&#382;aliti i ne&#263;u im se smilovati. I kad stanu iza glasa  vikati na moje u&#353;i, ne&#263;u ih usli&#353;iti."</p> 
<p><A NAME="an_9:1">9:1</A>&nbsp;Tada zagrmje na moje u&#353;i i re&#269;e: "Kazne grada! Pri&#273;ite svaka  sa svojim zatornim oru&#382;jem u ruci!" </p> 
<p><A NAME="an_9:2">9:2</A>&nbsp;I gle, do&#273;o&#353;e &#353;estorica  ljudi s gornjih vrata, &#353;to su okrenuta k sjeveru, svaki sa svojim  zatornim oru&#382;jem u ruci. Me&#273;u njima bija&#353;e i jedan odjeven u  lan, s pisarskim priborom za pojasom. U&#273;o&#353;e oni i stado&#353;e uz  tu&#269;ani &#382;rtvenik. </p> 
<p><A NAME="an_9:3">9:3</A>&nbsp;A Slava Boga Izraelova vinu se s kerubina, nad kojima lebdija&#353;e, prema pragu Doma. I pozva &#269;ovjeka odjevena u lan, koji ima&#353;e za pojasom pisarski  pribor, </p> 
<p><A NAME="an_9:4">9:4</A>&nbsp;te mu re&#269;e: "Pro&#273;i gradom Jeruzalemom i znakom 'tau'  obilje&#382;i &#269;ela sviju koji tuguju i pla&#269;u zbog gnusoba &#353;to se u  njemu &#269;ine!" </p> 
<p><A NAME="an_9:5">9:5</A>&nbsp;A drugima re&#269;e na moje u&#353;i: "Po&#273;ite za njim gradom  i ubijajte bez milosr&#273;a. O&#269;i va&#353;e neka se ne sa&#382;ale i nemajte  smilovanja. </p> 
<p><A NAME="an_9:6">9:6</A>&nbsp;Pobijte starce, mladi&#263;e, djevojke, djecu i &#382;ene;  istrijebite ih sve do posljednjega. Ali na kome bude znak 'tau', njega ne dirajte. Po&#269;nite od mojega Sveti&#353;ta!" I oni po&#269;e&#353;e  od starje&#353;ina koji stajahu pred Domom. </p> 
<p><A NAME="an_9:7">9:7</A>&nbsp;I re&#269;e im: "Oskvrnite  Dom moj i napunite mu predvorje truplima! Krenite!" I oni izi&#273;o&#353;e  te zareda&#353;e ubijati gradom.</p> 
<p><A NAME="an_9:8">9:8</A>&nbsp;Dok su oni klali, ja ostadoh, bacih se ni&#269;ice i zavapih:  "Jao, Jahve Gospode! Zar &#263;e&#353; zaista uni&#353;titi sve &#353;to preostade  od Izraela da iskali&#353; svoj gnjev nad Jeruzalemom?" </p> 
<p><A NAME="an_9:9">9:9</A>&nbsp;Re&#269;e mi:  "Veoma je veliko bezakonje doma Izraelova i doma Judina; zemlja  je puna krvi, a grad krcat zlo&#269;ina. Govore: 'Jahve je ostavio  zemlju! Ne vidi Jahve!' </p> 
<p><A NAME="an_9:10">9:10</A>&nbsp;I zato se moje o&#269;i ne&#263;e sa&#382;aliti  i ne&#263;u im se smilovati: djela &#263;u im njihova oboriti na glavu!" </p> 
<p><A NAME="an_9:11">9:11</A>&nbsp;I gle, &#269;ovjek odjeven u lan, koji ima&#353;e za pojasom pisarski  pribor, javi vijesti: "U&#269;inih kako si mi zapovjedio!"</p> 
<p><A NAME="an_10:1">10:1</A>&nbsp;Pogledah, i gle: na svodu nad glavama kreubin&#196;a pojavi se  ne&#353;to kao kamen safir, kao nekakvo prijestolje. </p> 
<p><A NAME="an_10:2">10:2</A>&nbsp;I prozbori  &#269;ovjeku odjevenom u lan: "U&#273;i me&#273;u to&#269;kove pod kerubinima, uzmi  pune pregr&#353;ti &#382;eravice izme&#273;u kerubina i prospi je nad gradom!"  - I on na moje o&#269;i u&#273;e me&#273;u kerubine. </p> 
<p><A NAME="an_10:3">10:3</A>&nbsp;A kerubini stajahu s  desne strane Doma kad &#269;ovjek u&#273;e me&#273;u njih. I oblak ispuni sve  unutra&#353;nje predvorje, </p> 
<p><A NAME="an_10:4">10:4</A>&nbsp;a Slava Jahvina vinu se s kerubin&#196;a  prema pragu Doma. Dom se ispuni oblakom, a predvorje napuni svjetlost  Slave Jahvine. </p> 
<p><A NAME="an_10:5">10:5</A>&nbsp;Huka kerubinskih krila razlije&#382;e se do vanjskoga  predvorja, kao kad zagrmi glas Svevi&#353;njega.</p> 
<p><A NAME="an_10:6">10:6</A>&nbsp;A kad on zapovjedi &#269;ovjeku odjevenom u lan: "Uzmi ognja  izme&#273;u to&#269;kova &#353;to su pod kerubinima", &#269;ovjek u&#273;e i stade kraj  to&#269;kova. </p> 
<p><A NAME="an_10:7">10:7</A>&nbsp;Jedan kerubin pru&#382;i ruku prema ognju &#353;to bija&#353;e me&#273;u  kerubinima, uze ga i stavi u ruke &#269;ovjeku odjevenom u lan. On  ga primi i izi&#273;e. </p> 
<p><A NAME="an_10:8">10:8</A>&nbsp;A ispod kerubinskih krila ukaza se ne&#353;to  kao ruka &#269;ovje&#269;ja. </p> 
<p><A NAME="an_10:9">10:9</A>&nbsp;Pogledah, i gle: uz kerubine &#269;etiri to&#269;ka, po jedan uza svakoga. A to&#269;kovi bijahu nalik na kamen krizolit; </p> 
<p><A NAME="an_10:10">10:10</A>&nbsp;sva &#269;etiri istog oblika i kao da je jedan to&#269;ak u drugome. </p> 
<p><A NAME="an_10:11">10:11</A>&nbsp;U kretanju mogahu i&#263;i u sva &#269;etiri smjera, sve bez zakretanja.  Kamo bi se glava usmjerila, onamo bi krenuli, a da se, kre&#263;u&#263;i  se, nisu morali okretati. </p> 
<p><A NAME="an_10:12">10:12</A>&nbsp;Cijelo tijelo u kerubin&#196;a - le&#273;a, ruke, krila i sva &#269;etiri to&#269;ka njihova - sve im bija&#353;e posvud  naokolo puno o&#269;iju.</p> 
<p><A NAME="an_10:13">10:13</A>&nbsp;A to&#269;kovi, koliko sam &#269;uo, zvahu se "Kovitlac". </p> 
<p><A NAME="an_10:14">10:14</A>&nbsp;Svaki  ima&#353;e po &#269;etiri lica: lice prvoga kerubinsko, lice drugoga &#269;ovje&#269;je, a u tre&#263;ega lice lavlje, u &#269;etvrtoga orlovsko. </p> 
<p><A NAME="an_10:15">10:15</A>&nbsp;Tada se kerubini  podigo&#353;e u visine. Bijahu to ista bi&#263;a &#353;to ih vidjeh na rijeci  Kebaru. </p> 
<p><A NAME="an_10:16">10:16</A>&nbsp;Kad bi kerubini krenuli, krenuli bi i to&#269;kovi uz  njih, kad bi kerubini krilima mahnuli da se od zemlje podignu, to&#269;kovi se ne bi od njih odmicali. </p> 
<p><A NAME="an_10:17">10:17</A>&nbsp;Kad bi se zaustavili, i to&#269;kovi bi stali; a kad bi se sa zemlje podigli, i to&#269;kovi  se podizahu, jer duh bi&#263;a bija&#353;e u njima.</p> 
<p><A NAME="an_10:18">10:18</A>&nbsp;Uto se Slava Jahvina vinu s praga Doma i stade nad kerubinima. </p> 
<p><A NAME="an_10:19">10:19</A>&nbsp;Tada kerubini ra&#353;iri&#353;e krila i podigo&#353;e se sa zemlje pred  mojim o&#269;ima. A kad oni krenu&#353;e, i to&#269;kovi za njima krenu&#353;e. I  zaustavi&#353;e se nad isto&#269;nim vratima Doma Jahvina, a Slava Boga  Izraelova bija&#353;e nad njima. </p> 
<p><A NAME="an_10:20">10:20</A>&nbsp;Bijahu to ista bi&#263;a &#353;to ih vidjeh  pred Bogom Izraelovim na rijeci Kebaru. I tako spoznah da ono  bijahu kerubini. </p> 
<p><A NAME="an_10:21">10:21</A>&nbsp;U svakoga po &#269;etiri lica i po &#269;etiri krila, a pod krilima ne&#353;to kao ruka &#269;ovje&#269;ja. </p> 
<p><A NAME="an_10:22">10:22</A>&nbsp;Lica im ista kao  ona &#353;to ih vidjeh na rijeci Kebaru. I svako se naprijed kreta&#353;e.</p> 
<p><A NAME="an_11:1">11:1</A>&nbsp;Tada se duh podi&#382;e i ponese me do isto&#269;nih vrata Doma Jahvina, &#353;to su okrenuta k istoku. I gle: na ulazu vrata dvadeset i pet  ljudi, me&#273;u kojima vidjeh i Jaazaniju, sina Azurova, i Pelatju, sina Benajina, knezove narodne. </p> 
<p><A NAME="an_11:2">11:2</A>&nbsp;I re&#269;e mi: "Sine &#269;ovje&#269;ji, evo ljudi koji smi&#353;ljaju opa&#269;ine i koji u ovom gradu daju zle  savjete: </p> 
<p><A NAME="an_11:3">11:3</A>&nbsp;'Nije li &#269;as da gradimo domove? Ovaj je grad kotao, a mi smo meso.' </p> 
<p><A NAME="an_11:4">11:4</A>&nbsp;Zato prorokuj protiv njih, prorokuj, sine  &#269;ovje&#269;ji!" </p> 
<p><A NAME="an_11:5">11:5</A>&nbsp;I duh Jahvin si&#273;e nada me i kaza mi: "Reci: Ovako veli  Jahve Gospod: 'Ne govori&#353; li tako, dome Izraelov? Ali ja poznajem  misli va&#353;ega srca! </p> 
<p><A NAME="an_11:6">11:6</A>&nbsp;Mno&#382;ite ubojstva u ovome gradu i njegove  ulice punite truplima.' </p> 
<p><A NAME="an_11:7">11:7</A>&nbsp;Zato ovako govori Jahve Gospod: 'Oni  koje vi probodoste i razbacaste po gradu - oni su meso, a grad  je kotao. Zato &#263;u vas ja izvesti sada iz njega. </p> 
<p><A NAME="an_11:8">11:8</A>&nbsp;Od ma&#269;a strahujete, i ma&#269; &#263;u na vas dovesti - rije&#269; je Jahve Gospoda! </p> 
<p><A NAME="an_11:9">11:9</A>&nbsp;Izvest  &#263;u vas iz grada i predati vas u ruke tu&#273;incima, i sud &#263;u svoj  izvr&#353;iti nad vama: </p> 
<p><A NAME="an_11:10">11:10</A>&nbsp;od ma&#269;a &#263;ete pasti! Na me&#273;i Izraelovoj  sudit &#263;u vam, i tada &#263;ete znati da sam ja Jahve! </p> 
<p><A NAME="an_11:11">11:11</A>&nbsp;A ovaj grad  vi&#353;e vam ne&#263;e biti kotao i vi ne&#263;ete biti meso njegovo. Na me&#273;i  Izraelovoj sudit &#263;u vam, </p> 
<p><A NAME="an_11:12">11:12</A>&nbsp;i tada &#263;ete znati da sam ja Jahve  po &#269;ijim uredbama ne &#382;ivjeste i &#269;ijih zakona ne izvr&#353;avaste,  nego &#382;ivjeste po zakonima okolnih naroda!'"</p> 
<p><A NAME="an_11:13">11:13</A>&nbsp;Dok ja tako prorokovah, umrije Pelatja, sin Benajin.  I ja padoh ni&#269;ice te zavapih iz svega glasa: "Jao, Jahve Gospode, zar &#263;e&#353; doista uni&#353;titi sav Ostatak doma Izraelova?" </p> 
<p><A NAME="an_11:14">11:14</A>&nbsp;I do&#273;e  mi rije&#269; Jahvina:</p> 
<p><A NAME="an_11:15">11:15</A>&nbsp;"Sine &#269;ovje&#269;ji, tvojoj bra&#263;i, i tvojim ro&#273;acima, i svem  domu Izraelovu Jeruzalemci govore: 'Daleko ste od Jahve! Nama  je ova zemlja dana u posjed!' </p> 
<p><A NAME="an_11:16">11:16</A>&nbsp;Zato im reci: Ovako govori  Jahve Gospod: 'Ako ih i odagnah me&#273;u daleke narode, ako ih i  raspr&#353;ih po zemljama, ja &#263;u im sam uskoro biti Sveti&#353;te u zemljama  u kojima se nalaze.' </p> 
<p><A NAME="an_11:17">11:17</A>&nbsp;Stoga im reci: Ovako govori Jahve Gospod:  'Sabrat &#263;u vas iz narod&#196;a, vratit &#263;u vas iz zemalja u kojima  ste bili raspr&#353;eni i dat &#263;u vam opet zemlju Izraelovu! </p> 
<p><A NAME="an_11:18">11:18</A>&nbsp;I  kad se u nju vrate, istrijebit &#263;e iz nje sve grozote i gadosti. </p> 
<p><A NAME="an_11:19">11:19</A>&nbsp;I ja &#263;u im dati novo srce i nov &#263;u duh udahnuti u njih: i&#353;&#269;upat  &#263;u iz njih njihovo kameno srce i stavit &#263;u u njih srce od mesa,</p> 
<p><A NAME="an_11:20">11:20</A>&nbsp;da hode po mojim naredbama i da &#269;uvaju i vr&#353;e sve moje zakone.  I bit &#263;e oni moj narod, a ja Bog njihov! </p> 
<p><A NAME="an_11:21">11:21</A>&nbsp;A onima kojima srce  hodi za grozotama i gadostima oborit &#263;u na glavu njihov put'  - rije&#269; je Jahve Gospoda."</p> 
<p><A NAME="an_11:22">11:22</A>&nbsp;Kerubini podigo&#353;e krila i to&#269;kovi se digo&#353;e za njima, a Slava Boga Izraelova lebdija&#353;e nad njima. </p> 
<p><A NAME="an_11:23">11:23</A>&nbsp;Slava se Jahvina  vinu iz grada i zaustavi se na gori, isto&#269;no od grada. </p> 
<p><A NAME="an_11:24">11:24</A>&nbsp;A  mene duh podi&#382;e i ponese duhom Bo&#382;jim k izgnanicima u zemlju  kaldejsku. I i&#353;&#269;eznu vi&#273;enje koje gledah. </p> 
<p><A NAME="an_11:25">11:25</A>&nbsp;I pripovjedih izgnanicima  sve &#353;to mi Jahve bija&#353;e objavio.</p> 
<p><A NAME="an_12:1">12:1</A>&nbsp;Opet mi do&#273;e rije&#269; Jahvina: </p> 
<p><A NAME="an_12:2">12:2</A>&nbsp;"Sine &#269;ovje&#269;ji! Ti boravi&#353;  u rodu odmetni&#269;kom koji ima o&#269;i, a ne vidi, u&#353;i ima, a ne &#269;uje, jer su rod odmetni&#269;ki. </p> 
<p><A NAME="an_12:3">12:3</A>&nbsp;Zato, sine &#269;ovje&#269;ji, spremi izgnani&#269;ki  zave&#382;ljaj i njima na o&#269;i obdan se seli: seli se iz svojega mjesta  u drugo, ne bi li uvidjeli da su rod odmetni&#269;ki. </p> 
<p><A NAME="an_12:4">12:4</A>&nbsp;Obdan, njima  na o&#269;i, iznesi zave&#382;ljaj, zave&#382;ljaj izgnani&#269;ki, a izi&#273;i obno&#263;  na njihove o&#269;i kao &#353;to se odlazi u izgnanstvo. </p> 
<p><A NAME="an_12:5">12:5</A>&nbsp;Njima na o&#269;i  prokopaj zid i kroza nj iza&#273;i. </p> 
<p><A NAME="an_12:6">12:6</A>&nbsp;I njima na o&#269;i vrgni zave&#382;ljaj  na ramena i po mrkloj no&#263;i izi&#273;i. Pokrij lice da ne vidi&#353; zemlju, jer te postavih kao znamenje domu Izraelovu!"</p> 
<p><A NAME="an_12:7">12:7</A>&nbsp;U&#269;inih kako mi bija&#353;e zapovje&#273;eno: obdan iznesoh zave&#382;ljaj, zave&#382;ljaj izgnani&#269;ki, a obno&#263; prokopah zid rukama i njima na  o&#269;i po mrkloj no&#263;i vrgoh zave&#382;ljaj na ramena. </p> 
<p><A NAME="an_12:8">12:8</A>&nbsp;Ujutro mi do&#273;e  rije&#269; Jahvina: </p> 
<p><A NAME="an_12:9">12:9</A>&nbsp;"Sine &#269;ovje&#269;ji, zapita li te dom Izraelov,  dom odmetni&#269;ki: '&#352;to to radi&#353;?' </p> 
<p><A NAME="an_12:10">12:10</A>&nbsp;ti mu reci: 'Ovako govori  Jahve Gospod! Ovo je proro&#353;tvo knezu jeruzalemskom i svemu domu  Izraelovu koji je u Jeruzalemu.' </p> 
<p><A NAME="an_12:11">12:11</A>&nbsp;Reci: 'Ja sam vam znamenje!  Kako ja uradih, tako &#263;e biti njima: svi &#263;ete se morati seliti  u izgnanstvo! </p> 
<p><A NAME="an_12:12">12:12</A>&nbsp;Knez njihov morat &#263;e vr&#263;i zave&#382;ljaj na ramena  i po mrkloj no&#263;i iza&#263;i. Prokopat &#263;e zid da iza&#273;e kroza nj i lice  &#263;e pokriti rukama da o&#269;ima ne vidi zemlje. </p> 
<p><A NAME="an_12:13">12:13</A>&nbsp;Ja &#263;u mu razapeti  mre&#382;u, i uhvatit &#263;e se u moju zamku, i odvest &#263;u ga u Babilon, u zemlju kaldejsku. Ali je on ne&#263;e ugledati i ondje &#263;e &#382;ivot  ostaviti. </p> 
<p><A NAME="an_12:14">12:14</A>&nbsp;A sve one oko njega, pomaga&#269;e i &#269;ete, raspr&#353;it  &#263;u u sve vjetrove i svoj ma&#269; &#263;u trgnuti na njih. </p> 
<p><A NAME="an_12:15">12:15</A>&nbsp;A kad ih  raspr&#353;im me&#273;u narode i rasijem po zemljama, znat &#263;e da sam ja  Jahve. </p> 
<p><A NAME="an_12:16">12:16</A>&nbsp;Ipak, ostavit &#263;u nekolicinu koji &#263;e uma&#263;i ma&#269;u, gladi  i kugi, da me&#273;u narodima kamo prispiju pripovijedaju svoje gadosti;  neka se zna da sam ja Jahve.'"</p> 
<p><A NAME="an_12:17">12:17</A>&nbsp;I do&#273;e mi rije&#269; Jahvina: </p> 
<p><A NAME="an_12:18">12:18</A>&nbsp;"Sine &#269;ovje&#269;ji, jedi kruha  zabrinuto i pij vode sa zebnjom i sa strepnjom! </p> 
<p><A NAME="an_12:19">12:19</A>&nbsp;I reci puku  zemlje: 'Ovako govori Jahve Gospod Jeruzalemcima u zemlji Izraelovoj:  Zabrinuto &#263;e jesti kruha i sa strepnjom piti vode, jer &#263;e im  zemlja opustjeti i ostat &#263;e bez igdje i&#269;ega s bezakonja &#382;itelja  svojih. </p> 
<p><A NAME="an_12:20">12:20</A>&nbsp;I svi gradovi, sada napu&#269;eni, bit &#263;e poharani, a  sva zemlja opusto&#353;ena. I znat &#263;e da sam ja Jahve!'"</p> 
<p><A NAME="an_12:21">12:21</A>&nbsp;I do&#273;e mi rije&#269; Jahvina: </p> 
<p><A NAME="an_12:22">12:22</A>&nbsp;"Sine &#269;ovje&#269;ji, kakve su  vam to pri&#269;e o zemlji Izraelovoj? Govori se: 'Gle, prolaze dani, a od proro&#353;tva ni&#353;ta!' </p> 
<p><A NAME="an_12:23">12:23</A>&nbsp;Zato im reci: Ovako govori Jahve  Gospod: 'Dokon&#269;at &#263;u te pri&#269;e i ne&#263;e se vi&#353;e ponavljati u Izraelu.'  Reci im: 'Bli&#382;e se ve&#263; dani i sva &#263;e se proro&#353;tva moja ispuniti! </p> 
<p><A NAME="an_12:24">12:24</A>&nbsp;Jer ne&#263;e vi&#353;e biti u domu Izraelovu varavih vi&#273;enja, ni la&#382;nih  proro&#353;tava kojima ljude bijahu zavodili. </p> 
<p><A NAME="an_12:25">12:25</A>&nbsp;Jer &#353;to ja, Jahve  Gospod, govorim, to &#263;e i biti, i rije&#269; se ne&#263;e odgoditi! Da!  Jo&#353; za va&#353;ih dana, rode odmetni&#269;ki, rije&#269; &#263;u izgovoriti i izvr&#353;iti.'  Tako govori Jahve Gospod!"</p> 
<p><A NAME="an_12:26">12:26</A>&nbsp;I do&#273;e mi rije&#269; Jahvina: </p> 
<p><A NAME="an_12:27">12:27</A>&nbsp;"Sine &#269;ovje&#269;ji! Evo &#353;to  se govori u domu Izraelovu: 'Vi&#273;enje &#353;to ga ovaj ugleda za dane  je daleke! Prorokuje za daleka vremena!' </p> 
<p><A NAME="an_12:28">12:28</A>&nbsp;Zato im reci: Ovako  govori Jahve Gospod: 'Nijedna rije&#269; moja ne&#263;e se vi&#353;e odgoditi!  &#352;to rekoh, re&#269;eno je, i sve &#263;e se ispuniti!' - rije&#269; je Jahve  Gospoda." </p> 
<p><A NAME="an_13:1">13:1</A>&nbsp;I opet mi do&#273;e rije&#269; Jahvina: </p> 
<p><A NAME="an_13:2">13:2</A>&nbsp;"Sine &#269;ovje&#269;ji! Prorokuj  protiv onih koji se grade prorocima u Izraelu! </p> 
<p><A NAME="an_13:3">13:3</A>&nbsp;Reci tim prorocima  koji prorokuju po svojoj glavi: '&#268;ujte rije&#269; Jahvinu! Ovako govori  Jahve Gospod: Jao prorocima bezumnim koji duh svoj slijede a  ni&#353;ta ne vide! </p> 
<p><A NAME="an_13:4">13:4</A>&nbsp;Ti su tvoji proroci, Izraele, kao lisice usred  ru&#353;evina. </p> 
<p><A NAME="an_13:5">13:5</A>&nbsp;Vi se ne popeste na proboje i ne zidaste zida oko  doma Izraelova da se odr&#382;i u boju u dan Jahvin. </p> 
<p><A NAME="an_13:6">13:6</A>&nbsp;Vi&#273;enja su  njihova isprazna, i la&#382;na su njihova proricanja. Govore 'Rije&#269;  Jahvina!' - a Jahve ih nije poslao. I jo&#353; o&#269;ekuju da &#263;e im se  rije&#269;i ispuniti. </p> 
<p><A NAME="an_13:7">13:7</A>&nbsp;Zar ne vidite da su vam vi&#273;enja isprazna  i da su vam la&#382;na proricanja kad govorite 'Rije&#269; Jahvina!' -  a ja nisam govorio.'</p> 
<p><A NAME="an_13:8">13:8</A>&nbsp;Stoga ovako govori Jahve Gospod: 'Zato &#353;to govorite isprazno  i la&#382; vidite, evo me protiv vas' - rije&#269; je Jahve Gospoda! </p> 
<p><A NAME="an_13:9">13:9</A>&nbsp;Evo, ruka moja bit &#263;e protiv proroka koji vide isprazno i la&#382; prori&#269;u:  ne&#263;e vi&#353;e biti u zboru mojega naroda, ne&#263;e biti upisani u knjigu  doma Izraelova, nikad vi&#353;e ne&#263;e stupiti na tlo Izraelovo! I znat  &#263;e da sam ja Jahve Gospod! </p> 
<p><A NAME="an_13:10">13:10</A>&nbsp;Jer narod moj obmanjuju govore&#263;i  'Mir' kad mira nema. I dok jedni ho&#263;e da se zid utvrdi, oni ho&#263;e  da se samo o&#382;buka. </p> 
<p><A NAME="an_13:11">13:11</A>&nbsp;Reci onima koji ho&#263;e da se samo o&#382;buka:  'Past &#263;e!' Udarit &#263;e silan pljusak, oborit &#263;u na nj gr&#211;ad kao  kamenje, bjesnjet &#263;e olujni vihori. </p> 
<p><A NAME="an_13:12">13:12</A>&nbsp;Evo, zid &#263;e pasti! Ne&#263;e  li vas tada pitati: 'Gdje vam je sada &#382;buka kojom ste ga o&#382;bukali?'</p> 
<p><A NAME="an_13:13">13:13</A>&nbsp;Zato ovako govori Jahve Gospod: 'U svojoj jarosti razbjesnit  &#263;u olujne vihore, u srd&#382;bi &#263;u svojoj udariti silnim pljuskom  da ga zatrem, u gnjevu &#263;u na nj oboriti gr&#211;ad kao kamenje. </p> 
<p><A NAME="an_13:14">13:14</A>&nbsp;Obalit  &#263;u zid &#353;to ga vi &#382;bukom o&#382;bukaste, na zemlju &#263;u ga oboriti da  mu se razgole temelji. Past &#263;e zid, i vi &#263;ete pod njim izginuti!  Tada &#263;ete znati da sam ja Jahve! </p> 
<p><A NAME="an_13:15">13:15</A>&nbsp;Tako &#263;u iskaliti gnjev nad  zidom i nad onima koji ga &#382;bukom o&#382;buka&#353;e. A vama &#263;u re&#263;i: Nema  vi&#353;e zida! Nema onih koji ga &#382;bukom o&#382;buka&#353;e. </p> 
<p><A NAME="an_13:16">13:16</A>&nbsp;Nema izraelskih  proroka koji Jeruzalemu proricahu i koji mu mir vidje&#353;e kad mira  ne bija&#353;e.' Tako govori Jahve Gospod."</p> 
<p><A NAME="an_13:17">13:17</A>&nbsp;"Sine &#269;ovje&#269;ji, okreni lice protiv k&#263;eri svojega naroda  koje prorokuju po svojoj glavi! Prorokuj protiv njih: </p> 
<p><A NAME="an_13:18">13:18</A>&nbsp;Ovako  govori Jahve Gospod: 'Jao onima koje vezu poveze za sva&#269;ije ruke  i koje prave prijevjese za glave svake veli&#269;ine da ulove du&#353;e!  Mislite li uloviti sve du&#353;e mojega naroda a svoje du&#353;e sa&#269;uvati  &#382;ive? </p> 
<p><A NAME="an_13:19">13:19</A>&nbsp;Obe&#353;&#269;a&#353;&#263;ujete me pred mojim narodom za &#353;aku je&#269;ma,  za zalogaj kruha, ubijaju&#263;i du&#353;e koje ne bi trebale da umru,  a spasavaju&#263;i one koje ne bi trebale da &#382;ive; i obmanjujete tako  narod moj koji rado slu&#353;a va&#353;e la&#382;i.'</p> 
<p><A NAME="an_13:20">13:20</A>&nbsp;Zato ovako govori Jahve Gospod: 'Evo me protiv va&#353;ih  poveza kojima lovite du&#353;e kao ptice! Rastrgat &#263;u sve to na va&#353;im  rukama i oslobodit &#263;u du&#353;e koje time hvatate kao ptice! </p> 
<p><A NAME="an_13:21">13:21</A>&nbsp;Poderat  &#263;u va&#353;e prijevjese i oslobodit &#263;u svoj narod da ne bude vi&#353;e  plijen va&#353;ih ruku. I znat &#263;ete da sam ja Jahve! </p> 
<p><A NAME="an_13:22">13:22</A>&nbsp;Jer vi la&#382;ju  ra&#382;alostiste srce pravednika, koje ja ra&#382;alostiti ne htjedoh, a okrijepiste ruke bezbo&#382;nika da se ne obrati od zla puta bezbo&#382;ni&#269;kog  pa da &#382;ivot spasi. </p> 
<p><A NAME="an_13:23">13:23</A>&nbsp;Zato ne&#263;ete vi&#353;e vidjeti isprazno niti  &#263;ete la&#382; proricati: ja &#263;u osloboditi narod svoj iz va&#353;ih ruku.  I znat &#263;ete da sam ja Jahve!'"</p> 
<p><A NAME="an_14:1">14:1</A>&nbsp;Uto k meni do&#273;o&#353;e neki od starje&#353;ina Izraelovih i sjedo&#353;e  preda me. </p> 
<p><A NAME="an_14:2">14:2</A>&nbsp;I do&#273;e mi rije&#269; Jahvina: </p> 
<p><A NAME="an_14:3">14:3</A>&nbsp;"Sine &#269;ovje&#269;ji! Ti ljudi  nose kumire u srcu i upiru o&#269;i u ono &#353;to ih na grijeh poti&#269;e.  Pa zar da trpim da u mene tra&#382;e savjeta? </p> 
<p><A NAME="an_14:4">14:4</A>&nbsp;Zato im reci: Ovako  govori Jahve Gospod: 'Tko god iz doma Izraelova nosi u srcu kumire  i upire o&#269;i u ono &#353;to ga na grijeh poti&#269;e, a dolazi k proroku, ja, Jahve, odgovorit &#263;u mu prema mno&#353;tvu njegovih kumira, </p> 
<p><A NAME="an_14:5">14:5</A>&nbsp;da  uhvatim za srce dom Izraelov koji se zbog idola svojih odmetnu  od mene.'</p> 
<p><A NAME="an_14:6">14:6</A>&nbsp;Zato reci domu Izraelovu: Ovako govori Jahve Gospod: 'Obratite  se, odvratite se od kumira svojih! Odvratite lice od gnusoba  svojih! </p> 
<p><A NAME="an_14:7">14:7</A>&nbsp;Jer tko se god iz doma Izraelova i od do&#353;ljaka koji  se nastani&#353;e u Izraelu odmetne od mene i u srcu nosi kumire i  upire o&#269;i u ono &#353;to ga poti&#269;e na grijeh, pa unato&#269; tome do&#273;e  k proroku da preko njega u mene tra&#382;i savjeta, njemu &#263;u ja, Jahve, sam odgovoriti; </p> 
<p><A NAME="an_14:8">14:8</A>&nbsp;okrenut &#263;u se protiv njega i u&#269;init &#263;u od  njega poslovi&#269;an primjer: iskorijenit &#263;u ga iz svojega naroda!  I znat &#263;ete da sam ja Jahve.</p> 
<p><A NAME="an_14:9">14:9</A>&nbsp;Ako li se prorok dadne zavesti i progovori, bilo bi to  kao da sam ja, Jahve, zaveo toga proroka: ruku &#263;u podi&#263;i na njega  i iskorijenit &#263;u ga iz svojega naroda izraelskoga. </p> 
<p><A NAME="an_14:10">14:10</A>&nbsp;Obojica  &#263;e podjednako snositi grijeh svoj: grijeh prorokov jednak je  grijehu onoga koji je u njega tra&#382;io savjeta. </p> 
<p><A NAME="an_14:11">14:11</A>&nbsp;I tako se dom  Izraelov vi&#353;e ne&#263;e odmetati od mene i ne&#263;e se vi&#353;e kaljati svojim  opa&#269;inama: on &#263;e biti narod moj, a ja &#263;u biti njegov Bog' - rije&#269;  je Jahve Gospoda."</p> 
<p><A NAME="an_14:12">14:12</A>&nbsp;I do&#273;e mi rije&#269; Jahvina: </p> 
<p><A NAME="an_14:13">14:13</A>&nbsp;"Sine &#269;ovje&#269;ji, zgrije&#353;i  li koja zemlja protiv mene nevjerom i ja podignem ruku na nju  te joj uni&#353;tim i posljednju pri&#269;uvu kruha i pustim na nju glad  da zatrem u njoj sve ljude i stoku; </p> 
<p><A NAME="an_14:14">14:14</A>&nbsp;preostanu li u njoj samo  tri &#269;ovjeka - Noa, Daniel i Job - ti &#263;e se svojom pravedno&#353;&#263;u  spasiti - rije&#269; je Jahve Gospoda. </p> 
<p><A NAME="an_14:15">14:15</A>&nbsp;Tako&#273;er, ako na tu zemlju  pustim divlje zvijeri da joj djecu uni&#353;te a nju pretvore u pustinju, kojom se zbog zvijeri vi&#353;e nitko ne&#263;e usuditi pro&#263;i; </p> 
<p><A NAME="an_14:16">14:16</A>&nbsp;preostanu  li u njoj samo ta tri &#269;ovjeka, &#382;ivota mi moga - rije&#269; je Jahve  Gospoda - oni ne&#263;e spasiti ni sinova ni k&#263;eri nego samo sebe, a zemlja &#263;e njihova postati prava pustinja. </p> 
<p><A NAME="an_14:17">14:17</A>&nbsp;Ili, ako ja  trgnem ma&#269; na tu zemlju govore&#263;i: 'Ma&#269;u, pro&#273;i ovom zemljom!'  da istrijebim u njoj sve ljude i stoku, </p> 
<p><A NAME="an_14:18">14:18</A>&nbsp;a u njoj se na&#273;u  samo ona tri &#269;ovjeka, &#382;ivota mi moga - rije&#269; je Jahve Gospoda  - oni ne&#263;e spasiti ni sinova ni k&#263;eri nego samo sebe. </p> 
<p><A NAME="an_14:19">14:19</A>&nbsp;Ili, ako ja po&#353;aljem na tu zemlju kugu te izlijem na nju gnjev i  pokolj da zatrem u njoj sve ljude i stoku, </p> 
<p><A NAME="an_14:20">14:20</A>&nbsp;a u njoj preostanu  samo ona tri &#269;ovjeka, Noa, Daniel i Job, &#382;ivota mi moga - rije&#269;  je Jahve Gospoda - oni ne&#263;e spasiti ni sinova ni k&#263;eri nego samo  sebe svojom pravedno&#353;&#263;u."</p> 
<p><A NAME="an_14:21">14:21</A>&nbsp;Ovako govori Jahve Gospod: "Ipak, ako na Jeruzalem pustim  sva svoja &#269;etiri ljuta bi&#269;a - ma&#269;, glad, divlju zvjerad i kugu  - da zatrem u njemu sve ljude i stoku, </p> 
<p><A NAME="an_14:22">14:22</A>&nbsp;u njemu &#263;e ipak pre&#382;ivjeti  Ostatak koji &#263;e spasiti sinove i k&#263;eri. I evo, oni &#263;e do&#263;i k  vama da vidite njihovo vladanje i njihova djela i da se utje&#353;ite, jer &#263;ete upoznati: &#353;to god poduzeh protiv Jeruzalema, ne u&#269;inih  bez razloga. </p> 
<p><A NAME="an_14:23">14:23</A>&nbsp;Da, kad vidite njihovo vladanje i njihova djela, utje&#353;it &#263;ete se, jer &#263;ete upoznati da ne u&#269;inih bez razloga  &#353;to god poduzeh protiv Jeruzalema - rije&#269; je Jahve Gospoda."</p> 
<p><A NAME="an_15:1">15:1</A>&nbsp;I do&#273;e mi rije&#269; Jahvina:</p> 
<p><A NAME="an_15:2">15:2</A>&nbsp;"Sine &#269;ovje&#269;ji! U &#269;emu je trs loze bolji od drugih &#353;umskih drveta?</p> 
<p><A NAME="an_15:3">15:3</A>&nbsp;Slu&#382;i li da se od njega &#353;togod na&#269;ini? Djelja li se od njega klin da se o njega &#353;to objesi?</p> 
<p><A NAME="an_15:4">15:4</A>&nbsp;Gle, baca se u oganj da izgori: kad mu oganj sa&#382;e&#382;e oba kraja i sredinu spali, mo&#382;e li jo&#353; &#269;emu poslu&#382;iti?</p> 
<p><A NAME="an_15:5">15:5</A>&nbsp;Eto, ni onda kad bija&#353;e &#269;itav ni&#353;ta se od njega ne moga&#353;e na&#269;initi. Pa kako &#263;e, dakle, &#269;emu poslu&#382;iti kad ga plamen sa&#382;ga?"</p> 
<p><A NAME="an_15:6">15:6</A>&nbsp;Zato ovako govori Jahve Gospod: "Kao &#353;to sam trs loze, me&#273;u drugim drvetima, bacio u oganj da izgori, tako &#263;u postupati i s Jeruzalemcima!</p> 
<p><A NAME="an_15:7">15:7</A>&nbsp;Upravit &#263;u lice svoje na njih, i kada se iz jednog ognja izbave, drugi &#263;e ih pro&#382;drijeti. I spoznat &#263;ete da sam ja Jahve kad lice svoje upravim na njih</p> 
<p><A NAME="an_15:8">15:8</A>&nbsp;i svu im zemlju opusto&#353;im jer mi bijahu nevjerni! - rije&#269; je Jahve Gospoda." </p> 
<p><A NAME="an_16:1">16:1</A>&nbsp;I do&#273;e mi rije&#269; Jahvina: </p> 
<p><A NAME="an_16:2">16:2</A>&nbsp;Sine &#269;ovje&#269;ji! Poka&#382;i Jeruzalemu  sve gadosti njegove! </p> 
<p><A NAME="an_16:3">16:3</A>&nbsp;Reci: Ovako Jahve Gospod govori Jeruzalemu, nevjernici: 'Podrijetlom i rodom iz zemlje si kanaanske, otac  ti Amorejac, mati Hetitkinja. </p> 
<p><A NAME="an_16:4">16:4</A>&nbsp;Kad si svijet ugledala, na dan  ro&#273;enja tvojega pupka ti ne odreza&#353;e niti te vodom opra&#353;e da  te o&#269;iste; solju te ne osoli&#353;e niti te povojima povi&#353;e. </p> 
<p><A NAME="an_16:5">16:5</A>&nbsp;Nijedno  se oko na te ne sa&#382;ali niti se tko smilova da ti to u&#269;ini, nego  te na dan ro&#273;enja tvojega gadnu baci&#353;e napolje.</p> 
<p><A NAME="an_16:6">16:6</A>&nbsp;A ja pro&#273;oh kraj tebe i vidjeh gdje se koprca&#353; u krvi.  I rekoh ti dok si jo&#353; u krvi bila: '&#381;ivi!' U krvi ti tvojoj rekoh:  '&#381;ivi! </p> 
<p><A NAME="an_16:7">16:7</A>&nbsp;Razrasti se kao izdanak u polju!' I umno&#382;ih te, i ti  se razraste i velika postade, i do&#273;e vrijeme da sazre&#353;. Dojke  ti se raspupale, kosa ti narasla, ali si jo&#353; gola i naga bila. </p> 
<p><A NAME="an_16:8">16:8</A>&nbsp;Pro&#273;oh kraj tebe i u te se zagledah: i gle, dob tvoja - dob  je ljubavi! Ra&#353;irih na te skute svoje i pokrih ti golotinju. Prisegoh  ti i sklopih Savez s tobom - rije&#269; je Jahve Gospoda - i ti moja  postade. </p> 
<p><A NAME="an_16:9">16:9</A>&nbsp;Okupah te u vodi, krv saprah s tebe i uljem te pomazah. </p> 
<p><A NAME="an_16:10">16:10</A>&nbsp;Obukoh te u &#353;arene haljine, na noge ti obuh sandale od fine  ko&#382;e; opasah te bezom i pokrih te prijevjesom svilenim. </p> 
<p><A NAME="an_16:11">16:11</A>&nbsp;Uresih  te nakitima: na ruke ti stavih narukvice, oko vrata ogrlice; </p> 
<p><A NAME="an_16:12">16:12</A>&nbsp;prstenom ti nos uresih, u&#353;i nau&#353;nicama, a glavu ti ovjen&#269;ah  vijencem najljep&#353;im. </p> 
<p><A NAME="an_16:13">16:13</A>&nbsp;I tako se sva u srebru i zlatu pojavi, u haljini od beza, svilom izvezenoj. Za hranu ti dadoh najfinije  bra&#353;no, med i ulje. Bila si tako lijepa, prelijepa, za kraljicu  podobna! </p> 
<p><A NAME="an_16:14">16:14</A>&nbsp;Glas o ljepoti tvojoj pu&#269;e me&#273;u narodima, jer ti bija&#353;e  tako lijepa u nakitu mojem &#353;to ga djenuh na tebe - rije&#269; je Jahve  Gospoda. </p> 
<p><A NAME="an_16:15">16:15</A>&nbsp;Ali te ljepota tvoja zanijela, zbog glasa se svojega  bludu podade: blud si svoj nudila obilno svakom prolazniku, njegova  si bila. </p> 
<p><A NAME="an_16:16">16:16</A>&nbsp;Od haljina si svojih &#353;arene uzvi&#353;ice pravila i na  njima se bludu odavala ... </p> 
<p><A NAME="an_16:17">16:17</A>&nbsp;I nakite uze zlatne i srebrne, kojima te ja bijah uresio, i od njih na&#269;ini sebi mu&#353;ke likove  da s njima bludni&#269;i&#353;. </p> 
<p><A NAME="an_16:18">16:18</A>&nbsp;Uze &#353;arene, vezene haljine da njima  odjene&#353; kumire svoje i njima si prinosila moje ulje i moj kad. </p> 
<p><A NAME="an_16:19">16:19</A>&nbsp;A hranu &#353;to ti je dadoh - najfinije bra&#353;no, med i ulje kojima  te hranjah - pred njih si stavljala na ugodan miris. Da, tako  to bija&#353;e - rije&#269; je Jahve Gospoda! </p> 
<p><A NAME="an_16:20">16:20</A>&nbsp;Sinove si svoje i k&#263;eri  uzimala koje meni porodi i njima ih za hranu klala. Malo ti bija&#353;e  tvoga bludni&#269;enja, </p> 
<p><A NAME="an_16:21">16:21</A>&nbsp;pa si &#269;ak i djecu moju davala da se njima  na &#269;ast kroz oganj provedu! </p> 
<p><A NAME="an_16:22">16:22</A>&nbsp;U svim tim gnusobama i bludu  svojemu ne spomenu se dana mladosti svoje, kad si se gola i naga  u krvi svojoj koprcala.</p> 
<p><A NAME="an_16:23">16:23</A>&nbsp;I povrh svega zla - Jao! Jao! rije&#269; je Jahve Gospoda  - </p> 
<p><A NAME="an_16:24">16:24</A>&nbsp;sagradi sebi humke, posvud di&#382;e uzvi&#353;ice. </p> 
<p><A NAME="an_16:25">16:25</A>&nbsp;Na svim raskr&#353;&#263;ima  podi&#382;e uzvi&#353;ice i na njima blati&#353; svoju ljepotu, nudi&#353; se svakom  prolazniku mno&#382;e&#263;' svoje bludni&#269;enje. </p> 
<p><A NAME="an_16:26">16:26</A>&nbsp;Bludu se podade sa  sinovima Egipta, sna&#382;na tijela, bludni&#269;enje si mno&#382;ila da me  razjari&#353;. </p> 
<p><A NAME="an_16:27">16:27</A>&nbsp;Zato, evo, ruku digoh na te, smanjiv&#353;i ti obrok  hrane i predav&#353;i te bijesu tvojih mrziteljica, k&#263;eri filistejskih, koje se stide sramotnoga tvojeg vladanja. </p> 
<p><A NAME="an_16:28">16:28</A>&nbsp;Tjerala si blud  i sa sinovima Asira i nisi se zasitila; i s njima si blud tjerala, ali se nisi zasitila. </p> 
<p><A NAME="an_16:29">16:29</A>&nbsp;Umno&#382;ila si bludni&#269;enje svoje i sa  zemljom kanaanskom, sa zemljom kaldejskom, ali se ni onda nisi  zasitila. </p> 
<p><A NAME="an_16:30">16:30</A>&nbsp;O, kako li slabo bija&#353;e tvoje srce - rije&#269; je Jahve Gospoda  - kad &#269;inja&#353;e ono &#353;to rade bludnice najrazvratnije. </p> 
<p><A NAME="an_16:31">16:31</A>&nbsp;Na svim  raskrsnicama humak sebi podi&#382;e, posvuda sagradi sebi uzvi&#353;ice.  Ali ne kao druge bludnice, jer si prezirala pla&#263;u bludni&#269;ku, </p> 
<p><A NAME="an_16:32">16:32</A>&nbsp;nego kao preljubnica: mjesto mu&#382;a, strance si primala. </p> 
<p><A NAME="an_16:33">16:33</A>&nbsp;Svima  se bludnicama pla&#263;a, a ti si sama ljubavnike svoje pla&#263;ala i  jo&#353; si ih u bludnosti svojoj darovima mamila da ti do&#273;u odasvuda. </p> 
<p><A NAME="an_16:34">16:34</A>&nbsp;Ti bija&#353;e bludnica kakvih nema: nitko za tobom nije tr&#269;ao  da s tobom blud provodi, nego si sama davala pla&#263;u bludni&#269;ku, a nisu je tebi pla&#263;ali. Toliko si bila opaka!</p> 
<p><A NAME="an_16:35">16:35</A>&nbsp;Stoga, razvratnice, &#269;uj rije&#269; Jahvinu: </p> 
<p><A NAME="an_16:36">16:36</A>&nbsp;Ovako govori  Jahve Gospod: Jer si svla&#269;ila svoju sramotu i u bludu golotinju  otkrivala pred svima svojim ljubavnicima i gnusnim kumirima,  i zbog krvi svojih sinova &#353;to si ih njima prinosila, </p> 
<p><A NAME="an_16:37">16:37</A>&nbsp;evo, skupit &#263;u sve tvoje ljubavnike s kojima si se nasla&#273;ivala, sve  koje si voljela i koje si mrzila, skupit &#263;u ih odasvud protiv  tebe i razotkriti im tvoju golotinju, neka vide sramotu tvoju. </p> 
<p><A NAME="an_16:38">16:38</A>&nbsp;Sudit &#263;u ti kao &#353;to se sudi preljubnicama i krvnicama i predati  te bijesu njihovu. </p> 
<p><A NAME="an_16:39">16:39</A>&nbsp;Predat &#263;u te u ruke njihove da poru&#353;e  tvoje humke, da razore uzvi&#353;ice tvoje. I zderat &#263;e sa tebe haljine, oteti nakit i ostaviti te golu, sasvim nagu. </p> 
<p><A NAME="an_16:40">16:40</A>&nbsp;A zatim &#263;e  na te dovesti svjetinu da te kamenuje i da te sasije&#269;e ma&#269;evima. </p> 
<p><A NAME="an_16:41">16:41</A>&nbsp;Ku&#263;e &#263;e ti ognjem spaliti i nao&#269;igled svim &#382;enama izvr&#353;iti  pravdu nad tobom. Tako &#263;u dokraj&#269;iti tvoje bludni&#269;enje, ne&#263;e&#353;  vi&#353;e davati pla&#263;u bludni&#269;ku. </p> 
<p><A NAME="an_16:42">16:42</A>&nbsp;Iskalit &#263;u gnjev svoj nad tobom  i povu&#263;i &#263;u svoju ljubomoru od tebe. Smirit &#263;u se i ne&#263;u se vi&#353;e  gnjeviti. </p> 
<p><A NAME="an_16:43">16:43</A>&nbsp;I jer se ne spomenu svoje mladosti, ve&#263; me svim  tim izaziva&#353;e, oborit &#263;u ti na glavu sve postupke tvoje - rije&#269;  je Jahve Gospoda: ne&#263;e&#353; vi&#353;e dodavati bestidnosti na sve svoje  gadosti! </p> 
<p><A NAME="an_16:44">16:44</A>&nbsp;I sastavlja&#269; poslovica narugat &#263;e ti se poslovicom: 'Kakva  mati, takva k&#263;i.' </p> 
<p><A NAME="an_16:45">16:45</A>&nbsp;Prava si k&#263;i svoje matere, koja ostavi  mu&#382;a i djecu; sestra si sestara svojih, koje ostavi&#353;e mu&#382;eve  svoje i djecu: Hetitkinja vam mati bija&#353;e, otac Amorejac: </p> 
<p><A NAME="an_16:46">16:46</A>&nbsp;Samarija, sestra tvoja starija, sa svojim k&#263;erima tebi slijeva stoji;  Sodoma, tvoja mla&#273;a sestra, sa k&#263;erima svojim zdesna ti stoji. </p> 
<p><A NAME="an_16:47">16:47</A>&nbsp;A ti ne samo da si njihovim putem hodila i &#269;inila njihove  gadosti - to bi tebi bilo premalo - ve&#263; bija&#353;e od njih pokvarenija  na svojim putovima. </p> 
<p><A NAME="an_16:48">16:48</A>&nbsp;&#381;ivota mi mojega - rije&#269; je Jahve Gospoda  - tvoja sestra Sodoma sa svojim k&#263;erima ne u&#269;ini &#353;to si ti po&#269;inila  zajedno sa k&#263;erima svojim.</p> 
<p><A NAME="an_16:49">16:49</A>&nbsp;Evo opa&#269;ina sestre tvoje Sodome: gizdavo, u izobilju  kruha i bezbri&#382;no &#382;ivlja&#353;e ona i k&#263;eri njezine, a sirotinju i  bijednike ne pomagahu. </p> 
<p><A NAME="an_16:50">16:50</A>&nbsp;Uzoholi&#353;e se i gadosti pred o&#269;ima  mojim &#269;injahu, i zato ih zatrijeh, kao &#353;to vidje! </p> 
<p><A NAME="an_16:51">16:51</A>&nbsp;A sestra  ti Samarija ne po&#269;ini ni polovicu grijeha tvojih, i tako ti po&#269;ini  vi&#353;e gadosti nego one obje zajedno, opravdav&#353;i sestre svoje svojim  gadostima. </p> 
<p><A NAME="an_16:52">16:52</A>&nbsp;Zato snosi sad sramotu grijeha kojima si sestre  svoje opravdala; zbog grijeha kojima se vi&#353;e od njih nagrdi,  one iza&#273;o&#353;e pravednije. Postidi se, dakle, i snosi sramotu svoju  kojom sestre opravda.</p> 
<p><A NAME="an_16:53">16:53</A>&nbsp;A ja &#263;u okrenuti udes njihov, udes Sodome i k&#263;eri njenih, udes Samarije i k&#263;eri njenih; i tvoj &#263;u udes okrenuti me&#273;u njima,</p> 
<p><A NAME="an_16:54">16:54</A>&nbsp;da snosi&#353; sramotu svoju i da se postidi&#353; za sve &#353;to si po&#269;inila, njima na utjehu. </p> 
<p><A NAME="an_16:55">16:55</A>&nbsp;Sestra tvoja Sodoma i k&#263;eri njene vratit  &#263;e se u stanje prija&#353;nje; sestra tvoja Samarija i k&#263;eri njene  vratit &#263;e se u stanje prija&#353;nje; ali i ti i k&#263;eri tvoje vratit  &#263;ete se u stanje prija&#353;nje. </p> 
<p><A NAME="an_16:56">16:56</A>&nbsp;Zar se nije spominjala sestra  tvoja Sodoma dok ti bija&#353;e ponosita, </p> 
<p><A NAME="an_16:57">16:57</A>&nbsp;prije negoli se golotinja  tvoja otkrila? Budi sada za ruglo k&#263;erima edomskim, susjedama  njenim i k&#263;erima filistejskim koje ti se sa svih strana rugaju. </p> 
<p><A NAME="an_16:58">16:58</A>&nbsp;Snosi, dakle, svoju sramotu i svoje gadosti - rije&#269; je Jahve  Gospoda!' </p> 
<p><A NAME="an_16:59">16:59</A>&nbsp;Jer ovako govori Jahve Gospod: 'Postupit &#263;u s tobom onako  kako ti u&#269;ini kad pogazi zakletvu i raskinu Savez. </p> 
<p><A NAME="an_16:60">16:60</A>&nbsp;Ali &#263;u  se ja ipak spomenuti svojega Saveza s tobom &#353;to ga sklopih u  dane mladosti tvoje i uspostavit &#263;u s tobom Savez vje&#269;an. </p> 
<p><A NAME="an_16:61">16:61</A>&nbsp;I  ti &#263;e&#353; se opomenuti svojih putova i postidjet &#263;e&#353; se kad primi&#353;  svoje sestre, stariju i mla&#273;u, koje &#263;u ti dati za k&#263;eri, ali  ne snagom tvog Saveza. </p> 
<p><A NAME="an_16:62">16:62</A>&nbsp;Sklopit &#263;u s tobom savez svoj i znat  &#263;e&#353; da sam ja Jahve, </p> 
<p><A NAME="an_16:63">16:63</A>&nbsp;da se opomene&#353; i da se postidi&#353; i da  od sramote vi&#353;e ne otvori&#353; usta kad ti oprostim sve &#353;to u&#269;ini!  To je rije&#269; Jahve Gospoda.'"</p> 
<p><A NAME="an_17:1">17:1</A>&nbsp;Do&#273;e mi rije&#269; Jahvina: </p> 
<p><A NAME="an_17:2">17:2</A>&nbsp;"Sine &#269;ovje&#269;ji, smisli zagonetku  i iznesi prispodobu domu Izraelovu! Reci: </p> 
<p><A NAME="an_17:3">17:3</A>&nbsp;'Ovako govori Jahve  Gospod:  Velik orao, velikih krila, duga perja, gusta, &#353;arena paperja, doletje na Libanon i zgrabi cedrov vrh;</p> 
<p><A NAME="an_17:4">17:4</A>&nbsp;odlomi mu najvi&#353;u gran&#269;icu, odnese je u zemlju trgovaca i spusti je u grad prodava&#269;a.</p> 
<p><A NAME="an_17:5">17:5</A>&nbsp;Onda uze izdanak iz zemlje, u plodnu ga njivu posadi, kraj obilnih voda stavi, kao vrbu usadi.</p> 
<p><A NAME="an_17:6">17:6</A>&nbsp;Izdanak proklija, bujan izbi &#269;okot, onizak izraste, mladice mu k orlu segnu&#353;e, a pod njim mu &#382;ilje bje&#353;e; u bujan se razvi &#269;okot, potjera izdanke, mladice razgrana.</p> 
<p><A NAME="an_17:7">17:7</A>&nbsp;Bija&#353;e i drugi orao, velik i velikih krila, gusta perja. I gle, &#269;okot k njemu &#382;ilje pru&#382;i, k njemu upravi gran&#269;ice svoje da ga natapa bolje od tla u koje bi zasa&#273;en.</p> 
<p><A NAME="an_17:8">17:8</A>&nbsp;Na plodnoj njivi, kraj obilnih voda, bje&#353;e zasa&#273;en: mogao je tjerat' mladice, uroditi rodom, k'o veli&#269;anstveni trs izrasti.'</p> 
<p><A NAME="an_17:9">17:9</A>&nbsp;Reci: 'Ovako govori Jahve Gospod: Ho&#263;e l' uspijevati? Ne&#263;e l' mu orao sve &#382;ilje izguliti? Ne&#263;e l' mu sve plodove potrgati? Ne&#263;e l' mu sve mladice, &#269;im izbiju, sasu&#353;iti? Da, i bez sna&#382;ne mi&#353;ice, i bez mno&#353;tva naroda, i&#353;&#269;upat &#263;e ga iz korijena!</p> 
<p><A NAME="an_17:10">17:10</A>&nbsp;Gle, zasa&#273;en je! Ho&#263;e l' uspijevati? &#268;im ga takne isto&#269;njak, ne&#263;e l' sav usahnuti? Da, na lijehama iz kojih ni&#269;e uvenut &#263;e.'"</p> 
<p><A NAME="an_17:11">17:11</A>&nbsp;Do&#273;e mi rije&#269; Jahvina: </p> 
<p><A NAME="an_17:12">17:12</A>&nbsp;"Reci domu odmetni&#269;kome: 'Zar  ne znate &#353;to ovo zna&#269;i?' Reci im: 'Eto, do&#273;e kralj babilonski  u Jeruzalem, zarobi mu kralja i sve knezove, odvede ih k sebi  u Babilon. </p> 
<p><A NAME="an_17:13">17:13</A>&nbsp;Odvede i izdanak iz kraljevskoga koljena, sklopi  s njima savez i zakletvom se obveza, po&#353;to odvede sve mogu&#263;nike  iz zemlje, </p> 
<p><A NAME="an_17:14">17:14</A>&nbsp;da &#263;e kraljevstvo ostati neznatno i da se ne&#263;e  dizati, nego &#263;e &#269;uvati i dr&#382;ati savez s njime.</p> 
<p><A NAME="an_17:15">17:15</A>&nbsp;Ali se on od njega odmetnu; poslanike uputi u Egipat, tra&#382;e&#263;i od njega konje i jaku vojsku. Ho&#263;e li uspjeti? Mo&#382;e  li uma&#263;i onaj tko tako radi? Raskinu savez, pa da umakne? </p> 
<p><A NAME="an_17:16">17:16</A>&nbsp;&#381;ivota  mi moga, rije&#269; je Jahve Gospoda: jer prezre zakletvu kralja koji  ga na prijestolje posadi i razvr&#382;e savez s njime, u njegovoj  &#263;e zemlji umrijeti, usred Babilona! </p> 
<p><A NAME="an_17:17">17:17</A>&nbsp;Svojom silnom vojskom  i mno&#353;tvom naroda faraon mu ne&#263;e pomo&#263;i u boju kad onaj digne  nasipe i sagradi kule opsadne da mu zatre mnogo ljudstvo. </p> 
<p><A NAME="an_17:18">17:18</A>&nbsp;Prezreo  je zakletvu, razvrgao savez. Da, iako ruku bija&#353;e dao, sve to  u&#269;ini! Ne, ne&#263;e uma&#263;i!'</p> 
<p><A NAME="an_17:19">17:19</A>&nbsp;Stoga ovako govori Jahve Gospod: '&#381;ivota mi moga, zakletvu  &#353;to je prezre i savez &#353;to ga razvr&#382;e oborit &#263;u na glavu njegovu! </p> 
<p><A NAME="an_17:20">17:20</A>&nbsp;Mre&#382;u &#263;u nad njim razapeti i uhvatit &#263;e se u moju zamku,  pa &#263;u ga odvesti u Babilon i ondje mu suditi zbog nevjere kojom  mi se iznevjeri. </p> 
<p><A NAME="an_17:21">17:21</A>&nbsp;Cvijet vojske njegove od ma&#269;a &#263;e pasti,  a ostatak se raspr&#353;iti u sve vjetrove. I spoznat &#263;ete da ja,  Jahve, tako rekoh.'</p> 
<p><A NAME="an_17:22">17:22</A>&nbsp;Ovako govori Jahve Gospod: 'S vrha cedra velikoga, s vr&#353;ka mladih grana njegovih, odlomit &#263;u gran&#269;icu i posadit' je na gori visokoj, najvi&#353;oj.</p> 
<p><A NAME="an_17:23">17:23</A>&nbsp;Na najvi&#353;oj gori izraelskoj nju &#263;u zasaditi: razgranat &#263;e se ona, plodom uroditi.</p> 
<p><A NAME="an_17:24">17:24</A>&nbsp;I sve &#263;e poljsko drve&#263;e znati da ja sam Jahve koji visoko drvo ponizujem, a nisko uzvisujem; zeleno drvo su&#353;im, a drvu suhu dajem da rodi. Ja, Jahve, rekoh i u&#269;init &#263;u!'"</p> 
<p><A NAME="an_18:1">18:1</A>&nbsp;Do&#273;e mi rije&#269; Jahvina: </p> 
<p><A NAME="an_18:2">18:2</A>&nbsp;"&#352;to vam je te o Izraelu ponavljate  poslovicu: 'Oci jedo&#353;e kiselo gro&#382;&#273;e, sinovima trnu zubi!' </p> 
<p><A NAME="an_18:3">18:3</A>&nbsp;&#381;ivota  mi moga, rije&#269; je Jahve Gospoda: nitko od vas ne&#263;e vi&#353;e u Izraelu  ponavljati tu poslovicu; </p> 
<p><A NAME="an_18:4">18:4</A>&nbsp;jer, svi su &#382;ivoti moji, kako &#382;ivot  o&#269;ev tako i &#382;ivot sinovlji. I evo, onaj koji zgrije&#353;i, taj &#263;e  umrijeti. </p> 
<p><A NAME="an_18:5">18:5</A>&nbsp;Tko je pravedan i po&#353;tuje zakon i pravdu </p> 
<p><A NAME="an_18:6">18:6</A>&nbsp;i ne blaguje  po gorama i o&#269;iju ne podi&#382;e kumirima doma Izraelova, ne oskvrnjuje  &#382;ene bli&#382;njega svoga i ne prilazi &#382;eni dok je ne&#269;ista; </p> 
<p><A NAME="an_18:7">18:7</A>&nbsp;nikomu  ne nanosi nasilja, vra&#263;a &#353;to je u zalog primio i ni&#353;ta ne otima;  kruh svoj dijeli s gladnim, gologa odijeva, </p> 
<p><A NAME="an_18:8">18:8</A>&nbsp;ne posu&#273;uje uz  dobit i ne uzima pridavka, ruku uste&#382;e od nedjela, po istini  presu&#273;uje, </p> 
<p><A NAME="an_18:9">18:9</A>&nbsp;po mojim naredbama hodi i &#269;uva moje zakone, postupaju&#263;i  po istini - taj je zaista pravedan i taj &#263;e &#382;ivjeti, rije&#269; je  Jahve Gospoda.</p> 
<p><A NAME="an_18:10">18:10</A>&nbsp;Ali, porodi li on sina nasilnika, koji krv prolijeva  ili bratu takvo &#353;to u&#269;ini, </p> 
<p><A NAME="an_18:11">18:11</A>&nbsp;a ne radi kao njegov roditelj, nego blaguje po gorama, oskvrnjuje &#382;enu bli&#382;njega; </p> 
<p><A NAME="an_18:12">18:12</A>&nbsp;ubogu  i bijednu nanosi nasilje, otima, ne vra&#263;a &#353;to je u zalog primio, o&#269;i podi&#382;e kumirima &#269;ine&#263;i gadosti; </p> 
<p><A NAME="an_18:13">18:13</A>&nbsp;posu&#273;uje uz dobit i  uzima pridavak - ne, takav sin ne&#263;e &#382;ivjeti! U&#269;inio je te gadosti  i umrijet &#263;e, a krv &#263;e njegova na njega pasti.</p> 
<p><A NAME="an_18:14">18:14</A>&nbsp;A porodi li on sina koji uvidi sve grijehe &#353;to ih njegov  otac po&#269;ini, uvidi ih i tako vi&#353;e ne u&#269;ini; </p> 
<p><A NAME="an_18:15">18:15</A>&nbsp;ne blaguje po  gorama, o&#269;iju ne podi&#382;e kumirima doma Izraelova, ne oskvrnjuje  &#382;ene bli&#382;njega; </p> 
<p><A NAME="an_18:16">18:16</A>&nbsp;nikomu ne nanosi nasilja, ne prisvaja zaloga, ni&#353;ta ne otima, kruh svoj dijeli s gladnim, gologa odijeva; </p> 
<p><A NAME="an_18:17">18:17</A>&nbsp;ruku uste&#382;e od nedjela, ne uzima dobiti ni pridavka, vr&#353;i  moje zakone i hodi po mojim naredbama - ne, taj ne&#263;e umrijeti  zbog grijeha o&#269;eva, on &#263;e &#382;ivjeti. </p> 
<p><A NAME="an_18:18">18:18</A>&nbsp;A njegov otac, koji je  nemilice tla&#269;io i plja&#269;kao bli&#382;njega, &#269;ine&#263;i u narodu &#353;to ne  valja, zbog svojega &#263;e grijeha umrijeti.</p> 
<p><A NAME="an_18:19">18:19</A>&nbsp;Ali vi ka&#382;ete: 'Za&#353;to da sin ne snosi o&#269;ev grijeh?' Zato  &#353;to sin vr&#353;i zakon i pravdu, &#269;uva i vr&#353;i sve moje naredbe, &#382;ivjet  &#263;e. </p> 
<p><A NAME="an_18:20">18:20</A>&nbsp;Onaj koji zgrije&#353;i, taj &#263;e i umrijeti. Sin ne&#263;e snositi  grijeha o&#269;eva, ni otac grijeha sinovljega. Na pravedniku &#263;e biti  pravda njegova, a na bezbo&#382;niku bezbo&#382;nost njegova.</p> 
<p><A NAME="an_18:21">18:21</A>&nbsp;Ako se bezbo&#382;nik odvrati od svih grijeha &#353;to ih po&#269;ini, i bude &#269;uvao sve moje naredbe i vr&#353;io zakon i pravdu, &#382;ivjet  &#263;e i ne&#263;e umrijeti. </p> 
<p><A NAME="an_18:22">18:22</A>&nbsp;Sva njegova nedjela &#353;to ih po&#269;ini bit  &#263;e zaboravljena: zbog pravednosti &#353;to je &#269;ini, &#382;ivjet &#263;e. </p> 
<p><A NAME="an_18:23">18:23</A>&nbsp;Jer, zar je meni do toga da umre bezbo&#382;nik - rije&#269; je Jahve Gospoda  - a ne da se odvrati od svojih zlih putova i da &#382;ivi?</p> 
<p><A NAME="an_18:24">18:24</A>&nbsp;Ako li se pravednik odvrati od svoje pravednosti i stane  &#269;initi nepravdu i sve gadosti koje radi bezbo&#382;nik - ho&#263;e li &#382;ivjeti?  Sva pravedna djela koja bija&#353;e &#269;inio zaboravit &#263;e se, a zbog  svoje nevjere kojom se iznevjerio i zbog grijeha &#353;to ih po&#269;ini, umrijet &#263;e. </p> 
<p><A NAME="an_18:25">18:25</A>&nbsp;A vi velite: 'Put Jahvin nije pravedan!' &#268;uj, dome Izraelov: Moj put da nije pravedan? Nisu li va&#353;i putovi  nepravedni? </p> 
<p><A NAME="an_18:26">18:26</A>&nbsp;Ako li se pravednik odvrati od svoje pravednosti  i stane &#269;initi nepravdu, pa zbog toga umre, umrijet &#263;e zbog nepravde  &#353;to je po&#269;ini. </p> 
<p><A NAME="an_18:27">18:27</A>&nbsp;A ako se bezbo&#382;nik odvrati od svoje bezbo&#382;nosti  &#353;to je bija&#353;e &#269;inio, pa stane vr&#353;iti moj zakon i pravdu, &#382;ivjet  &#263;e i ne&#263;e umrijeti. </p> 
<p><A NAME="an_18:28">18:28</A>&nbsp;Jer je uvidio i odvratio se od svojih  nedjela &#353;to ih bija&#353;e po&#269;inio, &#382;ivjet &#263;e i ne&#263;e umrijeti.</p> 
<p><A NAME="an_18:29">18:29</A>&nbsp;Ali dom Izraelov ka&#382;e: 'Put Gospodnji nije pravedan!'  Putovi moji da nisu pravedni, dome Izraelov? Nisu li va&#353;i putovi  nepravedni? </p> 
<p><A NAME="an_18:30">18:30</A>&nbsp;Dome Izraelov, ja &#263;u suditi svakome po njegovim  putovima - rije&#269; je Jahve Gospoda. Obratite se, dakle, i povratite  od svih svojih nedjela, i grijeh vam va&#353; ne&#263;e biti na propast! </p> 
<p><A NAME="an_18:31">18:31</A>&nbsp;Odbacite od sebe sva nedjela koja ste &#269;inili i na&#269;inite sebi  novo srce i nov duh! Za&#353;to da umirete, dome Izraelov? </p> 
<p><A NAME="an_18:32">18:32</A>&nbsp;Ja  ne &#382;elim smrti nikoga koji umre - rije&#269; je Jahve Gospoda. Obratite  se, dakle, i &#382;ivite!</p> 
<p><A NAME="an_19:1">19:1</A>&nbsp;A ti, sine &#269;ovje&#269;ji, protu&#382;i tu&#382;aljkom za knezovima izraelskim.</p> 
<p><A NAME="an_19:2">19:2</A>&nbsp;Reci: &#352;to bija&#353;e tvoja mati? Lavica me&#273;u lavovima, le&#382;ala je me&#273;u lavi&#263;ima, hrane&#263;i mladun&#269;ad svoju.</p> 
<p><A NAME="an_19:3">19:3</A>&nbsp;I othrani jedno mlado, koje lavom posta. Nau&#269;iv se plijen derati, stade ljude pro&#382;dirati!</p> 
<p><A NAME="an_19:4">19:4</A>&nbsp;Narodi se protiv njega udru&#382;i&#353;e, lav upade u jamu njihovu, na lancu ga odvedo&#353;e u zemlju egipatsku.</p> 
<p><A NAME="an_19:5">19:5</A>&nbsp;A kad mati vidje da uzalud &#269;eka i da joj nada propade, uze drugo mlado i od njega lava u&#269;ini.</p> 
<p><A NAME="an_19:6">19:6</A>&nbsp;&#381;ive&#263;' tako me&#273;u lavovima, i on lavom posta. Nau&#269;iv se plijen derati, stade ljude pro&#382;dirati,</p> 
<p><A NAME="an_19:7">19:7</A>&nbsp;utvrde im ru&#353;iti, pusto&#353;iti gradove. Uzdrhta zemlja i sve na njoj od silne rike njegove.</p> 
<p><A NAME="an_19:8">19:8</A>&nbsp;Ali se ljudi iz okolnih mjesta protiv njega podigo&#353;e i zamke mu postavi&#353;e; i lav se uhvati u jamu njihovu.</p> 
<p><A NAME="an_19:9">19:9</A>&nbsp;Okovana u kavez ga zatvori&#353;e, odvedo&#353;e kralju babilonskom, ondje ga u kulu zato&#269;i&#353;e, da mu se vi&#353;e ne &#269;uje rika po gorama izraelskim.</p> 
<p><A NAME="an_19:10">19:10</A>&nbsp;Mati tvoja bje&#353;e kao loza pokraj vode zasa&#273;ena, rodna i granata od obilja vode!</p> 
<p><A NAME="an_19:11">19:11</A>&nbsp;Imala je jaku granu za palicu vladala&#269;ku: uzdi&#382;e se nad kro&#353;nju, nao&#269;ita visinom, mno&#353;tvom gran&#269;ica.</p> 
<p><A NAME="an_19:12">19:12</A>&nbsp;Al' u gnjevu bje&#353;e i&#353;&#269;upana i na zemlju ba&#269;ena. Isto&#269;njak joj rod sasu&#353;i: polomi se i uvenu jaka grana njezina i vatra je svu proguta.</p> 
<p><A NAME="an_19:13">19:13</A>&nbsp;U pustinju bje presa&#273;ena, u zemlju suhu, bezvodnu.</p> 
<p><A NAME="an_19:14">19:14</A>&nbsp;Al' liznu oganj iz pruta njezina i spali joj grane i plodove! I nema vi&#353;e na njoj grane jake za palicu vladala&#269;ku." To je, evo tu&#382;aljka, i ostat &#263;e tu&#382;aljka.</p> 
<p><A NAME="an_20:1">20:1</A>&nbsp;Godine sedme, petoga mjeseca, desetoga dana, do&#273;o&#353;e k meni  neke od starje&#353;ina izraelskih da se s Jahvom svjetuju. Posjeda&#353;e  preda me. </p> 
<p><A NAME="an_20:2">20:2</A>&nbsp;I do&#273;e mi rije&#269; Jahvina: "Sine &#269;ovje&#269;ji! Govori starje&#353;inama Izraelovim! </p> 
<p><A NAME="an_20:3">20:3</A>&nbsp;Reci im:  Ovako govori Jahve Gospod: 'Do&#353;li ste me pitati za savjet? &#381;ivota  mi moga, ne&#263;ete me pitati!' - rije&#269; je Jahve Gospoda. </p> 
<p><A NAME="an_20:4">20:4</A>&nbsp;Ho&#263;e&#353;  li im suditi, ho&#263;e&#353; li suditi, sine &#269;ovje&#269;ji? Poka&#382;i im gadosti  otaca njihovih. </p> 
<p><A NAME="an_20:5">20:5</A>&nbsp;Reci im: Ovako govori Jahve Gospod: 'Onoga  dana kad izabrah Izraela i ruku stavih na potomstvo doma Jakovljeva  te im se objavih u zemlji egipatskoj, zakleh im se: Ja sam Jahve, Bog va&#353;! </p> 
<p><A NAME="an_20:6">20:6</A>&nbsp;Toga im se dana rukom podignutom zakleh da &#263;u ih  izvesti iz zemlje egipatske u zemlju koju za njih izabrah, u  zemlju kojom te&#269;e med i mlijeko, od svih zemalja najljep&#353;u. </p> 
<p><A NAME="an_20:7">20:7</A>&nbsp;I  rekoh im: Odbacite od sebe sve gadosti &#353;to vam o&#269;i privla&#269;e i  ne kaljajte se kumirima egipatskim jer - ja sam Jahve, Bog va&#353;!'</p> 
<p><A NAME="an_20:8">20:8</A>&nbsp;Ali se oni odvrgo&#353;e od mene i ne htjedo&#353;e me poslu&#353;ati:  nijedan ne odbaci gadosti koje mu o&#269;i zanije&#353;e i ne okani se  kumira egipatskih. Tad odlu&#269;ih izliti gnjev svoj na njih i iskaliti  srd&#382;bu na njima u zemlji egipatskoj. </p> 
<p><A NAME="an_20:9">20:9</A>&nbsp;Ali radi imena svojega  - da se ne kalja na o&#269;i naroda me&#273;u kojima obitavahu i pred kojima  im bijah objavio da &#263;u ih izvesti - </p> 
<p><A NAME="an_20:10">20:10</A>&nbsp;izvedoh ih iz zemlje  egipatske i odvedoh ih u pustinju; </p> 
<p><A NAME="an_20:11">20:11</A>&nbsp;i dadoh im svoje uredbe  i objavih svoje zakone, koje svatko mora vr&#353;iti da bi &#382;ivio; </p> 
<p><A NAME="an_20:12">20:12</A>&nbsp;dadoh im i svoje subote, kao znak izme&#273;u sebe i njih, neka  znaju da sam ja Jahve koji ih posve&#263;ujem.</p> 
<p><A NAME="an_20:13">20:13</A>&nbsp;Ali se i u pustinji dom Izraelov odmetnu od mene: nisu  hodili po mojim uredbama; odbaci&#353;e moje zakone, koje svatko mora  vr&#353;iti da bi &#382;ivio; subote moje oskvrnjivahu. I zato odlu&#269;ih  u pustinji gnjev svoj na njih izliti da ih zatrem. </p> 
<p><A NAME="an_20:14">20:14</A>&nbsp;Ali ni  toga ne u&#269;inih radi svojeg imena, da se ono ne kalja pred narodima  kojima ih nao&#269;igled izvedoh. </p> 
<p><A NAME="an_20:15">20:15</A>&nbsp;Ali im se zakleh u pustinji  da ih ne&#263;u uvesti u zemlju koju sam im bio dao, u zemlju kojom  te&#269;e med i mlijeko, od svih zemalja najljep&#353;u, </p> 
<p><A NAME="an_20:16">20:16</A>&nbsp;jer odbaci&#353;e  moje zakone, i ne hodi&#353;e po mojim uredbama, i subote moje oskvrnjivahu, a srce im i&#273;a&#353;e za njihovim kumirima. </p> 
<p><A NAME="an_20:17">20:17</A>&nbsp;O&#269;i se moje ipak sa&#382;ali&#353;e  da ih ne zatrem. I tako ih u pustinji ne uni&#353;tih, </p> 
<p><A NAME="an_20:18">20:18</A>&nbsp;nego rekoh  sinovima njihovim u pustinji: 'Ne hodite po uredbama svojih otaca, ne &#269;uvajte zakona njihovih i ne kaljajte se kumirima njihovim! </p> 
<p><A NAME="an_20:19">20:19</A>&nbsp;Ja sam Jahve, Bog va&#353;! Po uredbama mojim hodite, &#269;uvajte  i vr&#353;ite moje zakone </p> 
<p><A NAME="an_20:20">20:20</A>&nbsp;i svetkujte moje subote, neka one budu  znak izme&#273;u mene i vas, kako bi se znalo da sam ja Jahve, Bog  va&#353;!' </p> 
<p><A NAME="an_20:21">20:21</A>&nbsp;Ali se i sinovi odmetnu&#353;e od mene: po mojim uredbama  nisu hodili i nisu &#269;uvali ni vr&#353;ili mojih zakona, koje svatko  mora vr&#353;iti da bi &#382;ivio, a subote su moje oskvrnjivali. I zato  odlu&#269;ih gnjev svoj izliti i iskaliti srd&#382;bu svoju na njima u  pustinji. </p> 
<p><A NAME="an_20:22">20:22</A>&nbsp;Ali opet ruku svoju sustegoh radi svojeg imena, da se ono ne kalja pred narodima kojima ih nao&#269;igled izvedoh. </p> 
<p><A NAME="an_20:23">20:23</A>&nbsp;No zakleh se u pustinji da &#263;u ih raspr&#353;iti me&#273;u narode i  rasijati po zemljama, </p> 
<p><A NAME="an_20:24">20:24</A>&nbsp;jer nisu vr&#353;ili mojih zakona i jer  prezre&#353;e moje uredbe i jer subote moje oskvrnjivahu i o&#269;i upirahu  u kumire svojih otaca. </p> 
<p><A NAME="an_20:25">20:25</A>&nbsp;I zato im dadoh uredbe koje ne bijahu  dobre, zakone koji usmr&#263;uju: </p> 
<p><A NAME="an_20:26">20:26</A>&nbsp;da se oskvrnjuju svojim prinosima, provode&#263;i kroz oganj svoju prvoro&#273;en&#269;ad. Htjedoh tako da ih  zastra&#353;im, neka znaju da sam ja Jahve.</p> 
<p><A NAME="an_20:27">20:27</A>&nbsp;Sine &#269;ovje&#269;ji, reci domu Izraelovu: 'Ovako govori Jahve  Gospod! I ovim me oci va&#353;i jo&#353; uvrijedi&#353;e: nevjerom mi se iznevjeri&#353;e! </p> 
<p><A NAME="an_20:28">20:28</A>&nbsp;Kad ih uvedoh u zemlju koju im se zakleh dati, gdje god bi  ugledali povi&#353;en bre&#382;uljak ili stablo kro&#353;njato, prinosili bi  &#382;rtve, donosili izazovne prinose, metali mirise ugodne, nalijevali  ljevanice. </p> 
<p><A NAME="an_20:29">20:29</A>&nbsp;Upitah ih: &#353;to li zna&#269;i ta uzvi&#353;ica na koju se  penjete?' I tako osta ime 'bama', uzvi&#353;ica, do dana dana&#353;njega.</p> 
<p><A NAME="an_20:30">20:30</A>&nbsp;Zato reci domu Izraelovu: 'Ovako govori Jahve Gospod:  Ne kaljate li se i vi kao oci va&#353;i, ne provodite li i vi blud  s gadostima njihovim? </p> 
<p><A NAME="an_20:31">20:31</A>&nbsp;Kaljate se prinose&#263;i im darove, provode&#263;i  kroz oganj svoje sinove u &#269;ast svim kumirima svojim sve do dana  dana&#353;njega. I da me onda za savjet pita&#353;, dome Izraelov! &#381;ivota  mi moga - rije&#269; je Jahve Gospoda - ne&#263;ete me za savjet pitati! </p> 
<p><A NAME="an_20:32">20:32</A>&nbsp;I ne&#263;e se zbiti o &#269;emu sanjate kad govorite: 'Bit &#263;emo kao  drugi narodi, kao narodi ostalih zemalja &#353;to slu&#382;e drve&#263;u i kamenju.' </p> 
<p><A NAME="an_20:33">20:33</A>&nbsp;&#381;ivota mi moga - rije&#269; je Jahve Gospoda - vladat &#263;u vama  rukom krepkom i mi&#353;icom uzdignutom, u svoj &#382;estini svoje jarosti. </p> 
<p><A NAME="an_20:34">20:34</A>&nbsp;Izvest &#263;u vas iz naroda, skupiti vas iz svih zemalja u koje  bijaste raspr&#353;eni rukom krepkom i mi&#353;icom uzdignutom, u svem  plamu jarosti moje! </p> 
<p><A NAME="an_20:35">20:35</A>&nbsp;Odvest &#263;u vas u pustinju naroda i ondje  vam licem u lice suditi! </p> 
<p><A NAME="an_20:36">20:36</A>&nbsp;Kao &#353;to sudih ocima va&#353;im u pustinji  zemlje egipatske, i vama &#263;u suditi - rije&#269; je Jahve Gospoda! </p> 
<p><A NAME="an_20:37">20:37</A>&nbsp;Provest &#263;u vas ispod &#353;tapa svojega, podvr&#263;i vas brojenju: </p> 
<p><A NAME="an_20:38">20:38</A>&nbsp;razlu&#269;it &#263;u izme&#273;u vas sve koji se pobuni&#353;e i odvrgo&#353;e od  mene: izvest &#263;u ih iz zemlje u kojoj kao do&#353;ljaci borave, ali  - u zemlju Izraelovu nikad u&#263;i ne&#263;e! I znat &#263;ete da sam ja Jahve!'</p> 
<p><A NAME="an_20:39">20:39</A>&nbsp;'A vi, dome Izraelov' - ovako govori Jahve Gospod - 'samo  idite i dalje slu&#382;ite svaki svom kumiru! Jednom &#263;ete, kunem vas  se, poslu&#353;ati i ne&#263;ete vi&#353;e kaljati moje sveto ime svojim prinosima  i kumirima: </p> 
<p><A NAME="an_20:40">20:40</A>&nbsp;na Svetoj gori mojoj, na visokoj gori Izraelovoj  - rije&#269; je Jahve Gospoda - slu&#382;it &#263;e mi sav dom Izraelov, u svojoj  zemlji. Ondje &#263;e mi oni omiljeti i ondje &#263;u iskati va&#353;e podizanice  i prinose va&#353;ih prvina sa svim svetinjama. </p> 
<p><A NAME="an_20:41">20:41</A>&nbsp;Omiljet &#263;ete mi  kao miris ugodan kad vas izvedem iz narod&#196;a i skupim iz zemalja  u kojima bjeste rasijani. I na vama &#263;u o&#269;itovati svetost svoju  nao&#269;igled svih naroda. </p> 
<p><A NAME="an_20:42">20:42</A>&nbsp;Tada &#263;ete znati da sam ja Jahve, kada  vas dovedem u zemlju Izraelovu, u zemlju koju se zakleh dati  o&#269;evima va&#353;im. </p> 
<p><A NAME="an_20:43">20:43</A>&nbsp;Ondje &#263;ete se spomenuti svih svojih putova  i nedjela kojima se okaljaste: sami &#263;ete sebi omrznuti zbog nedjela  &#353;to ih po&#269;iniste. </p> 
<p><A NAME="an_20:44">20:44</A>&nbsp;I tada &#263;ete spoznati da sam ja Jahve kad, radi imena svojega, ne postupim s vama po zlo&#263;i va&#353;ih putova  ni po va&#353;im pokvarenim djelima, dome Izraelov! Tako govori Jahve  Gospod!'" </p> 
<p><A NAME="an_21:1">21:1</A>&nbsp;I do&#273;e mi rije&#269; Jahvina: </p> 
<p><A NAME="an_21:2">21:2</A>&nbsp;"Sine &#269;ovje&#269;ji, okreni lice k  jugu i prospi besjedu prema jugu te prorokuj protiv &#353;ume u kraju  negepskom. </p> 
<p><A NAME="an_21:3">21:3</A>&nbsp;Reci &#353;umi negepskoj: 'Poslu&#353;aj rije&#269; Jahvinu! Ovako  govori Jahve Gospod: Evo, zapalit &#263;u usred tebe oganj i on &#263;e  pro&#382;drijeti u tebi svako drvo, zeleno i suho! Razgorjeli se oganj  ne&#263;e utrnuti dok sve ne izgori od sjevera do juga. </p> 
<p><A NAME="an_21:4">21:4</A>&nbsp;I svi &#263;e  vidjeti da sam ja, Jahve, zapalio taj oganj i ne&#263;e se ugasiti.'"</p> 
<p><A NAME="an_21:5">21:5</A>&nbsp;Rekoh na to: "Jao, Jahve Gospode, t&#211;a oni &#263;e za mene re&#263;i:  'Evo opet pri&#269;alice s pri&#269;ama!'"</p> 
<p><A NAME="an_21:6">21:6</A>&nbsp;I do&#273;e mi rije&#269; Jahvina: </p> 
<p><A NAME="an_21:7">21:7</A>&nbsp;"Sine &#269;ovje&#269;ji, okreni lice  prema Jeruzalemu i prospi besjedu protiv njegova Sveti&#353;ta i prorokuj  protiv zemlje Izraelove. </p> 
<p><A NAME="an_21:8">21:8</A>&nbsp;Reci zemlji Izraelovoj: 'Ovako govori  Jahve Gospod: Evo me na te! Trgnut &#263;u ma&#269; iz korica, istrijebit  &#263;u iz tebe sve - i pravedna i bezbo&#382;na! </p> 
<p><A NAME="an_21:9">21:9</A>&nbsp;Da iz tebe istrijebim  pravedna i bezbo&#382;na, trgnut &#263;u evo ma&#269; iz korica na svako tijelo, od sjevera do juga. </p> 
<p><A NAME="an_21:10">21:10</A>&nbsp;I svako &#263;e tijelo spoznati da sam ja, Jahve, isukao ma&#269; svoj iz korica i da ga vi&#353;e ne&#263;u u njih vratiti! </p> 
<p><A NAME="an_21:11">21:11</A>&nbsp;A ti, sine &#269;ovje&#269;ji, kukaj kao da su ti sva rebra polomljena, kukaj gorko, njima na o&#269;i! </p> 
<p><A NAME="an_21:12">21:12</A>&nbsp;Ako li te zapitaju: '&#352;to toliko  kuka&#353;?' reci im: 'Zbog vijesti koja sti&#382;e, od koje &#263;e sva srca  zamrijeti i sve ruke klonuti, svaki duh biti utu&#269;en i svako koljeno  klecati. Evo, dolazi, ve&#263; je tu!' Tako govori Jahve Gospod."</p> 
<p><A NAME="an_21:13">21:13</A>&nbsp;I do&#273;e mi rije&#269; Jahvina: </p> 
<p><A NAME="an_21:14">21:14</A>&nbsp;"Sine &#269;ovje&#269;ji, prorokuj!  Ovako govori Jahve Gospod. Reci: 'Ma&#269;! Ma&#269;! Nao&#353;tren i osvjetlan!</p> 
<p><A NAME="an_21:15">21:15</A>&nbsp;Za klanje nao&#353;tren, osvjetlan da sijeva.</p> 
<p><A NAME="an_21:16">21:16</A>&nbsp;Osvjetlan da ga ruka prihvati, ma&#269; nao&#353;tren, osvjetlan da se stavi u ruke ubojici.</p> 
<p><A NAME="an_21:17">21:17</A>&nbsp;A ti, sine &#269;ovje&#269;ji, pla&#269;i, nari&#269;i! Jer, evo, ma&#269; je ve&#263; na narod moj isukan, ma&#269; na izraelske knezove: svi su oni s mojim narodom ma&#269;u izru&#269;eni! Udri se stoga u slabine!'</p> 
<p><A NAME="an_21:18">21:18</A>&nbsp;Do&#273;e ku&#353;nja, i odba&#269;enoga &#382;ezla vi&#353;e biti ne&#263;e - rije&#269; je Jahve Gospoda.</p> 
<p><A NAME="an_21:19">21:19</A>&nbsp;A ti, sine &#269;ovje&#269;ji, prorokuj i rukama plje&#353;&#263;i. Neka se udvostru&#269;i, neka se utrostru&#269;i taj ma&#269; pokolja, ma&#269; pokolja golema &#353;to ih odasvud okru&#382;uje.</p> 
<p><A NAME="an_21:20">21:20</A>&nbsp;Da zadr&#353;&#263;u srca, da bude &#382;rtava nebrojenih, na svaka sam vrata postavio ma&#269;, pripravljen da k'o munja sijeva, za pokolje nao&#353;tren.</p> 
<p><A NAME="an_21:21">21:21</A>&nbsp;Natrag! Desno! Naprijed! Lijevo!</p> 
<p><A NAME="an_21:22">21:22</A>&nbsp;I ja &#263;u pljeskati rukama, iskaliti gnjev svoj na njima! Ja, Jahve, rekoh!"</p> 
<p><A NAME="an_21:23">21:23</A>&nbsp;I do&#273;e mi rije&#269; Jahvina: </p> 
<p><A NAME="an_21:24">21:24</A>&nbsp;"Sine &#269;ovje&#269;ji, zacrtaj  dva puta kuda da po&#273;e ma&#269; kralja babilonskoga. Neka oba puta  izlaze iz iste zemlje! Na raskr&#353;&#263;u puta ka gradu stavi putokaz. </p> 
<p><A NAME="an_21:25">21:25</A>&nbsp;Zacrtaj ma&#269;u put da do&#273;e u Rabat Bene Amon i u Judeju, u  utvr&#273;eni Jeruzalem. </p> 
<p><A NAME="an_21:26">21:26</A>&nbsp;Jer kralj babilonski stoji na po&#269;etku  puta, na raspu&#263;u dvaju putova, i pita znamenja - mije&#353;a strijele, ispituje terafime i motri jetru. </p> 
<p><A NAME="an_21:27">21:27</A>&nbsp;Znamenja mu u desnici ka&#382;u:  na Jeruzalem; da ondje namjesti zidodere, da naredi pokolj, da  podigne zidodere protiv vrata, da naspe nasip i sagradi opsadne  kule. </p> 
<p><A NAME="an_21:28">21:28</A>&nbsp;Ali &#263;e se njima u&#269;initi da je znamenje la&#382;no, jer mu  se zakle&#353;e na vjernost. Ali &#263;e ih on tada podsjetiti na njihovo  vjerolomstvo u koje se ulovi&#353;e. </p> 
<p><A NAME="an_21:29">21:29</A>&nbsp;Zato, ovako govori Jahve  Gospod: 'Jer bez prestanka podsje&#263;ate na svoja bezakonja otkrivaju&#263;i  opa&#269;ine i pokazuju&#263;i grijehe u svim svojim djelima - da, jer  bez prestanka na njih podsje&#263;ate, u njih &#263;ete se uloviti. </p> 
<p><A NAME="an_21:30">21:30</A>&nbsp;A  tebi, ne&#269;asni i bezbo&#382;ni&#269;ki kne&#382;e izraelski, tebi do&#273;e dan i  &#269;as posljednjega zlo&#269;ina.' </p> 
<p><A NAME="an_21:31">21:31</A>&nbsp;Ovako govori Jahve Gospod: 'Skini  mitru s glave i odlo&#382;i kraljevski vijenac! Jer sve se mijenja:  tko bi dolje, bit &#263;e uzvi&#353;en, a tko bi gore, bit &#263;e poni&#382;en. </p> 
<p><A NAME="an_21:32">21:32</A>&nbsp;Ru&#353;evine, ru&#353;evine, ru&#353;evine &#263;u postaviti kakvih nije bilo, dok ne do&#273;e onaj koji ima suditi, jer ja &#263;u mu predati sud.'</p> 
<p><A NAME="an_21:33">21:33</A>&nbsp;Sine &#269;ovje&#269;ji, prorokuj: Ovako govori Jahve Gospod sinovima  Amonovim o njihovoj sramoti. Reci: 'Ma&#269;! Ma&#269; za pokolj isukan  i nao&#353;tren da sije&#269;e, da kao munja sijeva, </p> 
<p><A NAME="an_21:34">21:34</A>&nbsp;a tebi dotle isprazno  vi&#273;aju, la&#382; prori&#269;u - da se stavi pod vrat zlikovcima zloglasnim, kojima, eto, do&#273;e dan i &#269;as posljednjega zlo&#269;ina! </p> 
<p><A NAME="an_21:35">21:35</A>&nbsp;Ali vrati  ma&#269; u korice! U mjestu gdje si nastao i u zemlji gdje si se rodio  ja &#263;u ti suditi. </p> 
<p><A NAME="an_21:36">21:36</A>&nbsp;Ondje &#263;u na te gnjev svoj izliti i raspiriti  protiv tebe plamen srd&#382;be svoje i predati te u ruke okrutnim  ljudima, vje&#353;tim zatornicima. </p> 
<p><A NAME="an_21:37">21:37</A>&nbsp;I bit &#263;e&#353; hrana ognju, a krv  &#263;e tvoja zemljom protjecati. I nitko te &#382;iv vi&#353;e ne&#263;e spominjati!  Jer ja, Jahve, tako rekoh.'"</p> 
<p><A NAME="an_22:1">22:1</A>&nbsp;I do&#273;e mi rije&#269; Jahvina: </p> 
<p><A NAME="an_22:2">22:2</A>&nbsp;"Sine &#269;ovje&#269;ji, ho&#263;e&#353; li suditi, ho&#263;e&#353; li suditi gradu krvni&#269;kom? Poka&#382;i mu sve gnusobe njegove! </p> 
<p><A NAME="an_22:3">22:3</A>&nbsp;Reci: 'Ovako govori Jahve Gospod: Grade &#353;to u sebi krv toliku  prolijeva&#353; i &#353;to svuda sebi kumire pravi&#353; da se okalja&#353;, kucnu  &#269;as tvoj: </p> 
<p><A NAME="an_22:4">22:4</A>&nbsp;krvlju &#353;to je proli ti sagrije&#353;i i kumirima koje  napravi ti se okalja, skrativ&#353;i tako dane svoje i ubrzav&#353;i svoje  godine. I zato &#263;u te sada u&#269;initi sramotom me&#273;u narodima, ruglom  po svim zemljama. </p> 
<p><A NAME="an_22:5">22:5</A>&nbsp;I koji su ti blizu i koji su ti daleko,  podrugivat &#263;e se tebi: 'O sramotno ime, grade pokvareni!' </p> 
<p><A NAME="an_22:6">22:6</A>&nbsp;Eto, knezovi izraelski - svaki na svoju ruku - u tebi krv prolijevaju. </p> 
<p><A NAME="an_22:7">22:7</A>&nbsp;I u tebi se vi&#353;e ne po&#353;tuje ni otac ni majka, do&#353;ljake tla&#269;e, siro&#269;ad i udovice u tebi zlostavljaju! </p> 
<p><A NAME="an_22:8">22:8</A>&nbsp;Svetinje moje prezire&#353;, subote oskvrnjuje&#353;. </p> 
<p><A NAME="an_22:9">22:9</A>&nbsp;U tebi su klevetnici zbog kojih se krv  prolijeva; u tebi se po gorama blaguje, posred tebe &#269;ine sramote. </p> 
<p><A NAME="an_22:10">22:10</A>&nbsp;U tebi se raskriva sramota o&#269;eva, u tebi siluju &#382;ene dok  su ne&#269;iste. </p> 
<p><A NAME="an_22:11">22:11</A>&nbsp;Jedan &#269;ini gadost sa &#382;enom susjeda svoga, drugi  djelom sramotnim oskvrnjuje snahu svoju, a tre&#263;i u tebi siluje  sestru, k&#263;erku oca svoga.</p> 
<p><A NAME="an_22:12">22:12</A>&nbsp;Ima ih koji i mito primaju da krv proliju. Uzima&#353; ujam  i pridatak, od bli&#382;njega silom otima&#353;, a mene zaboravlja&#353; - rije&#269;  je Jahve Gospoda. </p> 
<p><A NAME="an_22:13">22:13</A>&nbsp;Zato, evo, ja rukama plje&#353;&#263;em nad plijenom  &#353;to ga ti naplja&#269;ka i nad krvlju &#353;to se lije u tebi. </p> 
<p><A NAME="an_22:14">22:14</A>&nbsp;Jer, ho&#263;e li srce tvoje izdr&#382;ati i ho&#263;e li ruke tvoje odoljeti u  dane kad ja na te ustanem? Ja, Jahve, rekoh i u&#269;init &#263;u! </p> 
<p><A NAME="an_22:15">22:15</A>&nbsp;Zato  &#263;u te raspr&#353;iti me&#273;u narode, rasijat' te po zemljama, da uklonim  iz tebe svu ne&#269;isto&#263;u! </p> 
<p><A NAME="an_22:16">22:16</A>&nbsp;I bit &#263;e&#353; opet moja ba&#353;tina nao&#269;igled  naroda. I znat &#263;e&#353; da sam ja Jahve!'"</p> 
<p><A NAME="an_22:17">22:17</A>&nbsp;Do&#273;e mi rije&#269; Jahvina: </p> 
<p><A NAME="an_22:18">22:18</A>&nbsp;"Sine &#269;ovje&#269;ji, dom Izraelov  troska mi postade: bakar, srebro, kositar, &#382;eljezo i olovo u  pe&#263;i - svi su oni troska! </p> 
<p><A NAME="an_22:19">22:19</A>&nbsp;Stoga ovako govori Jahve Gospod:  'Jer mi troska postadoste, skupit &#263;u vas, evo, u Jeruzalemu. </p> 
<p><A NAME="an_22:20">22:20</A>&nbsp;Kao &#353;to se skuplja srebro, bakar, &#382;eljezo, olovo i kositar  u pe&#263;i te se okolo oganj potpiri da se sve rastali, tako &#263;u i  ja vas skupiti u svojem gnjevu i u svojoj jarosti, slo&#382;iti vas  i rastaliti. </p> 
<p><A NAME="an_22:21">22:21</A>&nbsp;Jest, skupit &#263;u vas i potpiriti oko vas oganj  svoje jarosti da se usred grada rastalite. </p> 
<p><A NAME="an_22:22">22:22</A>&nbsp;Kao &#353;to se srebro  u pe&#263;i topi, tako &#263;ete se i vi u njemu rastopiti. I znat &#263;ete  da ja, Jahve, gnjev svoj na vas izlijevam!'"</p> 
<p><A NAME="an_22:23">22:23</A>&nbsp;Do&#273;e mi rije&#269; Jahvina: </p> 
<p><A NAME="an_22:24">22:24</A>&nbsp;"Sine &#269;ovje&#269;ji, reci jo&#353;:  'Ti si zemlja jo&#353; neo&#269;i&#353;&#263;ena, koju jo&#353; ne opra ki&#353;a dana jarosnoga! </p> 
<p><A NAME="an_22:25">22:25</A>&nbsp;Knezovi njezini, poput lavova &#353;to ri&#269;u i plijen razdiru,  ljude pro&#382;diru, otimlju im blago i dragocjenosti, mno&#382;e&#263;i udovice  usred nje. </p> 
<p><A NAME="an_22:26">22:26</A>&nbsp;Sve&#263;enici njezini ne po&#353;tuju mog Zakona i oskvrnjuju  moje svetinje, ne razlikuju&#263;i sveto od nesvetoga, ne u&#269;e&#263;i se  lu&#269;iti ne&#269;isto od &#269;istoga. Zanemarili su subote moje, bez &#269;asti  sam u njihovoj sredini. </p> 
<p><A NAME="an_22:27">22:27</A>&nbsp;Starje&#353;ine njezine, poput vukova  &#353;to plijen razdiru i krv prolijevaju, upropa&#353;&#263;uju ljude, lakomi  na dobitak. </p> 
<p><A NAME="an_22:28">22:28</A>&nbsp;A proroci njezini sve to premazuju bjelilom i  prekrivaju ispraznim vi&#273;enjima i la&#382;nim proricanjima zbore&#263;i:  'Ovako govori Jahve Gospod!' - a Jahve to ne re&#269;e. </p> 
<p><A NAME="an_22:29">22:29</A>&nbsp;Imu&#263;nici  pak &#269;ine svakojaka nasilja i otima&#269;ine, siromaha i bijednika  ugnjetavaju, a do&#353;ljaka bespravno tla&#269;e. </p> 
<p><A NAME="an_22:30">22:30</A>&nbsp;Tra&#382;io sam me&#273;u  njima nekoga da podigne zidine i stane na proboje preda me u  obranu zemlje, da je ne zatrem, i ne na&#273;oh nikoga. </p> 
<p><A NAME="an_22:31">22:31</A>&nbsp;I zato  izlih na njih gnjev svoj pa ih zatrijeh ognjem svoje jarosti;  putove im njihove na glavu oborih' - rije&#269; je Jahve Gospoda."</p> 
<p><A NAME="an_23:1">23:1</A>&nbsp;Do&#273;e mi rije&#269; Jahvina: </p> 
<p><A NAME="an_23:2">23:2</A>&nbsp;"Sine &#269;ovje&#269;ji, bile dvije &#382;ene, k&#263;eri jedne matere. </p> 
<p><A NAME="an_23:3">23:3</A>&nbsp;I oda&#353;e se bludu u Egiptu, blud &#269;ini&#353;e  u mladosti: ondje su im grudi stiskali, djevoja&#269;ke dojke gnje&#269;ili. </p> 
<p><A NAME="an_23:4">23:4</A>&nbsp;Starijoj bija&#353;e ime Ohola, a sestri joj Oholiba. Obje moje  postado&#353;e i rodi&#353;e mi sinove i k&#263;eri. Evo im imen&#196;a: Samarija  je Ohola, Jeruzalem Oholiba.</p> 
<p><A NAME="an_23:5">23:5</A>&nbsp;Ohola, iako meni pripada&#353;e, bludu se odala; uspalila se  za ljubavnicima, za Asircima, susjedima svojim, </p> 
<p><A NAME="an_23:6">23:6</A>&nbsp;u modri bar&#353;un  odjevenima, sve samim vojvodama i namjesnicima, pristalim momcima, vje&#353;tim konjanicima. </p> 
<p><A NAME="an_23:7">23:7</A>&nbsp;I oda se bludu s njima, sve poizbor  sinovima asirskim; i usplamtjev za njima, okalja se svim njihovim  kumirima. </p> 
<p><A NAME="an_23:8">23:8</A>&nbsp;A ne okani se ni bluda s Egip&#263;anima, koji s njome  le&#382;ahu od njezine mladosti, koji su joj djevoja&#269;ke dojke gnje&#269;ili  i na nju blud svoj izlijevali. </p> 
<p><A NAME="an_23:9">23:9</A>&nbsp;I zato je predah u ruke njenim  ljubavnicima, u ruke Asircima za kojima se uspalila. </p> 
<p><A NAME="an_23:10">23:10</A>&nbsp;I oni  je razgoli&#353;e, zarobi&#353;e joj sinove i k&#263;eri, a nju samu ma&#269;em pogubi&#353;e.  I postade tako primjer svim &#382;enama kako na njoj bi sud izvr&#353;en.</p> 
<p><A NAME="an_23:11">23:11</A>&nbsp;Vidje to sestra joj Oholiba, ali se jo&#353; gore uspali i  gori blud &#269;inja&#353;e. </p> 
<p><A NAME="an_23:12">23:12</A>&nbsp;Za sinovima se asirskim uspaljivala, sve  samim vojvodama i namjesnicima, svojim susjedima, rasko&#353;no odjevenim, vje&#353;tim konjanicima, poizbor momcima. </p> 
<p><A NAME="an_23:13">23:13</A>&nbsp;I vidjeh kako se okaljala:  obje su istim putem po&#353;le. </p> 
<p><A NAME="an_23:14">23:14</A>&nbsp;Ali se ova jo&#353; gore bludu odala:  kad bi ugledala mu&#353;karca na zidu naslikana, likove Kaldejaca  crvenilom nacrtane, </p> 
<p><A NAME="an_23:15">23:15</A>&nbsp;bedara pasom opasanih, sa spu&#353;tenim povezima  na glavama - sve junake, prave Babilonce, rodom iz zemlje kaldejske  - </p> 
<p><A NAME="an_23:16">23:16</A>&nbsp;tek &#353;to bi ugledala priliku njihovu, sva bi se za njima  uspalila te im slala poslanike u zemlju kaldejsku. </p> 
<p><A NAME="an_23:17">23:17</A>&nbsp;Sinovi  babilonski k njoj bi dohrlili na ljubavnu postelju da je bludom  kaljaju. A kad bi se s njima okaljala, zgadili bi joj se. </p> 
<p><A NAME="an_23:18">23:18</A>&nbsp;Ali  se razglasilo njezino bludni&#353;tvo, otkrila se njena golotinja, i du&#353;a se moja od nje odvratila, kao &#353;to se bje&#353;e odvratila  od sestre njene. </p> 
<p><A NAME="an_23:19">23:19</A>&nbsp;Jer ona se jo&#353; gorem bludu predala, opominju&#263;i  se dana svoje mladosti kad se u Egiptu bludu odavala, </p> 
<p><A NAME="an_23:20">23:20</A>&nbsp;uspaljuju&#263;i  se za razvratnicima kojima mu&#353;ka snaga bija&#353;e kao u magaraca, a izljev kao u pastuha. </p> 
<p><A NAME="an_23:21">23:21</A>&nbsp;Tako se opet vrati sramoti svoje  mladosti, kad su joj u Egiptu grudi pritiskivali, djevi&#269;anske  dojke gnje&#269;ili.</p> 
<p><A NAME="an_23:22">23:22</A>&nbsp;Zato, Oholibo, ovako govori Jahve Gospod: 'Gle, dignut  &#263;u na te tvoje ljubavnike, koji ti se du&#353;i ogadi&#353;e, i dovest  &#263;u ih odasvud na tebe: </p> 
<p><A NAME="an_23:23">23:23</A>&nbsp;Babilonce, sve Kaldejce, Peko&#273;ane, &#352;oance i Koance, a s njima sve sinove asirske - sve poizbor  momke, vojvode i namjesnike, na glasu junake, vje&#353;te konjanike. </p> 
<p><A NAME="an_23:24">23:24</A>&nbsp;I do&#263;i &#263;e na te sa sjevera sila bojnih kola i to&#269;kova s mno&#353;tvom  naroda i svrstat' se odasvud protiv tebe sa &#353;titovima, &#353;titi&#263;ima  i oklopima. Njima &#263;u te na sud predati, i svojim &#263;e ti sudom  suditi. </p> 
<p><A NAME="an_23:25">23:25</A>&nbsp;Oborit &#263;u na te svu svoju ljubomoru, neka s tobom  jarosno postupe: nos i u&#353;i neka ti odsijeku, a ostatak tvoj da  od ma&#269;a padne; sinove i k&#263;eri da ti odvedu, a ostatak tvoj da  oganj proguta. </p> 
<p><A NAME="an_23:26">23:26</A>&nbsp;I zderat &#263;e s tebe tvoje haljine i oteti sve  tvoje nakite. </p> 
<p><A NAME="an_23:27">23:27</A>&nbsp;Tako &#263;u okon&#269;ati svu tvoju sramotu i bludni&#269;enje, sve tamo od Egipta: ne&#263;e&#353; vi&#353;e k njima o&#269;i dizati i ne&#263;e&#353; se  vi&#353;e spominjati Egipta!' </p> 
<p><A NAME="an_23:28">23:28</A>&nbsp;Jer, ovako govori Jahve Gospod:  'Evo me! Predat &#263;u te u ruke onima koji ti omrznu&#353;e, koji ti  se du&#353;i ogadi&#353;e. </p> 
<p><A NAME="an_23:29">23:29</A>&nbsp;Neka iskale na tebi svoju mr&#382;nju, neka ti  svu muku preotmu, a tebe nek' ostave golu i nagu! Neka se obna&#382;i  sva golotinja tvoje bludnosti i besramnosti, tvojeg bludni&#269;enja. </p> 
<p><A NAME="an_23:30">23:30</A>&nbsp;Sve &#263;e te to sti&#263;i zbog tvojeg bludni&#269;enja s narodima i jer  si se okaljala njihovim kumirima. </p> 
<p><A NAME="an_23:31">23:31</A>&nbsp;Putem si sestre svoje hodila:  dat &#263;u ti u ruku &#269;a&#353;u njezinu: </p> 
<p><A NAME="an_23:32">23:32</A>&nbsp;Ovako govori Jahve Gospod: &#268;a&#353;u sestre svoje ispit &#263;e&#353;, &#269;a&#353;u &#353;iroku, duboku, i bit &#263;e&#353; na podsmijeh i ruglo - mnogo u nju stane! -</p> 
<p><A NAME="an_23:33">23:33</A>&nbsp;napunit &#263;e&#353; se pijanstva i &#382;alosti! &#268;a&#353;a je to pusto&#353;enja, u&#382;asa - &#269;a&#353;a sestre tvoje Samarije.</p> 
<p><A NAME="an_23:34">23:34</A>&nbsp;Pit &#263;e&#353; je, do dna iskapiti, zatim u komade razbiti, grudi svoje izraniti. Jer, ja tako rekoh' - rije&#269; je Jahve Gospoda!</p> 
<p><A NAME="an_23:35">23:35</A>&nbsp;Stoga ovako govori Jahve Gospod: 'Jer ti mene zaboravi  i le&#273;a mi okrenu, snosi sada svu svoju sramotu i bestidnost!'"</p> 
<p><A NAME="an_23:36">23:36</A>&nbsp;I jo&#353; mi re&#269;e Jahve: "Sine &#269;ovje&#269;ji, ho&#263;e&#353; li suditi  Oholi i Oholibi, pokazati im njihove gadosti? </p> 
<p><A NAME="an_23:37">23:37</A>&nbsp;Preljub po&#269;ini&#353;e, ruke su im okrvavljene, s kumirima svojim preljub u&#269;ini&#353;e, djecu  koju mi porodi&#353;e provedo&#353;e kroz oganj da ih proguta. </p> 
<p><A NAME="an_23:38">23:38</A>&nbsp;Jo&#353;  mi i ovo u&#269;ini&#353;e: onoga dana obe&#353;&#269;asti&#353;e moje Sveti&#353;te i subote  moje oskvrnu&#353;e. </p> 
<p><A NAME="an_23:39">23:39</A>&nbsp;Jer istoga dana kad djecu svoju kumirima  kla&#353;e, u Sveti&#353;te moje do&#273;o&#353;e da ga obe&#353;&#269;aste. Eto, tako uradi&#353;e  usred Doma mojega. </p> 
<p><A NAME="an_23:40">23:40</A>&nbsp;Slale su &#269;ak po mu&#353;karce izdaleka, i oni  bi im pohrlili &#269;im bi glasnici k njima stigli. A ti se za njih  kupala, o&#269;i svoje mazala i nakitom se kitila. </p> 
<p><A NAME="an_23:41">23:41</A>&nbsp;A potom bi  sjedala na rasko&#353;nu postelju pred kojom stol prostrt bija&#353;e na  koji si stavljala moj tamjan i moje ulje. </p> 
<p><A NAME="an_23:42">23:42</A>&nbsp;Tu se &#269;ulo pocikivanje  bezbri&#382;nog dru&#353;tva zbog velikog mno&#353;tva dovedena sa svih strana  pustinje; stavljali su &#382;enama na ruke narukvice i na glavu vijence  prekrasne. </p> 
<p><A NAME="an_23:43">23:43</A>&nbsp;I rekoh: 'Sa &#382;enom ogrezlom u preljubu jo&#353; blud  tjeraju, i sama se ona jo&#353; bludu odaje!' </p> 
<p><A NAME="an_23:44">23:44</A>&nbsp;Prilaze joj kao  kakvoj bludnici! Da, prilazili su k Oholi i Oholibi, pokvarenicama. </p> 
<p><A NAME="an_23:45">23:45</A>&nbsp;Zato &#263;e im pravednici suditi kao &#353;to se sudi preljubnicama  i onima koji krv prolijevaju, jer - one su preljubnice, ruke  su im okrvavljene.</p> 
<p><A NAME="an_23:46">23:46</A>&nbsp;Jer ovako govori Jahve Gospod: 'Neka se protiv njih zbor  sazove da ih izvrgnem zlostavljanju i plja&#269;ki. </p> 
<p><A NAME="an_23:47">23:47</A>&nbsp;Zbor neka  ih kamenuje i ma&#269;evima raskomada; sinove i k&#263;eri neka im pokolje, a domove ognjem spali. </p> 
<p><A NAME="an_23:48">23:48</A>&nbsp;Tako &#263;u iz zemlje istrijebiti sramotu, da se druge &#382;ene opomenu i ne &#269;ine djela va&#353;ih sramotnih. </p> 
<p><A NAME="an_23:49">23:49</A>&nbsp;A  na vas &#263;u oboriti svu va&#353;u bestidnost, ispa&#353;tat &#263;ete grijehe  idolopoklonstva. I znat &#263;ete da sam ja Jahve Gospod.'"</p> 
<p><A NAME="an_24:1">24:1</A>&nbsp;Godine devete, devetoga mjeseca, desetoga dana, do&#273;e mi rije&#269;  Jahvina: </p> 
<p><A NAME="an_24:2">24:2</A>&nbsp;"Sine &#269;ovje&#269;ji, zapi&#353;i ovaj dan: upravo danas kralj  babilonski zaposjede Jeruzalem. </p> 
<p><A NAME="an_24:3">24:3</A>&nbsp;Pripovijedaj domu odmetni&#269;kom  prispodobu. Reci im: Ovako govori Jahve Gospod: 'Pristavi lonac, pristavi i nalij vode u nj!</p> 
<p><A NAME="an_24:4">24:4</A>&nbsp;Baci u nj komade, sve najbolje komade mesa, but i ple&#263;e! Napuni ga ponajboljim kostima!</p> 
<p><A NAME="an_24:5">24:5</A>&nbsp;Uzmi najbolje od stada. Pod loncem vatru nalo&#382;i. Neka dobro uzavri, neka se u njemu skuhaju i kosti.'</p> 
<p><A NAME="an_24:6">24:6</A>&nbsp;Jer ovako govori Jahve Gospod: 'Jao gradu krvni&#269;kom, zahr&#273;alu loncu s kojega se hr&#273;a ne skida! A zatim komad po komad iz njega izvadi, ali za nj ne bacaj k&#211;ock&#196;e!</p> 
<p><A NAME="an_24:7">24:7</A>&nbsp;Jer krv je njegova u njemu - na golu je kamenu ostavi, po zemlji je ne razlij gdje bi je pra&#353;ina mogla prekriti!</p> 
<p><A NAME="an_24:8">24:8</A>&nbsp;Da se gnjev moj raspali, da mu odmazdim, ostavih krv njegovu na kamenu golom, da se ne pokrije.'</p> 
<p><A NAME="an_24:9">24:9</A>&nbsp;Stoga ovako govori Jahve Gospod: 'Jao gradu krvni&#269;kome, jer &#263;u veliku loma&#269;u nalo&#382;iti!</p> 
<p><A NAME="an_24:10">24:10</A>&nbsp;Skupi drva, vatru potpali, skuhaj meso, primije&#353;aj za&#269;ina, nek' izgore i kosti!</p> 
<p><A NAME="an_24:11">24:11</A>&nbsp;A zatim ga prazna na &#382;eravicu pristavi da mjed mu se usija i ne&#269;isto&#263;a njegova sva se rastopi, da se uni&#353;ti hr&#273;a na njemu!</p> 
<p><A NAME="an_24:12">24:12</A>&nbsp;Grdne li muke! Ali se velika hr&#273;a ne dade s njega skinuti:  i vatri odolje. </p> 
<p><A NAME="an_24:13">24:13</A>&nbsp;Sramotan je grijeh tvoj: htjedoh te o&#269;istiti, ali se ti ne htjede od grijeha o&#269;istiti; i zbog toga se vi&#353;e  ne&#263;e&#353; o&#269;istiti dok nad tobom ne iskalim gnjev svoj! </p> 
<p><A NAME="an_24:14">24:14</A>&nbsp;Ja, Jahve, rekoh! I rije&#269; &#263;u ispuniti; ne&#263;u popustiti: I ne&#263;u se smilovati  niti &#263;u se pokajati! Sudit &#263;u te po putovima tvojim i po djelima  tvojim! - rije&#269; je Jahve Gospoda."</p> 
<p><A NAME="an_24:15">24:15</A>&nbsp;I do&#273;e mi rije&#269; Jahvina: </p> 
<p><A NAME="an_24:16">24:16</A>&nbsp;"Sine &#269;ovje&#269;ji, evo, nenadanom  smr&#263;u oduzet &#263;u ti radost o&#269;inju! Ne tuguj, ne pla&#269;i i ne roni  suza! </p> 
<p><A NAME="an_24:17">24:17</A>&nbsp;Jecaj tiho, ali ne &#382;ali kao &#353;to se za mrtvima &#382;ali!  I povij oko glave povez, a na noge obuj sandale. Ne prekrivaj  brade i ne jedi &#382;alobni&#269;ke poga&#269;e."</p> 
<p><A NAME="an_24:18">24:18</A>&nbsp;Ujutro tako prorokovah narodu, a uve&#269;e mi &#382;ena umrije  te sutradan uradih kao &#353;to mi bija&#353;e zapovje&#273;eno. </p> 
<p><A NAME="an_24:19">24:19</A>&nbsp;Narod me  na to zapita: "Ne&#263;e&#353; li nam re&#263;i &#353;to zna&#269;i za nas to &#353;to ti radi&#353;?" </p> 
<p><A NAME="an_24:20">24:20</A>&nbsp;Ja im odgovorih: "Do&#273;e mi rije&#269; Jahvina: </p> 
<p><A NAME="an_24:21">24:21</A>&nbsp;"Reci domu Izraelovu:  Ovako govori Jahve Gospod: Evo, oskvrnut &#263;u svoje Sveti&#353;te, va&#353;  ponos sna&#382;ni, radost vam o&#269;inju i &#269;e&#382;nju du&#353;e va&#353;e! I sinovi  i k&#263;eri koje ostaviste, od ma&#269;a &#263;e pasti! </p> 
<p><A NAME="an_24:22">24:22</A>&nbsp;Tada &#263;ete uraditi  kao &#353;to i ja uradih: ne&#263;ete prekrivati brade i ne&#263;ete jesti &#382;alobni&#269;ke  poga&#269;e! </p> 
<p><A NAME="an_24:23">24:23</A>&nbsp;Povit &#263;ete povez oko glave i obuti na noge sandale!  I ne&#263;ete vi&#353;e tugovati ni plakati, nego &#263;ete &#269;iljeti zbog svojih  nedjela i jecati jedan za drugim! </p> 
<p><A NAME="an_24:24">24:24</A>&nbsp;A Ezekiel &#263;e vam biti primjer:  u&#269;init &#263;ete sve &#353;to je i on &#269;inio. Kad se to zbude, spoznat &#263;ete  da sam ja Jahve!'</p> 
<p><A NAME="an_24:25">24:25</A>&nbsp;A ti, sine &#269;ovje&#269;ji, doista u dan kad im oduzmem snagu, di&#269;nu radost njihovu, radost im o&#269;inju, slast du&#353;e njihove,  sinove i k&#263;eri njihove - </p> 
<p><A NAME="an_24:26">24:26</A>&nbsp;u taj &#263;e dan k tebi sti&#263;i bjegunac  da ti to dojavi! </p> 
<p><A NAME="an_24:27">24:27</A>&nbsp;U taj &#263;e se dan tvoja usta otvoriti, i ti  &#263;e&#353; tom bjeguncu progovoriti; ne&#263;e&#353; vi&#353;e biti nijem. I tako &#263;e&#353;  im biti znak. I oni &#263;e spoznati da sam ja Jahve!"</p> 
<p><A NAME="an_25:1">25:1</A>&nbsp;I do&#273;e mi rije&#269; Jahvina: </p> 
<p><A NAME="an_25:2">25:2</A>&nbsp;"Sine &#269;ovje&#269;ji, okreni lice k  sinovima Amonovim te prorokuj protiv njih! </p> 
<p><A NAME="an_25:3">25:3</A>&nbsp;Reci sinovima Amonovim:  'Poslu&#353;ajte rije&#269; Jahve Gospoda! Ovako govori Jahve Gospod: Zato  &#353;to vi klicaste 'ha, ha!' nad mojim Sveti&#353;tem kad ono bija&#353;e  oskvrnuto, i nad zemljom Izraelovom kad ona bija&#353;e opusto&#353;ena, i nad domom Judinim kad odla&#382;a&#353;e u izgnanstvo, </p> 
<p><A NAME="an_25:4">25:4</A>&nbsp;predat &#263;u  vas, evo, u posjed sinovima Istoka da usred vas razapnu svoje  &#353;atore, udare svoja prebivali&#353;ta. Oni neka jedu tvoje plodove  i piju mlijeko tvoje! </p> 
<p><A NAME="an_25:5">25:5</A>&nbsp;Od Rabe &#263;u pa&#353;njake za deve na&#269;initi, a u zemlji Amonovih sinova torove &#263;u za ovce podi&#263;i. I znat  &#263;ete da sam ja Jahve!'</p> 
<p><A NAME="an_25:6">25:6</A>&nbsp;Jer ovako govori Jahve Gospod: 'Zato &#353;to si pljeskao rukama  i udarao nogama i svom se du&#353;om radovao nad zemljom Izraelovom,</p> 
<p><A NAME="an_25:7">25:7</A>&nbsp;ja &#263;u, evo, ruku na te podi&#263;i i kao plijen te predati narodima!  Istrijebit &#263;u te iz narod&#196;a, iskorijeniti iz zemalja! Zatrijet  &#263;u te! I znat &#263;e&#353; da sam ja Jahve!</p> 
<p><A NAME="an_25:8">25:8</A>&nbsp;Ovako govori Jahve Gospod: 'Zato &#353;to Moab i Seir govorahu:  'Gle, dom je Judin poput svih naroda', </p> 
<p><A NAME="an_25:9">25:9</A>&nbsp;otkrit &#263;u, evo, obronke  moapske, da s kraja na kraj ostane bez gradova &#353;to bijahu ukras  zemlje: Bet Haje&#353;imot, Baal Meon i Kirjatajim. </p> 
<p><A NAME="an_25:10">25:10</A>&nbsp;Dat &#263;u ih  u posjed sinovima Istoka, neprijateljima Amonaca, da se sinovi  Amonovi me&#273;u narodima vi&#353;e ne spominju! </p> 
<p><A NAME="an_25:11">25:11</A>&nbsp;Tako &#263;u izvr&#353;iti  sud nad Moabom. I znat &#263;e da sam ja Jahve!'</p> 
<p><A NAME="an_25:12">25:12</A>&nbsp;Ovako govori Jahve Gospod: 'Zato &#353;to se Edom osveti domu  Judinu i tom se osvetom te&#353;ko ogrije&#353;i, </p> 
<p><A NAME="an_25:13">25:13</A>&nbsp;ovako govori Jahve  Gospod: Podi&#263;i &#263;u ruku na Edom, istrijebit &#263;u iz njega ljude  i &#382;ivotinje! Pretvorit &#263;u ga u pustinju: od Temana do Dedana  svi &#263;e od ma&#269;a izginuti. </p> 
<p><A NAME="an_25:14">25:14</A>&nbsp;Tako &#263;u se osvetiti Edomu rukom  svojega naroda izraelskog. Oni &#263;e postupiti s Edomom prema mojem  gnjevu i mojoj srd&#382;bi. I spoznat &#263;e moju osvetu!' - rije&#269; je  Jahve Gospoda.</p> 
<p><A NAME="an_25:15">25:15</A>&nbsp;Ovako govori Jahve Gospod: 'Zato &#353;to Filistejci izvr&#353;i&#353;e  odmazdu, krvavo se osve&#263;uju&#263;i s mr&#382;njom u srcu, razaraju&#263;i sve  zbog svojeg neprijateljstva, </p> 
<p><A NAME="an_25:16">25:16</A>&nbsp;ovako govori Jahve Gospod: Evo, podi&#382;em ruku na Filistejce, istrijebit &#263;u Kere&#263;ane, uni&#353;tit  &#263;u sve &#353;to preostane na morskoj obali! </p> 
<p><A NAME="an_25:17">25:17</A>&nbsp;Tako &#263;u im se stra&#353;no  osvetiti kaznama jarosnim. I kad im se osvetim, znat &#263;e da sam  ja Jahve.'"</p> 
<p><A NAME="an_26:1">26:1</A>&nbsp;Godine jedanaeste, prvoga dana u mjesecu, do&#273;e mi rije&#269; Jahvina:</p> 
<p><A NAME="an_26:2">26:2</A>&nbsp;"Sine &#269;ovje&#269;ji, jer Tir nad Jeruzalemom klica&#353;e: 'Ha, ha! Razbi&#353;e se ta vrata nar&#196;od&#196;a, i k meni se okrenu&#353;e; obogatit &#263;u se: on je opusto&#353;en' -</p> 
<p><A NAME="an_26:3">26:3</A>&nbsp;stoga ovako govori Jahve Gospod: 'Evo me protiv tebe, Tire, di&#263;i &#263;u na te silne narode, kao &#353;to more valove di&#382;e!</p> 
<p><A NAME="an_26:4">26:4</A>&nbsp;Poru&#353;it &#263;e zidine tirske i razoriti sve kule njegove. A ja &#263;u mu i pra&#353;inu pomesti, na&#269;init' od njega pe&#263;inu golu!</p> 
<p><A NAME="an_26:5">26:5</A>&nbsp;Bit &#263;e su&#353;ili&#353;te mre&#382;a. Jer ja rekoh! - rije&#269; je Jahve Gospoda. I narodima plijen &#263;e postati.</p> 
<p><A NAME="an_26:6">26:6</A>&nbsp;A sve k&#263;eri njegove od ma&#269;a &#263;e pasti u polju! Znat &#263;e da sam ja Jahve!'</p> 
<p><A NAME="an_26:7">26:7</A>&nbsp;Jer ovako govori Jahve Gospod: 'Gle, dovest &#263;u na Tir sa sjevera Nabukodonozora, kralja babilonskoga, kralja nad kraljevima, s konjima i bojnim kolima, s konjanicima, &#269;etama i mno&#353;tvom naroda!</p> 
<p><A NAME="an_26:8">26:8</A>&nbsp;K&#263;eri &#263;e tvoje u polju ma&#269;em posje&#263;i! Protiv tebe di&#263;i &#263;e kule opsadne, nasuti protiv tebe nasipe i podi&#263;' protiv tebe &#353;titove.</p> 
<p><A NAME="an_26:9">26:9</A>&nbsp;Na zidove &#263;e tvoje upraviti zidodere i tvoje &#263;e kule kukama oborit'!</p> 
<p><A NAME="an_26:10">26:10</A>&nbsp;Od nebrojenih konja njegovih svega &#263;e te pra&#353;ina prekriti, a od &#353;tropota konjanika i to&#269;kova i bojnih kola njihovih zadrhtat &#263;e zidine tvoje, kad bude prolazio kroz vrata tvoja, k'o &#353;to se prolazi kroz grad osvojen.</p> 
<p><A NAME="an_26:11">26:11</A>&nbsp;Kopitima svojih konja zgazit &#263;e ti sve ulice; narod tvoj ma&#269;em &#263;e pobiti i sru&#353;iti stupovlje tvoje.</p> 
<p><A NAME="an_26:12">26:12</A>&nbsp;Poplijenit &#263;e bogatstvo tvoje, tvoje &#263;e razgrabiti blago! Razorit &#263;e tvoje zidine i ku&#263;e tvoje divne sru&#353;iti! Kamenje, drvo, pra&#353;inu tvoju u more &#263;e pobacati!</p> 
<p><A NAME="an_26:13">26:13</A>&nbsp;A ja &#263;u prekinuti jeku tvojih pjesama, i zvuk se tvojih harfa vi&#353;e ne&#263;e &#269;uti!</p> 
<p><A NAME="an_26:14">26:14</A>&nbsp;Pretvorit &#263;u te u pe&#263;inu golu, postat &#263;e&#353; su&#353;ili&#353;te mre&#382;&#196;a. Vi&#353;e se nikad ne&#263;e&#353; podi&#263;i, jer ja, Jahve, rekoh!' - to rije&#269; je Jahve Gospoda."</p> 
<p><A NAME="an_26:15">26:15</A>&nbsp;Ovako Jahve Gospod govori Tiru: "A ne&#263;e li od trijeska  pada tvojega i jecanja tvojih ranjenika, kad nastane u tebi pokolj  nemili, zadrhtati svi otoci? </p> 
<p><A NAME="an_26:16">26:16</A>&nbsp;I ne&#263;e li tada svi morski knezovi  si&#263;i s prijestolja svojih, odbaciti svoje pla&#353;teve, i skinuti  vezene haljine, u strah se zaodjeti, na zemlju posjedati, dr&#353;&#263;u&#263;i  bez prestanka, u&#382;asnuti tvojim udesom? </p> 
<p><A NAME="an_26:17">26:17</A>&nbsp;A zatim &#263;e nad tobom  zakukati i re&#263;i ti: 'Kamo li propade? Kamo li s mora nestade, grade proslavljeni, &#353;to bija&#353;e tako mo&#263;an na moru, ti i &#382;itelji tvoji, koji strah zadavahu zemlji svoj?</p> 
<p><A NAME="an_26:18">26:18</A>&nbsp;Sada na dan pada tvojega otoci &#263;e zadrhtati, otoci u moru prestravit &#263;e se zbog propasti tvoje!'</p> 
<p><A NAME="an_26:19">26:19</A>&nbsp;Jer ovako govori Jahve Gospod: 'Kad te pretvorim u pusti  grad, kakvi su gradovi u kojima vi&#353;e nitko ne boravi, i kada  na tebe dovedem bezdane da te velike vode prekriju, </p> 
<p><A NAME="an_26:20">26:20</A>&nbsp;spustit  &#263;u te s onima koji su si&#353;li u grob, k narodu pradavnom, i smjestit  &#263;u te u najdublje zemljine predjele, u vje&#269;nu samo&#263;u, s onima  &#353;to u grob si&#273;o&#353;e, da se vi&#353;e ne vrati&#353; u zemlju &#382;ivih. </p> 
<p><A NAME="an_26:21">26:21</A>&nbsp;Pretvorit  &#263;u te u u&#382;as i vi&#353;e te ne&#263;e biti. Tra&#382;it &#263;e te, ali te vi&#353;e nikad  ne&#263;e na&#263;i!' - rije&#269; je Jahve Gospoda."</p> 
<p><A NAME="an_27:1">27:1</A>&nbsp;I do&#273;e mi rije&#269; Jahvina: </p> 
<p><A NAME="an_27:2">27:2</A>&nbsp;"A ti sine &#269;ovje&#269;ji, udari u tu&#382;aljku  nad Tirom </p> 
<p><A NAME="an_27:3">27:3</A>&nbsp;i reci Tiru &#353;to le&#382;i na ulazu u more i trguje s  narodima bezbrojnih otoka: 'Ovako govori Jahve Gospod: Tire &#353;to govora&#353;e: Ja sam la&#273;a prekrasna, izvanredne ljepote.</p> 
<p><A NAME="an_27:4">27:4</A>&nbsp;Tvoje me&#273;e se&#382;u u more duboko, graditelji tvoji besprimjerno te lijepa na&#269;ini&#353;e.</p> 
<p><A NAME="an_27:5">27:5</A>&nbsp;Od senirskih &#269;empresa oplate ti sagradi&#353;e, cedar libanonski uze&#353;e, jarbole ti podigo&#353;e;</p> 
<p><A NAME="an_27:6">27:6</A>&nbsp;od ba&#353;anskih hrastova istesa&#353;e ti vesla, od bjelokosti i &#353;im&#353;ira s kitijimskog oto&#269;ja palubu ti na&#269;ini&#353;e!</p> 
<p><A NAME="an_27:7">27:7</A>&nbsp;Od vezena lana egipatskog bijahu ti jedra da ti budu zastava! A grimiz i skrlet s eli&#353;kih otoka stavi&#353;e ti za krovi&#353;ta.</p> 
<p><A NAME="an_27:8">27:8</A>&nbsp;&#381;itelji Sidona i Arvada bjehu ti vesla&#269;i, a mudraci tvoji, Tire, bijahu ti kormilari!</p> 
<p><A NAME="an_27:9">27:9</A>&nbsp;Starje&#353;ine gebalske i vje&#353;taci popravljahu kvarove tvoje. Sve morske la&#273;e i mornari bijahu tvoji i s tobom trgovahu! </p> 
<p><A NAME="an_27:10">27:10</A>&nbsp;Perzijanci, Ludijci i Putijci u tvojoj vojsci bijahu ratnici, u tebi vje&#353;ahu &#353;titove i kacige; oni ti sjaj davahu. </p> 
<p><A NAME="an_27:11">27:11</A>&nbsp;Sinovi  arvadski s vojnicima na bedemima tvojim uokrug &#269;uvahu ti kule.  O zidove ti uokolo &#353;titove vje&#353;ahu da uzveli&#269;aju jedinstvenu  ljepotu tvoju! </p> 
<p><A NAME="an_27:12">27:12</A>&nbsp;Zbog bogatstva tvoga golemog &#269;ak i Tar&#353;i&#353;  s tobom trgova&#353;e, pla&#263;aju&#263;i srebrom i gvo&#382;&#273;em, olovom i kositrom  trg tvoj. </p> 
<p><A NAME="an_27:13">27:13</A>&nbsp;Javan i Tubal i Me&#353;ek s tobom trgovahu: davahu  ljude i su&#273;e mjedeno za trg tvoj. </p> 
<p><A NAME="an_27:14">27:14</A>&nbsp;Oni iz Bet Togarme davahu  konje, trka&#263;e konji&#263;e i mazge. </p> 
<p><A NAME="an_27:15">27:15</A>&nbsp;I sinovi Dedanovi s tobom  trgovahu. Mnogi ti otoci bijahu podlo&#382;ni: pla&#263;ahu ti da&#263;u u bjelokosti  i ebanovini. </p> 
<p><A NAME="an_27:16">27:16</A>&nbsp;Zbog obilja robe tvoje Edom s tobom trgova&#353;e.  Davahu ti za trg dragulje, purpur i vezivo, koralje, rubine i  bez; </p> 
<p><A NAME="an_27:17">27:17</A>&nbsp;i Judeja i zemlja Izraelova trgovahu s tobom: minitskim  &#382;itom, voskom, medom, uljem i balzamom trg tvoj pla&#263;ahu! </p> 
<p><A NAME="an_27:18">27:18</A>&nbsp;Zbog  obilja trga tvojeg, silnoga ti blaga, i Damask s tobom trgova&#353;e  za helbonsko vino i saharsku vunu. </p> 
<p><A NAME="an_27:19">27:19</A>&nbsp;I Dan i Javan iz Uzala  za trg tvoj prekaljeno gvo&#382;&#273;e mijenjahu, cimet i slatku trsku. </p> 
<p><A NAME="an_27:20">27:20</A>&nbsp;Dedan s tobom trgova&#353;e prostirkama jaha&#269;kim. </p> 
<p><A NAME="an_27:21">27:21</A>&nbsp;Arapi i  kedarski knezovi mijenjahu se s tobom, trg ti pla&#263;aju&#263;i jaganjcima, jarcima i ovnovima. </p> 
<p><A NAME="an_27:22">27:22</A>&nbsp;Trgovci iz &#352;ebe i Rame trgovahu s tobom, za trg ti davahu najbolje dragulje i zlato. </p> 
<p><A NAME="an_27:23">27:23</A>&nbsp;Haran, Kane  i Eden, trgovci &#352;ebe, Asirije i Ki&#353;mada trgovahu s tobom. Mijenjahu  za trg tvoj </p> 
<p><A NAME="an_27:24">27:24</A>&nbsp;skupocjene halje, purpurne i vezene pla&#353;teve, sagove &#353;arene i u&#382;ad &#269;vrsto pletenu. </p> 
<p><A NAME="an_27:25">27:25</A>&nbsp;Tar&#353;i&#353;ke su la&#273;e nakrcane  prevozile robu tvoju! Bje&#353;e tako puna i te&#353;ka veoma.</p> 
<p><A NAME="an_27:26">27:26</A>&nbsp;Na pu&#269;inu morsku, na mnoga te mora izvedo&#353;e vesla&#269;i. Isto&#269;ni te vjetar razbi na pu&#269;ini morskoj!</p> 
<p><A NAME="an_27:27">27:27</A>&nbsp;Tvoje blago i trg ti, rukodjela tvoja, la&#273;ari tvoji i krmilari, popravlja&#269;i pukotina, mjenja&#269;i trga tvojeg, svi ratnici na tebi i sve mno&#353;tvo posred tebe potonut &#263;e na dno morsko na dan tvoga brodoloma!</p> 
<p><A NAME="an_27:28">27:28</A>&nbsp;Na vapaj ti krmilara obale &#263;e zadrhtati.</p> 
<p><A NAME="an_27:29">27:29</A>&nbsp;I si&#263;i &#263;e s la&#273;a svojih svi vesla&#269;i, svi la&#273;ari i svi krmilari i ostat &#263;e na kopnu.</p> 
<p><A NAME="an_27:30">27:30</A>&nbsp;Za tobom &#263;e glasno naricati i kukati gorko. Pepelom &#263;e posut glave, i valjat se u pra&#353;ini;</p> 
<p><A NAME="an_27:31">27:31</A>&nbsp;zbog tebe &#263;e glave obrijati, kostrijet &#263;e pripasati, oja&#273;ene du&#353;e za tobom naricati, i kukati gorko.</p> 
<p><A NAME="an_27:32">27:32</A>&nbsp;U &#382;alosti &#263;e ti tu&#382;balicu zapjevati, nad tobom &#263;e protu&#382;iti: 'Koji grad k'o Tir ponosan bje&#353;e posred mora?'</p> 
<p><A NAME="an_27:33">27:33</A>&nbsp;Jer kad bi on blago iskrcao, mnoge bi narode njima nasitio! Obiljem bogatstva i trga mnoge bi kraljeve zemaljske usre&#263;io.</p> 
<p><A NAME="an_27:34">27:34</A>&nbsp;A sada te, evo, valovi smrska&#353;e, potonu u dubine morske! Blago tvoje i sva posada potonu&#353;e s tobom.</p> 
<p><A NAME="an_27:35">27:35</A>&nbsp;Svi &#382;itelji oto&#269;ki zbog tebe se prestravi&#353;e. Kraljevi se njini naje&#382;i&#353;e, glave pokunji&#353;e.</p> 
<p><A NAME="an_27:36">27:36</A>&nbsp;Trgovci narod&#196;a zvi&#382;dahu za tobom, jer ti stra&#353;ilo posta i nestade zauvijek!'"</p> 
<p><A NAME="an_28:1">28:1</A>&nbsp;I do&#273;e mi rije&#269; Jahvina: </p> 
<p><A NAME="an_28:2">28:2</A>&nbsp;"Sine &#269;ovje&#269;ji, ka&#382;i knezu tirskome: 'Ovako govori Jahve Gospod: Tvoje se srce uzoholi, ti re&#269;e: 'Ja sam bog! Na bo&#382;jem prijestolju sjedim u srcu morskom.' Iako &#269;ovjek, a ne Bog, ti srce svoje izjedna&#269;i s Bo&#382;jim.</p> 
<p><A NAME="an_28:3">28:3</A>&nbsp;Bje&#353;e, eto, od Daniela mudriji, nijedna ti tajna ne bje skrivena!</p> 
<p><A NAME="an_28:4">28:4</A>&nbsp;Mudro&#353;&#263;u svojom i razborom nate&#269;e bogatstva, riznicu napuni srebrom i zlatom!</p> 
<p><A NAME="an_28:5">28:5</A>&nbsp;Mudar li bija&#353;e trgovac, bogatstvo svoje namno&#382;i! Al' ti se s bogatstva srce uzoholi.'</p> 
<p><A NAME="an_28:6">28:6</A>&nbsp;Stog ovako govori Jahve Gospod: 'Jer svoje srce s Bo&#382;jim izjedna&#269;i,</p> 
<p><A NAME="an_28:7">28:7</A>&nbsp;dovest &#263;u, evo, na te tu&#273;ince najnasilnije me&#273;u narodima. Isukat &#263;e ma&#269;eve na mudrost ti divnu, i ljepotu &#263;e ti okaljati,</p> 
<p><A NAME="an_28:8">28:8</A>&nbsp;bacit &#263;e te u jamu da umre&#353; nasilnijom smr&#263;u od onih &#353;to umiru na pu&#269;ini morskoj!</p> 
<p><A NAME="an_28:9">28:9</A>&nbsp;Ho&#263;e&#353; li tada pred krvnikom re&#263;i: 'Ja sam bog'? &#268;ovjek si, a ne bog, u ruci svojih ubojica.</p> 
<p><A NAME="an_28:10">28:10</A>&nbsp;Umrijet &#263;e&#353; smr&#263;u neobrezanih od ruke tu&#273;inske! Jer ja, Jahve, rekoh to' - rije&#269; je Jahve Gospoda."</p> 
<p><A NAME="an_28:11">28:11</A>&nbsp;I do&#273;e mi rije&#269; Jahvina: </p> 
<p><A NAME="an_28:12">28:12</A>&nbsp;"Sine &#269;ovje&#269;ji, zakukaj  tu&#382;aljku nad tirskim kraljem. Reci mu: 'Ovako govori Jahve Gospod: Gle, ti bje&#353;e uzor savr&#353;enstva, pun mudrosti i &#269;udesno lijep!</p> 
<p><A NAME="an_28:13">28:13</A>&nbsp;U Edenu, vrtu Bo&#382;jem, ti &#382;ivlja&#353;e, resio te dragulj svaki, sard, topaz i dijamant, krizolit, oniks i jaspis, safir, smaragd i zlato. Na&#269;injeni bjehu bubnjevi i frule, na dan ti ro&#273;enja bjehu pripravljeni.</p> 
<p><A NAME="an_28:14">28:14</A>&nbsp;Postavih te kao raskriljena keruba za&#353;titnika: bio si na svetoj gori Bo&#382;joj, hodio si posred ognjena kamenja.</p> 
<p><A NAME="an_28:15">28:15</A>&nbsp;Savr&#353;en bje&#353;e na putima svojim od dana svojega ro&#273;enja dok ti se u srcu ne za&#269;e opa&#269;ina.</p> 
<p><A NAME="an_28:16">28:16</A>&nbsp;Obilno trguju&#263;i, napuni se nasiljem i sagrije&#353;i. Zato te zbacih s gore Bo&#382;je, istrgoh te, kerube za&#353;titni&#269;e, isred ognjenoga kamenja.</p> 
<p><A NAME="an_28:17">28:17</A>&nbsp;Srce ti se uzoholi zbog ljepote tvoje, mudrost svoju odnemari zbog svojega blaga! Na zemlju te bacih i predah te zemaljskim kraljevima da te prezirno gledaju.</p> 
<p><A NAME="an_28:18">28:18</A>&nbsp;Mno&#353;tvom svog bezakonja, nepo&#353;tenim trgovanjem oskvrnu svoja sveti&#353;ta! Pustih oganj posred tebe da te pro&#382;dre. Pretvorih te na zemlji u pepeo na o&#269;i onih &#353;to te motre.</p> 
<p><A NAME="an_28:19">28:19</A>&nbsp;Svi koji te poznaju me&#273;u narodima zgrozi&#353;e se nad tobom! Jer ti stra&#353;ilo posta, nestade zauvijek.'"</p> 
<p><A NAME="an_28:20">28:20</A>&nbsp;I do&#273;e mi rije&#269; Jahvina: </p> 
<p><A NAME="an_28:21">28:21</A>&nbsp;"Sine &#269;ovje&#269;ji, okreni lice  k Sidonu, prorokuj protiv njega. </p> 
<p><A NAME="an_28:22">28:22</A>&nbsp;Reci: 'Ovako govori Jahve Gospod: Evo me protiv tebe, Sidone, proslavit &#263;u se usred tebe! I znat &#263;e se da sam ja Jahve kada nad njim sud izvr&#353;im i svetost svoju poka&#382;em u njemu.</p> 
<p><A NAME="an_28:23">28:23</A>&nbsp;I poslat &#263;u na nj kugu i krv po ulicama njegovim; i mrtvi &#263;e posred njega padati od ma&#269;a, koji ti odasvud prijeti, i znat &#263;e se tada da sam ja Jahve.</p> 
<p><A NAME="an_28:24">28:24</A>&nbsp;I vi&#353;e ne&#263;e biti domu Izraelovu trna &#353;to ranjava nit' &#382;aoke &#353;to razdire me&#273;u svima uokolo koji ga preziru! I znat &#263;e se da sam ja Jahve!'"</p> 
<p><A NAME="an_28:25">28:25</A>&nbsp;Ovako govori Jahve Gospod: "A kad skupim sav dom Izraelov  izme&#273;u naroda po kojima su razasuti, o&#269;itovat &#263;u u njima svoju  svetost pred o&#269;ima narod&#196;a. I nastanit &#263;e se u svojoj zemlji  &#353;to je dadoh sluzi svome Jakovu. </p> 
<p><A NAME="an_28:26">28:26</A>&nbsp;I u njoj &#263;e &#382;ivjeti u miru, gradit &#263;e domove i saditi vinograde. &#381;ivjet &#263;e u pouzdanju dok  budem izvr&#353;ivao svoj sud nad svima koji ih naokolo prezirahu.  I znat &#263;e da sam ja Jahve, Bog njihov."</p> 
<p><A NAME="an_29:1">29:1</A>&nbsp;Godine desete, desetoga mjeseca, dvanaestoga dana, do&#273;e mi  rije&#269; Jahvina: </p> 
<p><A NAME="an_29:2">29:2</A>&nbsp;"Sine &#269;ovje&#269;ji, okreni lice faraonu, kralju  egipatskom, i prorokuj protiv njega i protiv sveg Egipta. </p> 
<p><A NAME="an_29:3">29:3</A>&nbsp;Govori  i reci: 'Ovako govori Jahve Gospod: Evo me protiv tebe, faraone, kralju egipatski, golemi krokodile &#353;to le&#382;i&#353; usred rijeka svojih. Ti re&#269;e: 'Rijeke su moje, sebi sam ih na&#269;inio.'</p> 
<p><A NAME="an_29:4">29:4</A>&nbsp;I zato &#263;u ti kuke zarit' u gubicu i sve ribe rijeka tvojih zalijepiti na krlju&#353;ti tvoje. Izvu&#263;i &#263;u te isred rijeka tvojih sa svim ribama rijeka tvojih zalijepljenim na tvoje krlju&#353;ti.</p> 
<p><A NAME="an_29:5">29:5</A>&nbsp;Bacit &#263;u u pustinju tebe i sve ribe iz rijeka tvojih. Na tlo &#263;e&#353; poljsko pasti, nitko te ne&#263;e podi&#263;' ni sahraniti, zvijerima zemaljskim i nebeskim pticama dat &#263;u te za hranu!</p> 
<p><A NAME="an_29:6">29:6</A>&nbsp;I znat &#263;e svi stanovnici Egipta da sam ja Jahve. Jer ti bje&#353;e trska za oslonac domu Izraelovu!</p> 
<p><A NAME="an_29:7">29:7</A>&nbsp;Kad te u ruku uhvati&#353;e, ti se slomi i rane im otvori; a kad se na te osloni&#353;e, ti prepu&#269;e i bedra im sva izrani.'</p> 
<p><A NAME="an_29:8">29:8</A>&nbsp;Stog ovako govori Jahve Gospod: 'Gle, dovest &#263;u ma&#269; svoj na te, istrijebit &#263;u iz tebe i ljude i stoku!</p> 
<p><A NAME="an_29:9">29:9</A>&nbsp;Sva &#263;e zemlja egipatska pusto&#353; biti i razvalina, i oni &#263;e znati da sam ja Jahve!' Jer ti re&#269;e: 'Rijeka je moja, sebi je na&#269;inih.' </p> 
<p><A NAME="an_29:10">29:10</A>&nbsp;'Zato  evo me na te i na rijeke tvoje da pretvorim zemlju egipatsku  u pustinju i pusto&#353; od Migdola do Sevana i do granice etiopske! </p> 
<p><A NAME="an_29:11">29:11</A>&nbsp;Ne&#263;e njome vi&#353;e prolaziti noga ljudska ni noga &#382;ivotinjska, ostat &#263;e nenaseljena &#269;etrdeset godina. </p> 
<p><A NAME="an_29:12">29:12</A>&nbsp;Od zemlje &#263;u egipatske  na&#269;initi pusto&#353; sred zemalja opusto&#353;enih, a gradovi njezini bit  &#263;e &#269;etrdeset godina ru&#353;evine me&#273;u razvaljenim gradovima. I raspr&#353;it  &#263;u Egip&#263;ane me&#273;u narode i rasijat &#263;u ih po zemljama.'</p> 
<p><A NAME="an_29:13">29:13</A>&nbsp;Jer, ovako govori Jahve Gospod: 'Kad mine &#269;etrdeset godina, sakupit &#263;u opet sve Egip&#263;ane izme&#273;u naroda kamo bijahu raspr&#353;eni. </p> 
<p><A NAME="an_29:14">29:14</A>&nbsp;Vratit &#263;u izgnanike egipatske, vratit &#263;u ih opet u zemlju  Patros, domovinu njihovu, da osnuju ondje slabo kraljevstvo. </p> 
<p><A NAME="an_29:15">29:15</A>&nbsp;Ono &#263;e biti najmanje od svih kraljevstava, da se vi&#353;e nikad  ne digne nad druge narode. Smanjit &#263;u ga da vi&#353;e nikad ne podjarmi  drugih naroda </p> 
<p><A NAME="an_29:16">29:16</A>&nbsp;i da vi&#353;e ne bude uzdanje domu Izraelovu. Nek'  mu u pamet doziva grijehe koje bija&#353;e po&#269;inio okre&#263;u&#263;i se za  njima. I oni &#263;e spoznati da sam ja Jahve.'"</p> 
<p><A NAME="an_29:17">29:17</A>&nbsp;Godine dvadeset i sedme, prvoga dana prvoga mjeseca,  do&#273;e mi rije&#269; Jahvina: </p> 
<p><A NAME="an_29:18">29:18</A>&nbsp;"Sine &#269;ovje&#269;ji, kralj babilonski Nabukodonozor  krenu s vojskom na velik pohod protiv grada Tira. I svaka glava  ogolje i svako se rame odadrije. Ali ni on ni vojska mu ne imahu  nikakve dobiti od toga &#353;to krenu&#353;e na Tir. </p> 
<p><A NAME="an_29:19">29:19</A>&nbsp;Stoga ovako govori  Jahve Gospod: 'Gle, predat &#263;u Nabukodonozoru, kralju babilonskome, zemlju egipatsku. Odnijet &#263;e joj blago, nagrabiti plijena i  oplja&#269;kati je. To &#263;e biti pla&#263;a vojsci njegovoj. </p> 
<p><A NAME="an_29:20">29:20</A>&nbsp;Za trud  &#353;to na Tir krenu dat &#263;u mu svu zemlju egipatsku, jer za me bija&#353;e  radio' - rije&#269; je Jahve Gospoda. </p> 
<p><A NAME="an_29:21">29:21</A>&nbsp;'U onaj &#263;u dan u&#269;initi da  izraste rog domu Izraelovu, a tebi &#263;u usta otvoriti me&#273;u njima.  I znat &#263;e da sam ja Jahve.'"</p> 
<p><A NAME="an_30:1">30:1</A>&nbsp;I do&#273;e mi rije&#269; Jahvina: </p> 
<p><A NAME="an_30:2">30:2</A>&nbsp;"Sine &#269;ovje&#269;ji, prorokuj i reci:  'Ovako govori Jahve Gospod: Kukajte: 'Jao dana!' </p> 
<p><A NAME="an_30:3">30:3</A>&nbsp;Jer se bli&#382;i dan, bli&#382;i se dan Jahvin!  Dan obla&#269;an, vrijeme narodima odre&#273;eno.</p> 
<p><A NAME="an_30:4">30:4</A>&nbsp;I ma&#269; &#263;e u&#263;i u Egipat, a strah &#263;e ophrvati Etiopiju kad  mrtvi stanu padati po Egiptu i kad se razgrabi njegovo blago  te kad mu temelje sve sru&#353;e. </p> 
<p><A NAME="an_30:5">30:5</A>&nbsp;Ku&#353;, Put i Lud, sva Arabija i  Libija, i sinovi zemlje Krete s njima od ma&#269;a &#263;e izginuti'!</p> 
<p><A NAME="an_30:6">30:6</A>&nbsp;Ovako govori Jahve Gospod: 'Past &#263;e koji podupiru Egipat  i srozat &#263;e se ponos njegove mo&#263;i. Od Migdola do Sevana sve &#263;e  u njemu od ma&#269;a pasti - rije&#269; je Jahve Gospoda.</p> 
<p><A NAME="an_30:7">30:7</A>&nbsp;On &#263;e biti pusto&#353; me&#273;u opusto&#353;enim zemljama, a njegovi  gradovi ru&#353;evine me&#273;u razru&#353;enim gradovima. </p> 
<p><A NAME="an_30:8">30:8</A>&nbsp;I znat &#263;e da sam  ja Jahve kad zapalim svoj oganj u Egiptu i zatrem sve pomaga&#269;e  njegove. </p> 
<p><A NAME="an_30:9">30:9</A>&nbsp;U onaj &#263;e dan glasnici od mene na la&#273;ama isploviti da  zastra&#353;e bezbri&#382;nu Etiopiju. I strah &#263;e je ophrvati u dan egipatski.  Jer, evo, bli&#382;i se!' </p> 
<p><A NAME="an_30:10">30:10</A>&nbsp;Ovako govori Jahve Gospod: 'Uni&#353;tit  &#263;u mno&#353;tvo egipatsko rukom Nabukodonozora, kralja babilonskoga! </p> 
<p><A NAME="an_30:11">30:11</A>&nbsp;On i njegov narod s njime - najokrutniji me&#273;u narodima -  bit &#263;e dovedeni da zemlju zatru. I oni &#263;e isukati ma&#269; na Egipat  i svu &#263;e mu zemlju truplima ispuniti. </p> 
<p><A NAME="an_30:12">30:12</A>&nbsp;A ja &#263;u isu&#353;iti rijeke  i zemlju predati u ruke silnicima, opusto&#353;it &#263;u zemlju i &#353;to  je u njoj - rukom tu&#273;inaca. Ja, Jahve, rekoh!'</p> 
<p><A NAME="an_30:13">30:13</A>&nbsp;Ovako govori Jahve Gospod: 'Razorit &#263;u kumire i ni&#353;tavila  istrijebiti iz Memfisa, i ne&#263;e vi&#353;e biti knezova u egipatskoj  zemlji, a strah &#263;u posijati u zemlji egipatskoj. </p> 
<p><A NAME="an_30:14">30:14</A>&nbsp;Opusto&#353;it  &#263;u Patros, zapaliti Soan, izvr&#353;iti sud na Tebi. </p> 
<p><A NAME="an_30:15">30:15</A>&nbsp;Iskalit &#263;u  gnjev nad Sinom, tvr&#273;om egipatskom, istrijebit &#263;u mno&#353;tvo u Tebi. </p> 
<p><A NAME="an_30:16">30:16</A>&nbsp;Zapalit &#263;u oganj pod Egiptom: Sin &#263;e uzdrhtati od strave, Teba &#263;e biti osvojena, a Memfis u tjeskobi dan za danom. </p> 
<p><A NAME="an_30:17">30:17</A>&nbsp;Mladi&#263;i  Heliopola i Pi-Beseta od ma&#269;a &#263;e pasti. A oni &#263;e biti odvedeni  u ropstvo! </p> 
<p><A NAME="an_30:18">30:18</A>&nbsp;Nad Tafnisom pomr&#269;at &#263;e dan kad ondje slomim jaram  egipatski i kad se dokon&#269;a ponos mo&#263;i u njemu! Nad njim &#263;e se  nadviti oblak, i njegove &#263;e k&#263;eri biti odvedene u ropstvo! </p> 
<p><A NAME="an_30:19">30:19</A>&nbsp;Tako  &#263;u izvr&#353;iti sud nad Egiptom, i znat &#263;e da sam ja Jahve.'"</p> 
<p><A NAME="an_30:20">30:20</A>&nbsp;Godine jedanaeste, prvoga mjeseca, sedmoga dana do&#273;e  mi rije&#269; Jahvina: </p> 
<p><A NAME="an_30:21">30:21</A>&nbsp;"Sine &#269;ovje&#269;ji, gle, slomih mi&#353;icu faraonu, kralju egipatskom! I evo, nisu je ni povili: nisu metnuli lijekove  niti su je povojima obavili da je okrijepe kako bi se opet mogla  prihvatiti ma&#269;a. </p> 
<p><A NAME="an_30:22">30:22</A>&nbsp;Stoga ovako govori Jahve Gospod: 'Evo me  protiv faraona, kralja egipatskoga, da mu slomim obje ruke, i  zdravu i slomljenu, i da mu ma&#269; izbijem iz ruke! </p> 
<p><A NAME="an_30:23">30:23</A>&nbsp;Razagnat  &#263;u Egip&#263;ane me&#273;u narode i rasijati ih po zemljama! </p> 
<p><A NAME="an_30:24">30:24</A>&nbsp;Oja&#269;at  &#263;u ruke kralju babilonskom i ma&#269; &#263;u svoj staviti u njegovu ruku;  a faraonu &#263;u slomiti ruke te &#263;e stenjati pred neprijateljem kao  ranjenik. </p> 
<p><A NAME="an_30:25">30:25</A>&nbsp;Da, oja&#269;at &#263;u ruke kralju babilonskom, a ruke &#263;e  faraonove klonuti. I znat &#263;e se da sam ja Jahve kad metnem ma&#269;  svoj u ruke kralju babilonskom i on ga zavitla nad zemljom egipatskom. </p> 
<p><A NAME="an_30:26">30:26</A>&nbsp;Raspr&#353;it &#263;u Egip&#263;ane me&#273;u narode i rasijati ih po zemljama.  I znat &#263;e da sam ja Jahve.'"</p> 
<p><A NAME="an_31:1">31:1</A>&nbsp;Jedanaeste godine, tre&#263;ega mjeseca, prvoga dana, do&#273;e mi rije&#269;  Jahvina: </p> 
<p><A NAME="an_31:2">31:2</A>&nbsp;"Sine &#269;ovje&#269;ji, ka&#382;i faraonu, kralju egipatskom,  i mno&#353;tvu njegovu: 'Na koga nali&#269;i&#353; veli&#269;inom svojom?</p> 
<p><A NAME="an_31:3">31:3</A>&nbsp;Usporedit &#263;u te, evo, s cedrom libanonskim, lijepih grana, gusta li&#353;&#263;a i debla visoka: vrh mu do oblaka se&#382;e.</p> 
<p><A NAME="an_31:4">31:4</A>&nbsp;Voda ga othrani i uzvisi bezdan; rijekama mu svojim nasad oblijeva&#353;e, rukave svoje sla&#353;e k svem drve&#263;u poljskom.</p> 
<p><A NAME="an_31:5">31:5</A>&nbsp;I zato rastom on nadvisi sve poljsko drve&#263;e. Grane mu se namno&#382;i&#353;e, hvoje mu se razgrana&#353;e od obilne vode &#353;to mu dotjeca&#353;e;</p> 
<p><A NAME="an_31:6">31:6</A>&nbsp;ptice mu nebeske na granama gnijezda savijahu. Ispod hvoja njegovih lego&#353;e se divlje zvijeri. A u hladu njegovu svi veliki narodi sje&#273;ahu.</p> 
<p><A NAME="an_31:7">31:7</A>&nbsp;Lijep on bija&#353;e veli&#269;inom i &#353;irinom svojih grana; do dubokih voda &#382;ilje mu seza&#353;e!</p> 
<p><A NAME="an_31:8">31:8</A>&nbsp;Ne bijahu mu ravni ni cedrovi u vrtu Bo&#382;jem, ni &#269;empresi se ne mogahu usporediti s granama njegovim, a platane ni kao hvoje njegove ne bijahu! Nijedno stablo u vrtu Bo&#382;jem ne bje&#353;e mu po ljepoti ravno.</p> 
<p><A NAME="an_31:9">31:9</A>&nbsp;Ukrasih ga mno&#353;tvom grana, i zavi&#273;a&#353;e mu sve edensko drve&#263;e u vrtu Bo&#382;jem.'</p> 
<p><A NAME="an_31:10">31:10</A>&nbsp;Stoga ovako govori Jahve Gospod: 'Jer se s rasta uzoholio  &#353;to mu vrh do oblaka seza&#353;e i srce mu visina zanese, </p> 
<p><A NAME="an_31:11">31:11</A>&nbsp;predadoh  ga u ruke najmo&#263;nijemu od svih naroda da u&#269;ini s njime po zlo&#263;i  njegovoj, i odbacih ga. </p> 
<p><A NAME="an_31:12">31:12</A>&nbsp;Tu&#273;inci, najokrutniji od naroda,  posjeko&#353;e ga i obori&#353;e, grane mu padahu po gorama i svim dolinama, hvoje mu se po svim uvalama polomi&#353;e, svi se narodi zemlje od  njegova hlada udalji&#353;e, ostavi&#353;e ga! </p> 
<p><A NAME="an_31:13">31:13</A>&nbsp;Na njegovo oboreno stablo  sve ptice nebeske sletje&#353;e! Me&#273;u njegovim se granama sve divlje zvijeri nastani&#353;e! </p> 
<p><A NAME="an_31:14">31:14</A>&nbsp;Da  se rastom svojim nijedno stablo pokraj vode vi&#353;e ne uzvisi i  da vrh svoj me&#273;u oblake ne uzdigne! I da se nijedno stablo koje  pije vode u visinu svoju ne uzdaje! Jer su svi predani smrti, ba&#269;eni u podzemne krajeve, posred sinova ljudskih, s onima &#353;to  slaze u jamu!'</p> 
<p><A NAME="an_31:15">31:15</A>&nbsp;Ovako govori Jahve Gospod: 'U dan kad on si&#273;e u Podzemlje, u znak &#382;alosti, zatvorih nad njim ponor i zaustavih rijeke njegove.  I velike vode presahnu&#353;e te sav Libanon zbog njega u tugu zaogrnuh  i sve se poljsko drve&#263;e zbog njega osu&#353;i! </p> 
<p><A NAME="an_31:16">31:16</A>&nbsp;Gromotom pada njegova  potresoh narode kad ga strmoglavih u Podzemlje s onima &#353;to u  jamu si&#273;o&#353;e! I u podzemnom se kraju utje&#353;i sve drve&#263;e edensko, najizabranije i najljep&#353;e u Libanonu, sve &#353;to je vodu ispijalo. </p> 
<p><A NAME="an_31:17">31:17</A>&nbsp;I ono, mi&#353;ica njegova, i oni me&#273;u narodima koji u hladu njegovu  sje&#273;ahu, si&#273;o&#353;e s njim u Podzemlje, k onima &#353;to ma&#269;em bijahu  probodeni. </p> 
<p><A NAME="an_31:18">31:18</A>&nbsp;Na koga, dakle, me&#273;u drve&#263;em edenskim, nali&#269;i&#353; svojom  mo&#263;i, slavom i veli&#269;inom? A sad si s njima oboren u podzemni  kraj i s neobrezanima le&#382;i&#353; me&#273;u onima &#353;to ma&#269;em bijahu probodeni.  To je faraon i sve njegovo mno&#353;tvo' - rije&#269; je Jahve Gospoda."</p> 
<p><A NAME="an_32:1">32:1</A>&nbsp;Godine dvanaeste, dvanaestoga mjeseca, prvoga dana, do&#273;e mi  rije&#269; Jahvina: </p> 
<p><A NAME="an_32:2">32:2</A>&nbsp;"Sine &#269;ovje&#269;ji, zapla&#269;i nad faraonom, kraljem  egipatskim, i ka&#382;i mu: 'Lavi&#263;u naroda, propao si! Ti bje&#353;e kao krokodil u vodi, bu&#269;io si u rijekama svojim, nogama si vodu mutio, valove joj podizao!'</p> 
<p><A NAME="an_32:3">32:3</A>&nbsp;Ovako govori Jahve Gospod: 'Gle, razapet &#263;u mre&#382;u nad tobom sa skupom mnogih naroda: oni &#263;e te u mojoj mre&#382;i izvu&#263;i.</p> 
<p><A NAME="an_32:4">32:4</A>&nbsp;Ostavit &#263;e te na zemlji, tresnuti tobom o tlo. Sve ptice nebeske na te &#263;u pustiti i zvijeri zemaljske tobom &#263;u nahraniti!</p> 
<p><A NAME="an_32:5">32:5</A>&nbsp;Meso &#263;u ti razbacat' po gorama, doline &#263;u prekriti strvinom tvojom.</p> 
<p><A NAME="an_32:6">32:6</A>&nbsp;Istekom iz tebe zemlju &#263;u napojiti, krvlju tvojom po gorama, i korita rije&#269;na njome napuniti.</p> 
<p><A NAME="an_32:7">32:7</A>&nbsp;A kada te utrnem, nebesa &#263;u potamniti i zvijezde na njima ugasiti! Oblakom &#263;u sunce zastrijeti, i mjesec svjetlo&#353;&#263;u ne&#263;e svijetliti.</p> 
<p><A NAME="an_32:8">32:8</A>&nbsp;Sva &#263;u svjetlila na nebu zbog tebe utrnuti i mrak &#263;u nad zemljom razastrijeti!' - rije&#269; je Jahve Gospoda.</p> 
<p><A NAME="an_32:9">32:9</A>&nbsp;'Ucvilit &#263;u srca mnogih naroda kad izgnanike tvoje odvedem  u zemlje tebi nepoznate. </p> 
<p><A NAME="an_32:10">32:10</A>&nbsp;Narode &#263;e mnoge strava uhvatiti, a njihovi &#263;e se kraljevi nad tobom u&#382;asnuti njima nao&#269;igled.  I na dan pada tvojega svatko &#263;e za svoj &#382;ivot neprestano strepiti.' </p> 
<p><A NAME="an_32:11">32:11</A>&nbsp;Jer ovako govori Jahve Gospod: 'Ma&#269; kralja babilonskoga na  te &#263;e se spustiti. </p> 
<p><A NAME="an_32:12">32:12</A>&nbsp;Tvoje &#263;u mno&#353;tvo pobiti ma&#269;evima junaka, najlju&#263;i od svih naroda opusto&#353;it &#263;e ponos Egipta i sve mno&#353;tvo  njegovo zatrijeti. </p> 
<p><A NAME="an_32:13">32:13</A>&nbsp;Svu &#263;u stoku njegovu uni&#353;titi pokraj voda  obilnih. Ljudska ih noga vi&#353;e ne&#263;e gaziti niti &#263;e ih &#382;ivotinjski  papak mutiti. </p> 
<p><A NAME="an_32:14">32:14</A>&nbsp;Onda &#263;u im vode opet sti&#353;ati i u&#269;init &#263;u da  im rijeke kao ulje teku!' - rije&#269; je Jahve Gospoda.</p> 
<p><A NAME="an_32:15">32:15</A>&nbsp;'Kad zemlju egipatsku opusto&#353;im, kad bude oplja&#269;kano  &#353;to je na njoj, kad udarim sve &#382;itelje njezine, znat &#263;e da sam  ja Jahve. </p> 
<p><A NAME="an_32:16">32:16</A>&nbsp;Tu&#382;aljka je to koja &#263;e se naricati. Naricat &#263;e  je k&#263;eri naroda. Naricat &#263;e je nad Egiptom i nad svim njegovim  mno&#353;tvom' - rije&#269; je Jahve Gospoda."</p> 
<p><A NAME="an_32:17">32:17</A>&nbsp;Godine dvanaeste, prvoga mjeseca, petnaestoga dana, do&#273;e  mi rije&#269; Jahvina: </p> 
<p><A NAME="an_32:18">32:18</A>&nbsp;"Sine &#269;ovje&#269;ji, nari&#269;i za egipatskim mno&#353;tvom, gurni ga, njega i k&#263;eri naroda slavnih, u podzemni kraj, k onima  &#353;to si&#273;o&#353;e u jamu. </p> 
<p><A NAME="an_32:19">32:19</A>&nbsp;Od koga si bolji? Si&#273;i i po&#269;ini s neobrezanima.</p> 
<p><A NAME="an_32:20">32:20</A>&nbsp;Oni &#263;e pasti me&#273;u one &#353;to ih ma&#269; pokosi. Le&#382;aj &#263;e dobiti  sa svim mno&#353;tvom. </p> 
<p><A NAME="an_32:21">32:21</A>&nbsp;Najhrabriji junaci govorit &#263;e mu iz srca  Podzemlja: 'Ti i pomo&#263;nici tvoji si&#273;ite i po&#269;inite s neobrezanima, ma&#269;em poko&#353;enima!'</p> 
<p><A NAME="an_32:22">32:22</A>&nbsp;Ondje je i Asirac i sva njegova gomila oko groba njegova  - svi pobijeni, ma&#269;em poko&#353;eni. </p> 
<p><A NAME="an_32:23">32:23</A>&nbsp;Grobovi im le&#382;e na dnu jame  i sva mu je gomila oko grobova njegova - svi, neko&#263; u&#382;as u zemlji  &#382;ivih, sada pobijeni, ma&#269;em poko&#353;eni.</p> 
<p><A NAME="an_32:24">32:24</A>&nbsp;Ondje Elam i sve mno&#353;tvo njegovo oko groba njegova -  svi pobijeni, ma&#269;em poko&#353;eni, neobrezani u podzemni kraj mrtvih  si&#273;o&#353;e: neko&#263; u&#382;as u zemlji &#382;ivih, snose sad sramotu svoju s  onima &#353;to u jamu si&#273;o&#353;e. </p> 
<p><A NAME="an_32:25">32:25</A>&nbsp;Usred pobijenih le&#382;aj smjesti&#353;e  njemu i mno&#353;tvu oko groba njegova - sve neobrezani, ma&#269;em probodeni:  neko&#263; u&#382;as u zemlji &#382;ivih, snose sad sramotu svoju s onima &#353;to  u jamu si&#273;o&#353;e, me&#273;u pobijene polo&#382;eni.</p> 
<p><A NAME="an_32:26">32:26</A>&nbsp;Ondje je Me&#353;ek i Tubal i sve mno&#353;tvo njegovo, s grobovima  oko groba njegova - svi neobrezani, ma&#269;em probodeni, neko&#263; u&#382;as  u zemlji &#382;ivih. </p> 
<p><A NAME="an_32:27">32:27</A>&nbsp;Ne le&#382;e s junacima davno palima, u Podzemlje  si&#273;o&#353;e s oru&#382;jem, s ma&#269;em pod glavom i sa &#353;titom na kostima,  jer bijahu u&#382;as junacima u zemlji &#382;ivih. </p> 
<p><A NAME="an_32:28">32:28</A>&nbsp;I ti &#263;e&#353; le&#382;ati  usred neobrezanih, ma&#269;em poko&#353;enih.</p> 
<p><A NAME="an_32:29">32:29</A>&nbsp;Ondje je Edom i svi njegovi kraljevi i knezovi: unato&#269;  svojemu juna&#353;tvu, i oni le&#382;e zajedno s onima &#353;to su ma&#269;em poko&#353;eni, s neobrezanima, s onima koji u jamu si&#273;o&#353;e.</p> 
<p><A NAME="an_32:30">32:30</A>&nbsp;Ondje su knezovi sjevera i svi Sidonci, i oni si&#273;o&#353;e  me&#273;u probodene. Unato&#269; u&#382;asu svojega juna&#353;tva, le&#382;e neobrezani, s ma&#269;em probodenima, snose&#263;i svoju sramotu s onima &#353;to u jamu  si&#273;o&#353;e. </p> 
<p><A NAME="an_32:31">32:31</A>&nbsp;Vidjet &#263;e ih faraon i utje&#353;it &#263;e se zbog svog mno&#353;tva  - faraon i sva vojska njegova ma&#269;em poko&#353;ena, rije&#269; je Jahve  Gospoda! </p> 
<p><A NAME="an_32:32">32:32</A>&nbsp;Jer je zadavao strah u zemlji &#382;ivih, faraon i sve  mno&#353;tvo njegovo le&#382;e s neobrezanima, s ma&#269;em poko&#353;enima - rije&#269;  je Jahve Gospoda."</p> 
<p><A NAME="an_33:1">33:1</A>&nbsp;Do&#273;e mi rije&#269; Jahvina: </p> 
<p><A NAME="an_33:2">33:2</A>&nbsp;"Sine &#269;ovje&#269;ji, govori sinovima  naroda svojega! Reci: 'Ako ja na neku zemlju dovedem ma&#269;, a narod  te zemlje uzme jednoga izme&#273;u sebe i postavi ga za stra&#382;ara, </p> 
<p><A NAME="an_33:3">33:3</A>&nbsp;a on - vide&#263;i da ma&#269; dolazi na zemlju - zatrubi u rog i opomene  sav narod: </p> 
<p><A NAME="an_33:4">33:4</A>&nbsp;ako se tada onaj koji &#269;uje glas roga ne da opomenuti  te ma&#269; do&#273;e i pogubi ga - krv njegova past &#263;e na glavu njegovu: </p> 
<p><A NAME="an_33:5">33:5</A>&nbsp;jer, &#269;uo je glas roga, ali se ne dade opomenuti - krv njegova  past &#263;e na njega. Da se dao opomenuti, spasio bi &#382;ivot. </p> 
<p><A NAME="an_33:6">33:6</A>&nbsp;A  opet, ako stra&#382;ar - vide&#263;i da ma&#269; dolazi na zemlju - ne zatrubi  u rog i ne opomene narod te ma&#269; do&#273;e i pogubi koga od njih: taj  je, dodu&#353;e, poginuo zbog svoga grijeha, ali &#263;u ja krv njegovu  tra&#382;iti iz stra&#382;arove ruke.'</p> 
<p><A NAME="an_33:7">33:7</A>&nbsp;I tebe sam, sine &#269;ovje&#269;ji, postavio za stra&#382;ara domu Izraelovu:  kad &#269;uje&#353; rije&#269; iz mojih usta, opomeni ih u moje ime. </p> 
<p><A NAME="an_33:8">33:8</A>&nbsp;Reknem  li bezbo&#382;niku: 'Bezbo&#382;ni&#269;e, umrijet &#263;e&#353;!' - a ti ne progovori&#353;  i ne opomene&#353; bezbo&#382;nika da se vrati od svojega zloga puta, bezbo&#382;nik  &#263;e umrijeti zbog svojega grijeha, ali krv njegovu tra&#382;it &#263;u iz  tvoje ruke. </p> 
<p><A NAME="an_33:9">33:9</A>&nbsp;Ali ako bezbo&#382;nika opomene&#353; da se vrati od svojega  zloga puta, a on se ne vrati sa svojega puta: on &#263;e umrijeti  zbog svojega grijeha, a ti si spasio &#382;ivot svoj.</p> 
<p><A NAME="an_33:10">33:10</A>&nbsp;Sine &#269;ovje&#269;ji, reci domu Izraelovu: Vi govorite: 'Prijestupi  i grijesi na&#353;i priti&#353;&#263;u nas i zbog njih propadamo! I da jo&#353; &#382;ivimo?' </p> 
<p><A NAME="an_33:11">33:11</A>&nbsp;Odgovori im: '&#381;ivota mi moga - rije&#269; je Jahve Gospoda - nije  meni do smrti bezbo&#382;nikove, nego da se odvrati od zloga puta  svojega i da &#382;ivi! Obratite se, dakle, obratite od zloga puta  svojega! Za&#353;to da umrete, dome Izraelov!'</p> 
<p><A NAME="an_33:12">33:12</A>&nbsp;Sine &#269;ovje&#269;ji, reci sinovima naroda svoga: 'Pravednika  ne&#263;e izbaviti pravednost njegova u dan kad sagrije&#353;i niti &#263;e  bezbo&#382;nik stradati zbog svoje bezbo&#382;nosti u dan kad se od nje  odvrati, kao &#353;to ni pravednik ne&#263;e mo&#263;i ostati na &#382;ivotu u dan  kad sagrije&#353;i. </p> 
<p><A NAME="an_33:13">33:13</A>&nbsp;Reknem li ja prevedniku: '&#381;ivjet &#263;e&#353;!' a on  se pouzda u svoju pravednost i stane &#269;initi nepravdu, zaboravit  &#263;u svu njegovu pravednost, i on &#263;e umrijeti zbog nepravde &#353;to  je po&#269;ini! </p> 
<p><A NAME="an_33:14">33:14</A>&nbsp;A reknem li bezbo&#382;niku: 'Umrijet &#263;e&#353;!' a on se  odvrati od grijeha svojega i stane raditi po zakonu i pravdi,</p> 
<p><A NAME="an_33:15">33:15</A>&nbsp;vrati zalog, plati oteto i stane &#382;ivjeti po zakonima &#382;ivota, ne &#269;ine&#263;i bezakonja - &#382;ivjet &#263;e, ne&#263;e umrijeti! </p> 
<p><A NAME="an_33:16">33:16</A>&nbsp;I svi grijesi  njegovi &#353;to ih bija&#353;e po&#269;inio bit &#263;e mu zaboravljeni. Radi po  zakonu i pravdi, &#382;ivjet &#263;e!'</p> 
<p><A NAME="an_33:17">33:17</A>&nbsp;Ali sinovi naroda tvoga govore: 'Jahvin put nije pravedan!'  Njihov put nije pravedan! </p> 
<p><A NAME="an_33:18">33:18</A>&nbsp;Ako se pravednik odvrati od svoje  pravednosti i stane &#269;initi nepravdu, on &#263;e stoga umrijeti. </p> 
<p><A NAME="an_33:19">33:19</A>&nbsp;A  ako se bezbo&#382;nik odvrati od svoje bezbo&#382;nosti i stane raditi  po zakonu i pravdi, on &#263;e zbog toga &#382;ivjeti. </p> 
<p><A NAME="an_33:20">33:20</A>&nbsp;A vi velite:  'Jahvin put nije pravedan!' Svakome &#263;u od vas suditi prema putovima  njegovim, dome Izraelov!"</p> 
<p><A NAME="an_33:21">33:21</A>&nbsp;Godine dvanaeste, desetoga mjeseca, petoga dana na&#353;eg  izgnanstva, do&#273;e k meni bjegunac iz Jeruzalema i re&#269;e: "Pade  grad!" </p> 
<p><A NAME="an_33:22">33:22</A>&nbsp;Ruka se Jahvina spustila na me uve&#269;e, prije dolaska  toga bjegunca, i otvorila mi usta prije negoli on do&#273;e k meni  ujutro! Otvori&#353;e mi se, dakle, usta i ja vi&#353;e ne bijah nijem.</p> 
<p><A NAME="an_33:23">33:23</A>&nbsp;I do&#273;e mi rije&#269; Jahvina: </p> 
<p><A NAME="an_33:24">33:24</A>&nbsp;"Sine &#269;ovje&#269;ji, oni koji  &#382;ive u ovim ru&#353;evinama zemlje Izraelove govore: 'Jedan bija&#353;e  Abraham i ba&#353;tini ovu zemlju, a nas je mnogo - nama je zemlja  dana u posjed!' </p> 
<p><A NAME="an_33:25">33:25</A>&nbsp;Stoga im reci: 'Ovako govori Jahve Gospod:  Vi blagujete po gorama, o&#269;i podi&#382;ete kumirima svojim, krv prolijevate  - i jo&#353; da posjedujete ovu zemlju? </p> 
<p><A NAME="an_33:26">33:26</A>&nbsp;Na svoj se ma&#269; oslanjate, &#269;inite gadosti, oskvrnjujete &#382;enu bli&#382;njega - i jo&#353; da posjedujete  ovu zemlju?' </p> 
<p><A NAME="an_33:27">33:27</A>&nbsp;Ovo im reci: 'Ovako govori Jahve Gospod: &#381;ivota  mi moga, oni koji su u ru&#353;evinama od ma&#269;a &#263;e pasti; one koji  su u polju dat &#263;u zvijerima da ih pro&#382;dru; a koji su u utvrdama  i po pe&#263;inama od kuge &#263;e poginuti! </p> 
<p><A NAME="an_33:28">33:28</A>&nbsp;Tako &#263;u zemlju ovu razoriti  i opusto&#353;iti i nestat &#263;e zauvijek drskoga njezina ponosa. Opustjet  &#263;e gore Izraelove i nitko vi&#353;e ne&#263;e njima prolaziti. </p> 
<p><A NAME="an_33:29">33:29</A>&nbsp;I znat  &#263;e da sam ja Jahve kad zemlju njihovu razorim i opusto&#353;im zbog  svih gadosti &#353;to ih po&#269;ini&#353;e.'</p> 
<p><A NAME="an_33:30">33:30</A>&nbsp;A o tebi, sine &#269;ovje&#269;ji, sinovi naroda tvoga kazuju uza  zidove i na ku&#263;nim vratima i govore jedan drugom: 'Hajde da &#269;ujemo  kakva je to rije&#269; do&#353;la od Jahve!' </p> 
<p><A NAME="an_33:31">33:31</A>&nbsp;I hrle k tebi kao na zbor  narodni; i narod moj sjeda preda te i slu&#353;a tvoje rije&#269;i, ali  ih ne izvr&#353;uje: nasla&#273;uju se njima u ustima, a srce im ide za  nepravednim dobitkom. </p> 
<p><A NAME="an_33:32">33:32</A>&nbsp;I gle, ti si za njih kao slatka pjesma  uz glazbu otpjevana glasom umilnim: rije&#269;i ti slu&#353;aju, ali ih  ne izvr&#353;uju. </p> 
<p><A NAME="an_33:33">33:33</A>&nbsp;Ali kad sve ovo do&#273;e - gle, ve&#263; dolazi - znat  &#263;e da prorok bija&#353;e me&#273;u njima!"</p> 
<p><A NAME="an_34:1">34:1</A>&nbsp;I do&#273;e mi rije&#269; Jahvina: </p> 
<p><A NAME="an_34:2">34:2</A>&nbsp;"Sine &#269;ovje&#269;ji, prorokuj protiv  Izraelovih pastira, prorokuj im i reci: 'Ovako govori Jahve Gospod:  Jao pastirima Izraelovim koji napasaju sami sebe! Ne moraju li  pastiri napasati stado? </p> 
<p><A NAME="an_34:3">34:3</A>&nbsp;Mlijekom se hranite, vunom odijevate, ovnove tovne koljete, a stada ne pasete. </p> 
<p><A NAME="an_34:4">34:4</A>&nbsp;Nemo&#263;nih ne krijepite, bolesnih ne lije&#269;ite, ranjenih ne povijate, zalutalih natrag  ne dovodite, izgubljenih ne tra&#382;ite, nego nasilno i okrutno njima  gospodarite. </p> 
<p><A NAME="an_34:5">34:5</A>&nbsp;I tako se ovce raspr&#353;i&#353;e nemaju&#263;' pastira, i  raspr&#353;ene postado&#353;e plijen zvijerima. </p> 
<p><A NAME="an_34:6">34:6</A>&nbsp;Ovce lutaju po svim  gorama i visokim bregovima; po svoj su zemlji raspr&#353;ene ovce  moje i nitko za njih ne pita, nikoga nema da ih tra&#382;i.'</p> 
<p><A NAME="an_34:7">34:7</A>&nbsp;Zato, pastiri, &#269;ujte rije&#269; Jahvinu: </p> 
<p><A NAME="an_34:8">34:8</A>&nbsp;'Tako mi &#382;ivota, rije&#269; je Jahve Gospoda: zato &#353;to ovce moje postado&#353;e plijen  i hrana zvijerima, nemaju&#263;' pastira, dok pastiri moji ovaca mojih  ne tra&#382;e nego sami sebe pasu, a ne pasu stada mojega - </p> 
<p><A NAME="an_34:9">34:9</A>&nbsp;zato, pastiri, &#269;ujte rije&#269; Jahvinu: </p> 
<p><A NAME="an_34:10">34:10</A>&nbsp;Ovako govori Jahve Gospod:  'Evo me na pastire! Ovce svoje tra&#382;it &#263;u iz ruku njihovih i ne&#263;u  im dati da mi vi&#353;e stado pasu ni da sami sebe pasu: istrgnut  &#263;u ovce iz usta njihovih, ne&#263;e im vi&#353;e biti hrana.'</p> 
<p><A NAME="an_34:11">34:11</A>&nbsp;Jer ovako govori Jahve Gospod: 'Evo me, sam &#263;u potra&#382;iti  ovce svoje i sam &#263;u ih pasti! </p> 
<p><A NAME="an_34:12">34:12</A>&nbsp;Kao &#353;to se pastir brine za  ovce svoje kad se na&#273;e uza stado raspr&#353;eno, i ja &#263;u se pobrinuti  za svoje ovce i skupit' ih iz svih mjesta u koje se raspr&#353;i&#353;e  u dan oblaka i mraka. </p> 
<p><A NAME="an_34:13">34:13</A>&nbsp;Izvest &#263;u ih iz naroda, skupit &#263;u ih  iz zemalja i dovesti ih u zemlju njihovu da ih pasem na gorama  izraelskim, po svim dolinama i travnjacima. </p> 
<p><A NAME="an_34:14">34:14</A>&nbsp;Past &#263;u ih na  izvrsnim pa&#353;ama, ov&#269;injaci &#263;e im biti na visokim gorama izraelskim;  ondje &#263;e po&#269;ivati u dobrim ov&#269;injacima i past &#263;e na so&#269;nim pa&#353;ama, po gorama izraelskim. </p> 
<p><A NAME="an_34:15">34:15</A>&nbsp;Sam &#263;u pasti ovce svoje i sam &#263;u im  dati po&#269;inka - rije&#269; je Jahve Gospoda. </p> 
<p><A NAME="an_34:16">34:16</A>&nbsp;Potra&#382;it &#263;u izgubljenu, dovesti natrag zalutalu, povit &#263;u ranjenu i okrijepiti nemo&#263;nu, bdjeti nad pretilom i jakom - past &#263;u ih pravedno.'</p> 
<p><A NAME="an_34:17">34:17</A>&nbsp;A vama, ovce moje, ovako govori Jahve Gospod: 'Evo me  da sudim izme&#273;u ovce i ovce, izme&#273;u ovnova i jaraca! </p> 
<p><A NAME="an_34:18">34:18</A>&nbsp;Zar  vam je malo pasti na dobroj pa&#353;i te ostatak pa&#353;e nogama gazite?  Malo vam je piti bistru vodu te ostatak nogama mutite? </p> 
<p><A NAME="an_34:19">34:19</A>&nbsp;A  moje ovce moraju pasti &#353;to vi nogama izgaziste, piti &#353;to vi nogama  zamutiste.' </p> 
<p><A NAME="an_34:20">34:20</A>&nbsp;Stoga ovako govori Jahve Gospod: 'Evo me da sudim izme&#273;u  ovce pretile i mr&#353;ave! </p> 
<p><A NAME="an_34:21">34:21</A>&nbsp;Jer bokovima i ple&#263;ima, bodu&#263;i rogovima, slabe ovce guraste dok ih ne izguraste. </p> 
<p><A NAME="an_34:22">34:22</A>&nbsp;Ja &#263;u izbaviti ovce  svoje da vi&#353;e ne budu plijenom i sudit &#263;u izme&#273;u ovce i ovce. </p> 
<p><A NAME="an_34:23">34:23</A>&nbsp;Postavit &#263;u im jednoga pastira koji &#263;e ih pasti, slugu svoga  Davida: on &#263;e ih sam pasti i bit &#263;e im pastir, </p> 
<p><A NAME="an_34:24">34:24</A>&nbsp;a ja, Jahve, bit &#263;u njihov Bog, i moj sluga David bit &#263;e im knez. Ja, Jahve, rekoh! </p> 
<p><A NAME="an_34:25">34:25</A>&nbsp;I sklopit &#263;u s njima Savez mira i uklonit &#263;u iz zemlje  sve divlje zvijeri, i &#382;ivjet &#263;e mirno u pustinji i spavati po  &#353;umama. </p> 
<p><A NAME="an_34:26">34:26</A>&nbsp;Njih i sve oko brda svojega u&#269;init &#263;u blagoslovom  i dat &#263;u im na vrijeme ki&#353;u, i bit &#263;e to ki&#353;a blagoslova. </p> 
<p><A NAME="an_34:27">34:27</A>&nbsp;I  drve&#263;e &#263;e poljsko donositi plodove, a zemlja &#263;e dati rod svoj.  I oni &#263;e mirno &#382;ivjeti u svojoj zemlji i znat &#263;e da sam ja Jahve  kad slomim palice jarma njihova i kad ih izbavim iz ruku onih  &#353;to ih podjarmi&#353;e. </p> 
<p><A NAME="an_34:28">34:28</A>&nbsp;I ne&#263;e vi&#353;e biti plijenom narodima, i  zvijeri ih vi&#353;e ne&#263;e &#382;derati, nego &#263;e mirno &#382;ivjeti i nitko ih  ne&#263;e pla&#353;iti. </p> 
<p><A NAME="an_34:29">34:29</A>&nbsp;I u&#269;init &#263;u da im probuja slavni nasad, i glad  ih vi&#353;e ne&#263;e zatirati, u zemlji vi&#353;e ne&#263;e podnositi rug narod&#196;a. </p> 
<p><A NAME="an_34:30">34:30</A>&nbsp;I znat &#263;e da sam ja, Jahve, Bog njihov, s njima i da su oni, dom Izraelov, narod moj - rije&#269; je Jahve Gospoda. </p> 
<p><A NAME="an_34:31">34:31</A>&nbsp;Vi, ovce  moje, vi ste stado pa&#353;e moje, a ja sam Bog va&#353;' - rije&#269; je Jahve  Gospoda." </p> 
<p><A NAME="an_35:1">35:1</A>&nbsp;I do&#273;e mi rije&#269; Jahvina: </p> 
<p><A NAME="an_35:2">35:2</A>&nbsp;"Sine &#269;ovje&#269;ji, okreni lice k  Seirskoj gori i prorokuj protiv nje! </p> 
<p><A NAME="an_35:3">35:3</A>&nbsp;Reci joj: 'Ovako govori Jahve Gospod: Evo me na te, Goro seirska! Ruku  &#263;u podi&#263;i na te i pretvoriti te u pusto&#353; i pustinju. </p> 
<p><A NAME="an_35:4">35:4</A>&nbsp;Gradove  &#263;u tvoje razvaliti i postat &#263;e&#353; pustinjom. I znat &#263;e&#353; da sam  ja Jahve! </p> 
<p><A NAME="an_35:5">35:5</A>&nbsp;Vje&#269;nu si mr&#382;nju gojila i ma&#269;u predavala sinove  Izraelove kad bi ih nesre&#263;a pogodila i kad bi im kucnuo &#269;as posljednjega  grijeha. </p> 
<p><A NAME="an_35:6">35:6</A>&nbsp;Zato, &#382;ivota mi moga - rije&#269; je Jahve Gospoda - krvi  &#263;u te predati i krv &#263;e te progoniti: od krvi nisi prezala, krv  &#263;e te progoniti! </p> 
<p><A NAME="an_35:7">35:7</A>&nbsp;Od Gore seirske u&#269;init &#263;u pusto&#353; i pustinju, istrijebit &#263;u iz nje polaznika i povratnika. </p> 
<p><A NAME="an_35:8">35:8</A>&nbsp;Gore njezine  napunit &#263;u truplima: po tvojim bre&#382;uljcima, po tvojim dolinama  i po tvojim uvalama padat &#263;e ma&#269;em poko&#353;eni. </p> 
<p><A NAME="an_35:9">35:9</A>&nbsp;U&#269;init &#263;u od  tebe vje&#269;nu pustinju, gradovi se tvoji ne&#263;e napu&#269;iti. I znat  &#263;ete da sam ja Jahve!'</p> 
<p><A NAME="an_35:10">35:10</A>&nbsp;Ti re&#269;e: 'Ova dva naroda i ove dvije zemlje bit &#263;e moji;  mi &#263;emo ih zaposjesti, ako i jest Jahve bio ondje!'</p> 
<p><A NAME="an_35:11">35:11</A>&nbsp;'Zato, &#382;ivota mi moga - rije&#269; je Jahve Gospoda - postupit  &#263;u s tobom prema gnjevu i ljubomori s kojom ti postupi u svojoj  mr&#382;nji s njima! Upoznat &#263;e&#353; me po tome kako &#263;u ti suditi! </p> 
<p><A NAME="an_35:12">35:12</A>&nbsp;I  znat &#263;e&#353; da sam ja, Jahve, &#269;uo sve tvoje hule &#353;to ih izre&#269;e na  gore Izraelove govore&#263;i: 'Opustje&#353;e, nama su dane za hranu!' </p> 
<p><A NAME="an_35:13">35:13</A>&nbsp;Razmetali ste se, protiv mene govorili i gomilali protiv  mene rije&#269;i; &#269;uo sam ja!' </p> 
<p><A NAME="an_35:14">35:14</A>&nbsp;Ovako govori Jahve Gospod: 'Na  radost sve zemlje, od tebe &#263;u u&#269;initi pusto&#353;. </p> 
<p><A NAME="an_35:15">35:15</A>&nbsp;Kako si se  ti radovala &#353;to opustje ba&#353;tina doma Izraelova, tako &#263;u u&#269;initi  s tobom: opustjet &#263;e&#353;, Goro seirska, a s tobom i sav Edom! I  znat &#263;e se da sam ja Jahve!"</p> 
<p><A NAME="an_36:1">36:1</A>&nbsp;Sine &#269;ovje&#269;ji, prorokuj gorama Izraelovim i reci: "O gore Izraelove, &#269;ujte rije&#269; Jahvinu: </p> 
<p><A NAME="an_36:2">36:2</A>&nbsp;Ovako govori Jahve  Gospod: Neprijatelji va&#353;i govore o vama: 'Ha! Ha! Visine vje&#269;ne  postat &#263;e na&#353; posjed!' </p> 
<p><A NAME="an_36:3">36:3</A>&nbsp;I zato prorokuj i reci: 'Ovako govori  Jahve Gospod: Sa svih vas strana pusto&#353;e i plijene da budete  posjed ostalim narodima i na jezike do&#273;oste svjetini klevetni&#269;koj. </p> 
<p><A NAME="an_36:4">36:4</A>&nbsp;Zato, gore Izraelove, &#269;ujte rije&#269; Jahvinu! Ovako govori Jahve  Gospod gorama i bre&#382;uljcima, uvalama i dolinama, opusto&#353;enim  razvalinama i napu&#353;tenim gradovima koji postado&#353;e plijen i ruglo  ostalim narodima uokolo - </p> 
<p><A NAME="an_36:5">36:5</A>&nbsp;ovako, dakle, govori Jahve Gospod:  Zaista sam govorio o ognju ljubomore svoje protiv ostalih naroda, protiv sveg Edoma, koji s rado&#353;&#263;u u srcu i s mr&#382;njom u du&#353;i  sebi prisvoji u posjed zemlju moju da je oplijeni i oplja&#269;ka.'</p> 
<p><A NAME="an_36:6">36:6</A>&nbsp;Zato prorokuj o zemlji Izraelovoj! Reci gorama i bre&#382;uljcima, uvalama i dolinama: 'Ovako govori Jahve Gospod! Evo, govorim  u ljubomori i jarosti jer moradoste podnositi rug naroda.' </p> 
<p><A NAME="an_36:7">36:7</A>&nbsp;Zato  ovako govori Jahve Gospod: 'Evo, di&#382;em ruku i kunem se: narodi  koji su oko vas snosit &#263;e sami svoju sramotu! </p> 
<p><A NAME="an_36:8">36:8</A>&nbsp;A vi, gore Izraelove, razgranajte se i donesite rod narodu koji &#263;e skoro do&#263;i. </p> 
<p><A NAME="an_36:9">36:9</A>&nbsp;Jer, evo me k vama! K vama se okrenuh, i gajit &#263;u vas i zasijati! </p> 
<p><A NAME="an_36:10">36:10</A>&nbsp;Razmno&#382;it &#263;u ljude po vama - sav dom Izraelov - gradove vam  napu&#269;iti, razvaline va&#353;e opet podi&#263;i! </p> 
<p><A NAME="an_36:11">36:11</A>&nbsp;Razmno&#382;it &#263;u po vama  ljude i stoku, oni &#263;e se namno&#382;iti i naploditi - te &#263;u vas napu&#269;iti  kao neko&#263; i obasuti vas dobrima vi&#353;e nego prije! I znat &#263;ete  da sam ja Jahve! </p> 
<p><A NAME="an_36:12">36:12</A>&nbsp;Dovest &#263;u k vama ljude, narod svoj, Izraela, i zaposjest &#263;e te i bit &#263;e&#353; im ba&#353;tina i ne&#263;e&#353; im vi&#353;e djecu  otimati.'" </p> 
<p><A NAME="an_36:13">36:13</A>&nbsp;Ovako govori Jahve Gospod: "A &#353;to se o tebi govori: 'Ti  si zemlja koja ljude pro&#382;dire i svojem narodu djecu otima' - </p> 
<p><A NAME="an_36:14">36:14</A>&nbsp;ti vi&#353;e ne&#263;e&#353; ljude pro&#382;dirati ni narodu svome djece otimati  - rije&#269; je Jahve Gospoda. </p> 
<p><A NAME="an_36:15">36:15</A>&nbsp;Ne dam da vi&#353;e slu&#353;a&#353; rug pogana, ne dam da vi&#353;e bude&#353; na sramotu narodima: ne&#263;e&#353; vi&#353;e narodu  svojem djece otimati" - rije&#269; je Jahve Gospoda.</p> 
<p><A NAME="an_36:16">36:16</A>&nbsp;Do&#273;e mi rije&#269; Jahvina: </p> 
<p><A NAME="an_36:17">36:17</A>&nbsp;"Sine &#269;ovje&#269;ji, kad dom Izraelov  jo&#353; &#382;ivlja&#353;e u svojoj zemlji, oskvrnu je svojim nedjelima i svojim  putovima. Putovi njihovi bijahu preda mnom kao ne&#269;isto&#263;a &#382;ene  ne&#269;iste. </p> 
<p><A NAME="an_36:18">36:18</A>&nbsp;I zato na njih izlih gnjev svoj zbog krvi &#353;to je  proli&#353;e i zbog kumira kojima je oskvrnu&#353;e. </p> 
<p><A NAME="an_36:19">36:19</A>&nbsp;Raspr&#353;ih ih me&#273;u  narode i rasijah po zemljama. Sudio sam im prema putovima i nedjelima  njihovim. </p> 
<p><A NAME="an_36:20">36:20</A>&nbsp;Ali u narodima me&#273;u koje do&#273;o&#353;e, me&#273;u svim narodima  u koje dospje&#353;e, oskvrnjivahu moje sveto ime, jer o njima se  govorilo: 'To je Jahvin narod, a morade oti&#263;i iz zemlje Jahvine!' </p> 
<p><A NAME="an_36:21">36:21</A>&nbsp;I meni se sa&#382;ali moje sveto ime &#353;to ga dom Izraelov obe&#353;&#269;asti  u narodima me&#273;u koje do&#273;e.</p> 
<p><A NAME="an_36:22">36:22</A>&nbsp;Reci zato domu Izraelovu: 'Ovako govori Jahve Gospod:  &#352;to &#269;inim, ne &#269;inim radi vas, dome Izraelov, nego radi svetoga  imena svojega, koje vi oskvrnuste me&#273;u narodima u koje do&#273;oste. </p> 
<p><A NAME="an_36:23">36:23</A>&nbsp;Ja &#263;u posvetiti ime svoje veliko koje vi oskvrnuste posred  narod&#196;a u koje do&#273;oste! I znat &#263;e narodi da sam ja Jahve - rije&#269;  je Jahve Gospoda - kad na vama, njima nao&#269;igled, poka&#382;em svetost  svoju. </p> 
<p><A NAME="an_36:24">36:24</A>&nbsp;Tada &#263;u vas sabrati iz svih naroda i skupiti iz svih  zemalja, natrag vas dovesti u va&#353;u zemlju. </p> 
<p><A NAME="an_36:25">36:25</A>&nbsp;Po&#353;kropit &#263;u vas  vodom &#269;istom da se o&#269;istite. O&#269;istit &#263;u vas od svih va&#353;ih ne&#269;isto&#263;a  i od svih kumira va&#353;ih. </p> 
<p><A NAME="an_36:26">36:26</A>&nbsp;Dat &#263;u vam novo srce, nov duh udahnut  &#263;u u vas! Izvadit &#263;u iz tijela va&#353;ega srce kameno i dat &#263;u vam  srce od mesa. </p> 
<p><A NAME="an_36:27">36:27</A>&nbsp;Duh svoj udahnut &#263;u u vas da hodite po mojim  zakonima i da &#269;uvate i vr&#353;ite moje naredbe. </p> 
<p><A NAME="an_36:28">36:28</A>&nbsp;I nastanit &#263;ete  se u zemlji koju dadoh va&#353;im ocima, i bit &#263;ete moj narod, a ja  &#263;u biti va&#353; Bog. </p> 
<p><A NAME="an_36:29">36:29</A>&nbsp;Izbavit &#263;u vas od svih va&#353;ih ne&#269;isto&#263;a i  dozvat &#263;u &#382;ito i umno&#382;iti ga, i nikad vas vi&#353;e ne&#263;u izvr&#263;i gladi. </p> 
<p><A NAME="an_36:30">36:30</A>&nbsp;Umno&#382;it &#263;u plod drve&#263;a i rod njiva da ne podnosite vi&#353;e zbog  gladi sramotu me&#273;u narodima. </p> 
<p><A NAME="an_36:31">36:31</A>&nbsp;I tada &#263;ete se spomenuti zlih  putova i nedjela svojih, i sami &#263;ete sebe omrznuti zbog bezakonja  i gadosti svojih. </p> 
<p><A NAME="an_36:32">36:32</A>&nbsp;A &#353;to &#269;inim, znajte dobro, ne &#269;inim radi  vas - rije&#269; je Jahve Gospoda! Postidite se i posramite zbog putova  svojih, dome Izraelov!'</p> 
<p><A NAME="an_36:33">36:33</A>&nbsp;Ovako govori Jahve Gospod: 'A kad vas o&#269;istim od svih  bezakonja va&#353;ih, napu&#269;it &#263;u opet va&#353;e gradove i sagraditi razvaline; </p> 
<p><A NAME="an_36:34">36:34</A>&nbsp;opustjela zemlja, neko&#263; pustinja nao&#269;igled svakom prolazniku, bit &#263;e opet obra&#273;ena. </p> 
<p><A NAME="an_36:35">36:35</A>&nbsp;Tada &#263;e se re&#263;i: 'Evo zemlje &#353;to bija&#353;e  pusta, a postade kao vrt edenski! Gle gradova &#353;to bijahu pusti, same razvaline i ru&#353;evine, a sada su utvr&#273;eni i napu&#269;eni!' </p> 
<p><A NAME="an_36:36">36:36</A>&nbsp;I  narodi oko vas koji preostanu znat &#263;e da ja, Jahve, razvaljeno  opet gradim, i &#353;to bi opusto&#353;eno, opet sadim. Ja, Jahve, rekoh  i u&#269;init &#263;u!'</p> 
<p><A NAME="an_36:37">36:37</A>&nbsp;Ovako govori Jahve Gospod: Jo&#353; &#263;e ovo moliti dom Izraelov:  da im ljudstvo namno&#382;im kao stada. </p> 
<p><A NAME="an_36:38">36:38</A>&nbsp;Kao svetim stadima, kao  stadima blagdanskih dana u Jeruzalemu, gradovi, neko&#263; razvaline, napu&#269;it &#263;e se ljudstvom. I znat &#263;e da sam ja Jahve."</p> 
<p><A NAME="an_37:1">37:1</A>&nbsp;I spusti se na me ruka Jahvina i Jahve me u svojem duhu izvede  i postavi usred doline pune kostiju. </p> 
<p><A NAME="an_37:2">37:2</A>&nbsp;Provede me kroz njih, svuda oko njih, i gle, bija&#353;e ih u dolini veoma mnogo i bijahu  sasvim suhe! </p> 
<p><A NAME="an_37:3">37:3</A>&nbsp;Re&#269;e mi: "Sine &#269;ovje&#269;ji, mogu li ove kosti o&#382;ivjeti?"  Ja odgovorih: "Jahve Gospode, to samo ti zna&#353;!" </p> 
<p><A NAME="an_37:4">37:4</A>&nbsp;Tad mi re&#269;e:  "Prorokuj ovim kostima i reci im: 'O suhe kosti, &#269;ujte rije&#269;  Jahvinu!' </p> 
<p><A NAME="an_37:5">37:5</A>&nbsp;Ovako govori Jahve Gospod ovim kostima: 'Evo, duh  &#263;u svoj udahnuti u vas i o&#382;ivjet &#263;ete! </p> 
<p><A NAME="an_37:6">37:6</A>&nbsp;&#381;ilama &#263;u vas ispreplesti, mesom oblo&#382;iti, ko&#382;om vas obaviti i duh svoj udahnuti u vas  i o&#382;ivjet &#263;ete - i znat &#263;ete da sam ja Jahve!'"</p> 
<p><A NAME="an_37:7">37:7</A>&nbsp;I ja stadoh prorokovati kao &#353;to mi bje&#353;e zapovje&#273;eno.  I dok sam prorokovao, nastade &#353;u&#353;kanje i pomicanje i kosti se  stado&#353;e pribirati. </p> 
<p><A NAME="an_37:8">37:8</A>&nbsp;Pogledah, i gle, po njima narasle &#382;ile  i meso; ko&#382;om se presvuko&#353;e, ali duha jo&#353; ne bija&#353;e u njima.</p> 
<p><A NAME="an_37:9">37:9</A>&nbsp;I re&#269;e mi: "Prorokuj duhu, sine &#269;ovje&#269;ji, prorokuj i reci:  'Ovako govori Jahve Gospod: Od sva &#269;etiri vjetra do&#273;i, du&#353;e,  i dahni u ova trupla da o&#382;ive!'" </p> 
<p><A NAME="an_37:10">37:10</A>&nbsp;I stadoh prorokovati kao  &#353;to mi zapovjedi, i duh u&#273;e u njih i o&#382;ivje&#353;e i stado&#353;e na noge  - vojska vrlo, vrlo velika.</p> 
<p><A NAME="an_37:11">37:11</A>&nbsp;Re&#269;e mi: "Sine &#269;ovje&#269;ji, te kosti - to je sav dom Izraelov.  Evo, oni vele: 'Usahnu&#353;e nam kosti i propade nam nada, pogibosmo!' </p> 
<p><A NAME="an_37:12">37:12</A>&nbsp;Zato prorokuj i reci im. 'Ovako govori Jahve Gospod: Ja &#263;u  otvoriti va&#353;e grobove, izvesti vas iz va&#353;ih grobova, narode moj, i odvesti vas u zemlju Izraelovu! </p> 
<p><A NAME="an_37:13">37:13</A>&nbsp;I znat &#263;ete da sam ja  Jahve kad otvorim grobove va&#353;e i kad vas izvedem iz va&#353;ih grobova, moj narode! </p> 
<p><A NAME="an_37:14">37:14</A>&nbsp;I duh svoj udahnut &#263;u u vas da o&#382;ivite, i dovest  &#263;u vas u va&#353;u zemlju, i znat &#263;ete da ja, Jahve govorim i &#269;inim'  - rije&#269; je Jahve Gospoda."</p> 
<p><A NAME="an_37:15">37:15</A>&nbsp;I do&#273;e mi rije&#269; Jahvina: </p> 
<p><A NAME="an_37:16">37:16</A>&nbsp;"Sine &#269;ovje&#269;ji, uzmi drvo  i napi&#353;i na njemu: 'Juda i sinovi Izraelovi, njegovi saveznici!'  Onda uzmi drugo drvo i napi&#353;i na njemu: 'Josip - drvo Efrajimovo  - i sav dom Izraelov, njegov saveznik.' </p> 
<p><A NAME="an_37:17">37:17</A>&nbsp;I sastavi ih u jedno  drvo da budu kao jedno u tvojoj ruci! </p> 
<p><A NAME="an_37:18">37:18</A>&nbsp;A kad te sinovi tvojega  naroda zapitaju: 'Ho&#263;e&#353; li nam objasniti &#353;to to zna&#269;i?' - </p> 
<p><A NAME="an_37:19">37:19</A>&nbsp;reci  im: 'Ovako govori Jahve Gospod: Evo, uzet &#263;u drvo Josipovo, &#353;to  je u ruci Efrajimovoj, drvo Josipovo i Izraelovih plemena, njegovih  saveznika, i sastavit &#263;u ga s drvetom Judinim te &#263;u od njih na&#269;initi  jedno; oba &#263;e biti jedno u mojoj ruci.'</p> 
<p><A NAME="an_37:20">37:20</A>&nbsp;Oba drveta na koja to napi&#353;e&#353; neka ti budu u ruci, njima  nao&#269;igled. </p> 
<p><A NAME="an_37:21">37:21</A>&nbsp;I reci im: 'Ovako govori Jahve Gospod: Evo, skupit  &#263;u sinove Izraelove iz naroda u koje do&#273;o&#353;e, skupit &#263;u ih odasvud  i odvesti ih u zemlju njihovu. </p> 
<p><A NAME="an_37:22">37:22</A>&nbsp;I na&#269;init &#263;u od njih jedan  narod u zemlji, u gorama Izraelovim, i bit &#263;e im svima jedan  kralj, i oni vi&#353;e ne&#263;e biti dva naroda i ne&#263;e vi&#353;e biti razdijeljeni  na dva kraljevstva. </p> 
<p><A NAME="an_37:23">37:23</A>&nbsp;I ne&#263;e se vi&#353;e kaljati svojim kumirima, ni svojim grozotama, ni opa&#269;inama. Izbavit &#263;u ih od svih njihovih  nevjera kojima zgrije&#353;i&#353;e i o&#269;istit &#263;u ih, i oni &#263;e biti moj  narod, a ja njihov Bog. </p> 
<p><A NAME="an_37:24">37:24</A>&nbsp;I sluga moj David bit &#263;e im kralj  i svima &#263;e im biti jedan pastir. &#381;ivjet &#263;e po mojim zakonima, &#269;uvaju&#263;i i vr&#353;e&#263;i moje naredbe. </p> 
<p><A NAME="an_37:25">37:25</A>&nbsp;Boravit &#263;e u zemlji koju  dadoh sluzi svome Jakovu, u kojoj &#382;ivljahu oci va&#353;i: u njoj &#263;e  stanovati oni i njihovi sinovi, i sinovi sinova njihovih dovijeka.  I moj sluga David bit &#263;e im knez dovijeka. </p> 
<p><A NAME="an_37:26">37:26</A>&nbsp;Sklopit &#263;u s njima  savez mira; bit &#263;e to Savez vje&#269;an s njima. Utvrdit &#263;u ih i razmno&#382;iti  i postavit &#263;u Sveti&#353;te svoje zauvijek me&#273;u njih. </p> 
<p><A NAME="an_37:27">37:27</A>&nbsp;Moj &#263;e &#352;ator  biti me&#273;u njima i ja &#263;u biti Bog njihov, a oni narod moj! </p> 
<p><A NAME="an_37:28">37:28</A>&nbsp;I  kad Sveti&#353;te moje bude zauvijek me&#273;u njima, znat &#263;e svi narodi  da sam ja Jahve, koji posve&#263;ujem Izraela.'"</p> 
<p><A NAME="an_38:1">38:1</A>&nbsp;I do&#273;e mi rije&#269; Jahvina: </p> 
<p><A NAME="an_38:2">38:2</A>&nbsp;"Sine &#269;ovje&#269;ji, okreni lice ka  Gogu, u zemlji Magogu, velikom knezu Me&#353;eka i Tubala, prorokuj  protiv njega. </p> 
<p><A NAME="an_38:3">38:3</A>&nbsp;Reci: 'Ovako govori Jahve Gospod: Evo me na  te, Go&#382;e, veliki kne&#382;e Me&#353;eka i Tubala! </p> 
<p><A NAME="an_38:4">38:4</A>&nbsp;Namamit &#263;u te i metnut  &#263;u ti &#382;vale u &#269;eljusti, izvest &#263;u tebe i svu tvoju vojsku - konje  i konjanike, silno mno&#353;tvo u potpunoj opremi - sve u oklopima  i sa &#353;titovima, sve vi&#269;ne ma&#269;u.</p> 
<p><A NAME="an_38:5">38:5</A>&nbsp;S njima je i Perzija, Etiopija i Put - svi sa &#353;titovima  i pod kacigama; </p> 
<p><A NAME="an_38:6">38:6</A>&nbsp;zatim Gomer i sve &#269;ete njegove, Bet Togarma  s krajnjega sjevera i sve &#269;ete njezine - silan narod s tobom! </p> 
<p><A NAME="an_38:7">38:7</A>&nbsp;Dobro se spremi ti i sve mno&#353;tvo &#353;to se oko tebe skupilo i  stani mu na &#269;elo! </p> 
<p><A NAME="an_38:8">38:8</A>&nbsp;Poslije mnogo dana dobit &#263;e&#353; zapovijed;  poslije mnogo godina navalit &#263;e&#353; na zemlju, izbavljenu od ma&#269;a  i skupljenu iz mojih naroda, na gore Izraelove, neko&#263; zadugo  puste: otkako ih izvedoh iz naroda, svi spokojno &#382;ive. </p> 
<p><A NAME="an_38:9">38:9</A>&nbsp;Di&#263;i  &#263;e&#353; se, do&#263;i kao nevrijeme, kao oblak &#353;to prekrije zemlju, ti  i tvoje &#269;ete, a s vama sila naroda!'</p> 
<p><A NAME="an_38:10">38:10</A>&nbsp;Ovako govori Jahve Gospod: 'U onaj &#263;e ti se dan misli  rojiti u srcu i skovat &#263;e&#353; zao naum. </p> 
<p><A NAME="an_38:11">38:11</A>&nbsp;Re&#263;i &#263;e&#353;: 'Hajde da  se dignem na zemlju nebranjenu, da navalim na miran narod koji  spokojno &#382;ivi bez zidina i bez prijevornica i bez vrata: </p> 
<p><A NAME="an_38:12">38:12</A>&nbsp;pa  da se plijena naplijenim i plja&#269;ke naplja&#269;kam - da ruku stavim  na razvaline opet napu&#269;ene i na narod iz nar&#196;od&#196;a sakupljen,  koji se bavi stadima i imanjem i &#382;ivi u sredi&#353;tu zemlje.' </p> 
<p><A NAME="an_38:13">38:13</A>&nbsp;&#352;eba, Dedan i trgovci tar&#353;i&#353;ki i svi njihovi lavi&#263;i pitat &#263;e te: 'Zar  zato dolazi&#353; plijeniti? I zar si radi plja&#269;ke toliku gomilu skupio  da odnese&#353; srebro i zlato, da otme&#353; stoku i imanje i da se plijena  velikoga naplijeni&#353;?'</p> 
<p><A NAME="an_38:14">38:14</A>&nbsp;Zato prorokuj, sine &#269;ovje&#269;ji, i reci Gogu: 'Ovako govori  Jahve Gospod: U onaj dan kad narod moj izraelski bude spokojno  &#382;ivio, ti &#263;e&#353; se podi&#263;i! </p> 
<p><A NAME="an_38:15">38:15</A>&nbsp;Do&#263;i &#263;e&#353; iz svoga sjedi&#353;ta, s krajnjega  sjevera, ti i s tobom mnogo naroda, sve samih konjanika, silno  mno&#353;tvo, golema vojska. </p> 
<p><A NAME="an_38:16">38:16</A>&nbsp;Navalit &#263;e&#353; na Izraela, narod moj, kao oblak kad pokrije zemlju. U posljednje dane dovest &#263;u te  na svoju zemlju da me narodi upoznaju, kad na tebi, Go&#382;e, njima  nao&#269;igled, poka&#382;em svetost svoju.'</p> 
<p><A NAME="an_38:17">38:17</A>&nbsp;Ovako govori Jahve Gospod: 'Nisi li ti onaj o kome sam  govorio, u davne dane, preko slugu svojih, proroka Izraelovih, koji u ono vrijeme prorokova&#353;e da &#263;u te na njih dovesti? </p> 
<p><A NAME="an_38:18">38:18</A>&nbsp;U  onaj dan kad Gog navali na zemlju Izraelovu - rije&#269; je Jahve  Gospoda - gnjev &#263;e mi iz nosa planuti. </p> 
<p><A NAME="an_38:19">38:19</A>&nbsp;U ljubomori svojoj  i u ognju jarosti svoje odlu&#269;ih: U onaj dan bit &#263;e silan potres  u zemlji Izraelovoj. </p> 
<p><A NAME="an_38:20">38:20</A>&nbsp;I trest &#263;e se poda mnom ribe morske  i ptice nebeske, poljske zvijeri i gmazovi &#353;to gmi&#382;u po zemlji  i svi ljudi &#353;to &#382;ive na njoj. Planine &#263;e se razvaliti, vrleti  popadati i sve se zidine poru&#353;iti! </p> 
<p><A NAME="an_38:21">38:21</A>&nbsp;I po svim svojim gorama  pozvat &#263;u na njega ma&#269; - rije&#269; je Jahve Gospoda - s ma&#269;em &#263;e  se brat na brata di&#263;i! </p> 
<p><A NAME="an_38:22">38:22</A>&nbsp;Sudit &#263;u mu kugom i krvlju. I spustit  &#263;u silan pljusak, i kamenje t&#211;u&#269;e, oganj i sumpor na nj, na njegove  &#269;ete i na mnogi narod koji bude s njime. </p> 
<p><A NAME="an_38:23">38:23</A>&nbsp;I uzveli&#269;at &#263;u se, posvetiti i objaviti pred svim narodima, i znat &#263;e da sam ja  Jahve.' </p> 
<p><A NAME="an_39:1">39:1</A>&nbsp;Sine &#269;ovje&#269;ji, prorokuj protiv Goga i reci: 'Ovako govori  Jahve Gospod: Evo me na te, Go&#382;e, veliki kne&#382;e Me&#353;eka i Tubala! </p> 
<p><A NAME="an_39:2">39:2</A>&nbsp;Namamit &#263;u te i povesti, podi&#263;i te s krajnjega sjevera i dovesti  na gore Izraelove. </p> 
<p><A NAME="an_39:3">39:3</A>&nbsp;Izbit &#263;u ti luk iz lijeve ruke i prosuti  strijele iz tvoje desnice. </p> 
<p><A NAME="an_39:4">39:4</A>&nbsp;Na gorama &#263;e&#353; Izraelovim pasti, ti i sve tvoje &#269;ete i narodi koji budu s tobom: pticama grabljivicama, svemu krilatom, i zvijerima dadoh te za hranu. </p> 
<p><A NAME="an_39:5">39:5</A>&nbsp;Na otvorenom  &#263;e&#353; polju pasti, jer ja tako rekoh - rije&#269; je Jahve Gospoda. </p> 
<p><A NAME="an_39:6">39:6</A>&nbsp;Poslat &#263;u oganj na Magog i na sve koji spokojno &#382;ive na otocima  - i znat &#263;e da sam ja Jahve. </p> 
<p><A NAME="an_39:7">39:7</A>&nbsp;A svoje sveto ime objavit &#263;u  posred naroda svoga izraelskoga i ne&#263;u dati da se vi&#353;e oskvrnjuje  moje sveto ime! I znat &#263;e svi narodi da sam ja, Jahve, Svetac  Izraelov. </p> 
<p><A NAME="an_39:8">39:8</A>&nbsp;Evo dolazi i biva - rije&#269; je Jahve Gospoda! To je dan  o kojem sam govorio!</p> 
<p><A NAME="an_39:9">39:9</A>&nbsp;Izi&#263;i &#263;e stanovnici izraelskih gradova, nalo&#382;iti vatru  i spaliti oru&#382;je, &#353;titove, &#353;titi&#263;e, lukove i strelice, koplja  i sulice - lo&#382;it &#263;e njima vatru sedam godina. </p> 
<p><A NAME="an_39:10">39:10</A>&nbsp;Ne&#263;e nositi  drva iz polja ni sje&#263;i u &#353;umama, nego &#263;e vatru oru&#382;jem lo&#382;iti.  I oplijenit &#263;e one koji su njih plijenili, oplja&#269;kati one koji  su njih plja&#269;kali - rije&#269; je Jahve Gospoda.</p> 
<p><A NAME="an_39:11">39:11</A>&nbsp;U onaj &#263;u dan dati Gogu za grob glasovito mjesto u Izraelu:  dolinu Abarim, isto&#269;no od Mora, koja zatvara put prolaznicima;  ondje &#263;e pokopati Goga i sve njegovo mno&#353;tvo. I dolina &#263;e se  prozvati Hamon-Gog. </p> 
<p><A NAME="an_39:12">39:12</A>&nbsp;I ukopavat &#263;e ih dom Izraelov, sedam  mjeseci, da o&#269;isti svu zemlju; </p> 
<p><A NAME="an_39:13">39:13</A>&nbsp;pokapat &#263;e ih sav narod zemlje.  I bit &#263;e im slavan dan u koji se proslavim, rije&#269; je Jahve Gospoda. </p> 
<p><A NAME="an_39:14">39:14</A>&nbsp;Izabrat &#263;e ljude da neprestano prolaze zemljom pa da s prolaznicima  pokapaju one koji preosta&#353;e po zemlji, da je tako o&#269;iste. </p> 
<p><A NAME="an_39:15">39:15</A>&nbsp;I  kad koji, prolaze&#263;i zemljom, vidi ljudske kosti, podignut &#263;e  kraj njih nadgrobnik dok ih grobari ne ukopaju u dolini Hamon-Gog. </p> 
<p><A NAME="an_39:16">39:16</A>&nbsp;Hamona je ime i gradu. I tako &#263;e o&#269;istiti zemlju. </p> 
<p><A NAME="an_39:17">39:17</A>&nbsp;Sine  &#269;ovje&#269;ji, ovako govori Jahve Gospod: Reci pticama, svemu krilatom  i svemu zvijerju: skupite se i do&#273;ite! Saberite se odasvud na  &#382;rtvu moju koju koljem za vas, na veliku gozbu po izraelskim  gorama, da se najedete mesa i napijete krvi. </p> 
<p><A NAME="an_39:18">39:18</A>&nbsp;Najedite se  mesa od junaka i napijte se krvi zemaljskih knezova, ovnova,  janjaca, jaraca, junaca, ugojene stoke ba&#353;anske! </p> 
<p><A NAME="an_39:19">39:19</A>&nbsp;Najedite  se do sita pretiline i napijte se krvi mojih klanica koje sam  vam naklao. </p> 
<p><A NAME="an_39:20">39:20</A>&nbsp;Nasitite se za mojim stolom konja i konjanika, junaka i ratnika!' - rije&#269; je Jahve Gospoda.</p> 
<p><A NAME="an_39:21">39:21</A>&nbsp;'Tako &#263;u se proslaviti me&#273;u narodima, i svi &#263;e narodi  vidjeti sud koji &#263;u izvr&#353;iti i ruku &#353;to &#263;u je na njih podi&#263;i. </p> 
<p><A NAME="an_39:22">39:22</A>&nbsp;Znat &#263;e dom Izraelov da sam ja, Jahve, Bog njihov - od toga  dana zauvijek. </p> 
<p><A NAME="an_39:23">39:23</A>&nbsp;I znat &#263;e narodi da dom Izraelov bija&#353;e odveden  u ropstvo zbog svojih nedjela: iznevjerio mi se, pa sakrih lice  svoje od njih i predadoh ih njihovim neprijateljima u ruke da  od ma&#269;a poginu. </p> 
<p><A NAME="an_39:24">39:24</A>&nbsp;Postupih s njima po ne&#269;isto&#263;i njihovoj i  nedjelima te sakrih lice svoje od njih.'</p> 
<p><A NAME="an_39:25">39:25</A>&nbsp;Stoga ovako govori Jahve Gospod: 'Sad &#263;u vratiti roblje  Jakovljevo i pomilovati sav dom Izraelov - ljubomoran na ime  svoje sveto, </p> 
<p><A NAME="an_39:26">39:26</A>&nbsp;oprostit &#263;u im svu sramotu i nevjeru kojom mi  se iznevjeri&#353;e dok jo&#353; spokojno &#382;ivljahu u zemlji i nikoga ne  bija&#353;e da ih stra&#353;i. </p> 
<p><A NAME="an_39:27">39:27</A>&nbsp;A kad ih dovedem iz naroda i skupim  iz zemalja du&#353;manskih i na njima, nao&#269;igled mnogih naroda, svetost  svoju poka&#382;em, </p> 
<p><A NAME="an_39:28">39:28</A>&nbsp;znat &#263;e da sam ja Jahve, Bog njihov, koji  ih u izgnanstvo me&#273;u narode odvedoh i koji ih opet skupljam u  njihovu zemlju, ne ostaviv&#353;i ondje nijednoga od njih. </p> 
<p><A NAME="an_39:29">39:29</A>&nbsp;I nikada  vi&#353;e ne&#263;u kriti lica od njih, jer &#263;u duh svoj izliti na dom Izraelov'  - rije&#269; je Jahve Gospoda."</p> 
<p><A NAME="an_40:1">40:1</A>&nbsp;Godine dvadeset i pete za na&#353;ega izgnanstva, po&#269;etkom godine, prvoga mjeseca, desetoga dana, a &#269;etrnaest godina otkako pade  Grad, upravo onoga dana spusti se na me ruka Jahvina. </p> 
<p><A NAME="an_40:2">40:2</A>&nbsp;I odvede  me u bo&#382;anskom vi&#273;enju u zemlju Izraelovu te me postavi na veoma  visoku goru: Na njoj, s ju&#382;ne strane, bija&#353;e ne&#353;to kao sazidan  grad. </p> 
<p><A NAME="an_40:3">40:3</A>&nbsp;Povede me onamo, i gle: &#269;ovjek, sjajan kao mjed, staja&#353;e  na vratima, s lanenim u&#382;etom i mjera&#269;kom trskom u ruci. </p> 
<p><A NAME="an_40:4">40:4</A>&nbsp;I  taj mi &#269;ovjek re&#269;e: "Sine &#269;ovje&#269;ji, gledaj svojim o&#269;ima i slu&#353;aj  svojim u&#353;ima, popamti sve &#353;to &#263;u ti pokazati, jer si doveden  ovamo da ti poka&#382;em. Objavi domu Izraelovu sve &#353;to ovdje vidi&#353;."</p> 
<p><A NAME="an_40:5">40:5</A>&nbsp;I gle, zdanje sve uokolo opasano zidom. &#268;ovjek dr&#382;a&#353;e  u ruci mjera&#269;ku trsku od &#353;est lakata, a svaki lakat bija&#353;e za  jedan dlan du&#382;i od obi&#269;noga lakta. On izmjeri zdanje. &#352;irina:  jedna trska, visina: jedna trska.</p> 
<p><A NAME="an_40:6">40:6</A>&nbsp;Zatim po&#273;e k vratima &#353;to bijahu okrenuta k istoku. Uspe  se uza stepenice i izmjeri prag vrata. &#352;irina: jedna trska. </p> 
<p><A NAME="an_40:7">40:7</A>&nbsp;A  svaka klijet jednu trsku duga&#269;ka i jednu trsku &#353;iroka. Izme&#273;u  klijeti: pet lakata. Prag vrata sa strane njihova trijema, iznutra, jedna trska. </p> 
<p><A NAME="an_40:8">40:8</A>&nbsp;Izmjeri trijem vrata iznutra: bija&#353;e osam lakata  &#353;irok, </p> 
<p><A NAME="an_40:9">40:9</A>&nbsp;a njegovi polustupovi dva lakta. Trijem vrata bija&#353;e  s nutarnje strane. </p> 
<p><A NAME="an_40:10">40:10</A>&nbsp;Na svakoj strani isto&#269;nih vrata bijahu  po tri klijeti. I sve tri bijahu iste mjere. Tako i polustupovi:  s obje strane bijahu iste mjere. </p> 
<p><A NAME="an_40:11">40:11</A>&nbsp;Zatim izmjeri vrata: bijahu  deset lakata &#353;iroka i trinaest lakata visoka. </p> 
<p><A NAME="an_40:12">40:12</A>&nbsp;Pred klijetima  bija&#353;e s jedne i s druge strane ograda od jednog lakta. Svaka  klijet: &#353;est lakata s jedne i &#353;est lakata s druge strane. </p> 
<p><A NAME="an_40:13">40:13</A>&nbsp;A  zatim izmjeri vrata od stra&#382;nje strane jedne klijeti do stra&#382;nje  strane nasuprotne klijeti, u &#353;irinu: bija&#353;e dvadeset i pet lakata;  otvor pred otvorom. </p> 
<p><A NAME="an_40:14">40:14</A>&nbsp;Izmjeri i trijem: dvadeset lakata. Predvorje  bija&#353;e sve uokolo trijema vrata. </p> 
<p><A NAME="an_40:15">40:15</A>&nbsp;Od ulaznog pro&#269;elja vrata  do nasuprotne strane njihova trijema bija&#353;e pedeset lakata. </p> 
<p><A NAME="an_40:16">40:16</A>&nbsp;Na  klijetima i njihovim dovracima, s unutra&#353;nje strane sve uokolo, a tako i u trijemu, bijahu prozori s re&#353;etkama. Takvi su prozori  bili iznutra, sve naokolo, a na polustupovima palme.</p> 
<p><A NAME="an_40:17">40:17</A>&nbsp;Zatim me povede u vanjsko predvorje Doma. I gle, sve  oko predvorja prostorije i plo&#269;nik. Trideset prostorija na plo&#269;niku. </p> 
<p><A NAME="an_40:18">40:18</A>&nbsp;Plo&#269;nik bija&#353;e sa svake strane vrata i odgovara&#353;e razini  vrata. To je donji plo&#269;nik. </p> 
<p><A NAME="an_40:19">40:19</A>&nbsp;On izmjeri &#353;irinu predvorja od  donjih vrata do unutra&#353;njega predvorja, s vanjske strane: sto  lakata na istok i na sjever.</p> 
<p><A NAME="an_40:20">40:20</A>&nbsp;Sjevernim vratima vanjskoga predvorja izmjeri &#353;irinu  i du&#382;inu. </p> 
<p><A NAME="an_40:21">40:21</A>&nbsp;I ta su imala po tri klijeti sa svake strane, a  stupovi im i trijemovi istih mjera kao u prvih vrata: pedeset  lakata u du&#382;inu i dvadeset i pet lakata u &#353;irinu. </p> 
<p><A NAME="an_40:22">40:22</A>&nbsp;Prozori  im, trijemovi i palme bijahu iste mjere kao na isto&#269;nim vratima, a na prilazu im sedam stepenica; trijem im bija&#353;e s unutra&#353;nje  strane. </p> 
<p><A NAME="an_40:23">40:23</A>&nbsp;Unutra&#353;nje predvorje ima&#353;e vrata &#353;to bijahu nasuprot  sjevernim vratima; kao i isto&#269;na. On izmjeri: izme&#273;u jednih i  drugih vrata bija&#353;e sto lakata.</p> 
<p><A NAME="an_40:24">40:24</A>&nbsp;Zatim me povede na jug, i gle: i ondje vrata. Izmjeri  ondje klijeti, polustupove i trijemove: bijahu iste mjere. </p> 
<p><A NAME="an_40:25">40:25</A>&nbsp;Ona, kao i njihovi trijemovi, imahu sve uokolo prozore &#353;to bijahu  kao i oni prvi. Du&#382;ina je i tu iznosila pedeset lakata, a &#353;irina  dvadeset i pet. </p> 
<p><A NAME="an_40:26">40:26</A>&nbsp;K vratima je vodilo sedam stuba; trijem im  je bio s unutra&#353;nje strane, a na stupovima imahu po jednu palmu  sa svake strane. </p> 
<p><A NAME="an_40:27">40:27</A>&nbsp;Unutra&#353;nje predvorje ima&#353;e jedna vrata i  s ju&#382;ne strane. On izmjeri: od tih vrata do ju&#382;nih vrata - sto  lakata. </p> 
<p><A NAME="an_40:28">40:28</A>&nbsp;Zatim me na ju&#382;na vrata uvede u unutra&#353;nje predvorje.  I izmjeri ju&#382;na vrata: bijahu istih mjera. </p> 
<p><A NAME="an_40:29">40:29</A>&nbsp;Klijeti, stupovi  i trijemovi bijahu istih mjera. Vrata i njihov trijem imahu svud  unaokolo prozore. Pedeset lakata bija&#353;e tu u du&#382;inu, dvadeset  i pet lakata u &#353;irinu. </p> 
<p><A NAME="an_40:30">40:30</A>&nbsp;A sve uokolo trijemovi: dvadeset i  pet lakata dugi, a pet lakata &#353;iroki. </p> 
<p><A NAME="an_40:31">40:31</A>&nbsp;Trijemovi su se pru&#382;ili  prema vanjskom predvorju. Na polustupovima njihovim palme, a  stubi&#353;te im je imalo osam stuba.</p> 
<p><A NAME="an_40:32">40:32</A>&nbsp;Zatim me povede k isto&#269;nim vratima unutra&#353;njega predvorja.  I izmjeri vrata: bijahu istih mjera. </p> 
<p><A NAME="an_40:33">40:33</A>&nbsp;Klijeti im, polustupovi  i trijemovi bijahu tako&#273;er istih mjera. Vrata i njihov trijem  imahu svud naokolo prozore. U du&#382;inu bje&#353;e pedeset lakata, u  &#353;irinu dvadeset i pet. </p> 
<p><A NAME="an_40:34">40:34</A>&nbsp;Trijem im se pru&#382;ao prema vanjskom  predvorju. Na njihovim polustupovima s ove i s one strane bijahu  palme. Stubi&#353;te im ima&#353;e osam stuba.</p> 
<p><A NAME="an_40:35">40:35</A>&nbsp;Zatim me povede k sjevernim vratima. I izmjeri ih: bijahu  istih mjera. </p> 
<p><A NAME="an_40:36">40:36</A>&nbsp;Klijeti im, polustupovi i trijemovi bijahu tako&#273;er  istih mjera. Vrata i njihov trijem imahu svud uokolo prozore.  Pedeset je lakata tu bilo u du&#382;inu, a dvadeset i pet u &#353;irinu. </p> 
<p><A NAME="an_40:37">40:37</A>&nbsp;Trijem je sezao do vanjskoga predvorja. Na polustupovima  s ove i one strane bijahu palme. Stubi&#353;te ima&#353;e osam stuba.</p> 
<p><A NAME="an_40:38">40:38</A>&nbsp;Uz trijemove vrata bija&#353;e prostor s posebnim ulazom.  Ondje su se ispirale &#382;rtve paljenice. </p> 
<p><A NAME="an_40:39">40:39</A>&nbsp;U trijemu vrata s jedne  i s druge strane bijahu po dva stola za klanje paljenic&#196;a, okajnic&#196;a  i naknadnic&#196;a. </p> 
<p><A NAME="an_40:40">40:40</A>&nbsp;I s vanjske strane onomu tko ulazi na ulaz  sjevernih vrata bijahu dva stola; i s druge strane, prema trijemu  vrata, dva stola. </p> 
<p><A NAME="an_40:41">40:41</A>&nbsp;&#268;etiri stola, dakle, s jedne, a &#269;etiri  stola s druge strane vrata: u svemu osam stolova, na kojima se  klahu &#382;rtve. </p> 
<p><A NAME="an_40:42">40:42</A>&nbsp;Osim toga, &#269;etiri stola za paljenice, od klesanoga  kamena. Bili su po lakat i pol &#353;iroki i lakat visoki. Na njima  je stajao pribor za klanje &#382;rtava paljenica i klanica. </p> 
<p><A NAME="an_40:43">40:43</A>&nbsp;Stolovi  bijahu sve uokolo obrubljeni &#382;ljebi&#263;ima od jednoga dlana, zavrnutima  unutra. Na stolove se stavljalo &#382;rtveno meso.</p> 
<p><A NAME="an_40:44">40:44</A>&nbsp;Zatim me povede u unutra&#353;nje predvorje. U unutra&#353;njem  predvorju bijahu dvije prostorije: jedna bija&#353;e sa strane sjevernih  vrata, okrenuta prema jugu, a druga sa strane ju&#382;nih vrata, okrenuta  prema sjeveru. </p> 
<p><A NAME="an_40:45">40:45</A>&nbsp;I on mi re&#269;e: "Ta prostorija &#353;to je okrenuta  na jug odre&#273;ena je za sve&#263;enike koji obavljaju slu&#382;bu u Domu. </p> 
<p><A NAME="an_40:46">40:46</A>&nbsp;A prostorija &#353;to je okrenuta na sjever jest za sve&#263;enike  koji obavljaju slu&#382;bu na &#382;rtveniku. To su sinovi Sadokovi, oni  izme&#273;u sinova Levijevih koji smiju pri&#263;i k Jahvi da mu slu&#382;e!"</p> 
<p><A NAME="an_40:47">40:47</A>&nbsp;On izmjeri predvorje. Du&#382;ina: sto lakata, &#353;irina: sto  lakata; bija&#353;e &#269;etverouglasto. Pred Domom staja&#353;e &#382;rtvenik.</p> 
<p><A NAME="an_40:48">40:48</A>&nbsp;A zatim me povede k trijemu. Izmjeri polustupove trijema:  bija&#353;e pet lakata na jednoj i pet lakata na drugoj strani. Vrata  bijahu &#353;iroka tri lakta s jedne i tri lakta s druge strane. </p> 
<p><A NAME="an_40:49">40:49</A>&nbsp;Trijem  bija&#353;e duga&#269;ak dvadeset lakata, a &#353;irok dvanaest lakata. Deset  je stepenica vodilo onamo. Na dovratnicima s jedne i s druge  strane staja&#353;e po jedan stup.</p> 
<p><A NAME="an_41:1">41:1</A>&nbsp;Zatim me povede u Hekal. Izmjeri mu polustupove: bijahu &#353;iroki  &#353;est lakata s jedne i &#353;est lakata s druge strane. </p> 
<p><A NAME="an_41:2">41:2</A>&nbsp;Vrata bijahu  &#353;iroka deset lakata: sa svake strane po jedno krilo od pet lakata.  A zatim izmjeri Hekal: bija&#353;e duga&#269;ak &#269;etrdeset, a &#353;irok dvadeset  lakata. </p> 
<p><A NAME="an_41:3">41:3</A>&nbsp;Onda u&#273;e i izmjeri polustupove vrata: dva lakta; zatim  vrata: &#353;est lakata; pa &#353;irinu vrata: sedam lakata. </p> 
<p><A NAME="an_41:4">41:4</A>&nbsp;Izmjeri  zatim unutra&#353;nji prostor: du&#382;ina dvadeset lakata, &#353;irina ispred  Hekala dvadeset lakata. I re&#269;e mi: "To je Svetinja nad svetinjama."</p> 
<p><A NAME="an_41:5">41:5</A>&nbsp;Potom izmjeri zid Doma: &#353;est lakata. Pobo&#269;ne prostorije  bijahu &#353;iroke &#269;etiri lakta, sve oko Doma. </p> 
<p><A NAME="an_41:6">41:6</A>&nbsp;Pobo&#269;ne prostorije  bijahu jedna nad drugom, bija&#353;e ih trideset na tri b&#211;oja. U hramskom  zidu bijahu, sve uokolo, zasjeci da prihvate pobo&#269;ne prostorije.  Tako one ne bijahu ugra&#273;ene u hramski zid. </p> 
<p><A NAME="an_41:7">41:7</A>&nbsp;&#352;irina se prostorija  pove&#263;avala od boja do boja, jer su one sve uokolo, na bojeve, okru&#382;ivale Dom, a Dom je, kako se uzlazilo, ostavljao sve &#353;iri  prostor. S najdonjeg se boja uzlazilo na najgornji kroza srednji.</p> 
<p><A NAME="an_41:8">41:8</A>&nbsp;Onda vidjeh sve oko Doma neku uzvisinu. Osnove pobo&#269;nih  prostorija: cijela trska, &#353;est lakata. </p> 
<p><A NAME="an_41:9">41:9</A>&nbsp;Debljina vanjskoga  zida pobo&#269;nih klijeti: pet lakata. Prolaz izme&#273;u pobo&#269;nih prostorija  Doma </p> 
<p><A NAME="an_41:10">41:10</A>&nbsp;i klijeti bija&#353;e, sve uokolo Doma, dvadeset lakata &#353;irok. </p> 
<p><A NAME="an_41:11">41:11</A>&nbsp;Iz pobo&#269;ne prostorije izla&#382;ahu na prolaz jedna vrata prema  sjeveru i jedna prema jugu. Prolaz bija&#353;e &#353;irok pet lakata svud  uokolo. </p> 
<p><A NAME="an_41:12">41:12</A>&nbsp;Zdanje &#353;to zatvara&#353;e ogra&#273;eni prostor sa zapada bija&#353;e  &#353;iroko sedamdeset lakata, a zid te gra&#273;evine posvud uokolo bija&#353;e  debeo pet lakata i duga&#269;ak devedeset lakata. </p> 
<p><A NAME="an_41:13">41:13</A>&nbsp;On izmjeri Dom:  bija&#353;e duga&#269;ak stotinu lakata. Ogra&#273;eni prostor, zdanje mu i  zidovi, stotinu lakata du&#382;ine. </p> 
<p><A NAME="an_41:14">41:14</A>&nbsp;&#352;irina pro&#269;elja Doma s ogra&#273;enim  prostorom prema istoku: sto lakata. </p> 
<p><A NAME="an_41:15">41:15</A>&nbsp;On izmjeri du&#382;inu zdanja  du&#382; ogra&#273;enog prostora &#353;to bija&#353;e straga i hodnike s jedne i  s druge strane: stotinu lakata. Unutra&#353;njost Hekala, trijemovi predvorja, </p> 
<p><A NAME="an_41:16">41:16</A>&nbsp;pragovi, prozori  s re&#353;etkama i hodnici na sve tri strane uokolo, nasuprot pragovima, bijahu sve uokolo drvetom oblo&#382;eni od zemlje do prozora. Prozori  su bili zastrti. </p> 
<p><A NAME="an_41:17">41:17</A>&nbsp;Od ulaza sve do unutra&#353;njosti Doma, a tako  i izvana te po svem zidu uokolo, iznutra i izvana, </p> 
<p><A NAME="an_41:18">41:18</A>&nbsp;bijahu  likovi kerubina i palma. Po jedna palma izme&#273;u dva kerubina,  a svaki kerubin ima&#353;e dva lica: </p> 
<p><A NAME="an_41:19">41:19</A>&nbsp;prema palmi s jedne strane  lice &#269;ovje&#269;je, a prema palmi s druge strane lice lavlje. Tako  bija&#353;e po svemu Domu sve uokolo: </p> 
<p><A NAME="an_41:20">41:20</A>&nbsp;od zemlje do ponad vrata  bijahu izdjeljani kerubini i palme, a tako i po zidu Hekala. </p> 
<p><A NAME="an_41:21">41:21</A>&nbsp;Dovratnici Hekala bijahu &#269;etverouglasti.</p> 
<p><A NAME="an_41:22">41:22</A>&nbsp;Pred Sveti&#353;tem ne&#353;to kao &#382;rtvenik od drveta: tri lakta  visok, dva lakta duga&#269;ak i dva lakta &#353;irok. Uglovi mu, podno&#382;je  i stranice bijahu od drveta. I &#269;ovjek mi re&#269;e: "Evo stola koji  je pred licem Jahvinim!"</p> 
<p><A NAME="an_41:23">41:23</A>&nbsp;I Hekal i Sveti&#353;te imahu po dvoja vrata, </p> 
<p><A NAME="an_41:24">41:24</A>&nbsp;a svaka  vrata po dva krila &#353;to se obrtahu: dva krila u jednih i dva krila  u drugih vrata. </p> 
<p><A NAME="an_41:25">41:25</A>&nbsp;A na vratima Hekala bijahu izdjeljani kerubini  i palme, kao &#353;to bijahu izdjeljani i po zidovima. Izvana pred  trijemom bija&#353;e drvena nadstre&#353;nica. </p> 
<p><A NAME="an_41:26">41:26</A>&nbsp;Prozori s re&#353;etkama  i palme bijahu s jedne i s druge strane na trijemu, u pobo&#269;nim  prostorijama Doma i na nadstre&#353;nici.</p> 
<p><A NAME="an_42:1">42:1</A>&nbsp;A zatim me povede na sjever, u vanjsko predvorje, i dovede  me do prostorija nasuprot ogra&#273;enom prostoru, nasuprot zdanju  prema sjeveru. </p> 
<p><A NAME="an_42:2">42:2</A>&nbsp;Pro&#269;elje im sa sjeverne strane bija&#353;e dugo  sto lakata, a &#353;iroko pedeset lakata. </p> 
<p><A NAME="an_42:3">42:3</A>&nbsp;Nasuprot vratima unutra&#353;njeg  predvorja i nasuprot plo&#269;niku vanjskoga predvorja bijahu hodnici  jedan prema drugome na tri boja. </p> 
<p><A NAME="an_42:4">42:4</A>&nbsp;Pred prostorijama bija&#353;e  prolaz prema unutra&#353;njosti - deset lakata &#353;irok i sto lakata  duga&#269;ak. Vrata im bijahu okrenuta na sjever. </p> 
<p><A NAME="an_42:5">42:5</A>&nbsp;Gornje prostorije, jer im prostor oduzimahu hodnici, bijahu manje od donjih i srednjih. </p> 
<p><A NAME="an_42:6">42:6</A>&nbsp;Jer bijahu na tri boja, ali ne imahu stupova kao u predvorju.  Zato gornje prostorije bijahu u&#382;e od donjih i srednjih. </p> 
<p><A NAME="an_42:7">42:7</A>&nbsp;Vanjski  zid, du&#382; klijeti, prema vanjskom predvorju, ispred klijeti, bija&#353;e  duga&#269;ak pedeset lakata. </p> 
<p><A NAME="an_42:8">42:8</A>&nbsp;Jer du&#382;ina klijetima vanjskoga predvorja  bija&#353;e pedeset lakata, a onima pred Hekalom sto lakata. </p> 
<p><A NAME="an_42:9">42:9</A>&nbsp;U  tih prostorija bija&#353;e ulaz s istoka onomu tko im prilazi iz vanjskog  predvorja. </p> 
<p><A NAME="an_42:10">42:10</A>&nbsp;Po &#353;irini zida predvorja prema istoku, pred ogra&#273;enim  prostorom i pred samim zdanjem, bija&#353;e jo&#353; prostorij&#196;a. </p> 
<p><A NAME="an_42:11">42:11</A>&nbsp;Pred  njima bija&#353;e prolaz kao ispred klijeti smje&#353;tenih prema sjeveru:  jednake du&#382;ine i jednake &#353;irine; i svi im izlazi, raspored i  vrata bijahu jednaki. </p> 
<p><A NAME="an_42:12">42:12</A>&nbsp;Bili su kao ulazi u klijeti &#353;to bijahu  prema jugu: ulaz na po&#269;etku svakog prolaza, nasuprot zidu zdanja, prema istoku onomu tko bi u njih ulazio.</p> 
<p><A NAME="an_42:13">42:13</A>&nbsp;I re&#269;e mi: "Sjeverne i ju&#382;ne prostorije ispred ogra&#273;enog  prostora jesu prostorije Sveti&#353;ta: ondje sve&#263;enici koji prilaze  Jahvi blaguju najve&#263;e svetinje. Oni &#263;e ovdje odlagati najve&#263;e  svetinje, prinose, okajnice i naknadnice, jer je to mjesto sveto. </p> 
<p><A NAME="an_42:14">42:14</A>&nbsp;A kad sve&#263;enici budu ulazili, ne&#263;e izlaziti iz Sveti&#353;ta u  vanjsko predvorje, nego &#263;e tu ostavljati odje&#263;u u kojoj bijahu  slu&#382;bu slu&#382;ili, jer je sveta, i obla&#269;iti drugu odje&#263;u da bi se  mogli pribli&#382;iti mjestu odre&#273;enu za narod."</p> 
<p><A NAME="an_42:15">42:15</A>&nbsp;Izmjeriv&#353;i unutra&#353;njost Doma, izvede me na isto&#269;na vrata  i izmjeri sve uokolo. </p> 
<p><A NAME="an_42:16">42:16</A>&nbsp;Mjera&#269;kom trskom izmjeri isto&#269;nu stranu:  bija&#353;e pet stotina trska, mjera&#269;kih trska, </p> 
<p><A NAME="an_42:17">42:17</A>&nbsp;a zatim se okrenu  i izmjeri sjevernu stranu: bija&#353;e pet stotina trska, mjera&#269;kih  trska. </p> 
<p><A NAME="an_42:18">42:18</A>&nbsp;Tada se okrenu na ju&#382;nu stranu i izmjeri: pet stotina  trska, mjera&#269;kih trska. </p> 
<p><A NAME="an_42:19">42:19</A>&nbsp;Potom se okrenu na zapadnu stranu  i izmjeri: pet stotina trska, mjera&#269;kih trska. </p> 
<p><A NAME="an_42:20">42:20</A>&nbsp;On izmjeri  zid na sve &#269;etiri strane uokolo: bija&#353;e pet stotina trska duga&#269;ak  i pet stotina &#353;irok. Odvajao je sveto mjesto od nesvetoga.</p> 
<p><A NAME="an_43:1">43:1</A>&nbsp;Zatim me povede k vratima &#353;to gledaju na istok. </p> 
<p><A NAME="an_43:2">43:2</A>&nbsp;I gle,  Slava Boga Izraelova dolazi od istoka; &#353;um joj kao &#353;um velikih  voda: i zemlja se sjala od slave njegove. </p> 
<p><A NAME="an_43:3">43:3</A>&nbsp;To vi&#273;enje koje  gledah bija&#353;e kao vi&#273;enje &#353;to ga vidjeh kad do&#273;oh da uni&#353;tim  grad i kao vi&#273;enje koje vidjeh na rijeci Kebaru. Padoh ni&#269;ice.</p> 
<p><A NAME="an_43:4">43:4</A>&nbsp;A Slava Jahvina u&#273;e u Dom na vrata koja gledaju na istok. </p> 
<p><A NAME="an_43:5">43:5</A>&nbsp;Tada me duh podi&#382;e i odvede u unutra&#353;nje predvorje. I gle:  Dom bija&#353;e pun Slave Jahvine. </p> 
<p><A NAME="an_43:6">43:6</A>&nbsp;I &#269;uh glas koji mi iz Doma govori, a kraj mene netko staja&#353;e. </p> 
<p><A NAME="an_43:7">43:7</A>&nbsp;I re&#269;e mi: "Sine &#269;ovje&#269;ji, ovo je mjesto mojega prijestolja, ovo je  mjesto stopa mojih nogu: ovdje &#263;u, posred sinova Izraelovih,  prebivati zauvijek. Izraelov dom ne&#263;e vi&#353;e oskvrnjivati moje  sveto ime - ni oni ni njihovi kraljevi - svojim bludni&#353;tvom i  truplima svojih kraljeva: </p> 
<p><A NAME="an_43:8">43:8</A>&nbsp;stavili su svoj prag do moga, svoje  dovratnike do mojih, tako da je bio samo zid izme&#273;u mene i njih, i oskvrnjivali su moje sveto ime gnusobama koje po&#269;ini&#353;e. I  zato ih zatrijeh u svojem gnjevu. </p> 
<p><A NAME="an_43:9">43:9</A>&nbsp;Sada &#263;e oni ukloniti daleko  od mene svoje bludni&#353;tvo i trupla svojih kraljeva, a ja &#263;u zauvijek  prebivati posred njih.</p> 
<p><A NAME="an_43:10">43:10</A>&nbsp;Sine &#269;ovje&#269;ji, poka&#382;i domu Izraelovu ovaj Dom da se posrame  sa svojih bezakonja. Neka mu izmjere razmjere. </p> 
<p><A NAME="an_43:11">43:11</A>&nbsp;Ako se posrame  zbog svega &#353;to u&#269;ini&#353;e, opi&#353;i im Dom i njegove razmjere, njegove  izlaze i ulaze, sve njegovo obli&#269;je, sve propise i sve zakone;  upoznaj ih i nacrtaj im da vide i da &#269;uvaju i provedu sve njegovo  obli&#269;je i sve propise o njemu. </p> 
<p><A NAME="an_43:12">43:12</A>&nbsp;A ovo je zakon za Dom: navrh  gore, sav prostor uokolo, bit &#263;e najsvetija svetinja.</p> 
<p><A NAME="an_43:13">43:13</A>&nbsp;Ovo su mjere &#382;rtvenika, na laktove - a lakat je ovdje  jedan lakat i pedalj: podno&#382;je &#382;rtvenika lakat dugo, lakat &#353;iroko;  obrub kojim je obrubljen uokolo - jedan pedalj. Visina &#382;rtvenika: </p> 
<p><A NAME="an_43:14">43:14</A>&nbsp;od podno&#382;ja na zemlji do donjega pojasa &#382;rtvenika - dva lakta, a u &#353;irinu jedan lakat; od manjeg pojasa do ve&#263;ega &#269;etiri lakta, a u &#353;irinu jedan lakat. </p> 
<p><A NAME="an_43:15">43:15</A>&nbsp;A samo &#382;rtvi&#353;te: &#269;etiri lakta visoko.  A sa &#382;rtvi&#353;ta di&#382;u se uvis &#269;etiri roga. </p> 
<p><A NAME="an_43:16">43:16</A>&nbsp;&#381;rtvi&#353;te: dvanaest  lakata dugo, dvanaest lakata &#353;iroko, &#269;etvorina, na sve &#269;etiri  strane. </p> 
<p><A NAME="an_43:17">43:17</A>&nbsp;A pojas: &#269;etrnaest lakata dug i &#269;etrnaest lakata  &#353;irok, na &#269;etiri strane; njegov rub uokolo pol lakta, a podno&#382;je  oko njega uokolo jedan lakat; stepenice mu gledaju na istok."</p> 
<p><A NAME="an_43:18">43:18</A>&nbsp;I re&#269;e mi: "Sine &#269;ovje&#269;ji, ovako govori Jahve Gospod:  'Ovo su propisi &#382;rtveni po kojima se u svoje vrijeme mora podi&#263;i  &#382;rtvenik da se na njemu prinose paljenice i da se po njemu &#353;kropi  krvlju. </p> 
<p><A NAME="an_43:19">43:19</A>&nbsp;Sve&#263;enicima levitima, potomcima Sadokovim, koji pristupaju  k meni da mi slu&#382;e - rije&#269; je Jahve Gospoda - dat &#263;e&#353; june za  &#382;rtvu okajnicu. </p> 
<p><A NAME="an_43:20">43:20</A>&nbsp;Uzet &#263;e&#353; njegove krvi i njome pomazati &#269;etiri  roga &#382;rtvi&#353;ta i &#269;etiri ugla pojasa i obrub sve uokolo da okajnicom  pomiri&#353; &#382;rtvenik. </p> 
<p><A NAME="an_43:21">43:21</A>&nbsp;Zatim uzmi june i spali ga na odijeljenom  mjestu Doma, izvan Sveti&#353;ta. </p> 
<p><A NAME="an_43:22">43:22</A>&nbsp;Sutradan prinesi jarca bez mane  kao okajnicu, neka se njime okaje &#382;rtvenik kao &#353;to je okajan  junetom. </p> 
<p><A NAME="an_43:23">43:23</A>&nbsp;A kad ga okaje&#353;, prinesi junca bez mane i ovna bez  mane iz stada: </p> 
<p><A NAME="an_43:24">43:24</A>&nbsp;prika&#382;i ih pred Jahvom, a sve&#263;enici neka ih  pospu solju i neka ih prinesu kao paljenicu Jahvi. </p> 
<p><A NAME="an_43:25">43:25</A>&nbsp;Sedam  dana svaki dan prinesi jednog jarca za grijeh; i neka se prinese  june i ovan iz stada, oba bez mane. </p> 
<p><A NAME="an_43:26">43:26</A>&nbsp;Sedam dana neka se pomiruje  &#382;rtvenik i neka se &#269;isti i posve&#263;uje. </p> 
<p><A NAME="an_43:27">43:27</A>&nbsp;Po&#353;to se navr&#353;e ti  dani, od osmoga dana unapredak neka sve&#263;enici &#382;rtvuju na &#382;rtveniku  va&#353;e paljenice i pri&#269;esnice; i omiljet &#263;ete mi' - rije&#269; je Jahve  Gospoda." </p> 
<p><A NAME="an_44:1">44:1</A>&nbsp;Potom me odvede natrag k izvanjskim vratima Sveti&#353;ta, koja  gledaju na istok: bijahu zatvorena. </p> 
<p><A NAME="an_44:2">44:2</A>&nbsp;I re&#269;e mi Jahve: "Ova  &#263;e vrata biti zatvorena; neka se ne otvaraju i nitko neka ne  ulazi na njih, jer ja, Jahve, Bog Izraelov, kroz njih pro&#273;oh  - zato neka budu zatvorena. </p> 
<p><A NAME="an_44:3">44:3</A>&nbsp;Samo knez, jer je knez, smije  sjesti tu i blagovati pred Jahvom; tada neka u&#273;e kroz trijem  vrata i istim putem neka iza&#273;e."</p> 
<p><A NAME="an_44:4">44:4</A>&nbsp;Zatim me odvede k sjevernim vratima pred Dom. Pogledah, i gle: Slava Jahvina bija&#353;e napunila Dom Jahvin. Padoh ni&#269;ice. </p> 
<p><A NAME="an_44:5">44:5</A>&nbsp;Jahve mi re&#269;e: "Sine &#269;ovje&#269;ji, pomno pripazi, dobro gledaj i pa&#382;ljivo poslu&#353;aj  &#353;to &#263;u ti re&#263;i o svim uredbama Doma Jahvina i o svim njegovim  zakonima. Dobro pazi tko smije u&#263;i u Dom i tko je iz Sveti&#353;ta  odijeljen. </p> 
<p><A NAME="an_44:6">44:6</A>&nbsp;Reci rodu odmetni&#269;kom, domu Izraelovu: 'Ovako govori  Jahve Gospod: Previ&#353;e je ve&#263; va&#353;ih gnusoba, dome Izraelov! </p> 
<p><A NAME="an_44:7">44:7</A>&nbsp;Uvodili  ste tu&#273;ince, neobrezana srca i neobrezana tijela, te su u&#353;li  u moje Sveti&#353;te i oskvrnuli moj Dom dok ste vi prinosili moj  kruh i pretilinu i krv; i tako ste raskinuli moj Savez svim tim  gnusobama. </p> 
<p><A NAME="an_44:8">44:8</A>&nbsp;Niste sami &#269;uvali moje svetinje, nego ste njih  namjestili namjesto sebe kao &#269;uvare u mojem Sveti&#353;tu.' </p> 
<p><A NAME="an_44:9">44:9</A>&nbsp;Ovako  govori Jahve Gospod: 'Nijedan tu&#273;inac, neobrezana srca i neobrezana  tijela, da vi&#353;e ne ulazi u moje Sveti&#353;te - nijedan tu&#273;inac koji  &#382;ivi me&#273;u sinovima Izraelovim.</p> 
<p><A NAME="an_44:10">44:10</A>&nbsp;A leviti koji su se udaljili od mene, kad je ono Izrael  odlutao od mene za svojim kumirima, snosit &#263;e svoje bezakonje. </p> 
<p><A NAME="an_44:11">44:11</A>&nbsp;Slu&#382;it &#263;e u Sveti&#353;tu samo kao stra&#382;ari na vratima Doma i  kao posluga Domu: klat &#263;e narodu paljenice i druge &#382;rtve i bit  &#263;e mu na slu&#382;bu. </p> 
<p><A NAME="an_44:12">44:12</A>&nbsp;Slu&#382;ili su im pred njihovim kumirima i tako  naveli Dom Izraelov na bezakonje. Zato podigoh ruku na njih -  rije&#269; je Jahve Gospoda - da snose svoje bezakonje.</p> 
<p><A NAME="an_44:13">44:13</A>&nbsp;Vi&#353;e ne&#263;e pristupati k meni da mi slu&#382;e kao sve&#263;enici  i ne&#263;e vi&#353;e prilaziti mojim najsvetijim svetinjama, nego &#263;e snositi  svoju sramotu i gnusobe koje po&#269;ini&#353;e. </p> 
<p><A NAME="an_44:14">44:14</A>&nbsp;Postavit &#263;u ih da  u Domu rade svaki posao i sve &#353;to treba u njemu svr&#353;iti.</p> 
<p><A NAME="an_44:15">44:15</A>&nbsp;Sve&#263;enici leviti, potomci Sadokovi, koji su mi vjerno  slu&#382;ili u mojem Sveti&#353;tu kad su ono sinovi Izraelovi odlutali  od mene - oni smiju pristupati k meni da mi slu&#382;e: slu&#382;it &#263;e  preda mnom prinose&#263;i mi pretilinu i krv - rije&#269; je Jahve Gospoda. </p> 
<p><A NAME="an_44:16">44:16</A>&nbsp;Oni smiju ulaziti u moje Sveti&#353;te i pristupati k mojem stolu  da mi slu&#382;e i da vr&#353;e slu&#382;bu.</p> 
<p><A NAME="an_44:17">44:17</A>&nbsp;Kad budu ulazili na vrata unutra&#353;njega predvorja, neka  obuku lanene haljine: neka ne bude na njima ni&#353;ta vuneno kad  slu&#382;e na vratima unutra&#353;njega predvorja i Doma. </p> 
<p><A NAME="an_44:18">44:18</A>&nbsp;Na glavama  neka nose lanene kape, oko bokova ga&#263;e lanene: neka se ne pa&#353;u  ni&#269;im od &#269;ega bi se znojili. </p> 
<p><A NAME="an_44:19">44:19</A>&nbsp;Kad izlaze u vanjsko predvorje  k narodu, neka svuku haljine u kojima su slu&#382;ili i neka ih ostave  u prostorijama Sveti&#353;ta, a neka obuku druge haljine, da ne posvete  puk svojim haljinama. </p> 
<p><A NAME="an_44:20">44:20</A>&nbsp;I neka ne briju glave, a ni bujne kose  neka ne pu&#353;taju, nego neka strigu kosu.</p> 
<p><A NAME="an_44:21">44:21</A>&nbsp;I nijedan sve&#263;enik, kad mu je po&#263;i u unutra&#353;nje predvorje, neka ne pije vina. </p> 
<p><A NAME="an_44:22">44:22</A>&nbsp;Neka se ne &#382;ene udovicom ili pu&#353;tenicom  nego samo djevojkom iz roda Izraelova ili udovicom sve&#263;enikovom. </p> 
<p><A NAME="an_44:23">44:23</A>&nbsp;Neka mi narod u&#269;e razlikovati sveto od nesvetoga, lu&#269;iti  ne&#269;isto od &#269;istoga. </p> 
<p><A NAME="an_44:24">44:24</A>&nbsp;U parnicama oni neka budu suci: neka  sude po mojim zakonima; i neka &#269;uvaju zakone i uredbe o svim  mojim blagdanima i neka svetkuju moje subote.</p> 
<p><A NAME="an_44:25">44:25</A>&nbsp;K mrtvacu neka ne prilaze da se ne okaljaju; samo za  ocem i za majkom, za sinom i k&#263;erju, za bratom i sestrom jo&#353;  neudatom smiju se okaljati. </p> 
<p><A NAME="an_44:26">44:26</A>&nbsp;Po&#353;to se nakon toga koji o&#269;isti, neka mu se broji sedam dana: </p> 
<p><A NAME="an_44:27">44:27</A>&nbsp;a onda kad u&#273;e u Sveti&#353;te,  u unutra&#353;nje predvorje da slu&#382;i u Sveti&#353;tu, neka prinese &#382;rtvu  okajnicu - rije&#269; je Jahve Gospoda.</p> 
<p><A NAME="an_44:28">44:28</A>&nbsp;Njima ne pripada nikakva ba&#353;tina - ja sam njihova ba&#353;tina;  i zato im ne dajte nikakva posjeda u Izraelu - ja sam posjed  njihov. </p> 
<p><A NAME="an_44:29">44:29</A>&nbsp;Hranit &#263;e se od &#382;rtava prinosnica, okajnica i naknadnica, i sve zavjetovano u Izraelu njima pripada. </p> 
<p><A NAME="an_44:30">44:30</A>&nbsp;Najbolje od svih  va&#353;ih prvina i od svih va&#353;ih prinosa koje &#263;ete prinositi pripada  sve&#263;enicima; njima &#263;ete davati i najbolje bra&#353;no, da blagoslov  po&#269;iva na va&#353;im domovima. </p> 
<p><A NAME="an_44:31">44:31</A>&nbsp;Sve&#263;enici ne smiju jesti mesa od  uginulih i razderanih &#382;ivotinja - bilo od ptica ili stoke.</p> 
<p><A NAME="an_45:1">45:1</A>&nbsp;Kad budete zemlju &#382;drijebom dijelili u ba&#353;tinu, prinesite  kao prinos pridr&#382;an Jahvi jedan sveti dio zemlje, duga&#269;ak dvadeset  i pet tisu&#263;a lakata, &#353;irok deset tisu&#263;a; to neka bude sveto podru&#269;je  uzdu&#382; i poprijeko. </p> 
<p><A NAME="an_45:2">45:2</A>&nbsp;Od toga neka bude za Sveti&#353;te &#269;etvorina  od pet stotina lakata i &#269;istina od deset lakata uokolo. </p> 
<p><A NAME="an_45:3">45:3</A>&nbsp;Od  toga podru&#269;ja izmjeri u du&#382;inu dvadeset i pet tisu&#263;a lakata,  a u &#353;irinu deset tisu&#263;a: tu neka bude Sveti&#353;te - Svetinja nad  svetinjama. </p> 
<p><A NAME="an_45:4">45:4</A>&nbsp;Taj sveti dio zemlje pripada sve&#263;enicima koji  slu&#382;e u Sveti&#353;tu i koji pristupaju k Jahvi da mu slu&#382;e: tu neka  im bude mjesto za ku&#263;e; i to neka je sveto mjesto koje pripada  Sveti&#353;tu. </p> 
<p><A NAME="an_45:5">45:5</A>&nbsp;Dvadeset i pet tisu&#263;a u du&#382;inu i deset tisu&#263;a u  &#353;irinu neka bude levitima koji slu&#382;e Domu: neka ondje sagrade  gradove u kojima &#263;e stanovati.</p> 
<p><A NAME="an_45:6">45:6</A>&nbsp;Za posjed gradu dodijelite pet tisu&#263;a lakata u &#353;irinu  i dvadeset i pet tisu&#263;a lakata u du&#382;inu usporedo sa svetim podru&#269;jem:  to &#263;e pripadati svemu domu Izraelovu.</p> 
<p><A NAME="an_45:7">45:7</A>&nbsp;Knezu pripada dio s obje strane svetoga podru&#269;ja i gradskoga  posjeda - du&#382; svetoga podru&#269;ja i du&#382; gradskoga posjeda - od zapadne  strane prema zapadu i od isto&#269;ne strane prema istoku, a du&#382;ina  neka bude jednaka svakom tom dijelu, od zapadne do isto&#269;ne granice. </p> 
<p><A NAME="an_45:8">45:8</A>&nbsp;To neka bude njegova zemlja, posjed u Izraelu, da knezovi  vi&#353;e ne tla&#269;e narod moj i da zemlju dadu domu Izraelovu po plemenima.'</p> 
<p><A NAME="an_45:9">45:9</A>&nbsp;Ovako govori Jahve Gospod: 'Dosta je, knezovi Izraelovi!  Okanite se nasilja i plja&#269;ke i vr&#353;ite zakon i pravdu; izbavite  narod moj od svojih tra&#382;bina - rije&#269; je Jahve Gospoda. </p> 
<p><A NAME="an_45:10">45:10</A>&nbsp;Mjerite  pravom mjerom: pravom efom i pravim batom. </p> 
<p><A NAME="an_45:11">45:11</A>&nbsp;Efa i bat neka  jednako hvataju: bat neka iznosi desetinu homera i efa desetinu  homera - neka im mjera bude prema homeru. </p> 
<p><A NAME="an_45:12">45:12</A>&nbsp;&#352;ekel neka bude  dvadeset gera; mina neka vam bude dvadeset &#353;ekela, dvadeset i  pet &#353;ekela i petnaest &#353;ekela.</p> 
<p><A NAME="an_45:13">45:13</A>&nbsp;Ovo je prinos koji &#263;ete prinositi: &#353;estinu efe od svakoga  homera p&#353;enice i &#353;estinu efe od svakoga homera je&#269;ma. </p> 
<p><A NAME="an_45:14">45:14</A>&nbsp;A za  ulje ova je uredba: desetina bata od svakoga kora - deset bata  jedan je kor.</p> 
<p><A NAME="an_45:15">45:15</A>&nbsp;Od svakoga stada od dvije stotine ovaca sa so&#269;nih izraelskih  pa&#353;njaka po jednu ovcu za &#382;rtvu prinosnicu, paljenicu i pri&#269;esnicu  - vama za pomirenje - rije&#269; je Jahve Gospoda. </p> 
<p><A NAME="an_45:16">45:16</A>&nbsp;Sav narod zemlje  duguje ovaj prinos knezu Izraelovu. </p> 
<p><A NAME="an_45:17">45:17</A>&nbsp;A knez je du&#382;an davati  &#382;rtve paljenice, prinosnice i ljevanice za svetkovine i za mla&#273;ake, za subote i blagdane doma Izraelova: on neka se postara za okajnicu, za pomirnicu, prinosnicu, paljenicu i pri&#269;esnicu za pomirenje  doma Izraelova.'</p> 
<p><A NAME="an_45:18">45:18</A>&nbsp;Ovako govori Jahve Gospod: 'Prvoga mjeseca, prvoga dana  u mjesecu, uzmi june bez mane i okaj njime Sveti&#353;te. </p> 
<p><A NAME="an_45:19">45:19</A>&nbsp;Sve&#263;enik  neka uzme krvi te &#382;rtve okajnice i neka njome poma&#382;e dovratnike  Doma i sva &#269;etiri ugla pojasa &#382;rtveni&#269;koga i dovratnike vrata  unutra&#353;njega predvorja. </p> 
<p><A NAME="an_45:20">45:20</A>&nbsp;Tako neka u&#269;ini i sedmoga dana istoga  mjeseca za svakoga koji je sagrije&#353;io iz slabosti i neznanja.  Tako &#263;ete dovr&#353;iti pomirenje Doma. </p> 
<p><A NAME="an_45:21">45:21</A>&nbsp;Prvoga mjeseca, &#269;etrnaestoga  dana u mjesecu, svetkujte Pashu, sedmodnevni blagdan, kad se  blaguju beskvasni hljebovi. </p> 
<p><A NAME="an_45:22">45:22</A>&nbsp;Toga dana neka knez za se i za  sav puk zemlje prinese june za okajnicu. </p> 
<p><A NAME="an_45:23">45:23</A>&nbsp;Sedam dana blagdana  neka prinosi za paljenicu Jahvi sedam jun&#269;i&#263;a i sedam ovnova  bez mane - svaki dan tih sedam dana - i svaki dan jarca kao okajnicu. </p> 
<p><A NAME="an_45:24">45:24</A>&nbsp;A kao prinosnicu neka prinese efu po svakom juncu i efu po  ovnu i hin ulja na svaku efu.</p> 
<p><A NAME="an_45:25">45:25</A>&nbsp;Sedmoga mjeseca, petnaestoga dana u mjesecu, neka o blagdanu  isto toliko prinosi sedam dana: isto toliko okajnica, paljenica, prinosnica i ulja.'</p> 
<p><A NAME="an_46:1">46:1</A>&nbsp;Ovako govori Jahve Gospod: 'Vrata unutra&#353;njega predvorja,  koja gledaju na istok, neka budu zatvorena &#353;est radnih dana,  a neka se otvaraju u dan subotnji; i u dan mla&#273;aka neka se otvaraju. </p> 
<p><A NAME="an_46:2">46:2</A>&nbsp;Knez neka ulazi kroz njihov trijem i neka stane kod dovratnika;  sve&#263;enici &#263;e tada prinijeti njegovu paljenicu i pri&#269;esnicu, a  on &#263;e se pokloniti na pragu vrata i iza&#263;i. Neka se vrata ne zatvaraju  do ve&#269;eri. </p> 
<p><A NAME="an_46:3">46:3</A>&nbsp;Na ulazu istih vrata subotom i na mla&#273;ake klanjat  &#263;e se Jahvi puk zemlje.</p> 
<p><A NAME="an_46:4">46:4</A>&nbsp;Paljenica koju &#263;e knez subotom prinositi Jahvi neka bude:  &#353;est jaganjaca bez mane, ovan bez mane. </p> 
<p><A NAME="an_46:5">46:5</A>&nbsp;A prinosnica neka  bude efa po ovnu, a po jaganjcu koliko i kako tko mo&#382;e i hin  ulja po efi. </p> 
<p><A NAME="an_46:6">46:6</A>&nbsp;Na dan mla&#273;aka neka se prinese june bez mane, &#353;est jaganjaca i ovan bez mane. </p> 
<p><A NAME="an_46:7">46:7</A>&nbsp;A za prinosnicu neka se prinese  efa po junetu, efa po ovnu, a po jaganjcu koliko tko mo&#382;e i hin  ulja po efi.</p> 
<p><A NAME="an_46:8">46:8</A>&nbsp;Kad knez bude ulazio, neka ulazi kroz trijem vrata i istim  putem neka izlazi. </p> 
<p><A NAME="an_46:9">46:9</A>&nbsp;A kad puk zemlje o blagdanima dolazi pred  Jahvu, onaj koji na sjeverna vrata u&#273;e da se pokloni neka iza&#273;e  na ju&#382;na, a tko u&#273;e na ju&#382;na neka iza&#273;e na sjeverna: neka se  ne vra&#263;a na vrata na koja je u&#353;ao, nego neka iza&#273;e na suprotna. </p> 
<p><A NAME="an_46:10">46:10</A>&nbsp;I knez neka bude s njima: kad oni ulaze, neka i on u&#273;e i  neka iza&#273;e kad oni izlaze.</p> 
<p><A NAME="an_46:11">46:11</A>&nbsp;O blagdanima i svetkovinama neka se kao prinosnica prinese  efa po juncu i efa po ovnu, a po jaganjcu koliko tko mo&#382;e i hin  ulja po efi.</p> 
<p><A NAME="an_46:12">46:12</A>&nbsp;Kad knez &#382;eli prinijeti dobrovoljnu paljenicu ili dobrovoljnu  pri&#269;esnicu Jahvi, neka mu se otvore vrata koja gledaju na istok, pa neka prinese paljenicu i svoju pri&#269;esnicu kao na dan subotnji;  potom neka izi&#273;e, a kad izi&#273;e, neka se zatvore vrata.</p> 
<p><A NAME="an_46:13">46:13</A>&nbsp;Svaki dan prinijet &#263;e&#353; Jahvi za paljenicu janje od godine, bez mane; prinijet &#263;e&#353; ga svako jutro. </p> 
<p><A NAME="an_46:14">46:14</A>&nbsp;A kao prinosnicu  na nj prinesi svako jutro &#353;estinu efe i tre&#263;inu hina ulja da  se po&#353;kropi najfinije bra&#353;no; to neka bude svagda&#353;nji prinos  Jahvi po vje&#269;noj uredbi. </p> 
<p><A NAME="an_46:15">46:15</A>&nbsp;Treba dakle prinijeti jagnje, prinosnicu  i ulje svako jutro kao svagda&#353;nju &#382;rtvu paljenicu.'</p> 
<p><A NAME="an_46:16">46:16</A>&nbsp;Ovako govori Jahve Gospod: 'Dadne li knez dar komu svom  sinu od svoje ba&#353;tine, taj &#263;e dar pripasti njima u posjed kao  ba&#353;tina. </p> 
<p><A NAME="an_46:17">46:17</A>&nbsp;Ako li od svoje ba&#353;tine dade dar komu svom sluzi, tome &#263;e to pripadati do otpusne godine, a potom neka se vrati  knezu; ba&#353;tina pripada samo kne&#382;evim sinovima. </p> 
<p><A NAME="an_46:18">46:18</A>&nbsp;Knez ne smije  prisvojiti ni&#353;ta od ba&#353;tine naroda, plja&#269;kaju&#263;i narodni posjed.  Sinovima svojim neka dade ba&#353;tinu od svojega posjeda, da se ne  raspe narod potjeran sa svojega posjeda.'"</p> 
<p><A NAME="an_46:19">46:19</A>&nbsp;Zatim me odvede kroz ulaz kraj vrata, u sve&#263;eni&#269;ke prostorije  Sveti&#353;ta &#353;to gledaju na sjever. I gle: ondje, u dnu, prema zapadu, jedan prostor! </p> 
<p><A NAME="an_46:20">46:20</A>&nbsp;I re&#269;e mi: "Ovo je mjesto gdje &#263;e sve&#263;enici  kuhati &#382;rtve naknadnice i okajnice i &#382;rtvu pomirnicu, gdje &#263;e  pe&#263;i prinosnice da ih ne iznose u vanjsko predvorje te ne posvete  naroda." </p> 
<p><A NAME="an_46:21">46:21</A>&nbsp;Potom me izvede u vanjsko predvorje i provede kraj &#269;etiri  ugla predvorja, i gle, u svakom uglu predvorja bija&#353;e malo predvorje. </p> 
<p><A NAME="an_46:22">46:22</A>&nbsp;Ta mala predvorja u &#269;etiri ugla predvorja bijahu &#269;etrdeset  lakata duga&#269;ka, trideset &#353;iroka - sva &#269;etiri istih razmjera; </p> 
<p><A NAME="an_46:23">46:23</A>&nbsp;sva &#269;etiri zidom opasana, a pod zidom sve uokolo bijahu sagra&#273;ena  ognji&#353;ta. </p> 
<p><A NAME="an_46:24">46:24</A>&nbsp;I re&#269;e mi: "To su kuhinje gdje &#263;e sluge Doma kuhati  puku &#382;rtve."</p> 
<p><A NAME="an_47:1">47:1</A>&nbsp;Zatim me odvede natrag k vratima Doma. I gle: voda izvirala  ispod praga Doma, prema istoku - jer pro&#269;elje Doma bija&#353;e prema  istoku - i voda otjeca&#353;e ispod desne strane Doma, ju&#382;no od &#382;rtvenika. </p> 
<p><A NAME="an_47:2">47:2</A>&nbsp;Zatim me izvede na sjeverna vrata i provede me uokolo vanjskim  putem k vanjskim vratima koja gledaju na istok. I gle, voda izvirala  s desne strane. </p> 
<p><A NAME="an_47:3">47:3</A>&nbsp;&#268;ovjek po&#273;e prema istoku s u&#382;etom u ruci,  izmjeri tisu&#263;u lakata i prevede me preko vode, a voda mi seza&#353;e  do gle&#382;anja. </p> 
<p><A NAME="an_47:4">47:4</A>&nbsp;Ondje opet izmjeri tisu&#263;u lakata i provede me  preko vode, a voda bija&#353;e do koljena. I opet izmjeri tisu&#263;u lakata  i prevede me preko vode &#353;to bija&#353;e do bokova. </p> 
<p><A NAME="an_47:5">47:5</A>&nbsp;Opet izmjeri  tisu&#263;u lakata, ali ondje bija&#353;e potok koji ne mogoh prije&#263;i jer  je voda nabujala te je trebalo plivati: bija&#353;e to potok koji  se ne mo&#382;e prije&#263;i.</p> 
<p><A NAME="an_47:6">47:6</A>&nbsp;I upita me: "Vidi&#353; li, sine &#269;ovje&#269;ji?" I odvede me natrag, na obalu potoka. </p> 
<p><A NAME="an_47:7">47:7</A>&nbsp;I kad se vratih, gle, na obali s obje strane  mnoga stabla.</p> 
<p><A NAME="an_47:8">47:8</A>&nbsp;I re&#269;e mi: "Ova voda te&#269;e u isto&#269;ni kraj, spu&#353;ta se u  Arabu i te&#269;e u more; a kad se u more izlije, vode mu ozdrave. </p> 
<p><A NAME="an_47:9">47:9</A>&nbsp;I kuda god potok protje&#269;e, sve &#382;ivo &#353;to se mi&#269;e o&#382;ivi; i bit  &#263;e vrlo mnogo riba, jer kamo god do&#273;e ova voda, sve ozdravi i  o&#382;ivi - kuda god protje&#269;e ovaj potok. </p> 
<p><A NAME="an_47:10">47:10</A>&nbsp;I ribari &#263;e ribariti  du&#382; mora: od En Gedija do En Eglajima su&#353;it &#263;e se mre&#382;e; i bit  &#263;e vrlo mnogo svakovrsnih riba kao u Velikom moru. </p> 
<p><A NAME="an_47:11">47:11</A>&nbsp;A mo&#269;vare  onoga mora i njegove bare ne&#263;e ozdraviti: bit &#263;e za sol. </p> 
<p><A NAME="an_47:12">47:12</A>&nbsp;Du&#382;  potoka na obje strane rast &#263;e svakovrsne vo&#263;ke: li&#353;&#263;e im ne&#263;e  otpadati i s njih ne&#263;e nestajati ploda; svakog &#263;e mjeseca roditi  novim plodom jer im voda dotje&#269;e iz Sveti&#353;ta. Plod &#263;e njihov  biti za jelo, a li&#353;&#263;e za lijek'.</p> 
<p><A NAME="an_47:13">47:13</A>&nbsp;Ovako govori Jahve Gospod: 'Ovo su granice u kojima &#263;ete  podijeliti zemlju u ba&#353;tinu me&#273;u dvanaest plemena Izraelovih  - Josipu dva dijela. </p> 
<p><A NAME="an_47:14">47:14</A>&nbsp;Svakom &#263;e od vas pripasti podjednako  od zemlje koju se zakleh dati va&#353;im ocima, a vama &#263;e pripasti  u ba&#353;tinu.</p> 
<p><A NAME="an_47:15">47:15</A>&nbsp;Ovo su, dakle, granice zemlje: na sjeveru, od Velikoga  mora put Hetlona do Ulaza u Hamat: Sedad, </p> 
<p><A NAME="an_47:16">47:16</A>&nbsp;Berota, Sibrajim, izme&#273;u kraja dama&#353;&#269;anskog i hamatskoga, i Haser Enon, prema  granici hauranskoj. </p> 
<p><A NAME="an_47:17">47:17</A>&nbsp;Granica &#263;e se, dakle, protezati od mora  do Haser Enona, kojemu je na sjeveru kraj dama&#353;&#269;anski i hamatski  - sjeverna strana. </p> 
<p><A NAME="an_47:18">47:18</A>&nbsp;Isto&#269;na strana: izme&#273;u Haurana i Damaska, izme&#273;u Gileada i zemlje izraelske, pa Jordanom kao granicom  prema isto&#269;nomu moru do Tamara - isto&#269;na strana. </p> 
<p><A NAME="an_47:19">47:19</A>&nbsp;Ju&#382;na strana:  prema jugu od Tamara do Meripskih voda i Kade&#353;a pa potokom prema  Velikomu moru - ju&#382;na strana, prema jugu. </p> 
<p><A NAME="an_47:20">47:20</A>&nbsp;A zapadna strana:  granica je Veliko more pa do nadomak Ulaza u Hamat - zapadna  strana. </p> 
<p><A NAME="an_47:21">47:21</A>&nbsp;Tu zemlju razdijelite me&#273;u sobom po plemenima Izraelovim. </p> 
<p><A NAME="an_47:22">47:22</A>&nbsp;Razdijelit &#263;ete je &#382;drijebom u ba&#353;tinu izme&#273;u sebe i izme&#273;u  do&#353;ljaka koji &#382;ive me&#273;u vama i koji me&#273;u vama djecu narodi&#353;e:  i njih &#263;ete smatrati domorocima me&#273;u Izraelovim sinovima, da  i oni dobiju &#382;drijebom ba&#353;tinu me&#273;u Izraelovim sinovima. </p> 
<p><A NAME="an_47:23">47:23</A>&nbsp;Svakome  tom do&#353;ljaku dodijelite ba&#353;tinu u plemenu u kojem &#382;ivi - rije&#269;  je Jahve Gospoda.</p> 
<p><A NAME="an_48:1">48:1</A>&nbsp;A ovo su imena plemen&#196;a: od krajnjega sjevera put Hetlona  prema Ulazu u Hamat i Haser Enon, od dama&#353;&#269;anskoga kraja na sjeveru  du&#382; Hamata, od istoka do zapada - dio Danov. </p> 
<p><A NAME="an_48:2">48:2</A>&nbsp;Uz podru&#269;je Danovo, od istoka do zapada - dio A&#353;erov. </p> 
<p><A NAME="an_48:3">48:3</A>&nbsp;Uz podru&#269;je A&#353;erovo, od  istoka do zapada - dio Naftalijev. </p> 
<p><A NAME="an_48:4">48:4</A>&nbsp;Uz podru&#269;je Naftalijevo, od istoka do zapada - dio Mana&#353;eov. </p> 
<p><A NAME="an_48:5">48:5</A>&nbsp;Uz podru&#269;je Mana&#353;eovo, od istoka do zapada - dio Efrajimov. </p> 
<p><A NAME="an_48:6">48:6</A>&nbsp;Uz podru&#269;je Efrajimovo, od istoka do zapada - dio Rubenov. </p> 
<p><A NAME="an_48:7">48:7</A>&nbsp;Uz podru&#269;je Rubenovo,  od istoka do zapada - dio Judin. </p> 
<p><A NAME="an_48:8">48:8</A>&nbsp;Uz podru&#269;je Judino, od istoka  do zapada neka bude pridr&#382;ano podru&#269;je koje &#263;ete Jahvi prinijeti:  dvadeset i pet tisu&#263;a lakata u &#353;irinu, a u du&#382;inu kao svaki drugi  dio, od istoka do zapada. U sredini neka bude Sveti&#353;te.</p> 
<p><A NAME="an_48:9">48:9</A>&nbsp;To pridr&#382;ano podru&#269;je koje &#263;ete Jahvi prinijeti neka bude  duga&#269;ko dvadeset i pet tisu&#263;a lakata, &#353;iroko deset tisu&#263;a. </p> 
<p><A NAME="an_48:10">48:10</A>&nbsp;To  sveto, prineseno podru&#269;je za sve&#263;enike neka bude na sjeveru dvadeset  i pet tisu&#263;a lakata; prema zapadu &#353;iroko deset tisu&#263;a, prema  istoku &#353;iroko deset tisu&#263;a; prema jugu duga&#269;ko dvadeset i pet  tisu&#263;a. U sredini neka bude Jahvino Sveti&#353;te. </p> 
<p><A NAME="an_48:11">48:11</A>&nbsp;A posve&#263;enim  sve&#263;enicima, potomcima Sadokovim, koji su mi vjerno slu&#382;ili i  nisu, kao leviti, zastranili kad su ono zastranili sinovi Izraelovi: </p> 
<p><A NAME="an_48:12">48:12</A>&nbsp;njima &#263;e pripasti dio od toga najsvetijeg podru&#269;ja zemlje, uz podru&#269;je levitsko. </p> 
<p><A NAME="an_48:13">48:13</A>&nbsp;A levitima, ba&#353; kao i podru&#269;ju sve&#263;eni&#269;kom:  dvadeset i pet tisu&#263;a lakata u du&#382;inu i deset tisu&#263;a lakata u  &#353;irinu - ukupno dvadeset i pet tisu&#263;a lakata u du&#382;inu, deset  tisu&#263;a u &#353;irinu. </p> 
<p><A NAME="an_48:14">48:14</A>&nbsp;Od toga se ni&#353;ta ne smije prodati ni zamijeniti;  ne smije se ni na koga prenijeti ta prvina zemlje, jer je Jahvi  posve&#263;ena. </p> 
<p><A NAME="an_48:15">48:15</A>&nbsp;Pet tisu&#263;a lakata u &#353;irinu, &#353;to ostane od onih dvadeset  i pet tisu&#263;a, neka bude op&#263;e podru&#269;je: za grad, za naselje i  za &#269;istinu. Grad neka bude u sredini. </p> 
<p><A NAME="an_48:16">48:16</A>&nbsp;Evo mjer&#196;a: sa sjevera  &#269;etiri tisu&#263;e i pet stotina lakata; s juga &#269;etiri tisu&#263;e i pet  stotina; s istoka &#269;etiri tisu&#263;e i pet stotina; sa zapada &#269;etiri  tisu&#263;e i pet stotina. </p> 
<p><A NAME="an_48:17">48:17</A>&nbsp;A &#269;istina oko grada: dvije stotine  i pedeset lakata prema sjeveru, dvije stotine i pedeset prema  jugu, dvije stotine i pedeset prema istoku, dvije stotine i pedeset  prema zapadu. </p> 
<p><A NAME="an_48:18">48:18</A>&nbsp;&#352;to ostane u du&#382;inu, du&#382; svetoga podru&#269;ja -  deset tisu&#263;a lakata prema istoku i deset tisu&#263;a prema zapadu, du&#382; svetoga podru&#269;ja - to neka bude za uzdr&#382;avanje onih koji  slu&#382;e gradu. </p> 
<p><A NAME="an_48:19">48:19</A>&nbsp;Ti koji slu&#382;e gradu uzimat &#263;e se iz svih plemena  Izraelovih. </p> 
<p><A NAME="an_48:20">48:20</A>&nbsp;Sve, dakle, pridr&#382;ano podru&#269;je - dvadeset i pet  tisu&#263;a lakata sa dvadeset i pet tisu&#263;a, u &#269;etverokut - prinijet  &#263;ete Jahvi: i sveto podru&#269;je i posjed gradski. </p> 
<p><A NAME="an_48:21">48:21</A>&nbsp;Knezu pripada  &#353;to preostane: s obje strane svetoga podru&#269;ja i posjeda gradskoga  - prema istoku dvadeset i pet tisu&#263;a lakata, prema isto&#269;noj strani, i prema zapadu dvadeset i pet tisu&#263;a lakata, prema zapadnoj  strani, usporedo s drugim podru&#269;jima - sve je to kne&#382;evo. A u  sredini je sveto podru&#269;je i Sveti&#353;te Doma. </p> 
<p><A NAME="an_48:22">48:22</A>&nbsp;Od levitskoga  posjeda i od posjeda gradskoga - koje je usred kne&#382;eva - i izme&#273;u  Judina i Benjaminova podru&#269;ja: kne&#382;evo je.</p> 
<p><A NAME="an_48:23">48:23</A>&nbsp;Ostala plemena: od istoka do zapada - dio Benjaminov. </p> 
<p><A NAME="an_48:24">48:24</A>&nbsp;Uz podru&#269;je Benjaminovo, od istoka do zapada - dio &#352;imunov. </p> 
<p><A NAME="an_48:25">48:25</A>&nbsp;uz podru&#269;je &#352;imunovo, od istoka do zapada - dio Jisakarov. </p> 
<p><A NAME="an_48:26">48:26</A>&nbsp;Uz podru&#269;je Jisakarovo, od istoka do zapada - dio Zebulunov. </p> 
<p><A NAME="an_48:27">48:27</A>&nbsp;Uz podru&#269;je Zebulunovo, od istoka do zapada - dio Gadov. </p> 
<p><A NAME="an_48:28">48:28</A>&nbsp;Uz podru&#269;je Gadovo, na ju&#382;noj strani, prema jugu, ide granica  od Tamara do Meripskih voda i Kade&#353;a, pa potokom prema Velikome  moru. </p> 
<p><A NAME="an_48:29">48:29</A>&nbsp;To je zemlja koju &#263;ete &#382;drijebom razdijeliti u ba&#353;tinu  plemenima Izraelovim, to su njihovi dijelovi - rije&#269; je Jahve  Gospoda. </p> 
<p><A NAME="an_48:30">48:30</A>&nbsp;[30a] A ovo su gradska vrata </p> 
<p><A NAME="an_48:31">48:31</A>&nbsp;[31a] koja &#263;e se zvati po Izraelovim  plemenima. [30b] Na sjevernoj strani - &#269;etiri tisu&#263;e i pet stotina  lakata u du&#382;inu - [31b] troja vrata: Vrata Rubenova, Vrata Judina, Vrata Levijeva. </p> 
<p><A NAME="an_48:32">48:32</A>&nbsp;Na isto&#269;noj strani - &#269;etiri tisu&#263;e i pet  stotina lakata u du&#382;inu - troja vrata: Vrata Josipova, Vrata  Benjaminova, Vrata Danova. </p> 
<p><A NAME="an_48:33">48:33</A>&nbsp;Na ju&#382;noj strani - &#269;etiri tisu&#263;e  i pet stotina lakata u du&#382;inu - troja vrata: Vrata &#352;imunova,  Vrata Jisakarova, Vrata Zebulunova. </p> 
<p><A NAME="an_48:34">48:34</A>&nbsp;Sa zapadne strane - &#269;etiri  tisu&#263;e i pet stotina lakata u du&#382;inu - troja vrata: Vrata Gadova, Vrata A&#353;erova, Vrata Naftalijeva. </p> 
<p><A NAME="an_48:35">48:35</A>&nbsp;Sve uokolo: osamnaest  tisu&#263;a lakata. A ime &#263;e gradu unapredak biti: 'Jahve je ovdje.'"</p> 
<p><HR>
<CENTER>
<A HREF="dan">Next: Daniel</A></CENTER>
</BODY>
</HTML>
