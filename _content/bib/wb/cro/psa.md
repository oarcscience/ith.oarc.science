[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](job)  [Next](pro) 

------------------------------------------------------------------------

### Croatian Bible: Psalms

<span id="an_1:1">1:1</span> Blago čovjeku koji ne slijedi savjeta
opakih, ne staje na putu grešničkom i ne sjeda u zbor podrugljivaca,

<span id="an_1:2">1:2</span> već uživa u Zakonu Jahvinu, o Zakonu
njegovu misli dan i noć.

<span id="an_1:3">1:3</span> On je k'o stablo zasađeno pokraj voda
tekućica što u svoje vrijeme plod donosi; lišće mu nikad ne vene, sve
što radi dobrim urodi.

<span id="an_1:4">1:4</span> Nisu takvi opaki, ne, nisu takvi! Oni su
k'o pljeva što je vjetar raznosi.

<span id="an_1:5">1:5</span> Stoga se opaki neće održati na sudu, ni
grešnici u zajednici pravednih.

<span id="an_1:6">1:6</span> Jer Jahve zna put pravednih, a propast će
put opakih.

<span id="an_2:1">2:1</span> Zašto se bune narodi, zašto puci ludosti
snuju?

<span id="an_2:2">2:2</span> Ustaju kraljevi zemaljski, knezovi se rotÄe
protiv Jahve i Pomazanika njegova:

<span id="an_2:3">2:3</span> "Skršimo okove njihove i jaram njihov
zbacimo!"

<span id="an_2:4">2:4</span> Smije se onaj što na nebu stoluje, Gospod
im se podruguje.

<span id="an_2:5">2:5</span> Tad im veli u svom gnjevu, žestinom ih on
zbunjuje:

<span id="an_2:6">2:6</span> "TÓa ja kralja svog postavih nad Sionom,
svojom svetom gorom."

<span id="an_2:7">2:7</span> Obznanjujem odluku Jahvinu: Gospodin mi
reče: "Ti si sin moj, danas te rodih.

<span id="an_2:8">2:8</span> Zatraži samo, i dat ću ti puke u baštinu, i
u posjed krajeve zemaljske.

<span id="an_2:9">2:9</span> Vladat ćeš njima palicom gvozdenÄom i
razbit ih kao sud lončarski."

<span id="an_2:10">2:10</span> Opametite se sada, vi kraljevi, Urazumite
se, suci zemaljski.

<span id="an_2:11">2:11</span> Služite Jahvi sa strahom, s trepetom se
pokorite njemu,

<span id="an_2:12">2:12</span> da se ne razgnjevi te ne propadnete na
putu, kad uskoro plane srdžba njegova. Blago svima koji se njemu utječu!

<span id="an_3:1">3:1</span> Psalam. Davidov. Kad je David bježao pred
sinom Abšalomom.

<span id="an_3:2">3:2</span> Jahve, koliko je tlačitelja mojih, koliki
se podižu na me!

<span id="an_3:3">3:3</span> Mnogi su što o meni zbore: "Nema mu
spasenja u Bogu!"

<span id="an_3:4">3:4</span> Ti si ipak štit moj, Jahve; slavo moja, ti
mi glavu podižeš.

<span id="an_3:5">3:5</span> Iza sveg glasa Jahvi zavapih, i on me
usliša sa svete gore svoje.

<span id="an_3:6">3:6</span> Sad mogu leć' i usnuti, i onda ustat' jer
me Jahve drži.

<span id="an_3:7">3:7</span> Ne bojim se tisuća ljudi što me opsjedaju
dušmanski.

<span id="an_3:8">3:8</span> Ustani, o Jahve! Spasi me, o Bože moj! Ti
udaraš po obrazu sve neprijatelje moje, opakima zube razbijaš.

<span id="an_3:9">3:9</span> U Jahve je spasenje: na tvom narodu tvoj je
blagoslov!

<span id="an_4:1">4:1</span> Zborovođi. Uz žičana glazbala. Psalam.
Davidov.

<span id="an_4:2">4:2</span> Kad zazovem, usliši me, Bože, pravdo moja,
ti što me u tjeskobi izbavÄi: smiluj mi se, usliši moju molitvu!

<span id="an_4:3">4:3</span> Sinovi čovječji, dokle će vam srca ostati
tvrda? Zašto ispraznost ljubite, opsjenu slijedite?

<span id="an_4:4">4:4</span> Znajte: Jahve čudesno uzvisuje prijatelja
svoga; Gospodin će me uslišiti kad ga zazovem.

<span id="an_4:5">4:5</span> Promislite u srcima i ne griješite, dršćite
na svojim ležajima i zanijemite.

<span id="an_4:6">4:6</span> Prinesite žrtve pravedne, u Jahvu se
uzdajte!

<span id="an_4:7">4:7</span> Mnogi govore: "Tko će nam pokazati sreću?"
Obasjaj nas, Jahve, svjetlom svoga lica!

<span id="an_4:8">4:8</span> Više si u srce moje ulio radosti nego kad
obilno rode pšenica i vino.

<span id="an_4:9">4:9</span> Čim legnem, odmah u miru i usnem, jer mi
samo ti, o Jahve, daješ miran počinak.

<span id="an_5:1">5:1</span> Zborovođi. Uz frule. Psalam. Davidov.

<span id="an_5:2">5:2</span> Čuj, o Jahve, riječi moje, jecaje moje
razaberi!

<span id="an_5:3">5:3</span> Osvrni se na glas mog prizivanja, o Kralju
moj i Bože moj, jer tebe vruće zazivam!

<span id="an_5:4">5:4</span> Jahve, zorom glas mi već čuješ, zorom ti
već lijem molitve u nadi čekajuć'.

<span id="an_5:5">5:5</span> Jer ti nisi Bog kom je nepravda mila:
zlobniku nema boravka s tobom,

<span id="an_5:6">5:6</span> opaki ne mogu opstati pred tvojim pogledom.
Mrziš sve što čine bezakonje

<span id="an_5:7">5:7</span> i uništavaš lažljivce. Varalica i krvopija
Jahvi se gadi.

<span id="an_5:8">5:8</span> Po velikoj dobroti tvojoj unići ću u Dom
tvoj; past ću ničice pred svetim Domom tvojim, Jahve, prepun poštovanja.

<span id="an_5:9">5:9</span> U svojoj me pravdi vodi poradi mojih
dušmana, svoj put mi poravnaj pred očima.

<span id="an_5:10">5:10</span> U njihovim ustima iskrenosti nema, srce
im je puno zloće; grlo im je grob otvoren, a jezikom laskaju.

<span id="an_5:11">5:11</span> Kazni ih, o Bože! Nek' propadnu oni i
osnove njine, otjeraj ih zbog mnogih nedjela njihovih; tÓa oni se digoše
na tebe.

<span id="an_5:12">5:12</span> Nek' se raduju svi što se utječu tebi,
neka kliču sve dovijeka! Štiti ih i nek se vesele u tebi koji ljube ime
tvoje,

<span id="an_5:13">5:13</span> jer pravednika, Jahve, ti blagoslivljaš,
dobrotom ga svojom k'o štitom zaklanjaš.

<span id="an_6:1">6:1</span> Zborovođi. Uz žičano glazbalo. U oktavi.
Psalam. Davidov.

<span id="an_6:2">6:2</span> Jahve, nemoj me karati u srdžbi svojoj, ne
kažnjavaj me u svojoj jarosti!

<span id="an_6:3">6:3</span> Smiluj mi se, Jahve, jer sam iznemog'o,
Jahve, ozdravi me jer dršću kosti moje.

<span id="an_6:4">6:4</span> Duboko mi je duša potresena, a ti, o Jahve
- dokle ćeš?

<span id="an_6:5">6:5</span> Vrati se, Jahve, dušu mi izbavi, spasi me
rad svoje dobrote:

<span id="an_6:6">6:6</span> jer među mrtvima tko te se sjeća, u
Podzemlju tko ti hvale pjeva?

<span id="an_6:7">6:7</span> Iznemogoh od pusta jecanja, u noći postelju
plačem zalijevam, suzama ležaj natapam.

<span id="an_6:8">6:8</span> Od žalosti oko mi gasne i slabi, jer su
mnogi neprijatelji moji.

<span id="an_6:9">6:9</span> Odstupite od mene, svi opaki, jer je Jahve
plač moj čuo.

<span id="an_6:10">6:10</span> Čuo je Jahve molbu moju, Jahve je primio
moju molitvu.

<span id="an_6:11">6:11</span> Neka se postide i užasno zbune svi moji
dušmani, i puni srama neka smjesta odstupe.

<span id="an_7:1">7:1</span> Tužaljka. Davidova. Ispjeva je Jahvi zbog
Kuša Benjaminovca.

<span id="an_7:2">7:2</span> O Jahve, Bože moj, tebi se utječem, od svih
progonitelja spasi me, oslobodi,

<span id="an_7:3">7:3</span> da mi dušu ne zgrabe kao lav što razdire, a
nema tko da izbavi.

<span id="an_7:4">7:4</span> Jahve, Bože moj, ako to učinih, ako je
nepravda na rukama mojim,

<span id="an_7:5">7:5</span> ako zlom uzvratih prijatelju, ili oplijenih
nepravedna tužitelja:

<span id="an_7:6">7:6</span> neka mi dušmanin progoni dušu i zgrabi je,
neka mi život u zemlju satre i jetru u prašinu baci.

<span id="an_7:7">7:7</span> Ustani, Jahve, u svom gnjevu, digni se na
bijes tlačitelja mojih. Probudi se! Sud mi sazovi!

<span id="an_7:8">7:8</span> Neka te okruži skupština narodna, nad njom
sjedni visoko!

<span id="an_7:9">7:9</span> O Jahve, dosudi mi pravo po pravosti mojoj
i po nevinosti koja je u meni.

<span id="an_7:10">7:10</span> Dokrajči bezakonje zlotvora, pravedna
podigni, pravedni Bože koji proničeš srca i bubrege.

<span id="an_7:11">7:11</span> Meni je štit Bog koji spasava čestita
srca.

<span id="an_7:12">7:12</span> Bog je pravedan sudac, on povazdan
prijeti:

<span id="an_7:13">7:13</span> ako se ne obrate, mač će naoštriti, luk
će svoj zapet' i pravo smjerit'.

<span id="an_7:14">7:14</span> Spremit će za njih smrtonosno oružje,
strijele će svoje užariti.

<span id="an_7:15">7:15</span> Eto, zlotvor zače nepravdu, otrudnje
pakošću i podlost rodi.

<span id="an_7:16">7:16</span> Iskopa jamu i prodube; sam u jamu svoju
pade!

<span id="an_7:17">7:17</span> Pakost će njegova pasti njemu na glavu,
njemu na tjeme okrenut se nasilje njegovo.

<span id="an_7:18">7:18</span> A ja ću hvaliti Jahvu zbog pravde njegove
i pjevat ću imenu Jahve višnjega.

<span id="an_8:1">8:1</span> Zborovođi. Po napjevu "Tijesci". Psalam.
Davidov.

<span id="an_8:2">8:2</span> Jahve, Gospode naš, divno je ime tvoje po
svoj zemlji, veličanstvom nebo natkriljuješ!

<span id="an_8:3">8:3</span> U ustima djece i dojenčadi hvalu si spremio
protiv neprijatelja, da postidiš mrzitelja, zlotvora.

<span id="an_8:4">8:4</span> Gledam ti nebesa, djelo prstiju tvojih,
mjesec i zvijezde što ih učvrsti -

<span id="an_8:5">8:5</span> pa što je čovjek da ga se spominješ, sin
čovječji te ga pohodiš?

<span id="an_8:6">8:6</span> Ti ga učini malo manjim od Boga, slavom i
sjajem njega okruni.

<span id="an_8:7">8:7</span> Vlast mu dade nad djelima ruku svojih,
njemu pod noge sve podloži:

<span id="an_8:8">8:8</span> ovce i svakolika goveda, i zvijeri poljske
k tome,

<span id="an_8:9">8:9</span> ptice nebeske i ribe morske, i što god
prolazi stazama morskim.

<span id="an_8:10">8:10</span> Jahve, Gospode naš, divno je ime tvoje po
svoj zemlji!

<span id="an_9:1">9:1</span> Zborovođi. Po napjevu "Umri za sina".
Psalam. Davidov.

<span id="an_9:2">9:2</span> 

ALEF Slavim te, Jahve, svim srcem svojim, ispovijedam sva čudesna djela
tvoja.

<span id="an_9:3">9:3</span> Radujem se i kličem tebi, pjevam imenu
tvome, Svevišnji!

<span id="an_9:4">9:4</span> 

BET Dušmani moji natrag krenuše, padoše i pred licem tvojim pogiboše.

<span id="an_9:5">9:5</span> Jer ti se zauze za moje pravo i parbu moju,
ti sjede na prijesto - sudac pravedan:

<span id="an_9:6">9:6</span> 

GIMEL ti pokara pogane, pogubi bezbošca, ime im izbrisa dovijeka.

<span id="an_9:7">9:7</span> Dušmani klonuše, smrvljeni zauvijek, ti im
gradove razori - nesta im spomena.

<span id="an_9:8">9:8</span> 

HE Ali Jahve dovijeka stoluje, postavi prijesto svoj da sudi:

<span id="an_9:9">9:9</span> sam po pravdi sudi krug zemaljski, izreče
pucima osudu pravednu.

<span id="an_9:10">9:10</span> 

VAU Jahve je tvrđava tlačenom, tvrđava spasa u danima tjeskobe.

<span id="an_9:11">9:11</span> Nek' se uzdaju u te koji znaju ime tvoje,
jer ne ostavljaš onih što ljube tebe, o Jahve.

<span id="an_9:12">9:12</span> 

ZAJIN Pjevajte Jahvi koji prebiva na Sionu, razglašujte među pucima
djela njegova,

<span id="an_9:13">9:13</span> jer ih se spomenu kao osvetnik krvi i
siromaškog jauka ne zaboravi.

<span id="an_9:14">9:14</span> 

HET Smiluj mi se, Jahve: pogledaj nevolju u koju me vrgoše neprijatelji
moji, od vrata smrti izbavi me

<span id="an_9:15">9:15</span> da naviještam sve hvale tvoje na vratima
kćeri Sionske, da radostan kličem zbog spasenja tvoga.

<span id="an_9:16">9:16</span> 

TET Pogani padoše u jamu koju sami iskopaše, zamka koju potajno staviše
uhvati nogu njihovu.

<span id="an_9:17">9:17</span> Jahve se iskaza i sud održa; grešnik se
spleo u djela svoja.

<span id="an_9:18">9:18</span> 

JOD Nek' grešnici odu u Podzemlje, svi pogani što zaboraviše Boga.

<span id="an_9:19">9:19</span> 

KAF Jer siromah neće pasti u zaborav zauvijek, ufanje ubogih neće biti
zaludu dovijeka.

<span id="an_9:20">9:20</span> Ustani, Jahve, da se ne osili čovjek,
nek' pogani budu osuđeni pred tobom!

<span id="an_9:21">9:21</span> Strah im, o Jahve, utjeraj, nek' spoznaju
pogani da su smrtnici!

<span id="an_10:1">10:1</span> 

LAMED Zašto, Jahve, stojiš daleko, zašto se skrivaš u dane tjeskobe?

<span id="an_10:2">10:2</span> Obijesni bezbožnik jadnika goni, u zamke
ga hvata koje mu postavi.

<span id="an_10:3">10:3</span> Bezbožnik se pohlepom hvali,

NUN lakomac psuje i Jahvu prezire.

<span id="an_10:4">10:4</span> Bezbožnik zbori u obijesti svojoj: "Ne,
istrage nema! TÓa ni Boga nema!" I u tome sva mu je misao.

<span id="an_10:5">10:5</span> Puti su mu svagda uspješni, na sudove
tvoje on i ne misli, sve protivnike svoje prezire.

<span id="an_10:6">10:6</span> U srcu veli: "Neću posrnuti! Ni u kojem
koljenu neću biti nesretan."

<span id="an_10:7">10:7</span> 

PE Usta mu puna kletve, lukavstva i prijevare, pod jezikom njegovim muka
i nesreća.

<span id="an_10:8">10:8</span> U zasjedi čuči pokraj ograda, potajno
ubija nevina,

AJIN očima siromaha vreba.

<span id="an_10:9">10:9</span> U zaklonu sjedi k'o lav u pećini, vreba
da opljačka jadnika i da ga povuče u mrežu.

<span id="an_10:10">10:10</span> Pritajen čuči na zemlji, od nasilja mu
siromasi padaju.

<span id="an_10:11">10:11</span> U srcu svome veli: "ZÓaboravi Gospod,
odvrati lice i nikoga ne vidi!"

<span id="an_10:12">10:12</span> 

KOF Ustani, Gospode Bože, podigni ruku, ne zaboravi siromaha.

<span id="an_10:13">10:13</span> Zašto da bezbožnik prezire Boga, zašto
da kaže u srcu: "Neće kazniti!"

<span id="an_10:14">10:14</span> 

REŠ Jer ti vidiš, gledaš jad i nevolju, u ruci je mjeriš. Siromah se
tebi predaje, ubogu ti si pomoć!

<span id="an_10:15">10:15</span> 

ŠIN Pakosnu grešniku satri mišicu, kazni mu pakost da je više ne bude!

<span id="an_10:16">10:16</span> Jahve je kralj u vijeke vjekova, iz
zemlje njegove nestat će pogana.

<span id="an_10:17">10:17</span> 

TAU Počuj, o Jahve, čežnju siromašnih, okrijepi im srce, uho prikloni:

<span id="an_10:18">10:18</span> da zaštitiš pravo ubogih i tlačenih, da
straha više ne zadaje čovjek zemljanÄi.

<span id="an_11:1">11:1</span> Zborovođi. Psalam. Davidov. Jahvi se
utječem! Zašto dakle govorite duši mojoj: "Odleti u goru kao ptica!

<span id="an_11:2">11:2</span> Gle, bezbožnici već luk napeše, za tetivu
strijelu zapeše da iz potaje ustrijele pravednika.

<span id="an_11:3">11:3</span> Kad su temelji uzljuljani, što da učini
pravednik?"

<span id="an_11:4">11:4</span> Jahve je u svom svetom Hramu, na nebeskom
sjedi prijestolju. Oči njegove motre, vjeđama proniče sinove ljudske.

<span id="an_11:5">11:5</span> Jahve proniče pravedna i nepravedna, iz
dna duše mrzi silnika.

<span id="an_11:6">11:6</span> Na grešnike će izlit' žeravu i sumpor,
vjetar ognjeni bit će dio njine sudbine.

<span id="an_11:7">11:7</span> Pravedan je Jahve i pravednost ljubi,
čestiti će gledat' lice njegovo.

<span id="an_12:1">12:1</span> Zborovođi. U oktavi. Psalam. Davidov.

<span id="an_12:2">12:2</span> U pomoć, Jahve, jer nestaje pobožnih,
vjernosti nema više među ljudima!

<span id="an_12:3">12:3</span> Svatko laže svome bližnjemu, govori
usnama lažljivim i srcem dvoličnim.

<span id="an_12:4">12:4</span> Istrijebi, Jahve, sve usne lažljive i
jezik hvastavi;

<span id="an_12:5">12:5</span> one što zbore: "Jezik je naša snaga, naše
su usne za nas: tko nam što može?"

<span id="an_12:6">12:6</span> "Zbog nevolje tlačenih i jauka ubogih
sada ću ustati - govori Jahve - spasenje donijet' onom tko ga želi."

<span id="an_12:7">12:7</span> Riječi su Jahvine riječi iskrene, srebro
prokušano, od zemlje odvojeno, sedam puta očišćeno.

<span id="an_12:8">12:8</span> O Jahve, ti ćeš bdjeti nad nama, od
naraštaja ovog čuvat' nas svagda,

<span id="an_12:9">12:9</span> pa nek' se okolo vrzu zlotvori, nek' se
izdižu ljudi najgori.

<span id="an_13:1">13:1</span> Zborovođi. Psalam. Davidov.

<span id="an_13:2">13:2</span> TÓa dokle, Jahve, dokle ćeš me
zaboravljati? Dokle ćeš skrivati lice od mene?

<span id="an_13:3">13:3</span> Dokle ću nositi bol u duši; tugu u srcu
obdan i obnoć? Dokle će se dušmanin dizat' na me?

<span id="an_13:4">13:4</span> Pogledaj, usliši, Jahve, Bože moj!
Prosvijetli mi oči da ne zaspim nasmrt,

<span id="an_13:5">13:5</span> nek' ne kaže dušmanin: "Nadjačah njega!"
Nek' ne kliču protivnici ako posrnem!

<span id="an_13:6">13:6</span> Ja se u tvoju dobrotu uzdam, nek' mi se
srce raduje spasenju tvome! Pjevat ću Jahvi koji mi učini dobro, pjevat
ću imenu Jahve Svevišnjeg!

<span id="an_14:1">14:1</span> Zborovođi. Davidov. Bezumnik reče u srcu:
"Nema Boga." Pokvareni rade gadosti; nitko da čini dobro.

<span id="an_14:2">14:2</span> Jahve s nebesa gleda na sinove ljudske da
vidi ima li tko razuman Boga da traži.

<span id="an_14:3">14:3</span> No, svi skrenuše zajedno, svi se
pokvariše: nitko da čini dobro - nikoga nema.

<span id="an_14:4">14:4</span> Neće li se urazumiti svi što bezakonje
čine, koji proždiru narod moj kao da jedu kruha? Ne zazivlju ime
Jahvino:

<span id="an_14:5">14:5</span> jednom će drhtati od straha, jer je Bog s
rodom pravednim.

<span id="an_14:6">14:6</span> Želite razbiti nakane ubogog: Jahve je
utočište njegovo.

<span id="an_14:7">14:7</span> O neka dođe sa Siona spas Izraelu! Kad
Jahve promijeni udes naroda svoga, klicat će Jakov, radovat se Izrael.

<span id="an_15:1">15:1</span> Psalam. Davidov. Jahve, tko smije
prebivati u šatoru tvome, tko li stanovati na svetoj gori tvojoj?

<span id="an_15:2">15:2</span> Onaj samo tko živi čestito, koji čini
pravicu, i istinu iz srca zbori,

<span id="an_15:3">15:3</span> i ne kleveće jezikom; koji bližnjem zla
ne nanosi i ne sramoti susjeda svoga;

<span id="an_15:4">15:4</span> koji zlikovca prezire, a poštuje one što
se Jahve boje;

<span id="an_15:5">15:5</span> koji se zaklinje prijatelju, a ne krši
prisege, i ne daje novca na lihvu, i ne prima mita protiv nedužna. Tko
tako čini, pokolebat' se neće dovijeka.

<span id="an_16:1">16:1</span> Miktam. Davidov. Čuvaj me, Bože, jer se
tebi utječem.

<span id="an_16:2">16:2</span> Jahvi rekoh: "Ti si moj gospodar, nema mi
blaženstva bez tebe!"

<span id="an_16:3">16:3</span> Za svetima što su u zemlji sav plamtim od
čežnje!

<span id="an_16:4">16:4</span> Gomilaju patnje moje koji slijede bogove
tuđe. Ja im ljevanica nalijevat' neću, ime im spominjat' neću usnama.

<span id="an_16:5">16:5</span> Jahve mi je baština i kalež: Ti u ruci
držiš moju sudbinu.

<span id="an_16:6">16:6</span> Na divnu zemlju padoše mi konopi, vrlo mi
je mila moja baština.

<span id="an_16:7">16:7</span> Blagoslivljam Jahvu koji me svjetuje te
me i noću srce opominje.

<span id="an_16:8">16:8</span> Jahve mi je svagda pred očima; jer mi je
zdesna, neću posrnuti.

<span id="an_16:9">16:9</span> Stog' mi se raduje srce i kliče duša, i
tijelo mi spokojno počiva.

<span id="an_16:10">16:10</span> Jer mi nećeš ostavit' dušu u Podzemlju
ni dati da pravednik tvoj truleži ugleda.

<span id="an_16:11">16:11</span> Pokazat ćeš mi stazu u život, puninu
radosti pred licem svojim, sebi zdesna blaženstvo vječno.

<span id="an_17:1">17:1</span> Molitva. Davidova. Počuj, Jahve pravedni,
i vapaj mi poslušaj, usliši molitvu iz usta iskrenih!

<span id="an_17:2">17:2</span> Od tebe nek' mi dođe presuda, tvoje oči
vide što je pravo.

<span id="an_17:3">17:3</span> Istraži mi srce, pohodi noću, ognjem me
iskušaj, al' u meni nećeš nać' bezakonja. Ne zgriješiše usta moja

<span id="an_17:4">17:4</span> kao što griješe ljudi: po riječima usta
tvojih čuvah putove Zakona.

<span id="an_17:5">17:5</span> Korak mi čvrsto prionu za tvoje staze, ne
zasta mi noga na putima tvojim.

<span id="an_17:6">17:6</span> Zazivam te, Bože, ti ćeš me uslišit':
prikloni mi uho i čuj riječi moje.

<span id="an_17:7">17:7</span> Proslavi na meni dobrotu svoju, ti koji
od dušmana izbavljaš one što se utječu desnici tvojoj.

<span id="an_17:8">17:8</span> Čuvaj me k'o zjenicu oka, sakrij me u
sjenu krila svojih

<span id="an_17:9">17:9</span> od zlotvora što na me nasrću. Dušmani me
bijesni opkoljuju,

<span id="an_17:10">17:10</span> bešćutno srce zatvaraju i ustima zbore
naduto,

<span id="an_17:11">17:11</span> Koraci njini sad me okružuju, smjeraju
da me na zemlju obore;

<span id="an_17:12">17:12</span> slični lavu dok se, zinuv, na plijen
obara i laviću što vreba u potaji.

<span id="an_17:13">17:13</span> Ustani, Jahve, presretni ga i obori, od
grešnika mi život mačem spasi,

<span id="an_17:14">17:14</span> a rukom od ljudi, Gospodine: od ljudi
kojih je dio ovaj život, kojima želudac puniš dobrima; kojih su sinovi
siti, a djeci daju što im pretekne.

<span id="an_17:15">17:15</span> A ja ću u pravdi gledati lice tvoje, i
jednom kad se probudim, sit ću ga se nagledati.

<span id="an_18:1">18:1</span> Učitelju zbora. Od Jahvina sluge Davida
koji Jahvi ispjeva ovu pjesmu u onaj dan kad ga Jahve oslobodi iz ruku
neprijatelja

<span id="an_18:2">18:2</span> Ljubim te, Jahve, kreposti moja!

<span id="an_18:3">18:3</span> Jahve, hridino moja, utvrdo moja spase
moj; Bože moj, pećino moja kojoj se utječem, štite moj, snago spasenja
moga, tvrđavo moja!

<span id="an_18:4">18:4</span> Zazvat ću Jahvu, hvale predostojna, i od
dušmana bit ću izbavljen.

<span id="an_18:5">18:5</span> Valovi smrti okružiše mene, prestraviše
me bujice pogubne.

<span id="an_18:6">18:6</span> Užad Podzemlja sputiše me, smrtonosne
zamke padoše na me:

<span id="an_18:7">18:7</span> u nevolji zazvah Jahvu i Bogu svome
zavapih. Iz svog Hrama zov mi začu, i vapaj moj mu do ušiju doprije.

<span id="an_18:8">18:8</span> I zemlja se potrese i uzdrhta, uzdrmaše
se temelji gora, pokrenuše se, jer On gnjevom planu.

<span id="an_18:9">18:9</span> Iz nosnica mu dim se diže, iz usta mu
oganj liznu, ugljevlje živo od njega plamsa.

<span id="an_18:10">18:10</span> On nagnu nebesa i siđe, pod nogama
oblaci mu mračni.

<span id="an_18:11">18:11</span> Na keruba stade i poletje; na krilima
vjetra zaplovi.

<span id="an_18:12">18:12</span> Ogrnu se mrakom kao koprenom, prekri se
tamnim vodama i oblacima tmastim,

<span id="an_18:13">18:13</span> od blijeska pred licem njegovim užga se
ugljevlje plameno.

<span id="an_18:14">18:14</span> Jahve s neba zagrmje, Svevišnjega glas
se ori.

<span id="an_18:15">18:15</span> Odape strijele i dušmane rasu, izbaci
munje i na zemlju ih obori.

<span id="an_18:16">18:16</span> Morska se dna pokazaše, i temelji
svijeta postaše goli od strašne prijetnje Jahvine, od olujna daha gnjeva
njegova.

<span id="an_18:17">18:17</span> On pruži s neba ruku i mene prihvati,
iz silnih voda on me izbavi.

<span id="an_18:18">18:18</span> Od protivnika moćnog mene oslobodi, od
dušmana mojih jačih od mene.

<span id="an_18:19">18:19</span> Navališe na me u dan zlosretni, ali me
Jahve zaštiti,

<span id="an_18:20">18:20</span> na polje prostrano izvede me, spasi me
jer sam mu mio.

<span id="an_18:21">18:21</span> Po pravednosti mojoj Jahve mi uzvrati,
po čistoći ruku mojih on me nagradi,

<span id="an_18:22">18:22</span> jer čuvah putove Jahvine, od Boga se
svoga ne udaljih.

<span id="an_18:23">18:23</span> Odredbe njegove sve su mi pred očima,
zapovijedi njegove nisam odbacio,

<span id="an_18:24">18:24</span> do srži odan njemu sam bio, čuvam se
grijeha svakoga.

<span id="an_18:25">18:25</span> Jahve mi po pravdi mojoj vrati, čistoću
ruku mojih vidje.

<span id="an_18:26">18:26</span> S prijateljem ti si prijatelj, poštenu
poštenjem uzvraćaš.

<span id="an_18:27">18:27</span> S čovjekom čistim ti si čist, a lukavca
izigravaš,

<span id="an_18:28">18:28</span> jer narodu poniženu spasenje donosiš, a
ponižavaš oči ohole.

<span id="an_18:29">18:29</span> Jahve, ti moju svjetiljku užižeš, Bože,
tminu moju obasjavaš:

<span id="an_18:30">18:30</span> s tobom udaram na čete dušmanske, s
Bogom svojim preskačem zidine.

<span id="an_18:31">18:31</span> Savršeni su puti Gospodnji, i riječ je
Božja ognjem kušana. On, samo on, štit je svima koji se k njemu utječu.

<span id="an_18:32">18:32</span> Jer tko je Bog osim Jahve? Tko li je
hridina osim Boga našega?

<span id="an_18:33">18:33</span> Taj Bog me snagom opasuje, stere mi put
besprijekoran,

<span id="an_18:34">18:34</span> noge mi dade brze k'o u košute i
postavi me na visine čvrste,

<span id="an_18:35">18:35</span> ruke mi za borbu uvježba i mišice da
luk mjedeni napinju.

<span id="an_18:36">18:36</span> Daješ mi štit svoj koji spasava, tvoja
me desnica drži, tvoja me brižljivost uzvisi.

<span id="an_18:37">18:37</span> Pouzdanje daješ mom koraku, i noge mi
više ne posrću.

<span id="an_18:38">18:38</span> Pognah svoje dušmane i dostigoh, i ne
vratih se dok ih ne uništih.

<span id="an_18:39">18:39</span> Obaram ih, ne mogu se dići, padaju, pod
nogama mi leže.

<span id="an_18:40">18:40</span> Ti me opasa snagom za borbu, a
protivnike moje meni podloži.

<span id="an_18:41">18:41</span> Ti dušmane moje u bijeg natjera, i
rasprših one koji su me mrzili.

<span id="an_18:42">18:42</span> Vapiju u pomoć - nikog da pomogne;
vapiju Jahvi - ne odaziva se.

<span id="an_18:43">18:43</span> Smrvih ih kao prah na vjetru, zgazih ih
k'o blato na putu.

<span id="an_18:44">18:44</span> Ti me izbavi od bune u mom narodu,
postavi me glavarom pogana, puk koji ne poznavah služi mi.

<span id="an_18:45">18:45</span> Svaki moj šapat pokorno on sluša,
sinovi tuđinci meni laskaju;

<span id="an_18:46">18:46</span> sinovi tuđinski gube srčanost, izlaze
dršćuć' iz svojih utvrda.

<span id="an_18:47">18:47</span> Živio Jahve! Blagoslovljena hridina
moja! Neka se uzvisi Bog, spasenje moje!

<span id="an_18:48">18:48</span> Bog koji mi daje osvetu i narode meni
pokorava.

<span id="an_18:49">18:49</span> Od dušmana me mojih izbavljaš i nad
protivnike me moje izdižeš, ti mene od čovjeka silnika spasavaš.

<span id="an_18:50">18:50</span> Zato te slavim, Jahve, među pucima i
psalam pjevam tvome Imenu:

<span id="an_18:51">18:51</span> umnožio si pobjede kralju svojemu,
pomazaniku svome milost si iskazao, Davidu i potomstvu njegovu navijeke.

<span id="an_19:1">19:1</span> Zborovođi. Psalam. Davidov.

<span id="an_19:2">19:2</span> Nebesa slavu Božju kazuju, naviješta svod
nebeski djelo ruku njegovih.

<span id="an_19:3">19:3</span> Dan danu to objavljuje, a noć noći glas
predaje.

<span id="an_19:4">19:4</span> Nije to riječ, a ni govor nije, nije ni
glas što se može čuti,

<span id="an_19:5">19:5</span> al' po zemlji razliježe se jeka, riječi
sve do nakraj svijeta sežu. Ondje suncu razape šator,

<span id="an_19:6">19:6</span> te ono k'o ženik iz ložnice ide, k'o div
kliče kad prelijeće stazu.

<span id="an_19:7">19:7</span> Izlazi ono od nebeskog kraja, i put mu se
opet s krajem spaja, ne skriva se ništa žaru njegovu.

<span id="an_19:8">19:8</span> Savršen je Zakon Jahvin - dušu krijepi;
pouzdano je Svjedočanstvo Jahvino - neuka uči;

<span id="an_19:9">19:9</span> prÓava je naredba Jahvina - srce sladi;
čista je zapovijed Jahvina - oči prosvjetljuje;

<span id="an_19:10">19:10</span> neokaljan strah Jahvin - ostaje svagda;
istiniti sudovi Jahvini - svi jednako pravedni,

<span id="an_19:11">19:11</span> dragocjeniji od zlata, od zlata
čistoga, slađi od meda, meda samotoka.

<span id="an_19:12">19:12</span> Sluga tvoj pomno na njih pazi, vrlo
brižno on ih čuva.

<span id="an_19:13">19:13</span> Ali tko propuste svoje da zapazi? Od
potajnih grijeha očisti me!

<span id="an_19:14">19:14</span> Od oholosti čuvaj slugu svoga da mnome
ne zavlada. Tad ću biti neokaljan, čist od grijeha velikoga.

<span id="an_19:15">19:15</span> Moje ti riječi omiljele i razmišljanje
srca moga pred licem tvojim. Jahve, hridi moja, otkupitelju moj!

<span id="an_20:1">20:1</span> Zborovođi. Psalam. Davidov.

<span id="an_20:2">20:2</span> Uslišio te Jahve u dan nevolje, štitilo
te ime Boga Jakovljeva!

<span id="an_20:3">20:3</span> Poslao ti pomoć iz Svetišta, branio te sa
Siona!

<span id="an_20:4">20:4</span> Spomenuo se svih ti prinosnica, bila mu
mila paljenica tvoja!

<span id="an_20:5">20:5</span> Udijelio ti što ti srce želi, ispunio sve
namisli tvoje!

<span id="an_20:6">20:6</span> Radovali se tvojoj pobjedi, u ime Boga
svoga dizali stjegove! Ispunio Jahve svaku molbu tvoju!

<span id="an_20:7">20:7</span> Znam evo: Jahve će pobjedu dati svom
pomazaniku, uslišit ga iz svetih nebesa snagom pobjedne desnice svoje.

<span id="an_20:8">20:8</span> Jedni se hvale kolima bojnim, drugi
konjima, mi imenom Jahve, Boga našega!

<span id="an_20:9">20:9</span> Oni posrću i padaju, mi se držimo i
stojimo.

<span id="an_20:10">20:10</span> Jahve, daruj pobjedu kralju, usliši nas
u dan kad te zazovemo!

<span id="an_21:1">21:1</span> Zborovođi. Psalam. Davidov.

<span id="an_21:2">21:2</span> Jahve, zbog tvoje se moći kralj veseli,
zbog pomoći tvoje radosno kliče.

<span id="an_21:3">21:3</span> Ti mu ispuni želju srca, ne odbi molitve
usana njegovih.

<span id="an_21:4">21:4</span> Ti ga predusrete blagoslovima sretnim, na
glavu mu krunu stavi od suhoga zlata.

<span id="an_21:5">21:5</span> Za život te molio, i ti mu dade premnoge
dane - za vijeke vjekova.

<span id="an_21:6">21:6</span> Pomoću tvojom slava je njegova velika,
uresio si ga veličanstvom i sjajem.

<span id="an_21:7">21:7</span> Ti ga učini blagoslovom za vjekove,
veseliš ga radošću lica svojega.

<span id="an_21:8">21:8</span> Doista, kralj se uzda u Jahvu i po
dobroti Svevišnjega neće se pokolebati.

<span id="an_21:9">21:9</span> Tvoja ruka nek' pronađe sve dušmane
tvoje, desnica tvoja neka stigne one koji te mrze!

<span id="an_21:10">21:10</span> Nek' budu kao u peći ognjenoj kad se
ukaže lice tvoje! Nek' ih Jahve gnjevom uništi, neka ih proguta oganj!

<span id="an_21:11">21:11</span> Njihovo potomstvo satri sa zemlje i rod
im iz sinova ljudskih.

<span id="an_21:12">21:12</span> Ako li stanu zlo kovati protiv tebe,
ako spremaju spletke, neće uspjeti.

<span id="an_21:13">21:13</span> Ti ćeš ih natjerati u bijeg, svoj luk
ćeš usmjeriti na njih.

<span id="an_21:14">21:14</span> Ustani, Jahve, u sili svojoj! Daj nam
da pjesmama slavimo snagu tvoju!

<span id="an_22:1">22:1</span> Zborovođi. Po napjevu "Košuta u zoru".
Psalam. Davidov.

<span id="an_22:2">22:2</span> Bože moj, Bože moj, zašto si me ostavio?
Daleko si od ridanja moga.

<span id="an_22:3">22:3</span> Bože moj, vičem danju, al'ne odvraćaš;
noću vapijem i nema mi počinka.

<span id="an_22:4">22:4</span> A ipak, ti u Svetištu prebivaš, Nado
Izraelova!

<span id="an_22:5">22:5</span> U tebe se očevi naši uzdaše, uzdaše se, i
ti ih izbavi;

<span id="an_22:6">22:6</span> k tebi su vikali i spasavali se, u tebe
se uzdali, i postidjeli se nisu.

<span id="an_22:7">22:7</span> A ja, crv sam, a ne čovjek, ruglo ljudi i
naroda prezir.

<span id="an_22:8">22:8</span> Koji me vode, podruguju se meni, razvlače
usne, mašu glavom:

<span id="an_22:9">22:9</span> "U Jahvu se on uzda, neka ga sad izbavi,
neka ga spasi ako mu omilje!"

<span id="an_22:10">22:10</span> Iz krila majčina ti si me izveo, mir mi
dao na grudima majke.

<span id="an_22:11">22:11</span> Tebi sam predan iz materine utrobe, od
krila majčina ti si Bog moj.

<span id="an_22:12">22:12</span> Ne udaljuj se od mene, blizu je
nevolja, a nikog nema da mi pomogne.

<span id="an_22:13">22:13</span> Opkoliše me junci mnogobrojni, bašanski
bikovi okružiše mene.

<span id="an_22:14">22:14</span> Ždrijela svoja razvaljuju na me k'o lav
koji plijen kida i riče.

<span id="an_22:15">22:15</span> Kao voda razlih se, sve mi se kosti
rasuše; srce mi posta poput voska, topi se u grudima mojim.

<span id="an_22:16">22:16</span> Grlo je moje kao crijep suho, i moj se
jezik uz nepce slijepi: u prah smrtni bacio si mene.

<span id="an_22:17">22:17</span> Opkolio me čopor pasa, rulje me
zločinačke okružile. Probodoše mi ruke i noge,

<span id="an_22:18">22:18</span> sve kosti svoje prebrojiti mogu, a oni
me gledaju i zure na me.

<span id="an_22:19">22:19</span> Haljine moje dijele među sobom i kocku
bacaju za odjeću moju.

<span id="an_22:20">22:20</span> Ali ti, o Jahve, daleko mi ne budi;
snago moja, pohiti mi u pomoć!

<span id="an_22:21">22:21</span> Dušu moju istrgni maču, iz šapa pasjih
život moj.

<span id="an_22:22">22:22</span> Spasi me iz ralja lavljih i jadnu mi
dušu od rogova bivoljih!

<span id="an_22:23">22:23</span> A sada, braći ću svojoj naviještat' ime
tvoje, hvalit ću te usred zbora.

<span id="an_22:24">22:24</span> "Koji se bojite Jahve, hvalite njega!
Svi od roda Jakovljeva, slavite njega! Svi potomci Izraelovi, njega se
bojte!

<span id="an_22:25">22:25</span> Jer nije prezreo ni zaboravio muku
jadnika, i nije sakrio lice svoje od njega; kad ga je zazvao, on ga je
čuo."

<span id="an_22:26">22:26</span> Zato ću te hvaliti u zboru veliku, pred
vjernicima tvojim izvršit' zavjete.

<span id="an_22:27">22:27</span> Siromasi će jesti i nasitit će se,
hvalit će Jahvu koji traže njega: nek' živi srce vaše dovijeka!

<span id="an_22:28">22:28</span> Spomenut će se i Jahvi se vratit' svi
krajevi zemlje; pred njim će n§icÄe pasti sve obitelji pogana.

<span id="an_22:29">22:29</span> Jer Jahvino je kraljevstvo, on je
vladar pucima.

<span id="an_22:30">22:30</span> Njemu će se jedinom klanjati svi koji
snivaju u zemlji, pred njim se sagnuti svi koji u prah silaze. I moja će
duša za njega živjeti,

<span id="an_22:31">22:31</span> njemu će služiti potomstvo moje. O
Gospodu će se pripovijedat'

<span id="an_22:32">22:32</span> slijedećem koljenu, o njegovoj pravdi
naviještati narodu budućem: "Ovo učini Jahve!"

<span id="an_23:1">23:1</span> Psalam. Davidov. Jahve je pastir moj: ni
u čem ja ne oskudijevam;

<span id="an_23:2">23:2</span> na poljanama zelenim on mi daje odmora.
Na vrutke me tihane vodi

<span id="an_23:3">23:3</span> i krijepi dušu moju. Stazama pravim on me
upravlja radi imena svojega.

<span id="an_23:4">23:4</span> Pa da mi je i dolinom smrti proći, zla se
ne bojim, jer si ti sa mnom. Tvoj štap i palica tvoja utjeha su meni.

<span id="an_23:5">23:5</span> Trpezu preda mnom prostireš na oči
dušmanima mojim. Uljem mi glavu mažeš, čaša se moja prelijeva.

<span id="an_23:6">23:6</span> Dobrota i milost pratit će mene sve dane
života moga. U Jahvinu ću domu prebivati kroz dane mnoge.

<span id="an_24:1">24:1</span> Psalam. Davidov. Jahvina je zemlja i sve
na njoj, svijet i svi koji na njemu žive.

<span id="an_24:2">24:2</span> On ga na morima utemelji i na rijekama
učvrsti.

<span id="an_24:3">24:3</span> Tko će uzići na Goru Jahvinu, tko će
stajati na svetom mjestu njegovu?

<span id="an_24:4">24:4</span> Onaj u koga su ruke čiste i srce nedužno:
duša mu se ne predaje ispraznosti, i ne kune se varavo.

<span id="an_24:5">24:5</span> On blagoslov prima od Jahve i nagradu od
Boga, Spasitelja svoga.

<span id="an_24:6">24:6</span> Takav je naraštaj onih koji traže njega,
koji traže lice Boga Jakovljeva.

<span id="an_24:7">24:7</span> "Podignite, vrata, nadvratnike svoje,
dižite se, dveri vječne, da uniđe Kralj slave!"

<span id="an_24:8">24:8</span> "Tko je taj Kralj slave?" "Jahve silan i
junačan, Jahve silan u boju!"

<span id="an_24:9">24:9</span> "Podignite, vrata, nadvratnike svoje
dižite se, dveri vječne, da uniđe Kralj slave!"

<span id="an_24:10">24:10</span> "Tko je taj Kralj slave?" "Jahve nad
Vojskama - on je Kralj slave!"

<span id="an_25:1">25:1</span> Davidov.

ALEF K tebi, Jahve, uzdižem dušu svoju,

<span id="an_25:2">25:2</span> 

BET u tebe se uzdam, Bože moj: ne daj da se postidim, da se ne vesele
nada mnom dušmani!

<span id="an_25:3">25:3</span> 

GIMEL Koji se u tebe uzdaju, postidjet se neće: postidjet će se koji se
lako iznevjere.

<span id="an_25:4">25:4</span> 

DALET Pokaži mi, Jahve, svoje putove, nauči me svojim stazama!

<span id="an_25:5">25:5</span> 

HE Istinom me svojom vodi i pouči me, jer ti si Bog, moj Spasitelj:

VAU u tebe se pouzdajem svagda.

<span id="an_25:6">25:6</span> 

ZAJIN Spomeni se, Jahve, svoje nježnosti i ljubavi svoje dovijeka.

<span id="an_25:7">25:7</span> 

HET Ne spominji se grijeha moje mladosti ni prijestupa, spomeni me se po
svojoj ljubavi - radi dobrote svoje, o Jahve!

<span id="an_25:8">25:8</span> 

TET Jahve je sama dobrota i pravednost: grešnike on na put privodi.

<span id="an_25:9">25:9</span> 

JOD On ponizne u pravdi vodi i uči malene putu svome.

<span id="an_25:10">25:10</span> 

KAF Sve su staze Jahvine istina i ljubav za onog koji čuva Savez njegov
i propise.

<span id="an_25:11">25:11</span> 

LAMED Jahve, radi svojeg imena grijeh moj mi oprosti, jer je velik.

<span id="an_25:12">25:12</span> 

MEM Ima li koga da se boji Jahve? On će ga poučiti kojim će putem
krenuti.

<span id="an_25:13">25:13</span> 

NUN Duša će mu u sreći počivati, a potomci će njegovi zaposjesti zemlju.

<span id="an_25:14">25:14</span> 

SAMEK Prisan je Jahve s onima koji ga se boje i Savez svoj objavljuje
njima.

<span id="an_25:15">25:15</span> 

AJIN K Jahvi su svagda oči moje upravljene, jer mi nogu izvlači iz
zamke.

<span id="an_25:16">25:16</span> 

PE Pogledaj na me i smiluj se meni, jer osamljen sam i nevoljan.

<span id="an_25:17">25:17</span> 

SADE Odagnaj tjeskobe srca moga, iz bojazni mojih izbavi me!

<span id="an_25:18">25:18</span> Vidi nevolju moju i muku i oprosti sve
grijehe moje!

<span id="an_25:19">25:19</span> 

REŠ Pogledaj dušmane moje: kako ih je mnogo i kakvom me mržnjom žestokom
mrze.

<span id="an_25:20">25:20</span> 

ŠIN Čuvaj dušu moju, izbavi me: neću se postidjeti, jer se tebi utekoh.

<span id="an_25:21">25:21</span> 

TAU Nedužnost i čestitost nek' me štite, jer u tebe se uzdam, o Jahve.

<span id="an_25:22">25:22</span> Izbavi, Bože, Izraela iz sviju tjeskoba
njegovih.

<span id="an_26:1">26:1</span> Davidov. Dosudi mi pravo, Jahve, jer
hodih u nedužnosti, i uzdajuć' se u Jahvu ja se ne pokolebah.

<span id="an_26:2">26:2</span> Ispitaj me, Jahve, iskušaj me, istraži mi
bubrege i srce.

<span id="an_26:3">26:3</span> Jer tvoja je dobrota pred očima mojim, u
istini tvojoj ja hodim.

<span id="an_26:4">26:4</span> S ljudima opakim ja ne sjedim i ne
svraćam podlima.

<span id="an_26:5">26:5</span> Mrsko mi je društvo zlotvora, i s
bezbošcima sjesti ne želim.

<span id="an_26:6">26:6</span> U nedužnosti ruke svoje perem i obilazim
žrtvenik tvoj, Jahve,

<span id="an_26:7">26:7</span> da tvoju hvalu javno razglasim i
pripovijedam sva divna djela tvoja.

<span id="an_26:8">26:8</span> O Jahve, ljubim dom u kojem prebivaš i
mjesto gdje slava tvoja stoluje.

<span id="an_26:9">26:9</span> Ne pogubi mi dušu s grešnicima ni život
moj s krvolocima;

<span id="an_26:10">26:10</span> na rukama je njihovim zločin, a desnica
im puna mita.

<span id="an_26:11">26:11</span> A ja u nedužnosti svojoj hodim: izbavi
me, milostiv mi budi.

<span id="an_26:12">26:12</span> Noga mi stoji na pravu putu: u
zborovima blagoslivljat ću Jahvu.

<span id="an_27:1">27:1</span> Davidov. Jahve mi je svjetlost i
spasenje: koga da se bojim? Jahve je štit života moga: pred kime da
strepim?

<span id="an_27:2">27:2</span> Kad navale na me zlotvori da mi tijelo
žderu, protivnici moji i dušmani, oni posrću i padaju.

<span id="an_27:3">27:3</span> Nek' se vojska protiv mene utabori, srce
se moje ne boji; nek' i rat plane protiv mene, i tada pun sam pouzdanja.

<span id="an_27:4">27:4</span> Za jedno molim Jahvu, samo to ja tražim:
da živim u Domu Jahvinu sve dane života svoga, da uživam milinu Jahvinu
i Dom njegov gledam.

<span id="an_27:5">27:5</span> U sjenici svojoj on me zaklanja u dan
kobni; skriva me u skrovištu Šatora svoga, na hridinu on me uzdiže.

<span id="an_27:6">27:6</span> I sada izdižem glavu iznad dušmana oko
sebe. U njegovu ću Šatoru prinositi žrtve radosne, Jahvi ću pjevat' i
klicati.

<span id="an_27:7">27:7</span> Slušaj, o Jahve, glas moga vapaja,
milostiv mi budi, usliši me!

<span id="an_27:8">27:8</span> Moje mi srce govori: "Traži lice
njegovo!" Da, lice tvoje, o Jahve, ja tražim.

<span id="an_27:9">27:9</span> Ne skrivaj lica svoga od mene. Ne odbij u
gnjevu slugu svoga! Ti, Pomoći moja, nemoj me odbaciti! I ne ostavi me,
Bože, Spasitelju moj!

<span id="an_27:10">27:10</span> Ako me otac i mati ostave, Jahve će me
primiti.

<span id="an_27:11">27:11</span> Nauči me, Jahve, putu svojemu, ravnom
me stazom povedi poradi protivnika mojih.

<span id="an_27:12">27:12</span> Bijesu dušmana mojih ne predaj me, jer
ustadoše na mene svjedoci lažni koji dašću nasiljem.

<span id="an_27:13">27:13</span> Vjerujem da ću uživati dobra Jahvina u
zemlji živih.

<span id="an_27:14">27:14</span> U Jahvu se uzdaj, ojunači se, čvrsto
nek' bude srce tvoje: u Jahvu se uzdaj!

<span id="an_28:1">28:1</span> Davidov. K tebi, o Jahve, vapijem,
hridino moja, ne ogluši se na me: da neuslišan ne postanem kao oni koji
u grob silaze.

<span id="an_28:2">28:2</span> Čuj moje zazivanje dok tebi vapijem, dok
ruke uzdižem svetomu Hramu tvojem.

<span id="an_28:3">28:3</span> Ne uzmi me s bezbožnicima i s onima koji
čine bezakonje, koji govore slatko s bližnjima a u srcu im je pakost.

<span id="an_28:4">28:4</span> Daj im po djelima njihovim i po zloći
njihovih nedjela! Po djelu ruku njihovih plati im, uzvrati im po
njihovoj zasluzi!

<span id="an_28:5">28:5</span> Jer ne mare za čine Jahvine ni za djelo
ruku njegovih: nek' ih obori i više ne podigne!

<span id="an_28:6">28:6</span> Blagoslovljen Jahve što usliša zazivanje
moje! Jahve mi je zaklon, on štit je moj.

<span id="an_28:7">28:7</span> U njega se srce moje pouzdalo i pomoć mi
dođe; zato mi kliče srce i pjesmom njega slavim.

<span id="an_28:8">28:8</span> Jahve je jakost narodu svome, tvrđava
spasa svom pomazaniku.

<span id="an_28:9">28:9</span> Spasi narod svoj i blagoslovi svoju
baštinu, pasi ih i nosi ih dovijeka!

<span id="an_29:1">29:1</span> Psalam. Davidov. Prinesite Jahvi, o
sinovi Božji, prinesite Jahvi slavu i moć!

<span id="an_29:2">29:2</span> Prinesite Jahvi slavu njegova imena,
poklonite se Jahvi u svetištu njegovu!

<span id="an_29:3">29:3</span> Čuj! Jahve nad vodama, Jahve nad vodama
silnim!

<span id="an_29:4">29:4</span> Čuj! Jahve u sili, Jahve u veličanstvu!

<span id="an_29:5">29:5</span> Čuj! Jahve lomi cedre, Jahve lomi cedre
libanske,

<span id="an_29:6">29:6</span> i Liban skakuće poput teleta, a Sirion
kao mlado bivolče!

<span id="an_29:7">29:7</span> Čuj! Jahve sipa munje, Jahve sipa munje
ognjene!

<span id="an_29:8">29:8</span> Čuj! Jahve potresa pustinjom, Jahve
potresa pustinjom kadeškom!

<span id="an_29:9">29:9</span> Čuj! Od straha se mladÄe košute, prerano
se mladÄe košute šumske. \[3b\] Čuj! Bog veličanstveni zagrmje, \[9a\] a
u Hramu njegovu svi kliknuše: Slava!

<span id="an_29:10">29:10</span> Jahve nad valima stoluje, stoluje Jahve
- kralj dovijeka!

<span id="an_29:11">29:11</span> Jahve narodu svom daje jakost, Jahve
narod svoj mirom blagoslivlje.

<span id="an_30:1">30:1</span> Psalam. Pjesma za posvećenje Doma.
Davidov.

<span id="an_30:2">30:2</span> Veličam te, Jahve, jer si me izbavio i
nisi dao da se raduju nada mnom dušmani.

<span id="an_30:3">30:3</span> Jahve, Bože moj, zazvah te, i ti si me
ozdravio;

<span id="an_30:4">30:4</span> Jahve, izveo si mi dušu iz Podzemlja, na
rubu groba ti si me oživio.

<span id="an_30:5">30:5</span> Pjevajte Jahvi, vjernici njegovi,
zahvaljujte svetom imenu njegovu!

<span id="an_30:6">30:6</span> Jer samo za tren traje srdžba njegova, a
čitav život dobrota njegova. Večer donese suze, a jutro klicanje.

<span id="an_30:7">30:7</span> U svojoj sreći rekoh: "Neću se pokolebati
nikada!"

<span id="an_30:8">30:8</span> Dobrotom si me, o Jahve, na goru nade
postavio, ali čim lice sakriješ, sav se uplašim.

<span id="an_30:9">30:9</span> Tada, Jahve, zavapih k tebi i zazvah
milosrđe Boga svojega:

<span id="an_30:10">30:10</span> "Kakva je korist od krvi moje, kakva
korist da u grob siđem? Zar će te prašina slaviti, zar će naviještati
vjernost tvoju?"

<span id="an_30:11">30:11</span> Slušaj, o Jahve, i smiluj se meni;
Jahve, budi mi na pomoć!

<span id="an_30:12">30:12</span> Okrenuo si moj plač u igranje, skinuo
kostrijet s mene i opasao me radošću.

<span id="an_30:13">30:13</span> Zato ti pjeva duša moja i neće
zamuknuti: Jahve, Bože moj, dovijeka ću te hvaliti!

<span id="an_31:1">31:1</span> Zborovođi. Psalam. Davidov.

<span id="an_31:2">31:2</span> Tebi se, Jahve, utječem, o, da se ne
postidim nikada: u svojoj me pravdi izbavi!

<span id="an_31:3">31:3</span> Prikloni k meni uho svoje, pohiti da me
oslobodiš! Budi mi hrid zaštite, tvrđava spasenja.

<span id="an_31:4">31:4</span> Jer ti si hrid moja, tvđava moja, radi
svoga imena vodi me i ravnaj.

<span id="an_31:5">31:5</span> Izvuci me iz mreže koju mi zapeše, jer ti
si moje utočište.

<span id="an_31:6">31:6</span> U tvoje ruke duh svoj predajem: otkupi
me, Jahve, Bože vjerni.

<span id="an_31:7">31:7</span> Ti mrziš one koji štuju ništavne kumire,
a ja se u Jahvu uzdam.

<span id="an_31:8">31:8</span> Radosno ću klicat' tvojoj milosti, jer si
na moju bijedu pogledao, pomogao u tjeskobi duši mojoj.

<span id="an_31:9">31:9</span> Nisi me predao u ruke dušmana, noge si mi
na prostran put izveo.

<span id="an_31:10">31:10</span> Smiluj mi se, Jahve, jer sam u
tjeskobi, od jada slabi mi oko, duša i tijelo.

<span id="an_31:11">31:11</span> Život mi se troši u gorčini, ljeta moja
u jecanju. U muci mi se iscrpila snaga i kosti su moje klonule.

<span id="an_31:12">31:12</span> Dušmanima svojim postao sam ruglo,
susjedima podsmijeh, a znancima strašilo; koji me vide vani, bježe od
mene.

<span id="an_31:13">31:13</span> Nestalo me k'o mrtvaca iz sjećanja
ljudi, postadoh k'o razbijena posuda.

<span id="an_31:14">31:14</span> Čujem šaputanje mnogih, užas odasvud:
sastaju se protiv mene i smišljaju kako da mi život oduzmu.

<span id="an_31:15">31:15</span> A ja se, Jahve, u tebe uzdam; govorim:
Ti si Bog moj!

<span id="an_31:16">31:16</span> U tvojoj je ruci sudbina moja: istrgni
me iz ruke dušmana i onih koji me progone!

<span id="an_31:17">31:17</span> Rasvijetli lice nad slugom svojim, po
svojoj me dobroti spasi.

<span id="an_31:18">31:18</span> Jahve, ne bilo me stid što tebe zazvah!
Neka se postide zlotvori, nek' u Podzemlju zamuknu.

<span id="an_31:19">31:19</span> Nek' zanijeme usne lažljive koje protiv
pravednika govore drsko, oholo i prezirno.

<span id="an_31:20">31:20</span> O, kako je velika, Jahve, tvoja
dobrota, koju čuvaš za one koji te se boje, koju iskazuješ onima što se
tebi utječu naočigled sinovima čovječjim.

<span id="an_31:21">31:21</span> Zaklanjaš ih štitom lica svoga od
zavjera ljudskih; u šatoru svom ih skrivaš od jezika svadljivih.

<span id="an_31:22">31:22</span> Blagoslovljen Jahve jer me obasu
čudesnom dobrotom u gradu tvrdom.

<span id="an_31:23">31:23</span> U tjeskobi svojoj već mišljah: "Odbačen
sam od pogleda tvoga." Ali ti si čuo glas mog zaziva dok sam tebi vapio.

<span id="an_31:24">31:24</span> Ljubite Jahvu, svi sveti njegovi: čuva
Jahve svoje vjernike, a po zasluzi vraća onima koji postupaju oholo.

<span id="an_31:25">31:25</span> Budite hrabri i jaka srca, svi koji se
u Jahvu uzdate!

<span id="an_32:1">32:1</span> Davidov. Poučna pjesma. Blažen onaj kome
je grijeh otpušten, kome je zločin pokriven!

<span id="an_32:2">32:2</span> Blago čovjeku kome Jahve ne ubraja
krivnju i u čijemu duhu nema prijevare!

<span id="an_32:3">32:3</span> Prešutjet' sam htio, al' kosti mi klonuše
od neprestana jecanja.

<span id="an_32:4">32:4</span> Danju i noću ruka me tvoja tištala, snaga
mi se trošila k'o za ljetnih žega.

<span id="an_32:5">32:5</span> Tad grijeh svoj tebi priznah i krivnju
svoju više ne skrivah. Rekoh: "Priznat ću Jahvi prijestup svoj", i ti si
mi krivnju grijeha oprostio.

<span id="an_32:6">32:6</span> Zato nek' ti se moli pobožnik svaki u
času nevolje. Kad bujice silne navale, njega neće stići.

<span id="an_32:7">32:7</span> Utočište ti si moje, od tjeskobe ti ćeš
me sačuvat', odjenut' me radošću spasenja.

<span id="an_32:8">32:8</span> Učit ću te, put ti kazat' kojim ti je
ići, svjetovat ću te, oko će moje bdjeti nad tobom.

<span id="an_32:9">32:9</span> Ne budite kao konj ili mazga bez razuma:
divljinu im krotiš vođicama i uzdom, inače im se ne primiči!

<span id="an_32:10">32:10</span> Bezbožnika taru mnoge nevolje, a tko se
uzda u Jahvu, njega okružuje milost.

<span id="an_32:11">32:11</span> Radujte se Jahvi i kličite, pravedni,
kličite svi koji ste srca čestita!

<span id="an_33:1">33:1</span> Pravednici, Jahvi kličite! Hvaliti ga
pristoji se čestitima.

<span id="an_33:2">33:2</span> Slavite Jahvu na harfi, na liri od deset
žica veličajte njega!

<span id="an_33:3">33:3</span> Pjesmu novu zapjevajte njemu i glazbala
skladna popratite poklicima.

<span id="an_33:4">33:4</span> Jer prÓava je riječ Jahvina i vjernost su
sva djela njegova.

<span id="an_33:5">33:5</span> On ljubi pravdu i pravo: puna je zemlja
dobrote Jahvine.

<span id="an_33:6">33:6</span> Jahvinom su riječju nebesa sazdana i
dahom usta njegovih sva vojska njihova.

<span id="an_33:7">33:7</span> Vodu morsku on sabire kao u mješinu i
bezdane stavlja u spremišta.

<span id="an_33:8">33:8</span> Zemlja sva neka pred Jahvom strepi, neka
ga se boje svi stanovnici svijeta!

<span id="an_33:9">33:9</span> Jer on reče - i sve postade, naredi - i
sve se stvori.

<span id="an_33:10">33:10</span> Jahve razbija nakane pucima, mrsi
namjere narodima.

<span id="an_33:11">33:11</span> Naum Jahvin dovijeka ostaje i misli
srca njegova od koljena do koljena.

<span id="an_33:12">33:12</span> Blago narodu kojemu je Jahve Bog,
Narodu koji on odabra sebi za baštinu!

<span id="an_33:13">33:13</span> Gospodin motri s nebesa i gleda sve
sinove čovječje.

<span id="an_33:14">33:14</span> Iz svoga prebivališta motri sve
stanovnike zemaljske:

<span id="an_33:15">33:15</span> on je svima srca stvorio i pazi na sva
djela njihova.

<span id="an_33:16">33:16</span> Ne spasava kralja vojska mnogobrojna,
ne spasava velika sila junaka.

<span id="an_33:17">33:17</span> Isprazno se od konja nadati spasenju,
jačina njegova ne izbavlja.

<span id="an_33:18">33:18</span> Oko je Jahvino nad onima koji ga se
boje, nad onima koji se uzdaju u milost njegovu:

<span id="an_33:19">33:19</span> da im od smrti život spasi, da ih hrani
u danima gladi.

<span id="an_33:20">33:20</span> Naša se duša Jahvi nada, on je pomoć i
zaštita naša.

<span id="an_33:21">33:21</span> Srce nam se u njemu raduje, u njegovo
sveto ime mi se uzdamo.

<span id="an_33:22">33:22</span> Neka dobrota tvoja, o Jahve, bude nad
nama, kao što se mi u tebe uzdamo!

<span id="an_34:1">34:1</span> Davidov. Kada se David pravio ludim pred
Abimelekom, a on

<span id="an_34:2">34:2</span> 

ALEF Blagoslivljat ću Jahvu u svako doba, njegova će mi hvala biti
svagda na ustima!

<span id="an_34:3">34:3</span> 

BET Nek' se Jahvom duša moja hvali: nek' čuju ponizni i nek' se raduju!

<span id="an_34:4">34:4</span> 

GIMEL Veličajte sa mnom Jahvu, uzvisujmo ime njegovo zajedno!

<span id="an_34:5">34:5</span> 

DALETTražio sam Jahvu, i on me usliša, izbavi me od straha svakoga.

<span id="an_34:6">34:6</span> 

HE U njega gledajte i razveselite se, da se ne postide lica vaša.

<span id="an_34:7">34:7</span> 

ZAJIN Eto, jadnik vapi, a Jahve ga čuje, izbavlja ga iz svih tjeskoba.

<span id="an_34:8">34:8</span> 

HET Anđeo Jahvin tabor podiže oko njegovih štovalaca da ih spasi.

<span id="an_34:9">34:9</span> 

TET Kušajte i vidite kako dobar je Jahve: blago čovjeku koji se njemu
utječe!

<span id="an_34:10">34:10</span> 

JOD Bojte se Jahve, vi sveti njegovi: ne trpe oskudice koji ga se boje.

<span id="an_34:11">34:11</span> 

KAF Osiromašiše mogućnici i gladuju, a koji traže Jahvu ne trpe
oskudice.

<span id="an_34:12">34:12</span> 

LAMED Dođite, djeco, i poslušajte me, učit ću vas strahu Gospodnjem.

<span id="an_34:13">34:13</span> 

MEM O čovječe, ljubiš li život? Želiš li dane mnoge uživati dobra?

<span id="an_34:14">34:14</span> 

NUN Jezik svoj oda zla suspreži i usne od riječi prijevarnih!

<span id="an_34:15">34:15</span> 

SAMEK Zla se kloni, a čini dobro, traži mir i za njim idi!

<span id="an_34:16">34:16</span> 

PE Oči Jahvine gledaju pravedne, uši mu slušaju vapaje njihove.

<span id="an_34:17">34:17</span> 

AJIN Lice se Jahvino okreće protiv zločinaca da im spomen zatre na
zemlji.

<span id="an_34:18">34:18</span> 

SADE Pravednici zazivaju, i Jahve ih čuje, izbavlja ih iz svih tjeskoba.

<span id="an_34:19">34:19</span> 

KOF Blizu je Jahve onima koji su skršena srca, a klonule duše spasava.

<span id="an_34:20">34:20</span> 

REŠ Mnoge nevolje ima pravednik, ali ga Jahve od svih izbavlja.

<span id="an_34:21">34:21</span> 

ŠIN On čuva sve kosti njegove: ni jedna mu se neće slomiti.

<span id="an_34:22">34:22</span> 

TAU Opakost bezbošca ubija, platit će koji mrze pravednika.

<span id="an_34:23">34:23</span> Jahve izbavlja duše slugu svojih, i
neće platiti tko god se njemu utječe.

<span id="an_35:1">35:1</span> Davidov. Optuži, Jahve, tužitelje moje i
napadni one koji mene napadaju!

<span id="an_35:2">35:2</span> Stavi oklop, uzmi štit svoj i ustani meni
u pomoć!

<span id="an_35:3">35:3</span> Zavitlaj kopljem i presretni progonitelje
moje, reci mojoj duši: "Ja sam tvoje spasenje."

<span id="an_35:4">35:4</span> Nek' se smetu i postide koji život moj
traže, nek' uzmaknu i nek' se posrame koji mi propast snuju!

<span id="an_35:5">35:5</span> Nek' budu k'o pljeva na vjetru kad ih
Anđeo Jahvin potjera!

<span id="an_35:6">35:6</span> Mračni i skliski bili im putovi kad ih
Anđeo Jahvin bude gonio!

<span id="an_35:7">35:7</span> Bez razloga napeše mi mrežu, bez razloga
grob duši mojoj iskopaše.

<span id="an_35:8">35:8</span> Propast će ih stići iznenada, u mrežu
koju napeše sami će se uhvatiti, past će u jamu što je iskopaše!

<span id="an_35:9">35:9</span> A moja će duše klicati u Jahvi, radovat
će se u spasenju njegovu.

<span id="an_35:10">35:10</span> Sve će kosti moje govoriti: Tko je,
Jahve, poput tebe koji ubogog spasavaš od silnika, jadnika i siromaha od
pljačkaša?

<span id="an_35:11">35:11</span> Ustadoše svjedoci opaki: pitaju me za
ono što ne znam.

<span id="an_35:12">35:12</span> Vraćaju mi zlo za dobro, duša moja
zapada u osamu.

<span id="an_35:13">35:13</span> U bolesti njihovoj nosio sam kostrijet,
dušu svoju postom morio, i molitva mi se u krilo vraćala.

<span id="an_35:14">35:14</span> Kao za prijateljem, za bratom -
obilažah tužan; od žalosti se pogurih kao onaj što za majkom žali.

<span id="an_35:15">35:15</span> A sada kad posrnuh ja, oni se raduju,
skupiše se protiv mene da udare iznenada, i bez prestanka oni me
razdiru.

<span id="an_35:16">35:16</span> Ruglom na ruglo iskušavaju me i zubima
škripaju na mene.

<span id="an_35:17">35:17</span> O Jahve, dokle ćeš gledati? Istrgni mi
dušu nasrtajima njihovim, otmi lavovima jedino dobro moje!

<span id="an_35:18">35:18</span> Zahvalit ću ti u velikom zboru, slavit
ću te među pukom brojnim.

<span id="an_35:19">35:19</span> Nek' se ne raduju nada mnom dušmani
nepravedni, nek' ne namiguju očima oni koji me nizašto mrze!

<span id="an_35:20">35:20</span> Jer oni ne misle o miru, već spletke
snuju protiv mirnih u zemlji.

<span id="an_35:21">35:21</span> Razvaljuju svoja usta na me i govore:
"Ha, ha, vidjesmo očima svojim!"

<span id="an_35:22">35:22</span> Ti sve vidiš, o Jahve! Nemoj šutjeti!
Gospode, od mene se ne udaljuj!

<span id="an_35:23">35:23</span> Preni se, ustani da me obraniš, Bože
moj, Gospode, vodi parnicu moju!

<span id="an_35:24">35:24</span> Po svojoj me pravdi sudi, Jahve, Bože
moj, nek' se ne raduju nada mnom!

<span id="an_35:25">35:25</span> Nek' ne misle u srcu: "Ispunila nam se
želja!" Nek' ne reknu: "Progutali smo ga!"

<span id="an_35:26">35:26</span> Nek' se postide i posrame svi zajedno
koji se nesreći mojoj raduju! Nek' se odjenu stidom i sramotom oni koji
se podižu na me!

<span id="an_35:27">35:27</span> Nek' radosno kliču kojima je pravo moje
na srcu i nek' svagda govore: "Velik je Jahve! Milo mu je spasenje sluge
njegova!"

<span id="an_35:28">35:28</span> A moj će jezik kazivati pravdu tvoju i
hvalu tebi navijeke.

<span id="an_36:1">36:1</span> Zborovođi. Od sluge Jahvina Davida.

<span id="an_36:2">36:2</span> Grešan je naum u srcu zlotvora, straha
Božjega nema on pred očima.

<span id="an_36:3">36:3</span> Sam sebi on laska suviše, grijeha svog ne
vidi i ne mrzi.

<span id="an_36:4">36:4</span> Riječi usta njegovih prijevara su i
zlodjelo, za razumnost i dobro on više ne mari.

<span id="an_36:5">36:5</span> Bezakonje smišlja na postelji svojoj, na
opaku ostaje putu, od zla ne odustaje.

<span id="an_36:6">36:6</span> Do neba je, Jahve, dobrota tvoja, do
oblaka vjernost tvoja.

<span id="an_36:7">36:7</span> Pravednost je tvoja k'o Božji vrhunci, a
sudovi tvoji k'o duboko more: ljude i stoku ti, Jahve, spasavaš.

<span id="an_36:8">36:8</span> Kako li je dragocjena, Bože, dobrota
tvoja, pod sjenu krila tvojih ljudi se sklanjaju;

<span id="an_36:9">36:9</span> site se pretilinom Doma tvojega, potocima
svojih slasti ti ih napajaš.

<span id="an_36:10">36:10</span> U tebi je izvor životni, tvojom
svjetlošću mi svjetlost vidimo.

<span id="an_36:11">36:11</span> Zakrili dobrotom sve koji te štuju i
pravednošću svojom sve koji su srca čestita.

<span id="an_36:12">36:12</span> Neka me ne zgazi noga ohola, i ruka
grešnika neka me ne goni.

<span id="an_36:13">36:13</span> Gle, padoše koji čine bezakonje:
oboreni su da više ne ustanu.

<span id="an_37:1">37:1</span> Davidov.

ALEF Nemoj se žestiti na opake, zavidjet nemoj pakosnicima:

<span id="an_37:2">37:2</span> kao trava brzo se osuše, k'o mlada zelen
brzo uvenu.

<span id="an_37:3">37:3</span> 

BET U Jahvu se uzdaj i čini dobro, da smiješ stanovati u zemlji i
živjeti u miru.

<span id="an_37:4">37:4</span> Sva radost tvoja neka bude Jahve: on će
ispuniti želje tvoga srca!

<span id="an_37:5">37:5</span> 

GIMEL Prepusti Jahvi putove svoje, u njega se uzdaj i on će sve voditi.

<span id="an_37:6">37:6</span> Pravda će tvoja zasjati k'o svjetlost i
tvoje pravo k'o sunce podnevno.

<span id="an_37:7">37:7</span> 

DALET Smiri se pred Jahvom i njemu se nadaj, ne žesti se na onog koji
ima sreće, na čovjeka koji spletke kuje.

<span id="an_37:8">37:8</span> 

HE Stišaj svoj gnjev i ostavi se srdžbe, ne žesti se da zlo ne učiniš.

<span id="an_37:9">37:9</span> Jer će biti satrti zlikovci, a koji se u
Jahvu uzdaju, baštinit će zemlju.

<span id="an_37:10">37:10</span> 

VAU Još malo i nestat će bezbožnika: mjesto ćeš njegovo tražiti, a njega
više nema.

<span id="an_37:11">37:11</span> Zemlju će posjedovati krotki, obilje
mira oni će uživat'.

<span id="an_37:12">37:12</span> 

ZAJIN Bezbožnik smišlja zlo pravedniku i zubima škrguće na njega.

<span id="an_37:13">37:13</span> A Gospod se njemu smije jer vidi da dan
njegov dolazi.

<span id="an_37:14">37:14</span> 

HET Mač potežu bezbošci i zapinju lukove da obore jadnika i siromaha, da
pokolju one koji hode pravim putem.

<span id="an_37:15">37:15</span> Mačem će vlastito srce probiti, slomit
će se njihovi lukovi.

<span id="an_37:16">37:16</span> 

TET Bolje je i malo u pravednika no golemo blago u zlotvora:

<span id="an_37:17">37:17</span> jer će se ruke zlotvora slomiti, a
Jahve je oslon pravedniku.

<span id="an_37:18">37:18</span> 

JOD Jahve se brine za život čestitih, dovijeka će trajati baština
njihova.

<span id="an_37:19">37:19</span> Neće se postidjeti u vrijeme nevolje,
bit će siti u danima gladi.

<span id="an_37:20">37:20</span> 

KAF A bezbožnici će propasti, dušmani Jahvini povenut će k'o ures
livada, poput dima se rasplinuti.

<span id="an_37:21">37:21</span> 

LAMED Bezbožnik zaima, ali ne vraća, pravednik se sažaljeva i daje.

<span id="an_37:22">37:22</span> Oni koje Jahve blagoslovi baštinit će
zemlju, a koje prokune bit će zatrti.

<span id="an_37:23">37:23</span> 

MEM Jahve vodi i učvršćuje korake čovjeku i mio mu je put njegov.

<span id="an_37:24">37:24</span> Ako i posrne, ne pada jer ga Jahve drži
za ruku.

<span id="an_37:25">37:25</span> 

NUN Mlad bijah i ostarjeh, al' ne vidjeh pravednika napuštena ili da mu
djeca kruha prose.

<span id="an_37:26">37:26</span> Uvijek je milosrdan i u zajam daje, na
njegovu je potomstvu blagoslov.

<span id="an_37:27">37:27</span> 

SAMEK Zla se kloni i čini dobro, i ostat ćeš dovijeka.

<span id="an_37:28">37:28</span> Jer Jahve ljubi pravdu i pobožnika
svojih ne ostavlja.

AJIN Zauvijek će biti zatrti zlikovci, istrijebit će se potomstvo
bezbožnika.

<span id="an_37:29">37:29</span> Zemlju će posjedovati pravednici i
živjet će na njoj dovijeka.

<span id="an_37:30">37:30</span> 

PE Pravednikova usta mudrost kazuju, a jezik njegov govori pravo.

<span id="an_37:31">37:31</span> Zakon mu je Božji u srcu, ne kolebaju
se koraci njegovi.

<span id="an_37:32">37:32</span> 

SADE Bezbožnik vreba pravednoga i smišlja da ga usmrti.

<span id="an_37:33">37:33</span> Jahve ga neće ostaviti u njegovoj
vlasti i neće dopustiti da ga na sudu osude.

<span id="an_37:34">37:34</span> 

KOF U Jahvu se uzdaj i drži se puta njegova: on će te uzvisit' i
baštinit ćeš zemlju; radostan ćeš gledati propast bezbožnih.

<span id="an_37:35">37:35</span> 

REŠ Vidjeh obijesna zlotvora gdje se k'o cedar krošnjat širi.

<span id="an_37:36">37:36</span> Prođoh, i gle - nema ga više; potražih
ga i ne nađoh.

<span id="an_37:37">37:37</span> 

ŠIN Promatraj čestita i gledaj neporočna: mirotvorac ima potomstvo.

<span id="an_37:38">37:38</span> A grešnici bit će svi iskorijenjeni,
istrijebit će se zlikovačko sjeme.

<span id="an_37:39">37:39</span> 

TAU Od Jahve dolazi spas pravednicima, on im je zaklon u vrijeme
nevolje.

<span id="an_37:40">37:40</span> Jahve im pomaže, on ih izbavlja: on će
ih izbaviti od zlotvora i spasiti, jer u njemu traže okrilje.

<span id="an_38:1">38:1</span> Psalam. Davidov. Za spomen.

<span id="an_38:2">38:2</span> Jahve, u srdžbi svojoj nemoj ne karati, i
nemoj me kazniti u svojemu gnjevu.

<span id="an_38:3">38:3</span> Strijele se tvoje u me zabodoše, ruka me
tvoja teško pritisnu:

<span id="an_38:4">38:4</span> na tijelu mi ništa zdravo nema zbog
gnjeva tvog, od grijeha mojih mira mi nema kostima.

<span id="an_38:5">38:5</span> Zloće moje glavu su mi nadišle, kao
preteško breme tište me.

<span id="an_38:6">38:6</span> Rane moje zaudaraju i gnjiju zbog
bezumnosti moje.

<span id="an_38:7">38:7</span> Pogurih se sav i zgrčih, povazdan lutam
žalostan.

<span id="an_38:8">38:8</span> Moji bokovi puni su ognjice, na tijelu mi
ništa zdravo nema.

<span id="an_38:9">38:9</span> Iscrpljen sam i satrven posve, stenjem od
jecanja srca svojega.

<span id="an_38:10">38:10</span> O Gospode, sve su mi želje pred tobom,
i vapaji moji nisu ti skriveni.

<span id="an_38:11">38:11</span> Srce mi udara silno, snaga me ostavlja
i svjetlost vida očinjeg gasi se.

<span id="an_38:12">38:12</span> Prijatelji i drugovi od rana mojih
uzmakoše, i moji najbliži stoje daleko.

<span id="an_38:13">38:13</span> Namještaju mi zamke oni koji mi život
vrebaju, koji mi žele nesreću, propašću mi prijete i uvijek smišljaju
prijevare.

<span id="an_38:14">38:14</span> A ja sam kao gluh i ništa ne čujem i,
kao nijem, usta ne otvaram.

<span id="an_38:15">38:15</span> Postadoh k'o čovjek koji ne čuje i koji
u ustima nema odgovora.

<span id="an_38:16">38:16</span> Jer u tebe se, o Jahve, uzdam, ti ćeš
me uslišati, Jahve, Bože moj!

<span id="an_38:17">38:17</span> Rekoh: "Nek' se ne raduju nada mnom;
kad mi noga posrne, nek' se ne uzdižu nada mnom!"

<span id="an_38:18">38:18</span> Jer umalo ne propadoh, i moja je bol
svagda preda mnom.

<span id="an_38:19">38:19</span> Bezakonje svoje ja priznajem i pun sam
žalosti zbog grijeha svojega.

<span id="an_38:20">38:20</span> A koji su bez razloga protiv mene,
moćni su, i mnogi su koji me mrze nepravedno.

<span id="an_38:21">38:21</span> Za dobro zlom mi uzvraćaju, protive mi
se što tražim dobro.

<span id="an_38:22">38:22</span> O Jahve, ne ostavljaj me! Bože moj, ne
udaljuj se od mene!

<span id="an_38:23">38:23</span> Požuri se meni u pomoć, Gospode, spase
moj!

<span id="an_39:1">39:1</span> Zborovođi. Jedutunu. Psalam. Davidov.

<span id="an_39:2">39:2</span> Odlučio sam: "Čuvat ću put svoj da ne
zgriješim jezikom; usta ću svoja zauzdati dokle god preda mnom bude
bezbožnik."

<span id="an_39:3">39:3</span> Zamukoh, zanijemjeh, glasa ne puštah, ali
uzalud - bol mi postade gorča.

<span id="an_39:4">39:4</span> U meni srce je gorjelo, na samu pomisao
buknuo bi oganj; tad progovorih svojim jezikom:

<span id="an_39:5">39:5</span> "Objavi mi, Jahve, moj svršetak i kolika
je mjera mojih dana, da znam kako sam ništavan.

<span id="an_39:6">39:6</span> Evo, pedljem si mi dane izmjerio, život
moj je kao ništa pred tobom: tek dašak je svaki čovjek.

<span id="an_39:7">39:7</span> Poput sjene čovjek prolazi tek dašak je
sve bogatstvo njegovo: zgrće, a ne zna tko će ga pokupiti."

<span id="an_39:8">39:8</span> A sada, čemu da se nadam, Gospode? Sva je
nada moja u tebi!

<span id="an_39:9">39:9</span> Izbavi me svih mojih bezakonja, ne daj da
ruglo budem luđaku!

<span id="an_39:10">39:10</span> Šutim i usta ne otvaram, jer tako si ti
učinio.

<span id="an_39:11">39:11</span> Bič svoj otkloni od mene, jer izdišem
pod težinom ruke tvoje.

<span id="an_39:12">39:12</span> Ti kaznama popravljaš čovjeka i sve mu
najdraže kao moljac rastačeš: tek dašak je svaki čovjek.

<span id="an_39:13">39:13</span> Čuj, o Jahve, molitvu moju, vapaje mi
poslušaj, na suze se moje ne ogluši! Jer u tebe ja sam došljak,
pridošlica kao svi oci moji.

<span id="an_39:14">39:14</span> Odvrati pogled od mene, da odahnem
prije nego odem i više ne budem!

<span id="an_40:1">40:1</span> Zborovođi. Psalam. Davidov.

<span id="an_40:2">40:2</span> Uzdah se u Jahvu uzdanjem silnim, i on se
k meni prignu i usliša vapaj moj.

<span id="an_40:3">40:3</span> Izvuče me iz jame propasti, iz blata
kalnoga; noge mi stavi na hridinu, korake moje ukrijepi.

<span id="an_40:4">40:4</span> U usta mi stavi pjesmu novu, slavopoj
Bogu našemu. Vidjet će mnogi i strah će ih obuzeti: uzdanje će svoje
staviti u Jahvu.

<span id="an_40:5">40:5</span> Blago čovjeku koji se u Jahvu uzda, koji
ne ide za štovateljima lažnih bogova, za onima koji se predaju
prijevari.

<span id="an_40:6">40:6</span> Čudesa mnoga tvoriš, o Jahve, Bože moj, i
namisli čudesne - ravna ti nema! Kazivat' ih i objavljivati želim, al'
odveć ih je da bi se nabrojit' mogli.

<span id="an_40:7">40:7</span> Nisu ti mile ni žrtve ni prinosi, nego si
mi uši otvorio: paljenice ni okajnice ne tražiš.

<span id="an_40:8">40:8</span> Tada rekoh: "Evo dolazim! U svitku knjige
piše za mene:

<span id="an_40:9">40:9</span> Milje mi je, Bože moj, vršit volju tvoju,
Zakon tvoj duboko u srcu ja nosim."

<span id="an_40:10">40:10</span> Tvoju ću pravdu naviještat' u velikom
zboru, i usta svojih zatvoriti neću, o Jahve, sve ti je znano.

<span id="an_40:11">40:11</span> Tvoju pravdu neću kriti u srcu, kazivat
ću vjernost tvoju i tvoj spas. Tajit neću dobrote tvoje, ni tvoje
vjernosti velikoj skupštini.

<span id="an_40:12">40:12</span> A ti, o Jahve, milosrđa mi svog ne
krati, dobrota tvoja i vjernost neka me svagda čuvaju.

<span id="an_40:13">40:13</span> Jer me okružiše nesreće nebrojene,
krivice me moje sustigoše da gledat' ne mogu: više ih je no vlasi na
glavi, i srce mi je stoga klonulo.

<span id="an_40:14">40:14</span> Bilo ti milo, o Jahve, da me izbaviš;
Gospodine, u pomoć mi pohitaj!

<span id="an_40:15">40:15</span> Neka se postide i smetu svi koji mi o
glavi rade. Nek' uzmaknu i neka se posrame koji se nesreći mojoj raduju!

<span id="an_40:16">40:16</span> Neka se skamene u sramoti svojoj koji
zlurado na me grohoću!

<span id="an_40:17">40:17</span> Neka kliču i nek' se vesele u tebi svi
koji te traže! Neka govore svagda: "Velik je Jahve!" svi koji spasenje
tvoje ljube.

<span id="an_40:18">40:18</span> Bijedan sam ja i nevoljan, al' Jahve se
brine za me. Ti si pomoć moja i moj spasitelj; o Bože moj, ne kasni!

<span id="an_41:1">41:1</span> Zborovođi. Psalam. Davidov.

<span id="an_41:2">41:2</span> Blago onome koji misli na uboga i slaba:
u dan nevolje Jahve će ga spasiti!

<span id="an_41:3">41:3</span> Jahve će ga štititi i živa sačuvati,
sreću mu dati na zemlji i neće ga predati na volju dušmanima.

<span id="an_41:4">41:4</span> Jahve će ga ukrijepiti na postelji boli,
bolest mu okrenuti u snagu.

<span id="an_41:5">41:5</span> Zavapih: "Jahve, smiluj mi se, iscijeli
mi dušu jer tebi sagriješih!"

<span id="an_41:6">41:6</span> Neprijatelji zlo govore o meni: "Kad će
umrijeti i kad će mu nestati imena?"

<span id="an_41:7">41:7</span> I dođe li tko da me posjeti, himbeno
govori, u srcu pakosti skuplja i vani opada.

<span id="an_41:8">41:8</span> Mrzitelji moji svi složno šapuću o meni;
zlo mi dosuđuju:

<span id="an_41:9">41:9</span> "Pogubna se pošast na nj oborila." Ili:
"Tko jednom leže, više ne ustaje."

<span id="an_41:10">41:10</span> Pa i prijatelj moj u koga se uzdah,
koji blagovaše kruh moj, petu na me podiže.

<span id="an_41:11">41:11</span> A ti, Jahve, smiluj se meni i podigni
me da im mogu uzvratiti.

<span id="an_41:12">41:12</span> Po tome ću znati da sam mio tebi: što
se dušmanin moj neće veseliti nada mnom.

<span id="an_41:13">41:13</span> A mene ćeš zdrava uzdržati i pred svoje
me lice staviti dovijeka.

<span id="an_41:14">41:14</span> Blagoslovljen Jahve, Bog Izraelov, od
vijeka do vijeka! Tako neka bude! Amen!

<span id="an_42:1">42:1</span> Zborovođi. Poučna pjesma. Sinova
Korahovih.

<span id="an_42:2">42:2</span> Kao što košuta žudi za izvor-vodom, tako
duša moja čezne, Bože, za tobom.

<span id="an_42:3">42:3</span> Žedna mi je duša Boga, Boga živoga: o,
kada ću doći i lice Božje gledati?

<span id="an_42:4">42:4</span> Suze su kruh moj danju i noću, dok me
svednevice pitaju: "Gdje ti je Bog tvoj?"

<span id="an_42:5">42:5</span> Duša moja gine kada se spomenem kako
koračah u mnoštvu predvodeć' ih k Domu Božjem uz radosno klicanje i
hvalopojke u povorci svečanoj.

<span id="an_42:6">42:6</span> Što si mi, dušo, klonula i što jecaš u
meni? U Boga se uzdaj, jer opet ću ga slaviti, spasenje svoje, Boga
svog!

<span id="an_42:7">42:7</span> Tuguje duša u meni, stoga se tebe
spominjem iz zemlje Jordana i Hermona, s brda Misara.

<span id="an_42:8">42:8</span> Bezdan doziva bezdan bukom slapova
tvojih: sve vode tvoje i vali preko mene prijeđoše.

<span id="an_42:9">42:9</span> Nek' mi danju Jahve naklonost udijeli, a
noću pjesmom ću hvalit' Boga života svog.

<span id="an_42:10">42:10</span> Reći ću Bogu: "Hridino moja, zašto me
zaboravljaš? Zašto obilazim žalostan, pritisnut dušmanima?"

<span id="an_42:11">42:11</span> Kosti mi se lome od poruge neprijatelja
dok me svednevice pitaju: "Gdje ti je Bog tvoj?"

<span id="an_42:12">42:12</span> Što si mi, dušo, klonula i što jecaš u
meni? U Boga se uzdaj, jer opet ću ga slaviti, spasenje svoje, Boga
svog!

<span id="an_43:1">43:1</span> Dosudi mi pravo, Bože, i povedi parbu
moju protiv čeljadi bezbožne, izbavi me od čovjeka zlobna i opaka!

<span id="an_43:2">43:2</span> Jer ti si, Bože, zaklon moj: zašto me
odbacuješ? Zašto obilazim žalostan, pritisnut dušmanima?

<span id="an_43:3">43:3</span> Pošlji svjetlost svoju i vjernost: nek'
me vode, nek' me dovedu na tvoju svetu goru, u šatore tvoje!

<span id="an_43:4">43:4</span> I pristupit ću Božjem žrtveniku, Bogu,
radosti svojoj. Harfom ću slaviti tebe, Bože, o Bože moj!

<span id="an_43:5">43:5</span> Što si mi, dušo, klonula i što jecaš u
meni? U Boga se uzdaj, jer opet ću ga slaviti, spasenje svoje, Boga
svog!

<span id="an_44:1">44:1</span> Zborovođi. Sinova Korahovih. Poučna
pjesma.

<span id="an_44:2">44:2</span> Bože, ušima svojim slušasmo, očevi nam
pripovijedahu naši, o djelu koje si izveo u danima njihovim - u danima
davnim.

<span id="an_44:3">44:3</span> Rukom si svojom izagnao pogane, a njih
posadio, iskorijenio narode, a njih raširio.

<span id="an_44:4">44:4</span> Mačem svojim oni zemlju ne zauzeše niti
im mišica njihova donese pobjedu, već desnica tvoja i tvoja mišica i
lice tvoje milosno jer si ih ljubio.

<span id="an_44:5">44:5</span> Ti, o moj Kralju i Bože moj, ti si dao
pobjede Jakovu.

<span id="an_44:6">44:6</span> Po tebi dušmane svoje odbismo, u tvome
imenu zgazismo one koji se na nas digoše.

<span id="an_44:7">44:7</span> U svoj se luk nisam pouzdavao, nit' me
mač moj spasavao.

<span id="an_44:8">44:8</span> Nego ti, ti si nas spasio od dušmana, ti
si postidio one koji nas mrze.

<span id="an_44:9">44:9</span> Dičili smo se Bogom u svako doba i tvoje
ime slavili svagda.

<span id="an_44:10">44:10</span> A sad si nas odbacio i posramio nas i
više ne izlaziš, Bože, sa četama našim.

<span id="an_44:11">44:11</span> Pustio si da pred dušmanima uzmaknemo,
i opljačkaše nas mrzitelji naši.

<span id="an_44:12">44:12</span> Dao si nas k'o ovce na klanje i rasuo
nas među neznabošce.

<span id="an_44:13">44:13</span> U bescjenje si puk svoj prodao i
obogatio se nisi prodajom.

<span id="an_44:14">44:14</span> Učinio si nas ruglom susjedima našim,
na podsmijeh i igračku onima oko nas.

<span id="an_44:15">44:15</span> Na porugu smo neznabošcima, narodi
kimaju glavom nad nama.

<span id="an_44:16">44:16</span> Svagda mi je sramota moja pred očima i
stid mi lice pokriva

<span id="an_44:17">44:17</span> zbog pogrdne graje podrugljivaca, zbog
osvetljiva dušmanina.

<span id="an_44:18">44:18</span> Sve nas to snađe iako te nismo
zaboravili niti povrijedili Saveza tvoga,

<span id="an_44:19">44:19</span> niti nam se srce odmetnulo od tebe,
niti nam je noga s tvoje skrenula staze,

<span id="an_44:20">44:20</span> kad si nas smrvio u boravištu šakalskom
i smrtnim nas zavio mrakom.

<span id="an_44:21">44:21</span> Da smo i zaboravili ime Boga našega, da
smo ruke k tuđem bogu podigli:

<span id="an_44:22">44:22</span> zar Bog toga ne bi saznao? TÓa on
poznaje tajne srdaca!

<span id="an_44:23">44:23</span> Ali zbog tebe ubijaju nas dan za danom,
i mi smo im k'o ovce za klanje.

<span id="an_44:24">44:24</span> Preni se! Što spavaš, Gospode? Probudi
se! Ne odbacuj nas dovijeka!

<span id="an_44:25">44:25</span> Zašto lice svoje sakrivaš, zaboravljaš
bijedu i nevolju našu?

<span id="an_44:26">44:26</span> Jer duša nam se u prah raspala, trbuh
nam se uza zemlju prilijepio.

<span id="an_44:27">44:27</span> Ustani, u pomoć nam priteci, izbavi nas
radi ljubavi svoje!

<span id="an_45:1">45:1</span> Zborovođi. Po napjevu "Ljiljani". Sinova
Korahovih. Poučna pjesma. Svadbena pjesma.

<span id="an_45:2">45:2</span> Iz srca mi naviru riječi divne: pjesmu
svoju ja kralju pjevam, jezik mi je k'o pisaljka hitra pisara.

<span id="an_45:3">45:3</span> Lijep si, najljepši od ljudskih sinova,
po usnama ti se milina prosula, stoga te Bog blagoslovio dovijeka.

<span id="an_45:4">45:4</span> Pripaši mač uz bedra, junače, ogrni se
sjajem i veličanstvom!

<span id="an_45:5">45:5</span> Zajaši i kreni za istinu, za vjernost i
pravdu, zapni luk i desnicu svoju proslavi!

<span id="an_45:6">45:6</span> Oštre su strelice tvoje, narodi padaju
pred tobom i kraljeve dušmane ostavlja hrabrost.

<span id="an_45:7">45:7</span> Prijestolje je tvoje, Bože, u vijeke
vjekova, i pravedno žezlo - žezlo je tvog kraljevstva!

<span id="an_45:8">45:8</span> Ti ljubiš pravednost, a mrziš bezakonje,
stoga Jahve, Bog tvoj, tebe pomaza uljem radosti kao nikog od tvojih
drugova.

<span id="an_45:9">45:9</span> Smirnom, alojem i kasijom mirišu ti
haljine, iz dvorova bjelokosnih harfe te vesele.

<span id="an_45:10">45:10</span> Kraljevske ti kćeri idu u susret,
zdesna ti je kraljica u zlatu ofirskom.

<span id="an_45:11">45:11</span> "Slušaj, kćeri, pogledaj, prisluhni:
zaboravi svoj narod i dom oca svog!

<span id="an_45:12">45:12</span> Zaželi li kralj ljepotu tvoju, smjerno
se pokloni njemu jer je on gospodar tvoj.

<span id="an_45:13">45:13</span> Narod tirski dolazi s darovima,
naklonost tvoju traže prvaci naroda."

<span id="an_45:14">45:14</span> Sva lijepa korača kći kraljeva u
haljinama zlatom vezenim.

<span id="an_45:15">45:15</span> U haljini od veza šarena kralju je
dovode, pratnja su joj djevice, druge njezine.

<span id="an_45:16">45:16</span> S veseljem ih vode i s klicanjem u
kraljeve dvore ulaze.

<span id="an_45:17">45:17</span> Oce tvoje naslijedit će tvoji sinovi,
postavit ćeš ih knezovima na svoj zemlji.

<span id="an_45:18">45:18</span> Iz koljena u koljeno naviještat će ime
tvoje, hvalit će te narodi u vijeke vjekova.

<span id="an_46:1">46:1</span> Zborovođi. Sinova Korahovih. Po napjevu
"Djevice". Pjesma.

<span id="an_46:2">46:2</span> Bog nam je zaklon i utvrda, pomoćnik
spreman u nevolji.

<span id="an_46:3">46:3</span> Stoga, ne bojmo se kad se ljulja zemlja,
kad se bregovi ruše u more.

<span id="an_46:4">46:4</span> Nek' buče i bjesne valovi morski, nek'
bregovi dršću od žestine njihove: s nama je Jahve nad Vojskama, naša je
utvrda Bog Jakovljev!

<span id="an_46:5">46:5</span> Rijeka i rukavci njezini vesele Grad
Božji, presveti šator Višnjega.

<span id="an_46:6">46:6</span> Bog je sred njega, poljuljat se neće, od
rane zore Bog mu pomaže.

<span id="an_46:7">46:7</span> Ma bješnjeli puci, rušila se carstva, kad
glas njegov zagrmi, zemlja se rastopi:

<span id="an_46:8">46:8</span> s nama je Jahve nad Vojskama, naša je
utvrda Bog Jakovljev!

<span id="an_46:9">46:9</span> Dođite, gledajte djela Jahvina, strahote
koje on na zemlji učini.

<span id="an_46:10">46:10</span> Do nakraj zemlje on ratove prekida,
lukove krši i lomi koplja, štitove ognjem sažiže.

<span id="an_46:11">46:11</span> Prestanite i znajte da sam ja Bog,
uzvišen nad pucima, nad svom zemljom uzvišen!

<span id="an_46:12">46:12</span> S nama je Jahve nad Vojskama, naša je
utvrda Bog Jakovljev!

<span id="an_47:1">47:1</span> Zborovođi. Sinova Korahovih. Psalam.

<span id="an_47:2">47:2</span> Narodi svi, plješćite rukama, kličite
Bogu glasom radosnim.

<span id="an_47:3">47:3</span> Jer Jahve je to - svevišnji, strašan,
kralj velik nad zemljom svom.

<span id="an_47:4">47:4</span> Narode je nama podložio, pogane stavio
pod noge naše,

<span id="an_47:5">47:5</span> baštinu nam odabrao - ponos Jakova, svoga
ljubimca.

<span id="an_47:6">47:6</span> Uzlazi Bog uz klicanje, Jahve uza zvuke
trublje.

<span id="an_47:7">47:7</span> Pjevajte Bogu, pjevajte, pjevajte kralju
našemu, pjevajte!

<span id="an_47:8">47:8</span> Jer on je kralj nad zemljom svom,
pjevajte Bogu, pjevači vrsni!

<span id="an_47:9">47:9</span> Bog kraljuje nad narodima, stoluje Bog na
svetom prijestolju.

<span id="an_47:10">47:10</span> Prvaci se pribiru poganski k narodu
Boga Abrahamova. Božji su svi vlastodršci zemlje, nad svima on je
uzvišen.

<span id="an_48:1">48:1</span> Pjesma. Psalam. Sinova Korahovih.

<span id="an_48:2">48:2</span> Velik je Jahve, hvale predostojan u gradu
Boga našega.

<span id="an_48:3">48:3</span> Sveto brdo njegovo, brijeg veličanstven,
radost je zemlji svoj. Gora Sion, na krajnjem sjeveru, grad je Kralja
velikog.

<span id="an_48:4">48:4</span> Bog u kulama njegovim jakom se pokaza
utvrdom.

<span id="an_48:5">48:5</span> Jer gle, složiše se kraljevi, navališe
zajedno.

<span id="an_48:6">48:6</span> Čim vidješe, zapanjiše se i zbunjeni u
bijeg nagnuše.

<span id="an_48:7">48:7</span> Ondje ih trepet obuze kao muka porodilje,

<span id="an_48:8">48:8</span> kao kad vjetar istočni razbija brodove
taršiške.

<span id="an_48:9">48:9</span> Što smo čuli, sada vidimo: grad Jahve nad
Vojskama, grad Boga našega - Bog ga utvrdi dovijeka.

<span id="an_48:10">48:10</span> Spominjemo se, Bože, tvoje dobrote
usred Hrama tvojega.

<span id="an_48:11">48:11</span> Kao ime tvoje, Bože, tako i slava tvoja
do nakraj zemlje doseže. Puna je pravde desnica tvoja; neka se raduje
brdo sionsko!

<span id="an_48:12">48:12</span> Neka kliču gradovi Judini zbog tvojih
sudova!

<span id="an_48:13">48:13</span> Obiđite Sion i prođite njime,
prebrojite kule njegove!

<span id="an_48:14">48:14</span> Pogledajte dobro bedeme njegove,
promotrite mu potanko dvorove: da biste kazivali budućem koljenu:

<span id="an_48:15">48:15</span> "Takav je Bog, Bog naš zasvagda i
dovijeka! On neka nas vodi!"

<span id="an_49:1">49:1</span> Zborovođi. Sinova Korahovih. Psalam.

<span id="an_49:2">49:2</span> Poslušajte ovo, svi narodi, čujte, svi
stanovnici zemlje,

<span id="an_49:3">49:3</span> vi, djeco puka, i vi, odličnici, bogati i
siromašni zajedno!

<span id="an_49:4">49:4</span> Moja će usta zboriti mudrost, i moje srce
misli razumne.

<span id="an_49:5">49:5</span> K poučnoj izreci priklonit ću uho, uz
harfu ću izložit' svoju zagonetku.

<span id="an_49:6">49:6</span> Što da se bojim u danima nesreće kad me
opkoli zloba izdajica

<span id="an_49:7">49:7</span> koji se u blago svoje uzdaju i silnim se
hvale bogatstvom?

<span id="an_49:8">49:8</span> TÓa nitko sebe ne može otkupit' ni za se
dati Bogu otkupninu:

<span id="an_49:9">49:9</span> životu je cijena previsoka, i nikada je
neće platiti

<span id="an_49:10">49:10</span> tko želi živjeti dovijeka i ne vidjeti
jamu grobnu.

<span id="an_49:11">49:11</span> Jer, i mudri umiru, pogiba i luđak i
bezumnik: bogatstvo svoje ostavlja drugima.

<span id="an_49:12">49:12</span> Grobovi im kuće zasvagda, stanovi
njihovi od koljena do koljena, sve ako se zemlje nazivale imenima
njihovim.

<span id="an_49:13">49:13</span> Čovjek koji nerazumno živi sličan je
stoci koja ugiba.

<span id="an_49:14">49:14</span> Takav je put onih koji se ludo uzdaju,
to je konac onih koji uživaju u sreći:

<span id="an_49:15">49:15</span> Poput stada redaju se u Podzemlju, smrt
im je pastir, a dobri njima vladaju. Njihova će lika brzo nestati,
Podzemlje će im biti postojbina.

<span id="an_49:16">49:16</span> A moju će dušu Bog ugrabiti Podzemlju
iz pandža i milostivo me primiti.

<span id="an_49:17">49:17</span> Ne boj se ako se tko obogati i ako se
poveća blago doma njegova:

<span id="an_49:18">49:18</span> kad umre, ništa neće ponijeti sa sobom,
i blago njegovo neće s njime sići.

<span id="an_49:19">49:19</span> Ako se u životu držao sretnim -
"Govorit će se da ti je dobro bilo!" -

<span id="an_49:20">49:20</span> i on će doći u skup otaca svojih, gdje
svjetlosti više vidjeti neće.

<span id="an_49:21">49:21</span> Čovjek koji nerazumno živi sličan je
stoci koja ugiba.

<span id="an_50:1">50:1</span> Psalam. Asafov. Bog nad bogovima, Jahve,
govori i zove zemlju od izlaza sunčeva do zalaza.

<span id="an_50:2">50:2</span> Sa Siona predivnog Bog zablista:

<span id="an_50:3">50:3</span> Bog naš dolazi i ne šuti. Pred njim ide
oganj što proždire, oko njega silna bjesni oluja.

<span id="an_50:4">50:4</span> On zove nebesa odozgo i zemlju da sudi
narodu svojemu:

<span id="an_50:5">50:5</span> "Saberite mi sve pobožnike koji žrtvom
Savez sa mnom sklopiše!"

<span id="an_50:6">50:6</span> Nebesa objavljuju pravednost njegovu: on
je Bog sudac!

<span id="an_50:7">50:7</span> "Slušaj, narode moj, ja ću govoriti, o
Izraele, svjedočit ću protiv tebe: ja, Bog - Bog tvoj!

<span id="an_50:8">50:8</span> Ne korim te zbog žrtava tvojih -
paljenice su tvoje svagda preda mnom.

<span id="an_50:9">50:9</span> Neću od doma tvog' uzet junca, ni jaraca
iz tvojih torova:

<span id="an_50:10">50:10</span> tÓa moje su sve životinje šumske,
tisuće zvjeradi u gorama mojim.

<span id="an_50:11">50:11</span> Znam sve ptice nebeske, moje je sve što
se miče u poljima.

<span id="an_50:12">50:12</span> Kad bih ogladnio, ne bih ti rekao, jer
moja je zemlja i sve što je ispunja.

<span id="an_50:13">50:13</span> Zar da ja jedem meso bikova ili da
pijem krv jaraca?

<span id="an_50:14">50:14</span> Prinesi Bogu žrtvu zahvalnu, ispuni
Višnjemu zavjete svoje!

<span id="an_50:15">50:15</span> I zazovi me u dan tjeskobe: oslobodit
ću te, a ti ćeš me slaviti."

<span id="an_50:16">50:16</span> A grešniku Bog progovara: "Što tumačiš
naredbe moje, što mećeš u usta Savez moj?

<span id="an_50:17">50:17</span> Ti, komu stega ne prija, te riječi moje
iza leđa bacaš?

<span id="an_50:18">50:18</span> Kad tata vidiš, s njime se bratimiš i
družiš se s preljubnicima.

<span id="an_50:19">50:19</span> Svoja si usta predao pakosti, a jezik
ti plete prijevare.

<span id="an_50:20">50:20</span> U društvu na brata govoriš i kaljaš
sina matere svoje.

<span id="an_50:21">50:21</span> Sve si to činio, a ja da šutim? Zar
misliš da sam ja tebi sličan? Pokarat ću te i stavit ću ti sve to pred
oči."

<span id="an_50:22">50:22</span> Shvatite ovo svi vi koji Boga
zaboraviste, da vas ne pograbim i nitko vas spasiti neće.

<span id="an_50:23">50:23</span> Pravo me štuje onaj koji prinosi žrtvu
zahvalnu: i onomu koji hodi stazama pravim - njemu ću pokazati spasenje
svoje.

<span id="an_51:1">51:1</span> Zborovođi. Psalam. Davidov. Kad je k
Davidu došao prorok Natan poslije njegova grijeha

<span id="an_51:2">51:2</span> Smiluj mi se, Bože, po milosrđu svome, po
velikom smilovanju izbriši moje bezakonje!

<span id="an_51:3">51:3</span> Operi me svega od moje krivice, od
grijeha me mojeg očisti!

<span id="an_51:4">51:4</span> Bezakonje svoje priznajem, grijeh je moj
svagda preda mnom.

<span id="an_51:5">51:5</span> Tebi, samom tebi ja sam zgriješio i
učinio što je zlo pred tobom: pravedan ćeš biti kad progovoriš, bez
prijekora kada presudiš.

<span id="an_51:6">51:6</span> Evo, grešan sam već rođen, u grijehu me
zače majka moja.

<span id="an_51:7">51:7</span> Evo, ti ljubiš srce iskreno, u dubini
duše učiš me mudrosti.

<span id="an_51:8">51:8</span> Poškropi me izopom da se očistim, operi
me, i bit ću bjelji od snijega!

<span id="an_51:9">51:9</span> Objavi mi radost i veselje, nek' se
obraduju kosti satrvene!

<span id="an_51:10">51:10</span> Odvrati lice od grijeha mojih, izbriši
svu moju krivicu!

<span id="an_51:11">51:11</span> Čisto srce stvori mi, Bože, i duh
postojan obnovi u meni!

<span id="an_51:12">51:12</span> Ne odbaci me od lica svojega i svoga
svetog duha ne uzmi od mene!

<span id="an_51:13">51:13</span> Vrati mi radost svoga spasenja i
učvrsti me duhom spremnim!

<span id="an_51:14">51:14</span> Učit ću bezakonike tvojim stazama, i
grešnici tebi će se obraćati.

<span id="an_51:15">51:15</span> Oslobodi me od krvi prolivene, Bože,
Bože spasitelju moj! Nek' mi jezik kliče pravednosti tvojoj!

<span id="an_51:16">51:16</span> Otvori, Gospodine, usne moje, i usta će
moja naviještati hvalu tvoju.

<span id="an_51:17">51:17</span> Žrtve ti se ne mile, kad bih dao
paljenicu, ti je ne bi primio.

<span id="an_51:18">51:18</span> Žrtva Bogu duh je raskajan, srce
raskajano, ponizno, Bože, nećeš prezreti.

<span id="an_51:19">51:19</span> U svojoj dobroti milostiv budi Sionu i
opet sagradi jeruzalemske zidine!

<span id="an_51:20">51:20</span> Tada će ti biti mile žrtve pravedne i
tad će se prinosit' teoci na žrtveniku tvojemu.

<span id="an_52:1">52:1</span> Zborovođi. Poučna pjesma. Davidova. Kad
je Edomac Doeg Šaulu javio: "David je ušao u kuću Abimelekovu.

<span id="an_52:2">52:2</span> Što se to hvališ pakošću, silniče
nesmiljeni?

<span id="an_52:3">52:3</span> Neprestano snuješ o propasti, jezik ti je
britva nabrušena, spletkaru!

<span id="an_52:4">52:4</span> Zlo voliš više nego dobro, i laž više
nego pravednost!

<span id="an_52:5">52:5</span> Mili su ti pogubni govori, lažljivi
jeziče!

<span id="an_52:6">52:6</span> Bog će te zato satrti, zauvijek te
ukloniti; iščupat će te iz tvog šatora, iskorijeniti iz zemlje živih.

<span id="an_52:7">52:7</span> Pravednici će gledati s užasom i njemu se
smijati:

<span id="an_52:8">52:8</span> "Gle čovjeka koji ne uze Boga za svoju
zaštitu, već se uzdao u veliko bogatstvo i osilio u svojim zločinima!"

<span id="an_52:9">52:9</span> A ja, k'o zelena maslina u Domu Božjem,
uzdam se u Božju dobrotu dovijeka.

<span id="an_52:10">52:10</span> Hvalit ću te svagda što si to učinio i
slavit ću tvoje ime, jer je dobrostivo, pred licem tvojih pobožnika.

<span id="an_53:1">53:1</span> Zborovođi. Prema napjevu "Bolest". Poučna
pjesma. Davidova.

<span id="an_53:2">53:2</span> Bezumnik reče u srcu: "Nema Boga!"
Pokvareni rade gadosti; nitko da čini dobro.

<span id="an_53:3">53:3</span> Bog s nebesa gleda na sinove ljudske da
vidi ima li tko razuman Boga da traži.

<span id="an_53:4">53:4</span> No svi skrenuše zajedno, svi se
pokvariše: nitko da čini dobro - nikoga nema.

<span id="an_53:5">53:5</span> Neće li se urazumiti svi što čine
bezakonje, koji proždiru narod moj kao da jedu kruh? Boga oni ne
zazivlju:

<span id="an_53:6">53:6</span> od straha će drhtat' gdje straha i nema
jer Bog će rasuti kosti onih koji tebe opsjedaju, bit će posramljeni jer
će ih Bog odbaciti.

<span id="an_53:7">53:7</span> O, neka dođe sa Siona spas Izraelu! Kad
Bog promijeni udes naroda svoga, klicat će Jakov, radovat' se Izrael.

<span id="an_54:1">54:1</span> Zborovođi. Uza žičana glazbala. Poučna
pjesma. Davidova. Kad su Zifijci došli k Šaulu govoreći: "David se kod
nas

<span id="an_54:2">54:2</span> Spasi me, Bože, svojim imenom i jakošću
svojom izbori mi pravdu!

<span id="an_54:3">54:3</span> Poslušaj, Bože, moju molitvu i usliši
riječi usta mojih!

<span id="an_54:4">54:4</span> Oholice ustadoše na me i moj život traže
silnici: na Boga se ne osvrću.

<span id="an_54:5">54:5</span> Evo, Bog mi pomaže, Gospodin krijepi
život moj.

<span id="an_54:6">54:6</span> Okreni nesreću na dušmane moje, zatri ih
u vjernosti svojoj.

<span id="an_54:7">54:7</span> Od srca rado ću ti žrtvovati, slavit ću
ti ime, Jahve, jer je dobrostivo,

<span id="an_54:8">54:8</span> jer ti me izbavi iz svake nevolje, i oko
moje vidje postiđene moje dušmane.

<span id="an_55:1">55:1</span> Zborovođi. Uza žičana glazbala. Poučna
pjesma. Davidova.

<span id="an_55:2">55:2</span> Počuj mi, Bože, molitvu, ne krij se molbi
mojoj:

<span id="an_55:3">55:3</span> obazri se na me i usliši me! Mučim se u
svojoj tjeskobi,

<span id="an_55:4">55:4</span> zbuni me vika dušmanska i tlačenje
grešničko. Navališe na me nesrećom, bijesno me progone.

<span id="an_55:5">55:5</span> Srce mi je ustreptalo i strah me samrtni
spopade.

<span id="an_55:6">55:6</span> Užas me i trepet hvata, groza me obuze.

<span id="an_55:7">55:7</span> Zavapih: "O, da su mi krila golubinja,
odletio bih da otpočinem!

<span id="an_55:8">55:8</span> Daleko, daleko bih letio, u pustinji se
nastanio;

<span id="an_55:9">55:9</span> brzo bih si potražio sklonište od bijesne
oluje i vihora."

<span id="an_55:10">55:10</span> Smeti ih, Gospode, podvoji im jezike,
jer nasilje i svađu vidim u gradu;

<span id="an_55:11">55:11</span> danju i noću zidinama kruže; bezakonja
su i nevolje u njemu.

<span id="an_55:12">55:12</span> Usred njega zasjede, s ulica mu
nepravda i podlost ne odlaze.

<span id="an_55:13">55:13</span> Da me pogrdio dušmanin, bio bih podnio;
da se digao na me koji me mrzi, pred njim bih se sakrio.

<span id="an_55:14">55:14</span> Ali ti, ti si to bio, meni jednak,
prijatelj moj, moj pouzdanik

<span id="an_55:15">55:15</span> s kojim sam slatko drugovao i složno
hodismo u Domu Božjemu.

<span id="an_55:16">55:16</span> Smrt neka ih zaskoči, živi nek' siđu u
Podzemlje jer im je pakost u stanu i srcu.

<span id="an_55:17">55:17</span> A ja ću Boga prizvati, i Jahve će me
spasiti.

<span id="an_55:18">55:18</span> Večerom, jutrom i o podne tužan ću
jecati, i on će čuti vapaj moj.

<span id="an_55:19">55:19</span> Dat će mi mira od onih koji me progone:
jer mnogi su protiv mene.

<span id="an_55:20">55:20</span> Bog će čuti i njih poniziti, Onaj koji
kraljuje odvijeka, jer se ne popravljaju, Boga se ne boje.

<span id="an_55:21">55:21</span> Podižu ruke na prijatelje, savez svoj
oskvrnjuju.

<span id="an_55:22">55:22</span> Usta su im glađa od maslaca, a srce
ratoborno; riječi blaže od ulja, a oni - isukani mačevi.

<span id="an_55:23">55:23</span> Povjeri Jahvi svu svoju brigu, i on će
te pokrijepiti: neće dati da ikada posrne pravednik.

<span id="an_55:24">55:24</span> A njih ti, o Bože, strmoglavi u jamu
grobnu! Krvoloci i varalice ni polovicu dana neće doživjeti! A ja se u
tebe uzdam!

<span id="an_56:1">56:1</span> Zborovođi. Prema napjevu "Golubica nijema
u daljini". Davidov. Miktam. Kad su ga u Gatu uhitili Filistejci.

<span id="an_56:2">56:2</span> Smiluj mi se, moj Bože, jer me dušmanin
hoće zgaziti, napadač me moj neprestano tlači.

<span id="an_56:3">56:3</span> Dušmani moji nasrću na me povazdan, mnogo
ih je koji se na me obaraju. Svevišnji,

<span id="an_56:4">56:4</span> kad me strah spopadne, u te ću se uzdati.

<span id="an_56:5">56:5</span> Božje obećanje slavim, u Boga ja se uzdam
i neću se bojati: što mi može učiniti smrtnik?

<span id="an_56:6">56:6</span> Od jutra do večeri obružuju me, svi naumi
njihovi meni su na zlo.

<span id="an_56:7">56:7</span> Sastaju se i vrebaju, paze mi na korake,
o glavi mi rade.

<span id="an_56:8">56:8</span> Plati im prema bezakonju, u gnjevu, o
Bože, obori pogane!

<span id="an_56:9">56:9</span> Ti izbroji dane mog progonstva, sabrao si
suze moje u mijehu svom. Nije li sve zapisano u knjizi tvojoj?

<span id="an_56:10">56:10</span> Moji će dušmani uzmaknuti čim te
zazovem. Ovo sigurno znam: Bog je za mene!

<span id="an_56:11">56:11</span> Božje obećanje slavim,

<span id="an_56:12">56:12</span> u Jahvu se uzdam i neću se bojati: što
mi može učiniti čovjek?

<span id="an_56:13">56:13</span> Vežu me zavjeti koje učinih tebi, o
Bože: prinijet ću ti žrtve zahvalne

<span id="an_56:14">56:14</span> jer si mi dušu od smrti spasio. Ti si
očuvao noge moje od pada, da pred Bogom hodim u svjetlosti živih.

<span id="an_57:1">57:1</span> Zborovođi. Po napjevu "Ne pogubi!"
Davidov. Miktam. Kad je ispred Šaula pobjegao u pećinu.

<span id="an_57:2">57:2</span> Smiluj mi se, Bože, o smiluj se meni jer
mi se duša utječe tebi! U sjenu tvojih krila zaklanjam se dok pogibao ne
mine.

<span id="an_57:3">57:3</span> Vapijem Bogu višnjemu, Bogu koji mi čini
dobro.

<span id="an_57:4">57:4</span> Nek' pošalje s nebesa i spasi me, nek'
postidi one što me progone: neka Bog pošalje dobrotu svoju i vjernost!

<span id="an_57:5">57:5</span> Ležim usred lavova koji proždiru ljudske
sinove. Zubi su im koplja i strijele, a jezik im mač je naoštren.

<span id="an_57:6">57:6</span> Uzvisi se, Bože, nad nebesa, slava tvoja
nek' je nad svom zemljom!

<span id="an_57:7">57:7</span> Mrežu namjestiše stopama mojim, stisnuše
dušu moju; iskopaše preda mnom jamu: sami nek' u nju padnu!

<span id="an_57:8">57:8</span> Postojano je srce moje, Bože, postojano
je srce moje; pjevat ću i svirati.

<span id="an_57:9">57:9</span> Probudi se, dušo moja! Probudi se, harfo
i citaro! Probudit ću zoru jutarnju.

<span id="an_57:10">57:10</span> Hvalit ću te, Gospode, među narodima,
među pucima pjevat ću tebi:

<span id="an_57:11">57:11</span> jer do neba je dobrota tvoja, do oblaka
vjernost tvoja.

<span id="an_57:12">57:12</span> Uzvisi se, Bože, nad nebesa, slava
tvoja nek' je nad svom zemljom!

<span id="an_58:1">58:1</span> Zborovođi. Po napjevu "Ne pogubi!"
Davidov. Miktam.

<span id="an_58:2">58:2</span> Zar doista krojite pravdu, vi moćni, zar
sudite pravo, sinovi ljudski?

<span id="an_58:3">58:3</span> Ne, već bezakonje smišljeno činite, po
zemlji vam ruke dijele nepravde.

<span id="an_58:4">58:4</span> Na krivu su putu bezbošci od krila
majčina, na krivu su putu lašci od utrobe.

<span id="an_58:5">58:5</span> U njima je otrov kao u zmije, kao u
ljutice što uši začepljuje

<span id="an_58:6">58:6</span> da glas čarobnjakov ne čuje ni glas
bajača vješta bajanju.

<span id="an_58:7">58:7</span> O Bože, polomi im zube u ustima; razbij,
o Jahve, čeljusti lavićima!

<span id="an_58:8">58:8</span> K'o vode što hitro otječu neka se
razliju, k'o zgažena trava neka se osuše.

<span id="an_58:9">58:9</span> Nek' budu k'o puž koji se pužuć' rastoči,
k'o pometnut plot nek' sunca ne vide.

<span id="an_58:10">58:10</span> Prije nego vam kotlovi trnje osjete,
dok je zeleno, neka ga vihor odnese.

<span id="an_58:11">58:11</span> Radostan će biti pravednik kad ugleda
odmazdu, noge će prati u krvi zlotvora.

<span id="an_58:12">58:12</span> I reći će ljudi: "Pravednik plod svoj
ima! Još ima Boga da sudi na zemlji!"

<span id="an_59:1">59:1</span> Zborovođi. Po napjevu "Ne pogubi!"
Davidov. Miktam. Kad je Šaul opkolio kuću da ubije Davida.

<span id="an_59:2">59:2</span> Izbavi me od dušmana, Bože moj, zaštiti
me od mojih protivnika!

<span id="an_59:3">59:3</span> Izbavi me od bezakonika, od krvoloka
spasi me!

<span id="an_59:4">59:4</span> Jer evo: dušu moju vrebaju, na me
ustadoše silnici. Nema na meni krivnje, o Jahve, ni grijeha:

<span id="an_59:5">59:5</span> bez moje krivnje na me nasrću. Probudi
se! Dođi mi u pomoć i pogledaj,

<span id="an_59:6">59:6</span> Jahve, Bože nad Vojskama, Bože Izraelov!
Preni se, kazni sve pogane, podlacima nemoj se smilovati!

<span id="an_59:7">59:7</span> Uvečer se vraćaju, reže poput pasa i trče
po gradu.

<span id="an_59:8">59:8</span> Gle, kako bljuju ustima; kletve su im na
usnama i govore: "Tko nas čuje?"

<span id="an_59:9">59:9</span> No, ti im se smiješ, o Jahve, i rugaš se
poganima svima.

<span id="an_59:10">59:10</span> Jakosti moja, gledat ću na te, jer ti
si, Bože, zaštita moja, Bog moj, milosrđe moje.

<span id="an_59:11">59:11</span> Bog neka mi pohiti u susret, nek' me
razveseli nad dušmanima mojim!

<span id="an_59:12">59:12</span> Pobij ih, Bože, da mi narod ne zavode,
zbuni i obori ih jakošću svojom, štite naš, Gospodine.

<span id="an_59:13">59:13</span> Grijeh je svaka riječ usta njihovih:
nek se uhvate u svoju oholost, u kletve i laži što ih govore!

<span id="an_59:14">59:14</span> Istrijebi ih u gnjevu, istrijebi da
nestanu, nek' se zna da Bog vlada u Jakovu i do nakraj zemlje!

<span id="an_59:15">59:15</span> Uvečer se vraćaju, reže poput pasa i
trče po gradu.

<span id="an_59:16">59:16</span> Nek' lutaju okolo tražeći hranu; i kad
se nasite, neka zavijaju.

<span id="an_59:17">59:17</span> A ja ću opjevati silu tvoju i klicat ću
jutrom milosrđu tvome, jer mi ti postade utočište i sklonište u dan
nevolje.

<span id="an_59:18">59:18</span> Jakosti moja, tebi ću pjevati, jer ti
si, Bože, zaštita moja, Bog moj, milosrđe moje.

<span id="an_60:1">60:1</span> Zborovođi. Po napjevu "Ljiljan
svjedočanstva". Miktam. Davidov. Kad je David izišao protiv Aram
Naharajima i protiv Aram Sobe i kad je Joab na povratku potukao dvanaest
tisuća Edomaca

<span id="an_60:2">60:2</span> Bože, ti nas ÓodbÄaci i bojne nam redove
prÓobi, razjari se, a sad nas opet vrati!

<span id="an_60:3">60:3</span> Potrese zemlju, rasječe je, zatvori joj
usjeline jer se poljuljala.

<span id="an_60:4">60:4</span> Zlu si kob na svoj narod navalio, napio
nas vinom omamnim.

<span id="an_60:5">60:5</span> Al' si i stijeg dao vjernicima svojim da
umaknu luku dušmanskom.

<span id="an_60:6">60:6</span> Da ti se ljubimci izbave, desnicom
pomozi, usliši nas!

<span id="an_60:7">60:7</span> Bog reče u svom Svetištu: "Šekem ću
razdijelit' kličući, dolinu Sukot izmjeriti.

<span id="an_60:8">60:8</span> Moj je Gilead, moj Manaše, Efrajim mi
kaciga, Judeja žezlo moje!

<span id="an_60:9">60:9</span> Moab je sud iz kojeg se umivam, na Edom
ću baciti obuću, nad Filistejcem slavit' pobjedu!"

<span id="an_60:10">60:10</span> Tko će me dovesti do utvrđena grada,
tko će me dovesti do Edoma?

<span id="an_60:11">60:11</span> Zar nećeš ti, o Bože, što nas odbaci?
Zar više nećeš, Bože, s četama našim?

<span id="an_60:12">60:12</span> Pomozi nam protiv dušmana, jer ljudska
je pomoć ništavna!

<span id="an_60:13">60:13</span> S pomoću Božjom hrabro ćemo se boriti,
a on će zgaziti naše dušmane.

<span id="an_61:1">61:1</span> Zborovođi. Uza žičana glazbala. Davidov.

<span id="an_61:2">61:2</span> O Bože, vapaj mi poslušaj, budi pomnjiv
na molitvu moju!

<span id="an_61:3">61:3</span> S kraja zemlje vapijem k tebi jer mi srce
klonu. Dignut ćeš me na liticu i pokoj mi dati,

<span id="an_61:4">61:4</span> jer ti si moje sklonište, utvrda čvrsta
protiv dušmana.

<span id="an_61:5">61:5</span> O, da mi je stanovati uvijek u tvom
šatoru, da se sklanjat' mogu pod okrilje tvoje!

<span id="an_61:6">61:6</span> Jer ti, Bože, usliši molbe moje, dade mi
baštinu onih što ime ti štuju.

<span id="an_61:7">61:7</span> Kraljevim danima pridometni danÄa, kroz
koljena mnoga nek' mu ljeta traju,

<span id="an_61:8">61:8</span> nek' pred Bogom uvijek vlada; dobrotu i
vjernost pošalji da ga čuvaju!

<span id="an_61:9">61:9</span> Ovako ću pjevat svagda tvom imenu, dan za
danom vršit' zavjete svoje.

<span id="an_62:1">62:1</span> Zborovođi. Po Jedutunu. Psalam. Davidov.

<span id="an_62:2">62:2</span> Samo je u Bogu mir, dušo moja, samo je u
njemu spasenje.

<span id="an_62:3">62:3</span> Samo on je moja hrid i spasenje, utvrda
moja: neću se pokolebati.

<span id="an_62:4">62:4</span> Dokle ćete na bijednika nasrtati, obarat'
ga svi zajedno, k'o zid ruševan il' ogradu nagnutu?

<span id="an_62:5">62:5</span> Urotiše se da me s visa mog obore, u laži
uživaju; ustima blagoslivlju, a u srcu proklinju.

<span id="an_62:6">62:6</span> Samo je u Bogu mir, dušo moja, samo je u
njemu nada moja.

<span id="an_62:7">62:7</span> Samo on je moja hrid i spasenje, utvrda
moja: neću se pokolebati.

<span id="an_62:8">62:8</span> U Boga je spasenje moje i slava; Bog mi
je hridina silna, utočište.

<span id="an_62:9">62:9</span> U nj se, narode, uzdaj u svako doba; pred
njim srca izlijevajte: Bog je naše utočište!

<span id="an_62:10">62:10</span> Sinovi su ljudski samo dašak, laž su
djeca čovječja: svi da stanu na tezulju, od daha bi lakši bili.

<span id="an_62:11">62:11</span> U grabež se ne uzdajte nit' se otetim
tašto hvalite; umnoži l' se blago, nek' vam srce za nj ne prione.

<span id="an_62:12">62:12</span> Bog rekao jedno, a ja dvoje čuo:

<span id="an_62:13">62:13</span> "U Boga je snaga! U tebe je, Gospode,
dobrota! Ti uzvraćaš svakom po djelima."

<span id="an_63:1">63:1</span> Psalam. Davidov. Dok David bijaše u
Judejskoj pustinji.

<span id="an_63:2">63:2</span> O Bože, ti si Bog moj: gorljivo tebe
tražim; tebe žeđa duša moja, tebe želi tijelo moje, kao zemlja suha,
žedna, bezvodna.

<span id="an_63:3">63:3</span> U Svetištu sam tebe motrio gledajuć' ti
moć i slavu.

<span id="an_63:4">63:4</span> Ljubav je tvoja bolja od života, moje će
te usne slavit'.

<span id="an_63:5">63:5</span> Tako ću te slavit' za života, u tvoje ću
ime ruke dizati.

<span id="an_63:6">63:6</span> Duša će mi biti kao sala i mrsa sita,
hvalit ću te kliktavim ustima.

<span id="an_63:7">63:7</span> Na postelji se tebe spominjem, u
bdjenjima noćnim mislim na tebe.

<span id="an_63:8">63:8</span> Ti postade meni pomoć, kličem u sjeni
krila tvojih.

<span id="an_63:9">63:9</span> Duša se moja k tebi privija, desnica me
tvoja drži.

<span id="an_63:10">63:10</span> Oni što dušu u propast guraju neka siđu
u dubinu zemlje,

<span id="an_63:11">63:11</span> nek' vlasti mača predani budu, nek'
postanu plijen šakalima.

<span id="an_63:12">63:12</span> A kralj će se radovat' u Bogu, slavit
će se tko se kune njime, jer će lašcima biti začepljena usta.

<span id="an_64:1">64:1</span> Zborovođi. Psalam. Davidov.

<span id="an_64:2">64:2</span> Poslušaj, Bože, moje žalbe glas; od
strašna dušmanina život mi čuvaj!

<span id="an_64:3">64:3</span> Štiti me od mnoštva opakih, sakrij od
bjesnila zlotvora

<span id="an_64:4">64:4</span> koji bruse jezike k'o mačeve, otrovne
riječi izbacuju kao strijele,

<span id="an_64:5">64:5</span> da iz potaje rane nedužna, da ga rane
iznenada ne bojeć' se ničega.

<span id="an_64:6">64:6</span> Spremni su na djelo pakosno, snuju kako
će kradom zamke staviti i govore: "Tko će nas vidjeti?"

<span id="an_64:7">64:7</span> Snuju zlodjela, smišljene osnove kriju:
pamet i srce čovječje bezdan su duboki.

<span id="an_64:8">64:8</span> No Bog ih ranjava strijelom, odjednom ih
rane prekriju.

<span id="an_64:9">64:9</span> Vlastiti jezik propast im donosi, kimaju
glavom oni što ih vide:

<span id="an_64:10">64:10</span> svi se boje, Božje djelo slave i misle
o onom što on učini.

<span id="an_64:11">64:11</span> Pravednik se raduje u Jahvi, njemu se
utječe, i kliču svim srcem čestiti.

<span id="an_65:1">65:1</span> Zborovođi. Psalam. Davidov. Pjesma.

<span id="an_65:2">65:2</span> Bože, tebi dolikuje hvalospjev sa Sionu,
tebi se ispunja zavjet -

<span id="an_65:3">65:3</span> ti molitve uslišuješ. Svaka pÓut dolazi k
tebi

<span id="an_65:4">65:4</span> pod teretom grijeha. Naši nas prijestupi
taru, ti ih pomiruješ.

<span id="an_65:5">65:5</span> Blažen kog izabra i k sebi uze: on boravi
u dvorima tvojim. Daj da se nasitimo dobrima Doma tvoga i svetošću tvoga
Hrama.

<span id="an_65:6">65:6</span> Čudesno nas uslišuješ u pravednosti
svojoj, o Bože, spasenje naše, nado svih krajeva svijeta i mora dalekih.

<span id="an_65:7">65:7</span> Učvršćuješ bregove jakošću svojom silom
opasÄan.

<span id="an_65:8">65:8</span> Krotiš huku mora, huku valova i buku
naroda.

<span id="an_65:9">65:9</span> Oni što žive nakraj svijeta boje se
znamenja tvojih; dveri jutra i večeri radošću napunjaš.

<span id="an_65:10">65:10</span> Ti pÓohodÄi zemlju i ti je nÓatopÄi,
ÓobogatÄi nju veoma. Božja se rijeka vodom napuni, ti pripravi ljudima
žito. Ovako pripremi zemlju:

<span id="an_65:11">65:11</span> brazde joj natopi, grude joj poravna;
kišom je omekša, usjeve joj blagoslovi.

<span id="an_65:12">65:12</span> Ti okruni godinu dobrotom svojom,
plodnost niče za stopama tvojim.

<span id="an_65:13">65:13</span> Pustinjski pašnjaci kaplju od obilja,
brežuljci se pašu radošću.

<span id="an_65:14">65:14</span> Njive se kite stadima, doline se
pokrivaju žitom: svagdje klicanje, pjesma.

<span id="an_66:1">66:1</span> Zborovođi. Pjesma. Psalam.

<span id="an_66:2">66:2</span> Kliči Bogu, zemljo sva, opjevaj slavu
imena njegova, podaj mu hvalu dostojnu.

<span id="an_66:3">66:3</span> Recite Bogu: "Kako su potresna djela
tvoja! Zbog velike sile tvoje dušmani ti laskaju.

<span id="an_66:4">66:4</span> Sva zemlja nek' ti se klanja i nek' ti
pjeva, neka pjeva tvom imenu!"

<span id="an_66:5">66:5</span> Dođite i gledajte djela Božja: čuda učini
među sinovima ljudskim.

<span id="an_66:6">66:6</span> On pretvori more u zemlju suhu te rijeku
pregaziše. Stog' se njemu radujmo!

<span id="an_66:7">66:7</span> Dovijeka vlada jakošću svojom, oči mu
paze na narode da se ne izdignu ljudi buntovni.

<span id="an_66:8">66:8</span> Blagoslivljajte, narodi, Boga našega,
razglašujte hvalu njegovu!

<span id="an_66:9">66:9</span> Našoj je duši darovao život i ne dade da
nam posrne noga.

<span id="an_66:10">66:10</span> Iskušavao si nas teško, Bože, iskušavao
ognjem kao srebro.

<span id="an_66:11">66:11</span> Pustio si da u zamku padnemo, stisnuo
lancima bokove naše.

<span id="an_66:12">66:12</span> Pustio si da nam zajašu za vrat: prošli
smo kroz oganj i vodu, onda si pustio da odahnemo.

<span id="an_66:13">66:13</span> S paljenicama ću u Dom tvoj ući,
zavjete ispuniti pred tobom

<span id="an_66:14">66:14</span> što ih obećaše usne moje, što ih usta
moja u tjeskobi obrekoše.

<span id="an_66:15">66:15</span> Prinijet ću ti paljenice s kadom
ovnova, žrtvovati volove i jarad.

<span id="an_66:16">66:16</span> Dođite, počujte, koji se Boga bojite,
pripovjedit ću što učini duši mojoj!

<span id="an_66:17">66:17</span> Na svoja sam usta njega zvao, jezikom
ga hvalio.

<span id="an_66:18">66:18</span> Da sam u srcu na zlo mislio, ne bi
uslišio Gospod.

<span id="an_66:19">66:19</span> No Bog me uslišio: obazro se na glas
molitve moje.

<span id="an_66:20">66:20</span> Blagoslovljen Bog koji mi molitvu ne
odbi, naklonosti ne odvrati od mene!

<span id="an_67:1">67:1</span> Zborovođi. Uza žičana glazbala. Psalam.
Pjesma.

<span id="an_67:2">67:2</span> Smilovao nam se Bog i blagoslovio nas,
obasjao nas licem svojim,

<span id="an_67:3">67:3</span> da bi sva zemlja upoznala putove tvoje,
svi puci tvoje spasenje!

<span id="an_67:4">67:4</span> Neka te slave narodi, Bože, svi narodi
neka te slave!

<span id="an_67:5">67:5</span> Nek' se vesele i kliču narodi, jer sudiš
pucima pravedno i narode vodiš na zemlji.

<span id="an_67:6">67:6</span> Neka te slave narodi, Bože, svi narodi
neka te slave!

<span id="an_67:7">67:7</span> Zemlja plodom urodila! Bog nas
blagoslovio, Bog naš!

<span id="an_67:8">67:8</span> Bog nas blagoslovio! Neka ga štuju svi
krajevi svjetski!

<span id="an_68:1">68:1</span> Zborovođi. Davidov. Psalam. Pjesma.

<span id="an_68:2">68:2</span> Bog nek' ustane! Razbježali se dušmani
njegovi! Svi mrzitelji njegovi pobjegli pred njim!

<span id="an_68:3">68:3</span> Kao što dim iščezava, i njih neka
nestane! Kako se vosak topi na ognju, nek' nestane grešnika pred licem
Božjim!

<span id="an_68:4">68:4</span> Pravedni neka se raduju, neka klikću pred
Bogom, neka kliču od radosti.

<span id="an_68:5">68:5</span> Pjevajte Bogu, slavite mu ime! Poravnajte
put onome koji ide pustinjom - kojemu je ime Jahve - i kličite pred
njim!

<span id="an_68:6">68:6</span> Otac sirota, branitelj udovica, Bog je u
svom svetom šatoru.

<span id="an_68:7">68:7</span> Napuštene okućit će Jahve, sužnjima
pružit' sretnu slobodu: buntovnici samo ostaše u sažganoj pustinji.

<span id="an_68:8">68:8</span> Kad si stupao, Bože, pred narodom svojim,
dok si prolazio pustinjom,

<span id="an_68:9">68:9</span> tresla se zemlja, nebo se rosilo pred
Bogom, Sinaj drhtao pred Bogom, Bogom Izraela.

<span id="an_68:10">68:10</span> Blagoslovljen dažd pustio si, Bože, na
baštinu svoju, okrijepio je umornu.

<span id="an_68:11">68:11</span> Stado se tvoje nastani u njoj, u
dobroti, Bože, ti je spremi siromahu.

<span id="an_68:12">68:12</span> Jahve riječ zadaje, veliko je mnoštvo
radosnih vjesnika:

<span id="an_68:13">68:13</span> kraljevi vojska bježe te bježe,
domaćice plijen dijele.

<span id="an_68:14">68:14</span> Dok vi počivaste među stadima, krila
golubice zablistaše srebrom, a njeno perje žućkastim zlatom:

<span id="an_68:15">68:15</span> ondje Svemogući razbijaše kraljeve, a
ona poput snijega zablista na Salmonu.

<span id="an_68:16">68:16</span> Božanska je gora gora bašanska vrletna.

<span id="an_68:17">68:17</span> Zašto vi, gore vrletne, zavidno gledate
na goru gdje se svidje Bogu prebivati? Jahve će na njoj boraviti svagda!

<span id="an_68:18">68:18</span> Božja su kola bezbrojna, tisuću tisuća:
Jahve sa Sinaja u Svetište dolazi!

<span id="an_68:19">68:19</span> Na visinu uzađe vodeći sužnje, na dar
si ljude primio, pa i one što ne žele prebivati kod Boga.

<span id="an_68:20">68:20</span> Blagoslovljen Jahve dan za danom, nosi
nas Bog, naš Spasitelj.

<span id="an_68:21">68:21</span> Bog naš jest Bog koji spasava, Jahve od
smrti izbavlja.

<span id="an_68:22">68:22</span> Zaista, Bog će satrti glave dušmana
svojih, kuštravo tjeme onog što hodi u grijesima.

<span id="an_68:23">68:23</span> Reče Gospodin: "Iz Bašana ću ih
dovesti, dovest ću ih iz dubine mora,

<span id="an_68:24">68:24</span> da okupaš nogu u krvi, da jezici tvojih
pasa imadnu dio od dušmana."

<span id="an_68:25">68:25</span> Ulazak ti, Bože, gledaju, ulazak moga
Boga i Kralja u Svetište:

<span id="an_68:26">68:26</span> sprijeda pjevači, za njima svirači, u
sredini djevojke s bubnjićima.

<span id="an_68:27">68:27</span> "U svečanim zborovima slavite Boga,
slavite Jahvu, sinovi Izraelovi!"

<span id="an_68:28">68:28</span> Predvodi ih najmlađi, Benjamin, koji
ide pred njima, ondje su knezovi Judini sa četama svojim, knezovi
Zebulunovi i knezovi Naftalijevi.

<span id="an_68:29">68:29</span> Pokaži, Bože, silu svoju, silu kojom
se, Bože, boriš za nas

<span id="an_68:30">68:30</span> iz Hrama svojega u Jeruzalemu! Nek' ti
kraljevi darove donose!

<span id="an_68:31">68:31</span> Ukroti neman u trsci, stado bikova s
teladi naroda! Neka se prostru pred tobom sa srebrnim žezlima: rasprši
narode koji se ratu vesele!

<span id="an_68:32">68:32</span> Nek' dođu velikani iz Egipta, Etiopija
nek' pruži ruke Bogu!

<span id="an_68:33">68:33</span> Sva kraljevstva svijeta, pjevajte Bogu,
slavite Jahvu,

<span id="an_68:34">68:34</span> koji se vozi po nebu, po nebu
iskonskom! Čuj, glasom grmi, glasom svojim silnim:

<span id="an_68:35">68:35</span> "Priznajte silu Božju!" Nad Izraelom
veličanstvo njegovo, u oblacima sila njegova!

<span id="an_68:36">68:36</span> Strašan je Bog iz svojega Svetišta. Bog
Izraelov daje moć i silu narodu svojemu. Blagoslovljen Bog!

<span id="an_69:1">69:1</span> Zborovođi. Po napjevu "Ljiljani".
Davidov.

<span id="an_69:2">69:2</span> Spasi me, Bože: vode mi dođoše do grla!

<span id="an_69:3">69:3</span> U duboko blato zapadoh i nemam kamo nogu
staviti; u duboku tonem vodu, pokrivaju me valovi.

<span id="an_69:4">69:4</span> Iznemogoh od vikanja, grlo mi je
promuklo, oči mi klonuše Boga mog čekajuć'.

<span id="an_69:5">69:5</span> Brojniji su od vlasi na glavi mojoj oni
koji me mrze nizašto. Tvrđi su od kostiju mojih oni što mi se nepravedno
protive: zar mogu vratiti što nisam oteo?

<span id="an_69:6">69:6</span> Bože, ti znadeš bezumnost moju, moji ti
grijesi nisu sakriti.

<span id="an_69:7">69:7</span> Nek' se ne postide zbog mene koji se u te
uzdaju, Gospode, Jahve nad Vojskama! Neka se ne posrame zbog mene koji
traže tebe, Bože Izraelov!

<span id="an_69:8">69:8</span> Jer zbog tebe podnesoh pogrdu, i stid mi
pokri lice.

<span id="an_69:9">69:9</span> Tuđinac postadoh braći i stranac djeci
majke svoje.

<span id="an_69:10">69:10</span> Jer me izjela revnost za Dom tvoj i
poruge onih koji se rugaju tebi padoše na me.

<span id="an_69:11">69:11</span> Dušu sam postom mučio, okrenulo mi se u
ruglo.

<span id="an_69:12">69:12</span> Uzeh kostrijet za haljinu, i postah im
igračka.

<span id="an_69:13">69:13</span> Koji sjede na vratima protiv mene
govore, vinopije mi rugalice poju.

<span id="an_69:14">69:14</span> No tebi se molim, Jahve, u vrijeme
milosti, Bože; po velikoj dobroti svojoj ti me usliši po svojoj vjernoj
pomoći!

<span id="an_69:15">69:15</span> Izvuci me iz blata da ne potonem, od
onih koji me mrze izbavi me - iz voda dubokih.

<span id="an_69:16">69:16</span> Nek' me ne pokriju valovi, nek' me ne
proguta dubina, nek' bezdan ne zatvori usta nada mnom!

<span id="an_69:17">69:17</span> Usliši me, Jahve, jer je dobrostiva
milost tvoja, po velikom milosrđu pogledaj na me!

<span id="an_69:18">69:18</span> Ne sakrivaj lica pred slugom svojim;
jer sam u stisci, usliši me brzo!

<span id="an_69:19">69:19</span> Približi se duši mojoj i spasi je; zbog
dušmana mojih oslobodi me!

<span id="an_69:20">69:20</span> Ti mi znadeš porugu, stid i sramotu,
pred tvojim su očima svi koji me muče.

<span id="an_69:21">69:21</span> Ruganje mi slomilo srce i klonuh; čekao
sam da se tko sažali nada mnom, ali ga ne bi; i da me tko utješi, ali ga
ne nađoh.

<span id="an_69:22">69:22</span> U jelo mi žuči umiješaše, u mojoj me
žeđi octom napojiše.

<span id="an_69:23">69:23</span> Nek' im stol bude zamka, a žrtvene
gozbe stupica!

<span id="an_69:24">69:24</span> Nek' im potamne oči da ne vide, nek' im
bokovi zasvagda oslabe!

<span id="an_69:25">69:25</span> Izlij na njih ljutinu, žar tvoga gnjeva
nek' ih zahvati!

<span id="an_69:26">69:26</span> Njihova kuća nek' opusti, u njihovu
šatoru nek' nitko ne stanuje!

<span id="an_69:27">69:27</span> Jer su progonili koga ti pokara, bol
povećaše onomu koga ti rani.

<span id="an_69:28">69:28</span> Na njihovu krivnju krivnju još dodaj,
ne opravdali se pred tobom!

<span id="an_69:29">69:29</span> Nek' budu izbrisani iz knjige živih,
među pravednike neka se ne broje!

<span id="an_69:30">69:30</span> A ja sam jadnik i bolnik - nek' me
štiti tvoja pomoć, o Bože!

<span id="an_69:31">69:31</span> Božje ću ime hvaliti popijevkom, hvalit
ću ga zahvalnicom.

<span id="an_69:32">69:32</span> Bit će to milije Jahvi no bik žrtveni,
milije nego junac s papcima i rozima.

<span id="an_69:33">69:33</span> Gledajte, ubogi, i radujte se, nek' vam
oživi srce, svima koji Boga tražite.

<span id="an_69:34">69:34</span> Jer siromahe Jahve čuje, on ne prezire
sužanja svojih.

<span id="an_69:35">69:35</span> Neka ga hvale nebesa i zemlja, mora i
sve što se u njima miče.

<span id="an_69:36">69:36</span> Jer Bog će spasiti Sion - on će
sagradit' gradove Judine - tu će oni stanovat', imati baštinu.

<span id="an_69:37">69:37</span> Baštinit će ga potomci slugu njegovih;
prebivat će u njemu oni što ljube ime Božje.

<span id="an_70:1">70:1</span> Zborovođi. Davidov. Za spomen.

<span id="an_70:2">70:2</span> O Bože, spasi me, Jahve, u pomoć mi
pohitaj!

<span id="an_70:3">70:3</span> Nek' se postide i smetu svi koji mi o
glavi rade! Nek' odstupe i nek' se posrame koji se nesreći mojoj raduju!

<span id="an_70:4">70:4</span> Nek' uzmaknu u sramoti svojoj koji
zlurado na me grohoću!

<span id="an_70:5">70:5</span> Neka kliču i nek' se vesele u tebi svi
koji tebe traže! Neka govore svagda: "Velik je Bog!" svi koji spasenje
tvoje ljube!

<span id="an_70:6">70:6</span> A bijedan sam ja i nevoljan, o Bože, u
pomoć mi pohitaj! Ti si pomoć moja i spasitelj; Jahve, ne kasni!

<span id="an_71:1">71:1</span> Tebi si, Jahve, utječem, ne daj da se
ikada postidim!

<span id="an_71:2">71:2</span> U pravdi me svojoj spasi i izbavi,
prikloni uho k meni i spasi me!

<span id="an_71:3">71:3</span> Budi mi hrid utočišta i čvrsta utvrda
spasenja: jer ti si stijena i utvrda moja.

<span id="an_71:4">71:4</span> Bože moj, istrgni me iz ruke zlotvora, iz
šake silnika i tlačitelja:

<span id="an_71:5">71:5</span> jer ti si, o Gospode, ufanje moje, Jahve,
uzdanje od moje mladosti!

<span id="an_71:6">71:6</span> Na te se oslanjam od utrobe; ti si mi
zaštitnik od majčina krila: u te se svagda uzdam.

<span id="an_71:7">71:7</span> Mnogima postadoh čudo, jer ti si mi bio
silna pomoć.

<span id="an_71:8">71:8</span> Usta mi bijahu puna tvoje hvale, slaviše
te svaki dan!

<span id="an_71:9">71:9</span> Ne zabaci me u starosti: kad mi malakšu
sile, ne zapusti me!

<span id="an_71:10">71:10</span> Jer govore o meni moji dušmani, i koji
me vrebaju složno se svjetuju:

<span id="an_71:11">71:11</span> "Bog ga je napustio; progonite ga i
uhvatite jer nema tko da ga spasi!"

<span id="an_71:12">71:12</span> O Bože, ne stoj daleko od mene, Bože
moj, pohitaj mi u pomoć!

<span id="an_71:13">71:13</span> Neka se postide i propadnu koji traže
moj život; nek' se sramotom i stidom pokriju koji mi žele nesreću!

<span id="an_71:14">71:14</span> A ja ću se uvijek uzdati, iz dana u dan
hvaleć' te sve više.

<span id="an_71:15">71:15</span> Ustima ću naviještati pravednost tvoju,
povazdan pomoć tvoju: jer im ne znam broja.

<span id="an_71:16">71:16</span> Kazivat ću silu Jahvinu, Gospode,
slavit ću samo tvoju pravednost.

<span id="an_71:17">71:17</span> Bože, ti mi bijaše učitelj od mladosti
moje, i sve do sada naviještam čudesa tvoja.

<span id="an_71:18">71:18</span> Ni u starosti, kad posijedim, Bože, ne
zapusti me, da kazujem mišicu tvoju naraštaju novom i svima budućima
silu tvoju,

<span id="an_71:19">71:19</span> i pravednost tvoju, Bože, koja seže do
neba, kojom učini velika djela. Bože, tko je kao ti!

<span id="an_71:20">71:20</span> Trpljenja mnoga i velika bacio si na
me: ali ti ćeš me opet oživiti i opet me podići iz dubine zemlje.

<span id="an_71:21">71:21</span> Povećaj dostojanstvo moje i opet me
utješi:

<span id="an_71:22">71:22</span> A ja ću uz harfu slaviti tvoju
vjernost, o Bože, svirat ću ti u citaru, Sveče Izraelov!

<span id="an_71:23">71:23</span> Moje će usne klicati pjevajuć' tebi i
moja duša koju si spasio.

<span id="an_71:24">71:24</span> I moj će jezik svagda slaviti pravdu
tvoju, jer su postiđeni i posramljeni oni što traže moju nesreću.

<span id="an_72:1">72:1</span> Salomonov. Bože, sud svoj daj kralju i
svoju pravdu sinu kraljevu.

<span id="an_72:2">72:2</span> Nek' puku tvojem sudi pravedno,
siromasima po pravici!

<span id="an_72:3">72:3</span> Nek' bregovi narodu urode mirom, a
brežuljci pravdom.

<span id="an_72:4">72:4</span> Sudit će pravo ubogim pučanima, djeci
siromaha donijet će spasenje, a tlačitelja on će smrviti.

<span id="an_72:5">72:5</span> I živjet će dugo kao sunce i kao mjesec u
sva pokoljenja.

<span id="an_72:6">72:6</span> Sići će kao rosa na travu, kao kiša što
natapa zemlju!

<span id="an_72:7">72:7</span> U danima njegovim cvjetat će pravda i mir
velik - sve dok bude mjeseca.

<span id="an_72:8">72:8</span> I vladat će od mora do mora i od Rijeke
do granica svijeta.

<span id="an_72:9">72:9</span> Dušmani će njegovi preda nj kleknuti i
protivnici lizati prašinu.

<span id="an_72:10">72:10</span> Kraljevi Taršiša i otoka nosit će dare,
vladari od Arabije i Sabe danak donositi.

<span id="an_72:11">72:11</span> Klanjat će mu se svi vladari, svi će mu
narodi služiti.

<span id="an_72:12">72:12</span> On će spasiti siromaha koji uzdiše,
nevoljnika koji pomoćnika nema;

<span id="an_72:13">72:13</span> smilovat će se ubogu i siromahu i
spasit će život nevoljniku:

<span id="an_72:14">72:14</span> oslobodit će ih nepravde i nasilja, jer
je dragocjena u njegovim očima krv njihova.

<span id="an_72:15">72:15</span> Stog' neka živi! Neka ga daruju zlatom
iz Arabije, nek' mole za njega svagda i neka ga blagoslivljaju!

<span id="an_72:16">72:16</span> Nek' bude izobila žita u zemlji, po
vrhuncima klasje neka šušti k'o Libanon! I cvjetali stanovnici gradova
kao trava na livadi.

<span id="an_72:17">72:17</span> Bilo ime njegovo blagoslovljeno
dovijeka! Dok je sunca, živjelo mu ime! Njim se blagoslivljala sva
plemena zemlje, svi narodi nazivali blaženima!

<span id="an_72:18">72:18</span> Blagoslovljen Jahve, Bog Izraelov, koji
jedini tvori čudesa!

<span id="an_72:19">72:19</span> I blagoslovljeno slavno mu ime
dovijeka! Sva se zemlja napunila slave njegove! Tako neka bude. Amen!

<span id="an_72:20">72:20</span> Time se završavaju molitve Jišajeva
sina Davida.

<span id="an_73:1">73:1</span> Psalam. Asafov Kako je dobar Bog
čestitima, Bog onima koji su čista srca!

<span id="an_73:2">73:2</span> A meni umalo noge ne posrnuše, zamalo
koraci ne okliznuše,

<span id="an_73:3">73:3</span> jer zločincima zavidjeh motreći sreću
grešnika.

<span id="an_73:4">73:4</span> Nikakvu patnju ne snose, pretilo je
tijelo njihovo.

<span id="an_73:5">73:5</span> Ne žive u mukama smrtnika, ljudske ih
nevolje ne biju.

<span id="an_73:6">73:6</span> Stoga je oholost ogrlica vratu njihovu, a
nasilje haljina koja ih pokriva.

<span id="an_73:7">73:7</span> Iz pretila srca izlazi opakost njihova,
srca im se prelijevaju ispraznim tlapnjama.

<span id="an_73:8">73:8</span> Podsmjehuju se i zlobno govore, nasiljem
prijete odozgo.

<span id="an_73:9">73:9</span> Ustima na nebo nasrću, a jezik se njihov
obara na zemlju.

<span id="an_73:10">73:10</span> Zato moj narod za njima leti i srče
obilne vode

<span id="an_73:11">73:11</span> pa veli: "Kako da dozna Bog? Spoznaje
li Svevišnji?"

<span id="an_73:12">73:12</span> Eto, takvi su grešnici: uvijek
spokojni, bogatstvo zgrću.

<span id="an_73:13">73:13</span> Jesam li, dakle, samo ja uzalud čuvao
srce čisto i u nedužnosti prao ruke

<span id="an_73:14">73:14</span> kad sam primao udarce svaki dan i kaznu
jutro za jutrom?

<span id="an_73:15">73:15</span> Da sam kazao: "Govorit ću kao i oni",
izdao bih rod sinova tvojih.

<span id="an_73:16">73:16</span> Promišljah tada da bih spoznao: al' mi
se učini mučno u očima mojim

<span id="an_73:17">73:17</span> sve dok ne nađoh ulaz u Božje svetinje
pa prozreh kakav im je svršetak.

<span id="an_73:18">73:18</span> Zaista, na klizavu stazu ti ih
postavljaš, u propast ih obaraš.

<span id="an_73:19">73:19</span> Kako učas propadoše, nestaše, užas ih
izjede!

<span id="an_73:20">73:20</span> Kao što čovjek prezire san kad se
probudi, tako ćeš, Gospode, prezreti lik im kada ustaneš.

<span id="an_73:21">73:21</span> Kad mi duša bijaše ojađena, a bubrezi
probodeni,

<span id="an_73:22">73:22</span> bezumnik bijah bez razbora, k'o živinče
pred tobom.

<span id="an_73:23">73:23</span> Al' ću odsad uvijek biti s tobom, jer
ti prihvati desnicu moju:

<span id="an_73:24">73:24</span> vodit ćeš me po naumu svojem da me
zatim uzmeš u slavu svoju.

<span id="an_73:25">73:25</span> Koga ja imam u nebu osim tebe? Kad sam
s tobom, ne veselim se zemlji.

<span id="an_73:26">73:26</span> Malaksalo mi tijelo i srce: okrilje
srca moga, i baštino moja, o Bože, dovijeka!

<span id="an_73:27">73:27</span> Doista, propast će oni koji se udaljuju
od tebe, istrebljuješ svakog tko ti se iznevjeri.

<span id="an_73:28">73:28</span> A meni je milina biti u Božjoj blizini,
imati sklonište svoje u Jahvi. Pripovijedat ću sva tvoja djela na
vratima Kćeri sionske.

<span id="an_74:1">74:1</span> Poučna pjesma. Asafova. Zašto si, Bože,
posve zabacio, zašto kiptiš gnjevom na ovce paše svoje?

<span id="an_74:2">74:2</span> Sjeti se zajednice koju si davno stekao,
plÓemena koje namače kao svoju baštinu i brda Siona gdje si Šator svoj
udario!

<span id="an_74:3">74:3</span> Korakni k ruševinama vječnim - sve je u
Svetištu razorio neprijatelj.

<span id="an_74:4">74:4</span> Protivnici tvoji vikahu posred skupštine
tvoje, znakove svoje postaviše k'o pobjedne znakove.

<span id="an_74:5">74:5</span> Bijahu kao oni koji mašu sjekirom po
guštari,

<span id="an_74:6">74:6</span> sjekirom i maljem vrata mu razbijali.

<span id="an_74:7">74:7</span> Ognju predadoše Svetište tvoje, do zemlje
oskvrnuše Prebivalište tvoga imena.

<span id="an_74:8">74:8</span> Rekoše u srcu: "Istrijebimo ih zajedno;
spalite sva svetišta Božja na zemlji!"

<span id="an_74:9">74:9</span> Ne vidimo znakova svojih, proroka više
nema, i nitko među nama ne zna dokle ...

<span id="an_74:10">74:10</span> Dokle će se još, o Bože, dušmanin
rugati? Hoće li protivnik dovijeka prezirati ime tvoje?

<span id="an_74:11">74:11</span> Zašto povlačiš ruku, zašto u krilu
sakrivaš desnicu svoju?

<span id="an_74:12">74:12</span> No Bog je moj kralj od davnine, on koji
posred zemlje spasava!

<span id="an_74:13">74:13</span> Ti svojom silom rasječe more, smrska
glave nakazama u vodi.

<span id="an_74:14">74:14</span> Ti si Levijatanu glave zdrobio, dao ga
za hranu nemanima morskim.

<span id="an_74:15">74:15</span> Ti si dao da provre izvor i bujica, ti
si presušio rijeke nepresušne.

<span id="an_74:16">74:16</span> Tvoj je dan i noć je tvoja, ti učvrsti
mjesec i sunce;

<span id="an_74:17">74:17</span> ti sazda sve granice zemlji, ti stvori
ljeto i zimu.

<span id="an_74:18">74:18</span> Spomeni se ovoga: dušmanin ti se
rugaše, Jahve, i bezumni narod pogrdi ime tvoje.

<span id="an_74:19">74:19</span> Ne predaj jastrebu život grlice svoje,
i život svojih siromaha ne zaboravi zauvijek!

<span id="an_74:20">74:20</span> Pogledaj na Savez svoj, jer svi su
zakuci zemlje puni tmina i nasilja.

<span id="an_74:21">74:21</span> Ne daj da jadnik otiđe postiđen: neka
siromah i ubog hvale ime tvoje!

<span id="an_74:22">74:22</span> Ustani, Bože, zauzmi se za svoju
parnicu, spomeni se pogrde koju ti bezumnik svaki dan nanosi.

<span id="an_74:23">74:23</span> Ne zaboravi vike neprijatelja svojih:
buka buntovnika još se diže k tebi!

<span id="an_75:1">75:1</span> Zborovođi. Po napjevu "Ne razori!"
Psalam. Asafov. Pjesma.

<span id="an_75:2">75:2</span> Slavimo te, Bože, slavimo i zazivamo ime
tvoje, pripovijedamo čudesa tvoja.

<span id="an_75:3">75:3</span> "Kad odredim vrijeme, sudit ću po pravu.

<span id="an_75:4">75:4</span> Pa neka se strese zemlja sa stanovnicima
svojim, ja sam učvrstio stupove njezine."

<span id="an_75:5">75:5</span> Drznike opominjem: "Ne budite drski!"
bezbožnike: "Ne budite tako rogati!"

<span id="an_75:6">75:6</span> Ne dižite roga svog protiv Neba, nemojte
govoriti drsko na Boga!

<span id="an_75:7">75:7</span> Jer niti sa istoka niti sa zapada, niti
iz pustinje niti sa bregova ...

<span id="an_75:8">75:8</span> Bog je koji sudi: ovoga snizuje, onog
uzvisuje!

<span id="an_75:9">75:9</span> Jer je u Jahvinoj ruci pehar pun vina
pjenušava, začinjena mirisnim travama; iz njega on napaja, do taloga će
ga iskapiti i ispiti svi zlotvori svijeta.

<span id="an_75:10">75:10</span> A ja ću klicati dovijeka, pjevat ću
Bogu Jakovljevu.

<span id="an_75:11">75:11</span> Rogove ću polomiti bezbožniku, a
pravednik će podići glavu.

<span id="an_76:1">76:1</span> Zborovođi. Uza žičana glazbala. Psalam.
Asafov. Pjesma.

<span id="an_76:2">76:2</span> Na glasu je Bog u Judeji, u Izraelu
veliko je ime njegovo!

<span id="an_76:3">76:3</span> U Šalemu je Šator njegov, na Sionu
boravište.

<span id="an_76:4">76:4</span> Tu polomi strijele lukovima, štitove,
mačeve, sve oružje.

<span id="an_76:5">76:5</span> Blistav si od svjetla, veličanstveniji od
bregova drevnih.

<span id="an_76:6">76:6</span> Opljačkani su oni koji bijahu jaki srcem,
i san svoj snivaju - klonuše ruke svim hrabrima.

<span id="an_76:7">76:7</span> Od prijetnje tvoje, Bože Jakovljev,
skameniše se kola i konji.

<span id="an_76:8">76:8</span> Strašan si ti, i tko da opstane kraj
žestine gnjeva tvojega.

<span id="an_76:9">76:9</span> S neba reče presudu - od straha zemlja
zadrhta i zanijemje

<span id="an_76:10">76:10</span> kad se diže Bog da sudi, da spasi uboge
na zemlji.

<span id="an_76:11">76:11</span> Jer će te i bijes Edoma slaviti, i
preživjeli iz Hamata štovat će te.

<span id="an_76:12">76:12</span> Zavjetujte i izvršite zavjete Jahvi,
Bogu svojemu, svi oko njega neka donose darove Strašnome

<span id="an_76:13">76:13</span> koji obuzdava oholost knezova, koji je
strašan kraljevima zemlje.

<span id="an_77:1">77:1</span> Zborovođi. Po Jedutunu. Asafov. Psalam.

<span id="an_77:2">77:2</span> Glasom svojim Bogu vapijem, glas mi se
Bogu diže i on me čuje.

<span id="an_77:3">77:3</span> U dan nevolje tražim Gospodina, noću mi
se ruka neumorno pruža k njemu, ne može se utješit' duša moja.

<span id="an_77:4">77:4</span> Spominjem se Boga i uzdišem; kad
razmišljam, daha mi nestane.

<span id="an_77:5">77:5</span> Vjeđe moje držiš, potresen sam, ne mogu
govoriti.

<span id="an_77:6">77:6</span> Mislim na drevne dane i sjećam se davnih
godina;

<span id="an_77:7">77:7</span> razmišljam noću u srcu, mislim, i duh moj
ispituje:

<span id="an_77:8">77:8</span> "Hoće li Gospodin odbaciti zauvijek i
hoće li ikad još biti milostiv?

<span id="an_77:9">77:9</span> Je li njegova dobrota minula zauvijek,
njegovo obećanje propalo za sva pokoljenja?

<span id="an_77:10">77:10</span> Zar Bog je zaboravio da se smiluje, ili
je gnjevan zatvorio smilovanje svoje?"

<span id="an_77:11">77:11</span> I govorim: "Ovo je bol moja:
promijenila se desnica Višnjega."

<span id="an_77:12">77:12</span> Spominjem se djela Jahvinih, sjećam se
tvojih pradavnih čudesa.

<span id="an_77:13">77:13</span> Promatram sva djela tvoja, razmatram
ono što si učinio.

<span id="an_77:14">77:14</span> Svet je tvoj put, o Bože: koji je bog
tako velik kao Bog naš?

<span id="an_77:15">77:15</span> Ti si Bog koji čudesa stvaraš, na
pucima si pokazao silu svoju.

<span id="an_77:16">77:16</span> Mišicom si izbavio narod svoj, sinove
Jakovljeve i Josipove.

<span id="an_77:17">77:17</span> Vode te ugledaše, Bože, ugledaše te
vode i ustuknuše, bezdani se uzburkaše.

<span id="an_77:18">77:18</span> Oblaci prosuše vode, oblaci zatutnjiše
gromom i tvoje strijele poletješe.

<span id="an_77:19">77:19</span> Grmljavina tvoja u vihoru zaori, munje
rasvijetliše krug zemaljski, zemlja se zatrese i zadrhta.

<span id="an_77:20">77:20</span> Kroz more put se otvori tebi i tvoja
staza kroz vode goleme, a tragova tvojih nitko ne vidje.

<span id="an_77:21">77:21</span> Ti si svoj narod vodio kao stado rukama
Mojsija i Arona.

<span id="an_78:1">78:1</span> Poučna pjesma. Asafova. Poslušaj, narode
moj, moju nauku, prikloni uho riječima usta mojih!

<span id="an_78:2">78:2</span> Otvorit ću svoja usta na pouku, iznijet
ću tajne iz vremena davnih.

<span id="an_78:3">78:3</span> Ono što čusmo i saznasmo, što nam
kazivahu oci,

<span id="an_78:4">78:4</span> nećemo kriti djeci njihovoj, predat ćemo
budućem koljenu: slavu Jahvinu i silu njegovu i djela čudesna što ih
učini.

<span id="an_78:5">78:5</span> Svjedočanstvo podiže on u Jakovu, Zakon
postavi u Izraelu, da ono što naredi ocima našim oni djeci svojoj
objave,

<span id="an_78:6">78:6</span> da sazna budući naraštaj, i sinovi koji
će se roditi da djeci svojoj kazuju

<span id="an_78:7">78:7</span> da u Boga ufanje svoje stave i ne
zaborave djela Božjih, već da vrše zapovijedi njegove,

<span id="an_78:8">78:8</span> kako ne bi bili, kao oci njihovi,
naraštaj buntovan, prkosan - naraštaj srcem nestalan i duhom Bogu
nevjeran.

<span id="an_78:9">78:9</span> Sinovi Efrajimovi, ratnici s lukom, u dan
bitke okrenuše leđa.

<span id="an_78:10">78:10</span> Saveza s Bogom ne održaše i ne htjedoše
hoditi po Zakonu njegovu.

<span id="an_78:11">78:11</span> Zaboraviše na djela njegova, na čudesa
koja im pokaza.

<span id="an_78:12">78:12</span> Pred njihovim ocima činio je znakove u
Egiptu, u Soanskom polju.

<span id="an_78:13">78:13</span> On more razdijeli i njih prevede, vode
kao nasip uzdiže.

<span id="an_78:14">78:14</span> Danju ih vodio oblakom, a svu noć
ognjem blistavim.

<span id="an_78:15">78:15</span> U pustinji hrid prolomi i napoji ih
obilno kao iz bezdana.

<span id="an_78:16">78:16</span> Iz stijene izbi potoke te izvede vode
k'o velike rijeke.

<span id="an_78:17">78:17</span> A oni jednako griješiše, prkosiše
Višnjem u pustinji.

<span id="an_78:18">78:18</span> Boga su kušali u srcima svojim ištuć'
jela svojoj pohlepnosti.

<span id="an_78:19">78:19</span> Prigovarali su Bogu i pitali: "Može li
Gospod stol u pustinji prostrti?

<span id="an_78:20">78:20</span> Eno, udari u hrid, i voda poteče i
provreše potoci: a može li dati i kruha, i mesa pružiti svome narodu?"

<span id="an_78:21">78:21</span> Kad to začu Jahve, gnjevom usplamtje:
oganj se raspali protiv Jakova, srdžba se razjari protiv Izraela,

<span id="an_78:22">78:22</span> jer ne vjerovaše Bogu niti se u njegovu
pomoć uzdaše.

<span id="an_78:23">78:23</span> Pa ozgo naredi oblaku i otvori brane
nebeske,

<span id="an_78:24">78:24</span> k'o kišu prosu na njih mÓanu da jedu i
nahrani ih kruhom nebeskim.

<span id="an_78:25">78:25</span> Čovjek blagovaše kruh Jakih; on im dade
hrane do sitosti.

<span id="an_78:26">78:26</span> Probudi na nebu vjetar istočni i svojom
silom južnjak dovede.

<span id="an_78:27">78:27</span> Prosu na njih mesa k'o prašine i ptice
krilatice k'o pijeska morskoga.

<span id="an_78:28">78:28</span> Padoše usred njihova tabora i oko
šatora njihovih.

<span id="an_78:29">78:29</span> Jeli su i nasitili se, želju njihovu on
im ispuni.

<span id="an_78:30">78:30</span> Još nisu svoju utažili pohlepu i jelo
im još bješe u ustima,

<span id="an_78:31">78:31</span> kad se srdžba Božja na njih raspali:
pokosi smrću prvake njihove i mladiće pobi Izraelove.

<span id="an_78:32">78:32</span> Uza sve to griješiše dalje i ne
vjerovaše u čudesna djela njegova.

<span id="an_78:33">78:33</span> I skonča im dane jednim dahom i njihova
ljeta naglim svršetkom.

<span id="an_78:34">78:34</span> Kad ih ubijaše, tražiše ga i opet
pitahu za Boga;

<span id="an_78:35">78:35</span> spominjahu se da je Bog hridina njihova
i Svevišnji njihov otkupitelj.

<span id="an_78:36">78:36</span> Ali ga opet ustima svojim varahu i
jezikom svojim lagahu njemu.

<span id="an_78:37">78:37</span> Njihovo srce s njime ne bijaše, nit'
bijahu vjerni Savezu njegovu.

<span id="an_78:38">78:38</span> A on im milosrdno grijeh praštao i nije
ih posmicao; često je gnjev svoj susprezao da ne plane svom jarošću.

<span id="an_78:39">78:39</span> Spominjao se da su pÓut i dah koji
odlazi i ne vraća se više.

<span id="an_78:40">78:40</span> Koliko mu prkosiše u pustinji i
žalostiše ga u samotnom kraju!

<span id="an_78:41">78:41</span> Sve nanovo iskušavahu Boga i vrijeđahu
Sveca Izraelova

<span id="an_78:42">78:42</span> ne spominjuć' se ruke njegove ni dana
kad ih od dušmana izbavi,

<span id="an_78:43">78:43</span> ni znakova njegovih u Egiptu, ni
čudesnih djela u polju Soanskom.

<span id="an_78:44">78:44</span> U krv im pretvori rijeke i potoke, da
ne piju.

<span id="an_78:45">78:45</span> Posla na njih obade da ih žderu i žabe
da ih more.

<span id="an_78:46">78:46</span> I predade skakavcu žetvu njihovu, i
plod muke njihove žderaču.

<span id="an_78:47">78:47</span> Vinograde im tučom udari, a mrazom
smokvike njihove.

<span id="an_78:48">78:48</span> I predade grÓadu njihova goveda i
munjama stada njihova.

<span id="an_78:49">78:49</span> Obori na njih svu žestinu gnjeva svog,
jarost, bijes i nevolju: posla na njih anđele nesreće.

<span id="an_78:50">78:50</span> I put gnjevu svojem otvori: ne poštedje
im život od smrti, životinje im izruči pošasti.

<span id="an_78:51">78:51</span> Pobi u Egiptu sve prvorođeno, prvence u
šatorju Hamovu.

<span id="an_78:52">78:52</span> I povede narod svoj kao ovce i vođaše
ih kao stado kroz pustinju.

<span id="an_78:53">78:53</span> Pouzdano ih je vodio te se nisu bojali,
a more je prekrilo dušmane njihove.

<span id="an_78:54">78:54</span> U Svetu zemlju svoju on ih odvede, na
bregove što mu ih osvoji desnica.

<span id="an_78:55">78:55</span> Pred njima istjera pogane, konopom im
podijeli baštinu, pod šatorjem njihovim naseli plemena izraelska.

<span id="an_78:56">78:56</span> A oni iskušavali i gnjevili Boga
Višnjega i nisu držali zapovijedi njegovih.

<span id="an_78:57">78:57</span> Otpadoše, iznevjeriše se k'o oci
njihovi, k'o luk nepouzdan oni zatajiše.

<span id="an_78:58">78:58</span> Na gnjev ga nagnaše svojim uzvišicama,
na ljubomor navedoše kumirima svojim.

<span id="an_78:59">78:59</span> Bog vidje i gnjevom planu, odbaci posve
Izraela.

<span id="an_78:60">78:60</span> I napusti boravište svoje u Šilu, Šator
u kojem prebivaše s ljudima.

<span id="an_78:61">78:61</span> Preda u ropstvo snagu svoju i svoju
diku u ruke dušmanske.

<span id="an_78:62">78:62</span> Narod svoj prepusti maču, raspali se na
svoju baštinu.

<span id="an_78:63">78:63</span> Mladiće njihove oganj proguta, ne udaše
se djevice njihove.

<span id="an_78:64">78:64</span> Svećenici njihovi padoše od mača, ne
zaplakaše Óudove njihove.

<span id="an_78:65">78:65</span> Tad se k'o oda sna trgnu Gospodin, k'o
ratnik vinom savladan.

<span id="an_78:66">78:66</span> Udari otraga dušmane svoje, sramotu im
vječitu zadade.

<span id="an_78:67">78:67</span> On odbaci šator Josipov i Efrajimovo
pleme ne odabra,

<span id="an_78:68">78:68</span> već odabra pleme Judino i goru Sion
koja mu omilje.

<span id="an_78:69">78:69</span> Sagradi Svetište k'o nebo visoko, k'o
zemlju utemelji ga dovijeka.

<span id="an_78:70">78:70</span> Izabra Davida, slugu svojega, uze ga od
torova ovčjih;

<span id="an_78:71">78:71</span> odvede ga od ovaca dojilica da pase
Jakova, narod njegov, Izraela, baštinu njegovu.

<span id="an_78:72">78:72</span> I pasao ih je srcem čestitim i
brižljivim rukama vodio.

<span id="an_79:1">79:1</span> Psalam. Asafov. Bože, pogani, evo,
provališe u baštinu tvoju, tvoj sveti Hram oskvrnuše, pretvoriše
Jeruzalem u ruševine.

<span id="an_79:2">79:2</span> Trupla tvojih slugu dadoše za hranu
pticama nebeskim, meso tvojih pobožnika zvijerima zemaljskim.

<span id="an_79:3">79:3</span> Krv im k'o vodu prolijevahu oko
Jeruzalema i ne bijaše nikoga da ih pokopa.

<span id="an_79:4">79:4</span> Postadosmo sramota susjedima svojim,
podsmijeh i ruglo svima oko nas.

<span id="an_79:5">79:5</span> Dokle još, Jahve? Zar ćeš se svagda
srditi? Zar će ljubomora tvoja poput ognja gorjeti?

<span id="an_79:6">79:6</span> Izlij gnjev na pogane koji te ne priznaju
i na kraljevstva što ne zazivlju ime tvoje!

<span id="an_79:7">79:7</span> Jer izjedoše Jakova i opustošiše
boravište njegovo.

<span id="an_79:8">79:8</span> Ne spominji se, protiv nas, grijeha
otaca; neka nas pretekne smilovanje tvoje jer smo jadni i nevoljni.

<span id="an_79:9">79:9</span> Pomozi nam, Bože, pomoći naša, zbog slave
imena svojega, oslobodi nas i otpusti nam grijehe zbog imena svoga!

<span id="an_79:10">79:10</span> Zašto da pogani govore: "TÓa gdje je
njihov Bog?" Nek' se na poganima pokaže, pred očima našim, kako
osvećuješ prolivenu krv slugu svojih!

<span id="an_79:11">79:11</span> Nek' do tebe dopru uzdasi sužanja,
snagom svoje mišice poštedi predane smrti!

<span id="an_79:12">79:12</span> A našim susjedima vrati sedmerostruko u
krilo pogrdu koju naniješe tebi, o Jahve!

<span id="an_79:13">79:13</span> A mi, tvoj puk i ovce paše tvoje,
slavit ćemo te dovijeka, kazivat ćemo od koljena do koljena hvalu tvoju!

<span id="an_80:1">80:1</span> Zborovođi. Po napjevu "Ljiljan
svjedočanstva". Asafov. Psalam.

<span id="an_80:2">80:2</span> Pastiru Izraelov, počuj, ti što vodiš
Josipa k'o stado ovaca! Ti što sjediš nad kerubima, zablistaj

<span id="an_80:3">80:3</span> pred Efrajimom, Benjaminom, Manašeom:
probudi silu svoju, priteci nam u pomoć!

<span id="an_80:4">80:4</span> Bože, obnovi nas, razvedri lice svoje i
spasi nas!

<span id="an_80:5">80:5</span> Jahve, Bože nad Vojskama, dokle ćeš
plamtjeti, premda se moli narod tvoj?

<span id="an_80:6">80:6</span> Dokle ćeš nas hraniti kruhom suza i
obilno pojiti suzama?

<span id="an_80:7">80:7</span> Dokle će se oko nas svađat' susjedi i
rugat' nam se naši dušmani?

<span id="an_80:8">80:8</span> Bože nad Vojskama, obnovi nas, razvedri
lice svoje i spasi nas!

<span id="an_80:9">80:9</span> Ti prenese čokot iz Egipta, pogane
istjera, a njega zasadi.

<span id="an_80:10">80:10</span> Ti mu tlo pripravi, i on pusti
korijenje i napuni zemlju.

<span id="an_80:11">80:11</span> Sjena mu prekri bregove, lozje mu k'o
Božji cedrovi.

<span id="an_80:12">80:12</span> Mladice svoje ispruži do mora i svoje
ogranke do Rijeke.

<span id="an_80:13">80:13</span> Zašto si mu srušio ogradu da ga beru
svi što putem prolaze,

<span id="an_80:14">80:14</span> da ga pustoši vepar iz šume, da ga pasu
poljske zvijeri?

<span id="an_80:15">80:15</span> Vrati se, Bože nad Vojskama, pogledaj s
neba i vidi, obiđi ovaj vinograd:

<span id="an_80:16">80:16</span> zakrili što zasadi desnica tvoja, sina
kog za se odgoji!

<span id="an_80:17">80:17</span> Oni koji ga spališe i posjekoše nek'
izginu od prijetnje lica tvojega!

<span id="an_80:18">80:18</span> Tvoja ruka nek' bude nad čovjekom
desnice tvoje, nad sinom čovječjim kog za se odgoji!

<span id="an_80:19">80:19</span> Nećemo se više odmetnuti od tebe;
poživi nas, a mi ćemo zazivati ime tvoje.

<span id="an_80:20">80:20</span> Jahve, Bože nad Vojskama, obnovi nas,
razvedri lice svoje i spasi nas!

<span id="an_81:1">81:1</span> Zborovođi. Po napjevu "Tijesci". Asafov.

<span id="an_81:2">81:2</span> Kliknite Bogu, našoj jakosti, kličite
Bogu Jakovljevu!

<span id="an_81:3">81:3</span> Nek' zazvuče žice, nek' se čuje bubanj,
svirajte u milozvučnu harfu s citarom!

<span id="an_81:4">81:4</span> Zatrubite u rog za mlađaka, za uštapa, na
svetkovinu našu!

<span id="an_81:5">81:5</span> Jer to je propis Izraelu, zapovijed Boga
Jakovljeva.

<span id="an_81:6">81:6</span> Takav je zakon dao Josipu kad je izlazio
iz zemlje Egipta.

<span id="an_81:7">81:7</span> Šapat tajnovit čuh: "Oslobodih od tereta
rame njegovo, ruke su mu slobodne od košare.

<span id="an_81:8">81:8</span> U tjeskobi si zavapio i ja te izbavih; iz
gromovna oblaka odgovorih tebi, iskušah te kod voda meripskih.

<span id="an_81:9">81:9</span> Slušaj, puče moj, i ja ću te opomenuti:
o, da me poslušaš, Izraele!

<span id="an_81:10">81:10</span> Nek' ne bude u tebe drugog boga i ne
klanjaj se bogu tuđem!

<span id="an_81:11">81:11</span> Ja sam Jahve, Bog tvoj koji te izvedoh
iz Egipta: otvori svoja usta da ih napunim!"

<span id="an_81:12">81:12</span> "Ali moj narod ne slušaše glasa moga,
Izrael me ne posluša.

<span id="an_81:13">81:13</span> Zato ga pustih okorjelom srcu njegovu:
neka hodi kako mu se hoće!

<span id="an_81:14">81:14</span> O, kad bi me narod moj slušao, kad bi
Izrael putovima mojim hodio,

<span id="an_81:15">81:15</span> brzo bih pokorio dušmane njegove, ruku
bih svoju okrenuo na protivnike njegove.

<span id="an_81:16">81:16</span> Oni što ga sada mrze dodvarali bi mu se
i njihov bi udes bio zapečaćen zauvijek.

<span id="an_81:17">81:17</span> A svoj narod hranio bih pšenicom
najboljom i sitio ga medom iz pećine.

<span id="an_82:1">82:1</span> Psalam. Asafov. Bog ustaje u skupštini
"bogova", usred "bogova" sud održava.

<span id="an_82:2">82:2</span> "Dokle ćete sudit' krivo, ić' na ruku
bezbožnima?

<span id="an_82:3">82:3</span> Štitite slaba i sirotu, vratite pravicu
jadniku i siromahu!

<span id="an_82:4">82:4</span> Izbavite potlačenog i ubogog: istrgnite
ga iz ruku bezbožnih!"

<span id="an_82:5">82:5</span> Ne shvaćaju nit' razumiju, po mraku
hodaju: poljuljani su svi temelji zemlje.

<span id="an_82:6">82:6</span> Rekoh doduše: "Vi ste bogovi i svi ste
sinovi Višnjega!

<span id="an_82:7">82:7</span> Ali ćete k'o svi ljudi umrijeti, past
ćete kao svatko od velikih!"

<span id="an_82:8">82:8</span> Ustani, Bože, i sudi zemlju, jer si s
pravom gospodar svih naroda.

<span id="an_83:1">83:1</span> Pjesma. Psalam. Asafov.

<span id="an_83:2">83:2</span> Ne šuti, Jahve, ne budi nijem i nemoj
mirovati, Bože!

<span id="an_83:3">83:3</span> Jer evo: dušmani tvoji buče, i mrzitelji
tvoji glave podižu.

<span id="an_83:4">83:4</span> Protiv naroda se tvoga rote i svjetuju se
protiv štićenika tvojih.

<span id="an_83:5">83:5</span> Govore: "Dođite, zatrimo ih da ne budu
narod, nek' se ime Izrael više ne spominje!"

<span id="an_83:6">83:6</span> Zaista, jednodušno se svjetuju i protiv
tebe savez sklopiše:

<span id="an_83:7">83:7</span> šatori edomski i Jišmaelci, Moapci i
Hagrijci,

<span id="an_83:8">83:8</span> Gebal i Amon i Amalek, Filisteja sa
stanovnicima Tira.

<span id="an_83:9">83:9</span> I Asirci se s njima udružiše, pružiše
ruke potomcima Lotovim.

<span id="an_83:10">83:10</span> Učini njima k'o Midjancima, k'o Siseri
i Jabinu na potoku Kišonu:

<span id="an_83:11">83:11</span> koji padoše blizu En-Dora i postaše
gnojivo njivi.

<span id="an_83:12">83:12</span> K'o Oreb i Zeb neka budu knezovi
njihovi, kao Zebah i Salmuna nek' budu sve vođe njihove

<span id="an_83:13">83:13</span> koji jednodušno vikahu: "Osvojimo
krajeve Božje!"

<span id="an_83:14">83:14</span> Daj, o Bože, da budu kao kovitlac, kao
pljeva koju nosi vjetar.

<span id="an_83:15">83:15</span> Kao što oganj proždire šumu, kao što
plamen sažiže bregove,

<span id="an_83:16">83:16</span> tako ih goni olujom svojom, prestravi
ih svojom žestinom!

<span id="an_83:17">83:17</span> Pokrij im lice sramotom, da traže tvoje
ime, Jahve!

<span id="an_83:18">83:18</span> Neka se stide i plaše navijek, neka se
posrame i neka izginu!

<span id="an_83:19">83:19</span> Nek' znaju: ti si komu je ime Jahve,
jedini Višnji nada svom zemljom.

<span id="an_84:1">84:1</span> Zborovođi. Po napjevu "Tijesci". Sinova
Korahovih.

<span id="an_84:2">84:2</span> Kako su mili stanovi tvoji, Jahve nad
Vojskama!

<span id="an_84:3">84:3</span> Duša mi gine i čezne za dvorima Jahvinim.
Srce moje i moje tijelo kliču Bogu živomu.

<span id="an_84:4">84:4</span> I vrabac sebi log nalazi, i lastavica
gnjezdašce gdje će položiti mlade svoje:

<span id="an_84:5">84:5</span> a ja žrtvenike tvoje, Jahve nad Vojskama,
Kralju moj i Bože moj! Blaženi koji prebivaju u Domu tvome slaveć' te
bez prestanka!

<span id="an_84:6">84:6</span> Blažen komu je pomoć u tebi dok se sprema
na svete putove!

<span id="an_84:7">84:7</span> Prolaze li suhom dolinom, u izvor je vode
promeću i prva je kiša u blagoslov odijeva.

<span id="an_84:8">84:8</span> Snaga im raste od časa do časa: dok ne
ugledaju Boga na Sionu.

<span id="an_84:9">84:9</span> Jahve, Bože nad Vojskama, čuj molitvu
moju, poslušaj, Bože Jakovljev!

<span id="an_84:10">84:10</span> Pogledaj, štite naš, Bože, pogledaj
lice pomazanika svoga!

<span id="an_84:11">84:11</span> Zaista, jedan je dan u dvorima tvojim
bolji od tisuću drugih. Volim biti na pragu Doma Boga svoga nego
boraviti u šatorima grešnika.

<span id="an_84:12">84:12</span> Jahve, Bog, sunce je i štit: on daje
milost i slavu. Ne uskraćuje Jahve dobara onima koji idu u nedužnosti.

<span id="an_84:13">84:13</span> Jahve nad Vojskama, blago onom tko se u
te uzda.

<span id="an_85:1">85:1</span> Zborovođi. Sinova Korahovih. Psalam.

<span id="an_85:2">85:2</span> Zavolje opet, Jahve, zemlju svoju, na
dobro okrenu udes Jakovljev.

<span id="an_85:3">85:3</span> Otpusti krivnju narodu svome, pokri sve
grijehe njegove.

<span id="an_85:4">85:4</span> Suspregnu svu ljutinu svoju, odusta od
žestine gnjeva svoga.

<span id="an_85:5">85:5</span> Obnovi nas, Bože, Spasitelju naš, i
odbaci zlovolju prema nama!

<span id="an_85:6">85:6</span> Zar ćeš se dovijeka gnjeviti na nas,
prenositi srdžbu svoju od koljena na koljeno?

<span id="an_85:7">85:7</span> Zar nas nećeš opet oživiti da se narod
tvoj raduje u tebi?

<span id="an_85:8">85:8</span> Pokaži nam, Jahve, milosrđe svoje i daj
nam svoje spasenje.

<span id="an_85:9">85:9</span> Da poslušam što mi to Jahve govori: Jahve
obećava mir narodu svomu, vjernima svojim, onima koji mu se svim srcem
vrate.

<span id="an_85:10">85:10</span> Zaista, blizu je njegovo spasenje onima
koji ga se boje, i slava će njegova živjeti u zemlji našoj.

<span id="an_85:11">85:11</span> Ljubav će se i Vjernost sastati, Pravda
i Mir zagrliti.

<span id="an_85:12">85:12</span> Vjernost će nicat' iz zemlje, Pravda će
gledat' s nebesa.

<span id="an_85:13">85:13</span> Jahve će dati blagoslov i sreću, i
zemlja naša urod svoj.

<span id="an_85:14">85:14</span> Pravda će stupati pred njim, a Mir
tragom stopa njegovih.

<span id="an_86:1">86:1</span> Molitva. Davidova. Prigni uho svoje,
Jahve, i usliši me jer sam bijedan i ubog.

<span id="an_86:2">86:2</span> Čuvaj dušu moju jer sam posvećen tebi;
spasi slugu svoga koji se uzda u te! Ti si moj Bog;

<span id="an_86:3">86:3</span> o Gospode, smiluj mi se jer povazdan
vapijem k tebi.

<span id="an_86:4">86:4</span> Razveseli dušu sluge svoga jer k tebi,
Jahve, dušu uzdižem.

<span id="an_86:5">86:5</span> Jer ti si, Gospode, dobar i rado praštaš,
pun si ljubavi prema svima koji te zazivaju.

<span id="an_86:6">86:6</span> Slušaj, Jahve, molitvu moju i pazi na
glas vapaja mog.

<span id="an_86:7">86:7</span> U dan tjeskobe vapijem k tebi jer ćeš me
uslišati.

<span id="an_86:8">86:8</span> Nema ti ravna među bozima, Gospode, nema
djela kakvo je tvoje.

<span id="an_86:9">86:9</span> Svi narodi što ih stvori doći će i
klanjat' se tebi, o Jahve, i slavit će ime tvoje.

<span id="an_86:10">86:10</span> Jer ti si velik i činiš čudesa: ti si
jedini Bog.

<span id="an_86:11">86:11</span> Uči me, Jahve, svojemu putu da hodim
vjeran tebi, usmjeri srce moje da se boji imena tvojega!

<span id="an_86:12">86:12</span> Hvalit ću te, Gospode, Bože moj, svim
srcem svojim, slavit ću ime tvoje dovijeka,

<span id="an_86:13">86:13</span> jer tvoje ljubavi prema meni ima
izobila, istrgao si moju dušu iz dubine Podzemlja.

<span id="an_86:14">86:14</span> O Bože, oholice se digoše na me,
mnoštvo silnika život mi vreba i nemaju tebe pred očima.

<span id="an_86:15">86:15</span> No ti si, Gospode Bože, milosrdan i
blag, spor na srdžbu - sama ljubav i vjernost.

<span id="an_86:16">86:16</span> Pogledaj na me i smiluj se meni; daj
svome sluzi snage svoje i spasi sina sluškinje svoje!

<span id="an_86:17">86:17</span> Daj mi milostivo znak naklonosti svoje,
da vide moji mrzitelji i da se postide, jer si mi ti, o Jahve, pomogao,
ti me utješio.

<span id="an_87:1">87:1</span> Sinova Korahovih. Psalam. Pjesma. Zdanje
svoje na svetim gorama

<span id="an_87:2">87:2</span> ljubi Jahve; draža su mu vrata sionska
nego svi šatori Jakovljevi.

<span id="an_87:3">87:3</span> Divote se govore o tebi, grade Božji!

<span id="an_87:4">87:4</span> "Rahab i Babilon brojit ću k onima što me
štuju; Filisteja i Tir i narod etiopski - i oni su rođeni ondje."

<span id="an_87:5">87:5</span> O Sionu se govori: "Ovaj i onaj u njemu
je rođen! Svevišnji ga utemelji!"

<span id="an_87:6">87:6</span> Gospodin će zapisati u knjigu naroda:
"Ovi su rođeni ondje."

<span id="an_87:7">87:7</span> I pjevat će igrajući kolo: "Svi su izvori
moji u tebi!"

<span id="an_88:1">88:1</span> Pjesma. Psalam. Sinova Korahovih.
Zborovođi. Po napjevu "Bolest". Za pjevanje. Poučna pjesma. Ezrahijca
Hemana.

<span id="an_88:2">88:2</span> Jahve, Bože moj, vapijem danju, a noću
naričem pred tobom.

<span id="an_88:3">88:3</span> Neka dopre do tebe molitva moja, prigni
uho k vapaju mome.

<span id="an_88:4">88:4</span> Jer mi je duša zasićena patnjama, moj se
život bliži Podzemlju.

<span id="an_88:5">88:5</span> Broje me k onima što u grob silaze,
postadoh sličan nemoćniku.

<span id="an_88:6">88:6</span> Među mrtvima moj je ležaj, poput ubijenih
što leže u grobu kojih se više ne spominješ, od kojih si ustegao ruku.

<span id="an_88:7">88:7</span> Smjestio si me u jamu duboku, u tmine, u
bezdan.

<span id="an_88:8">88:8</span> Teško me pritišće ljutnja tvoja i svim me
valima svojim prekrivaš.

<span id="an_88:9">88:9</span> Udaljio si od mene znance moje, Óučini da
im gnusan budem: zatvoren sam, ne mogu izaći.

<span id="an_88:10">88:10</span> Od nevolje oči mi gasnu: vapijem tebi,
Jahve, iz dana u dan, za tobom ruke pružam.

<span id="an_88:11">88:11</span> Zar na mrtvima činiš čudesa? Zar će
sjene ustati i hvaliti tebe?

<span id="an_88:12">88:12</span> Zar se u grobu pripovijeda o tvojoj
dobroti? O vjernosti tvojoj u Propasti?

<span id="an_88:13">88:13</span> Zar se u tmini objavljuju čudesa tvoja
i tvoja pravda u Zaboravu?

<span id="an_88:14">88:14</span> Ipak ja vapijem tebi, Jahve, prije
jutra molitvom te pretječem.

<span id="an_88:15">88:15</span> Zašto, Jahve, odbacuješ dušu moju?
Zašto sakrivaš lice od mene?

<span id="an_88:16">88:16</span> Bijedan sam i umirem već od dječaštva,
klonuh noseći tvoje strahote.

<span id="an_88:17">88:17</span> Preko mene prijeđoše vihori tvojega
gnjeva, strahote me tvoje shrvaše,

<span id="an_88:18">88:18</span> okružuju me kao voda sveudilj, optječu
me svi zajedno.

<span id="an_88:19">88:19</span> Udaljio si od mene prijatelja i druga:
mrak mi je znanac jedini.

<span id="an_89:1">89:1</span> Poučna pjesma. Ezrahijca Etana.

<span id="an_89:2">89:2</span> O ljubavi Jahvinoj pjevat ću dovijeka,
kroza sva koljena vjernost ću tvoju naviještati.

<span id="an_89:3">89:3</span> Ti reče: "Zavijeke je sazdana ljubav
moja!" U nebu utemelji vjernost svoju:

<span id="an_89:4">89:4</span> "Savez sklopih s izabranikom svojim,
zakleh se Davidu, sluzi svome:

<span id="an_89:5">89:5</span> tvoje potomstvo održat ću dovijeka, za
sva koljena sazdat ću prijestolje tvoje."

<span id="an_89:6">89:6</span> Nebesa veličaju čudesa tvoja, Jahve, i
tvoju vjernost u zboru svetih.

<span id="an_89:7">89:7</span> TÓa tko je u oblacima ravan Jahvi, tko li
je Jahvi sličan među sinovima Božjim?

<span id="an_89:8">89:8</span> Bog je strahovit u zboru svetih, velik i
strašan svima oko sebe.

<span id="an_89:9">89:9</span> Jahve, Bože nad Vojskama, tko je kao ti?
Silan si, Jahve, i vjernost te okružuje.

<span id="an_89:10">89:10</span> Ti zapovijedaš bučnome moru, obuzdavaš
silu valova njegovih;

<span id="an_89:11">89:11</span> ti sasječe Rahaba i zgazi, snažnom
mišicom rasu dušmane svoje.

<span id="an_89:12">89:12</span> Tvoja su nebesa i tvoja je zemlja,
zemljin krug ti si sazdao i sve što je na njemu;

<span id="an_89:13">89:13</span> sjever i jug ti si stvorio, Tabor i
Hermon kliču imenu tvojemu.

<span id="an_89:14">89:14</span> Tvoja je mišica snažna, ruka čvrsta,
desnica dignuta.

<span id="an_89:15">89:15</span> Pravda i Pravednost temelj su
prijestolja tvoga, Ljubav i Istina koračaju pred tobom.

<span id="an_89:16">89:16</span> Blago narodu vičnu svetom klicanju, on
hodi u sjaju lica tvojega, Jahve,

<span id="an_89:17">89:17</span> u tvom se imenu raduje svagda i tvojom
se pravdom ponosi.

<span id="an_89:18">89:18</span> Jer ti si ures moći njegove, po tvojoj
milosti raste snaga naša.

<span id="an_89:19">89:19</span> Jer Jahve je štit naš, Svetac Izraelov
kralj je naš.

<span id="an_89:20">89:20</span> Nekoć si u viđenju govorio pobožnima
svojim: "Junaku stavih krunu na glavu, izabranika iz naroda izdigoh;

<span id="an_89:21">89:21</span> nađoh Davida, slugu svoga, svetim ga
svojim uljem pomazah,

<span id="an_89:22">89:22</span> da ruka moja svagda ostane s njime i
moja mišica da ga krijepi.

<span id="an_89:23">89:23</span> Neće ga nadmudriti dušmanin, niti
oboriti sin bezakonja.

<span id="an_89:24">89:24</span> Razbit ću pred njim protivnike njegove,
pogubit ću mrzitelje njegove.

<span id="an_89:25">89:25</span> Vjernost moja i dobrota bit će s njime
i u mome imenu rast će mu snaga.

<span id="an_89:26">89:26</span> Pružit ću njegovu ruku nad more, do
Rijeke desnicu njegovu.

<span id="an_89:27">89:27</span> On će me zvati: 'Oče moj! Bože moj i
hridi spasa mojega.'

<span id="an_89:28">89:28</span> A ja ću ga prvorođencem učiniti,
najvišim među kraljevima svijeta.

<span id="an_89:29">89:29</span> Njemu ću sačuvati dovijeka naklonost
svoju i Savez svoj vjeran.

<span id="an_89:30">89:30</span> Njegovo ću potomstvo učiniti vječnim i
prijestolje mu kao dan nebeski.

<span id="an_89:31">89:31</span> Ako li mu sinovi Zakon moj ostave i ne
budu hodili po naredbama mojim,

<span id="an_89:32">89:32</span> ako li prestupe odredbe moje i ne budu
čuvali zapovijedi mojih;

<span id="an_89:33">89:33</span> šibom ću kazniti nedjelo njihovo,
udarcima ljutim krivicu njihovu,

<span id="an_89:34">89:34</span> ali mu naklonosti svoje oduzeti neću
niti ću prekršiti vjernosti svoje.

<span id="an_89:35">89:35</span> Neću povrijediti Saveza svojega i neću
poreći obećanja svoga.

<span id="an_89:36">89:36</span> Jednom se zakleh svetošću svojom:
Davida prevariti neću:

<span id="an_89:37">89:37</span> potomstvo će njegovo ostati dovijeka,
prijestolje njegovo preda mnom kao sunce,

<span id="an_89:38">89:38</span> ostat će dovijeka kao mjesec, vjerni
svjedok na nebu."

<span id="an_89:39">89:39</span> A sada ti ga odbi i odbaci, silno se
razgnjevi na pomazanika svoga.

<span id="an_89:40">89:40</span> Prezre Savez sa slugom svojim i krunu
njegovu do zemlje ponizi.

<span id="an_89:41">89:41</span> Razvali sve zidine njegove, njegove
utvrde u ruševine baci.

<span id="an_89:42">89:42</span> Pljačkaju ga svi što naiđu, na ruglo je
susjedima svojim.

<span id="an_89:43">89:43</span> Podiže desnicu dušmana njegovih i
obradova protivnike njegove.

<span id="an_89:44">89:44</span> Otupi oštricu mača njegova, u boju mu
ne pomože.

<span id="an_89:45">89:45</span> Njegovu sjaju kraj učini, njegovo
prijestolje na zemlju obori.

<span id="an_89:46">89:46</span> Skratio si dane mladosti njegove,
sramotom ga pokrio.

<span id="an_89:47">89:47</span> TÓa dokle ćeš, Jahve? Zar ćeš se uvijek
skrivati? Hoće li gnjev tvoj k'o oganj gorjeti?

<span id="an_89:48">89:48</span> Sjeti se kako je kratak život moj, kako
si ljude prolazne stvorio!

<span id="an_89:49">89:49</span> Tko živ smrti vidjeti neće? Tko će od
ruke Podzemlja dušu sačuvati?

<span id="an_89:50">89:50</span> Gdje li je, Jahve, tvoja dobrota
iskonska kojom se Davidu zakle na vjernost svoju?

<span id="an_89:51">89:51</span> Sjeti se, Jahve, sramote slugu svojih:
u srcu nosim svu mržnju pogana

<span id="an_89:52">89:52</span> s kojom nasrću dušmani tvoji, Jahve, s
kojom nasrću na korake pomazanika tvoga.

<span id="an_89:53">89:53</span> Blagoslovljen Jahve dovijeka! Tako neka
bude. Amen!

<span id="an_90:1">90:1</span> Molitva. Mojsija, sluge Božjega. Jahve,
ti nam bijaše okrilje od koljena do koljena.

<span id="an_90:2">90:2</span> Prije nego se rodiše bregovi, prije nego
postade kopno i krug zemaljski, od vijeka do vijeka, Bože, ti jesi!

<span id="an_90:3">90:3</span> Smrtnike u prah vraćaš i veliš: "Vratite
se, sinovi ljudski!"

<span id="an_90:4">90:4</span> Jer je tisuću godina u očima tvojim k'o
jučerašnji dan koji je minuo i kao straža noćna.

<span id="an_90:5">90:5</span> Razgoniš ih k'o jutarnji san, kao trava
su što se zeleni:

<span id="an_90:6">90:6</span> jutrom cvate i sva se zeleni, a uvečer -
već se suši i vene.

<span id="an_90:7">90:7</span> Zaista, izjeda nas tvoja srdžba i
zbunjuje ljutina tvoja.

<span id="an_90:8">90:8</span> Naše si grijehe stavio pred svoje oči,
naše potajne grijehe na svjetlost lica svojega.

<span id="an_90:9">90:9</span> Jer svi naši dani prođoše u gnjevu
tvojemu, kao uzdah dovršismo godine svoje.

<span id="an_90:10">90:10</span> Zbroj naše dobi sedamdeset je godina,
ako smo snažni, i osamdeset; a većina od njih muka je i ništavost: jer
prolaze brzo i mi letimo odavle.

<span id="an_90:11">90:11</span> Tko će mjeriti žestinu gnjeva tvojega,
tko proniknuti srdžbu tvoju?

<span id="an_90:12">90:12</span> Nauči nas dane naše brojiti, da
steknemo mudro srce.

<span id="an_90:13">90:13</span> Vrati se k nama, Jahve! TÓa dokle ćeš?
Milostiv budi slugama svojim!

<span id="an_90:14">90:14</span> Jutrom nas nasiti smilovanjem svojim,
da kličemo i da se veselimo u sve dane!

<span id="an_90:15">90:15</span> Obraduj nas za dane kad si nas šibao,
za ljeta kad smo stradali!

<span id="an_90:16">90:16</span> Neka se na slugama tvojim pokaže djelo
tvoje i tvoja slava na djeci njihovoj!

<span id="an_90:17">90:17</span> Dobrota Jahve, Boga našega, nek' bude
nad nama daj da nam uspije djelo naših ruku, djelo ruku naših nek'
uspije.

<span id="an_91:1">91:1</span> Ti što prebivaš pod zaštitom Višnjega,
što počivaš u sjeni Svemogućega,

<span id="an_91:2">91:2</span> reci Jahvi: "Zaklone moj! Utvrdo moja!
Bože moj u koga se uzdam!"

<span id="an_91:3">91:3</span> Jer on će te osloboditi od zamke
ptičarske, od kuge pogubne.

<span id="an_91:4">91:4</span> Svojim će te krilima zaštititi i pod
njegova ćeš se krila skloniti: Vjernost je njegova štit i obrana!

<span id="an_91:5">91:5</span> Nećeš se bojati strašila noćnoga ni
strelice što leti danju,

<span id="an_91:6">91:6</span> ni kuge što se šulja kroz tmine, ni
pošasti što hara o podne.

<span id="an_91:7">91:7</span> Pa nek' padaju tisuće kraj tebe, deseci
tisuća s desne tvoje, tebi se neće primaći!

<span id="an_91:8">91:8</span> Tek što okom pogledaš, već ćeš vidjeti
plaću grešnika.

<span id="an_91:9">91:9</span> Jer Jahve je zaklon tvoj, Višnjega odabra
sebi za okrilje.

<span id="an_91:10">91:10</span> Neće te snaći nesreća, nevolja se neće
prikučiti šatoru tvojemu.

<span id="an_91:11">91:11</span> Jer anđelima svojim zapovjedi da te
čuvaju na svim putima tvojim.

<span id="an_91:12">91:12</span> Na rukama će te nositi da se ne
spotakneš o kamen.

<span id="an_91:13">91:13</span> Nogom ćeš gaziti lava i ljuticu, zgazit
ćeš lavića i zmiju.

<span id="an_91:14">91:14</span> Izbavit ću ga jer me ljubi, zakrilit ga
jer poznaje ime moje.

<span id="an_91:15">91:15</span> Zazvat će me, a ja ću ga uslišiti, s
njim ću biti u nevolji, spasit ću ga i proslaviti.

<span id="an_91:16">91:16</span> Nasitit ću ga danima mnogim, pokazat'
mu spasenje svoje."

<span id="an_92:1">92:1</span> Psalam. Pjesma. Za dan subotnji.

<span id="an_92:2">92:2</span> Dobro je slaviti Jahvu, pjevati imenu
tvome, Svevišnji;

<span id="an_92:3">92:3</span> naviještati jutrom ljubav tvoju i noću
vjernost tvoju,

<span id="an_92:4">92:4</span> uz harfu od deset žica i liru, s pjesmom
uz citaru.

<span id="an_92:5">92:5</span> Obradovao si me djelima svojim, o Jahve,
kličem zbog djela ruku tvojih.

<span id="an_92:6">92:6</span> Kako su silna djela tvoja, o Jahve, i
duboki naumi tvoji!

<span id="an_92:7">92:7</span> Bezuman čovjek ne spoznaje, luđak ne
shvaća.

<span id="an_92:8">92:8</span> Sve ako bi bezbošci nicali k'o trava i
cvali svi što zlo čine, određeni su za vječnu propast;

<span id="an_92:9">92:9</span> a ti, Jahve, dovijeka uzvišen ostaješ.

<span id="an_92:10">92:10</span> Doista, dušmani tvoji, o Jahve, tvoji
će dušmani propasti; raspršit će se svi što čine zlo.

<span id="an_92:11">92:11</span> Rog si mi digao k'o u bivola, pomazao
me uljem prečistim;

<span id="an_92:12">92:12</span> i oko mi s visoka gleda dušmane i uho
mirno sluša o onima što na me ustaju.

<span id="an_92:13">92:13</span> K'o palma cvate pravednik i raste k'o
cedar libanonski.

<span id="an_92:14">92:14</span> Zasađeni u Domu Jahvinu, cvatu u
dvorima Boga našega.

<span id="an_92:15">92:15</span> Rod donose i u starosti, sočni i puni
svježine:

<span id="an_92:16">92:16</span> da navijeste kako je pravedan Jahve,
Hrid moja, onaj na kome nema nepravde.

<span id="an_93:1">93:1</span> Jahve kraljuje, u sjaj zaodjeven, Jahve
zaodjeven moći i opasan. Čvrsto stoji krug zemaljski, neće se
poljuljati.

<span id="an_93:2">93:2</span> Čvrsto je prijestolje tvoje odiskona, ti
si od vječnosti!

<span id="an_93:3">93:3</span> Rijeke podižu, Jahve, rijeke podižu glase
svoje, rijeke podižu svoj bučni huk.

<span id="an_93:4">93:4</span> Jači od glasova voda golemih, silniji od
bijesnoga mora: silan je Jahve u visinama.

<span id="an_93:5">93:5</span> Tvoja su obećanja vjere predostojna,
svetost je ures Doma tvojega, Jahve, u sve dane!

<span id="an_94:1">94:1</span> Bože osvetniče, Jahve, Bože osvetniče,
pokaži se.

<span id="an_94:2">94:2</span> Ustani ti što sudiš zemlju, po zasluzi
plati oholima!

<span id="an_94:3">94:3</span> Dokle će bezbošci, Jahve, dokle će se
bezbošci hvastati?

<span id="an_94:4">94:4</span> Dokle će brbljati, drsko govoriti, dokle
će se bezakonici hvastati?

<span id="an_94:5">94:5</span> Tlače narod tvoj, Jahve, i baštinu tvoju
pritišću;

<span id="an_94:6">94:6</span> kolju udovicu i pridošlicu, sirotama
život oduzimlju

<span id="an_94:7">94:7</span> i govore: "Jahve ne vidi! Ne opaža Bog
Jakovljev!"

<span id="an_94:8">94:8</span> Shvatite, lude u narodu: bezumni, kad
ćete se urazumiti?

<span id="an_94:9">94:9</span> Onaj što uho zasadi da ne čuje? Koji
stvori oko da ne vidi?

<span id="an_94:10">94:10</span> Onaj što odgaja narode da ne kazni -
Onaj što ljude uči mudrosti?

<span id="an_94:11">94:11</span> Jahve poznaje namisli ljudske: one su
isprazne.

<span id="an_94:12">94:12</span> Blago onom koga ti poučavaš, Jahve, i
učiš Zakonu svojemu:

<span id="an_94:13">94:13</span> da mu mir udijeliš od nesretnih dana,
dok se grob kopa zlikovcu.

<span id="an_94:14">94:14</span> Jer neće Jahve odbaciti naroda svojega
i svoje baštine neće napustiti;

<span id="an_94:15">94:15</span> jer će se pravo dosuditi pravednosti i
za njom će ići svi čestiti srcem.

<span id="an_94:16">94:16</span> Tko će ustati za me protiv zlotvora?
Tko će se zauzeti za me protiv zločinaca?

<span id="an_94:17">94:17</span> Da mi Jahve ne pomaže, brzo bih sišao u
mjesto tišine.

<span id="an_94:18">94:18</span> Čim pomislim: "Noga mi posrće", dobrota
me tvoja, o Jahve, podupire.

<span id="an_94:19">94:19</span> Kad se skupe tjeskobe u srcu mome,
tvoje mi utjehe dušu vesele.

<span id="an_94:20">94:20</span> Zar je bezbožno sudište u savezu s
tobom kad nevolje stvara pod izlikom zakona?

<span id="an_94:21">94:21</span> Nek' samo pritišću dušu pravednog, nek'
osuđuju krv nedužnu:

<span id="an_94:22">94:22</span> Jahve mi je utvrda, Bog - hrid utočišta
moga.

<span id="an_94:23">94:23</span> Platit će im bezakonje njihovo,
njihovom će ih zloćom istrijebiti, istrijebit će ih Jahve, Bog naš.

<span id="an_95:1">95:1</span> Dođite, kličimo Jahvi, uzvikujmo Hridi,
Spasitelju svome!

<span id="an_95:2">95:2</span> Pred lice mu stupimo s hvalama, kličimo
mu u pjesmama!

<span id="an_95:3">95:3</span> Jer velik je Jahve, Bog naš, Kralj veliki
nad svim bogovima.

<span id="an_95:4">95:4</span> U njegovoj su ruci zemaljske dubine,
njegovi su vrhunci planina.

<span id="an_95:5">95:5</span> Njegovo je more, on ga je stvorio, i
kopno koje načiniše ruke njegove.

<span id="an_95:6">95:6</span> Dođite, prignimo koljena i padnimo nice,
poklonimo se Jahvi koji nas stvori!

<span id="an_95:7">95:7</span> Jer on je Bog naš, a mi narod paše
njegove, ovce što on ih čuva. O, da danas glas mu poslušate:

<span id="an_95:8">95:8</span> "Ne budite srca tvrda kao u Meribi, kao u
dan Mase u pustinji

<span id="an_95:9">95:9</span> gdje me iskušavahu očevi vaši premda
vidješe djela moja.

<span id="an_95:10">95:10</span> Četrdeset ljeta jadio me naraštaj onaj,
pa rekoh: 'Narod su nestalna srca i ne promiču moje putove.'

<span id="an_95:11">95:11</span> Stog se zakleh u svom gnjevu: 'Nikad
neće ući u moj pokoj!'"

<span id="an_96:1">96:1</span> Pjevajte Jahvi pjesmu novu! Pjevaj Jahvi,
sva zemljo!

<span id="an_96:2">96:2</span> Pjevajte Jahvi, hvalite ime njegovo!
Navješćujte iz dana u dan spasenje njegovo,

<span id="an_96:3">96:3</span> kazujte poganima njegovu slavu, svim
narodima čudesa njegova.

<span id="an_96:4">96:4</span> Velik je Jahve, hvale predostojan,
strašniji od svih bogova!

<span id="an_96:5">96:5</span> Ništavni su svi bozi naroda. Jahve stvori
nebesa!

<span id="an_96:6">96:6</span> Slava je i veličanstvo pred njim, sila i
sjaj u Svetištu njegovu.

<span id="an_96:7">96:7</span> Dajte Jahvi, narodna plemena, dajte Jahvi
slavu i silu!

<span id="an_96:8">96:8</span> Dajte Jahvi slavu imena njegova!
Prinosite žrtvu i uđite u dvorove njegove,

<span id="an_96:9">96:9</span> poklonite se Jahvi u sjaju svetosti
njegove. Strepi pred njim, zemljo sva!

<span id="an_96:10">96:10</span> Nek' se govori među poganima: "Jahve
kraljuje!" Svijet on učvrsti da se ne pomakne, narodima pravedno
upravlja.

<span id="an_96:11">96:11</span> Raduj se, nebo, i kliči, zemljo! Neka
huči more i što je u njemu!

<span id="an_96:12">96:12</span> Nek' se raduje polje i što je na njemu,
neka klikće šumsko drveće

<span id="an_96:13">96:13</span> pred Jahvom, jer dolazi, jer dolazi
suditi zemlji. Sudit će svijetu u pravdi i narodima u istini svojoj.

<span id="an_97:1">97:1</span> Jahve kraljuje: neka kliče zemlja, nek'
se vesele otoci mnogi!

<span id="an_97:2">97:2</span> Oblak i tama ovijaju njega, pravda i
pravo temelji su prijestolja njegova.

<span id="an_97:3">97:3</span> Oganj ide pred njim i sažiže okolo
dušmane njegove.

<span id="an_97:4">97:4</span> Munje mu svijet osvjetljuju; zemlja to
vidi i strepi.

<span id="an_97:5">97:5</span> Brda se tope pred Jahvom k'o vosak, pred
vladarom zemlje sve.

<span id="an_97:6">97:6</span> Nebesa navješćuju pravednost njegovu, svi
narodi gledaju mu slavu.

<span id="an_97:7">97:7</span> Nek' se postide svi što likove štuju i
koji se hvale kumirima. Poklonite mu se, svi bozi!

<span id="an_97:8">97:8</span> Sion radostan sluša, gradovi Judini kliču
zbog tvojih sudova, o Jahve!

<span id="an_97:9">97:9</span> Jer ti si, o Jahve, Svevišnji - nad svom
zemljom, visoko, visoko nad bozima svima.

<span id="an_97:10">97:10</span> Jahve ljubi one koji mrze na zlo, on
čuva duše pobožnika svojih, izbavlja ih iz ruku opakih.

<span id="an_97:11">97:11</span> Svjetlost sviće pravedniku i radost
čestitima u srcu.

<span id="an_97:12">97:12</span> Radujte se, pravednici, u Jahvi,
slavite sveto ime njegovo!

<span id="an_98:1">98:1</span> Psalam. Pjevajte Jahvi pjesmu novu, jer
učini djela čudesna. Pobjedu mu pribavi desnica njegova i sveta mišica
njegova.

<span id="an_98:2">98:2</span> Jahve obznani spasenje svoje, pred
poganima pravednost objavi.

<span id="an_98:3">98:3</span> Spomenu se dobrote i vjernosti prema domu
Izraelovu. Svi krajevi svijeta vidješe spasenje Boga našega.

<span id="an_98:4">98:4</span> Sva zemljo, poklikni Jahvi, raduj se,
kliči i pjevaj!

<span id="an_98:5">98:5</span> Zapjevajte Jahvi uz citaru, uz citaru i
uza zvuke harfe;

<span id="an_98:6">98:6</span> uz trublje i zvuke rogova: kličite Jahvi
kralju!

<span id="an_98:7">98:7</span> Neka huči more i što je u njemu, krug
zemaljski i stanovnici njegovi!

<span id="an_98:8">98:8</span> Rijeke nek' plješću rukama, zajedno s
njima neka se brda raduju!

<span id="an_98:9">98:9</span> Jer Jahve dolazi, dolazi suditi zemlji.
Vladat će krugom zemaljskim po pravdi i pucima po pravici.

<span id="an_99:1">99:1</span> Jahve kraljuje - nek' zadršću narodi;
sjedi nad kerubima - zemlja nek' se potrese!

<span id="an_99:2">99:2</span> Velik je Jahve na Sionu, uzvišen nada sve
narode.

<span id="an_99:3">99:3</span> Nek' slave ime tvoje veliko i strašno:
ono je sveto!

<span id="an_99:4">99:4</span> Ti kralj si moćan koji ljubiš što je
pravo, pravednost ti si utvrdio, pravo i pravednost vršiš u Jakovu.

<span id="an_99:5">99:5</span> Uzvisujte Jahvu, Boga našega, padnite
pred podnožje njegovo: ono je sveto.

<span id="an_99:6">99:6</span> Mojsije i Aron među svećenicima njegovim
i Samuel među onima koji zazivaju ime njegovo: zazivahu Jahvu, i on ih
usliša.

<span id="an_99:7">99:7</span> Iz stupa od oblaka govoraše njima:
slušahu zapovijedi njegove i odredbe što ih dade.

<span id="an_99:8">99:8</span> Jahve, Bože naš, ti si ih uslišivao;
Bože, milostiv si bio njima premda si kažnjavao grijehe njihove.

<span id="an_99:9">99:9</span> Uzvisujte Jahvu, Boga našega, padnite
pred svetu goru njegovu: jer svet je Jahve, Bog naš.

<span id="an_100:1">100:1</span> Psalam. Zahvalnica. Kliči Jahvi, zemljo
sva!

<span id="an_100:2">100:2</span> Služite Jahvi u veselju! Pred lice mu
dođite s radosnim klicanjem!

<span id="an_100:3">100:3</span> Znajte da je Jahve Bog: on nas stvori,
i mi smo njegovi, njegov smo narod i ovce paše njegove.

<span id="an_100:4">100:4</span> Uđite s hvalama na vrata njegova, u
dvore njegove s pjesmama; hvalite ga, ime mu slavite!

<span id="an_100:5">100:5</span> Jer dobar je Jahve, dovijeka je ljubav
njegova, od koljena do koljena vjernost njegova.

<span id="an_101:1">101:1</span> Davidov. Psalam. Da zapjevam o dobroti
i pravdi, tebi, Jahve, da zasviram!

<span id="an_101:2">101:2</span> Razmatrat ću put savršenstva: kad li
ćeš k meni doći? Hodit ću u nedužnosti srca u domu svojemu.

<span id="an_101:3">101:3</span> Neću stavljati pred oči svoje ništa
opako. Mrzim čovjeka koji čini zlo: on neće biti uza me.

<span id="an_101:4">101:4</span> Opako će srce biti daleko od mene; o
zlu neću da znadem.

<span id="an_101:5">101:5</span> Tko kleveće bližnjeg u potaji, toga ću
pogubiti. Čovjeka oholih očiju i srca naduta ja ne podnosim.

<span id="an_101:6">101:6</span> Pogled upravljam k vjernima na zemlji
da sa mnom stanuju. Tko hodi putem nedužnim taj će mi služiti.

<span id="an_101:7">101:7</span> Neće prebivati u kući mojoj tko spletke
snuje. Tko govori laži, neće opstati pred mojim očima.

<span id="an_101:8">101:8</span> Svaki ću dan istrebljivati sve zlikovce
u zemlji; iskorijenit ću iz grada Jahvina sve koji čine bezakonje.

<span id="an_102:1">102:1</span> Molitva nevoljnika koji je klonuo pa
svoju tugu izlijeva

<span id="an_102:2">102:2</span> Jahve, usliši molitvu moju, i vapaj moj
k tebi da dođe!

<span id="an_102:3">102:3</span> Nemoj sakrivati lice od mene u dan moje
nevolje! Prigni k meni uho svoje: kad te prizovem, brzo me usliši!

<span id="an_102:4">102:4</span> Jer moji dani nestaju poput dima, a
moje kosti gore kao oganj.

<span id="an_102:5">102:5</span> Srce mi se suši kao pokošena trava i
kruh svoj zaboravljam jesti.

<span id="an_102:6">102:6</span> Od snažnih jecaja mojih kosti mi uz
kožu prionuše.

<span id="an_102:7">102:7</span> Sličan sam čaplji u pustinji, postah
k'o ćuk na pustoj razvalini.

<span id="an_102:8">102:8</span> Ne nalazim sna i uzdišem k'o samotan
vrabac na krovu.

<span id="an_102:9">102:9</span> Svagda me grde dušmani moji; mnome se
proklinju što bjesne na me.

<span id="an_102:10">102:10</span> Pepeo jedem poput kruha, a piće svoje
miješam sa suzama

<span id="an_102:11">102:11</span> zbog tvoje ljutine i gnjeva, jer si
me digao i bacio.

<span id="an_102:12">102:12</span> Moji su dani k'o oduljena sjena, a ja
se, gle, sušim poput trave.

<span id="an_102:13">102:13</span> A ti, o Jahve, ostaješ dovijeka i
tvoje ime kroza sva koljena.

<span id="an_102:14">102:14</span> Ustani, smiluj se Sionu: vrijeme je
da mu se smiluješ - sada je čas!

<span id="an_102:15">102:15</span> Jer milo je slugama tvojim kamenje
njegovo, žale ruševine njegove.

<span id="an_102:16">102:16</span> Tad će se pogani bojati, Jahve, imena
tvojega i svi kraljevi zemlje slave tvoje

<span id="an_102:17">102:17</span> kad Jahve opet sazda Sion, kad se
pokaže u slavi svojoj,

<span id="an_102:18">102:18</span> kad se osvrne na prošnju ubogih i ne
prezre molitve njihove.

<span id="an_102:19">102:19</span> Nek' se zapiše ovo za budući
naraštaj, puk što nastane neka hvali Jahvu.

<span id="an_102:20">102:20</span> Jer Jahve gleda sa svog uzvišenog
svetišta, s nebesa na zemlju gleda

<span id="an_102:21">102:21</span> da čuje jauke sužnjeva, da izbavi
smrti predane,

<span id="an_102:22">102:22</span> da se na Sionu navijesti ime Jahvino
i njegova hvala u Jeruzalemu

<span id="an_102:23">102:23</span> kad se narodi skupe i kraljevstva da
služe Jahvi.

<span id="an_102:24">102:24</span> Putem je istrošio sile moje, skratio
mi dane.

<span id="an_102:25">102:25</span> Rekoh: "Bože moj, nemoj me uzeti u
sredini dana mojih! Kroza sva koljena traju godine tvoje.

<span id="an_102:26">102:26</span> U početku utemelji zemlju, i nebo je
djelo ruku tvojih.

<span id="an_102:27">102:27</span> Propast će, ti ćeš ostati, sve će
ostarjeti kao odjeća. Mijenjaš ih poput haljine i nestaju:

<span id="an_102:28">102:28</span> ti si uvijek isti - godinama tvojim
nema kraja.

<span id="an_102:29">102:29</span> Djeca će tvojih slugu živjeti u miru
i potomstvo će njihovo trajati pred tobom.

<span id="an_103:1">103:1</span> Davidov. Blagoslivljaj Jahvu, dušo
moja, i sve što je u meni, sveto ime njegovo!

<span id="an_103:2">103:2</span> Blagoslivljaj Jahvu, dušo moja, i ne
zaboravi dobročinstva njegova:

<span id="an_103:3">103:3</span> on ti otpušta sve grijehe tvoje, on
iscjeljuje sve slabosti tvoje;

<span id="an_103:4">103:4</span> on ti od propasti čuva život, kruni te
dobrotom i ljubavlju;

<span id="an_103:5">103:5</span> život ti ispunja dobrima, k'o orlu ti
se mladost obnavlja.

<span id="an_103:6">103:6</span> Jahve čini pravedna djela i potlačenima
vraća pravicu,

<span id="an_103:7">103:7</span> Mojsiju objavi putove svoje, sinovima
Izraelovim djela svoja.

<span id="an_103:8">103:8</span> Milosrdan i milostiv je Jahve, spor na
srdžbu i vrlo dobrostiv.

<span id="an_103:9">103:9</span> Jarostan nije za vječna vremena niti
dovijeka plamti srdžba njegova.

<span id="an_103:10">103:10</span> Ne postupa s nama po grijesima našim
niti nam plaća po našim krivnjama.

<span id="an_103:11">103:11</span> Jer kako je nebo visoko nad zemljom,
dobrota je njegova s onima koji ga se boje.

<span id="an_103:12">103:12</span> Kako je istok daleko od zapada, tako
udaljuje od nas bezakonja naša.

<span id="an_103:13">103:13</span> Kako se otac smiluje dječici, tako se
Jahve smiluje onima što ga se boje.

<span id="an_103:14">103:14</span> Jer dobro zna kako smo sazdani,
spominje se da smo prašina.

<span id="an_103:15">103:15</span> Dani su čovjekovi kao sijeno, cvate
k'o cvijetak na njivi;

<span id="an_103:16">103:16</span> jedva ga dotakne vjetar, i već ga
nema, ne pamti ga više ni mjesto njegovo.

<span id="an_103:17">103:17</span> Al' ljubav Jahvina vječna je nad
onima što ga se boje i njegova pravda nad sinovima sinova,

<span id="an_103:18">103:18</span> nad onima što njegov Savez čuvaju i
pamte mu zapovijedi da ih izvrše.

<span id="an_103:19">103:19</span> Jahve u nebu postavi prijestolje
svoje, i kraljevska vlast svemir mu obuhvaća.

<span id="an_103:20">103:20</span> Blagoslivljajte Jahvu, svi anđeli
njegovi, vi jaki u sili, što izvršujete naredbe njegove, poslušni riječi
njegovoj!

<span id="an_103:21">103:21</span> Blagoslivljajte Jahvu, sve vojske
njegove, sluge njegove koje činite volju njegovu!

<span id="an_103:22">103:22</span> Blagoslivljajte Jahvu, sva djela
njegova, na svakome mjestu vlasti njegove: blagoslivljaj Jahvu, dušo
moja!

<span id="an_104:1">104:1</span> Blagoslivljaj Jahvu, dušo moja, Jahve,
Bože moj, silno si velik! Odjeven veličanstvom i ljepotom,

<span id="an_104:2">104:2</span> svjetlošću ogrnut kao plaštem! Nebo si
razapeo kao šator,

<span id="an_104:3">104:3</span> na vodama sagradio dvorove svoje. Od
oblaka praviš kola svoja, na krilima vjetrova putuješ.

<span id="an_104:4">104:4</span> Vjetrove uzimaš za glasnike, a žarki
oganj za slugu svojega.

<span id="an_104:5">104:5</span> Zemlju si stavio na stupove njene: neće
se poljuljati u vijeke vjekova,

<span id="an_104:6">104:6</span> pokrio si je vodama bezdanim k'o
haljinom, iznad bregova stajahu vode;

<span id="an_104:7">104:7</span> na tvoju se prijetnju povukoše, od
tvoje grmljavine zadrhtaše.

<span id="an_104:8">104:8</span> Bregovi se digoše, doline spustiše na
mjesto koje si im odredio.

<span id="an_104:9">104:9</span> Odredio si granicu koju ne smiju
prijeći, da opet ne pokriju zemlju.

<span id="an_104:10">104:10</span> Izvore svraćaš u potoke što žubore
među brdima.

<span id="an_104:11">104:11</span> Oni poje sve živine poljske, divlji
magarci žeđ gase u njima.

<span id="an_104:12">104:12</span> Uz njih se gnijezde ptice nebeske i
pjevaju među granama.

<span id="an_104:13">104:13</span> Ti natapaš bregove iz dvorova svojih,
zemlja se nasićuje plodom tvojih ruku.

<span id="an_104:14">104:14</span> Ti daješ te niče trava za stoku i
bilje na korist čovjeku da izvede kruh iz zemlje

<span id="an_104:15">104:15</span> i vino što razvedruje srce čovječje;
da uljem lice osvježi i da kruh okrijepi srce čovjeku.

<span id="an_104:16">104:16</span> Stabla se Jahvina napajaju hranom,
cedri libanonski koje on zasadi.

<span id="an_104:17">104:17</span> Ondje se ptice gnijezde, u čempresu
dom je rodin.

<span id="an_104:18">104:18</span> Visoki bregovi daju kozorogu a pećine
jazavcu sklonište.

<span id="an_104:19">104:19</span> Ti si stvorio mjesec da označuje
vremena i sunce znade kada ima zaći.

<span id="an_104:20">104:20</span> Kad razastreš tmine i noć se spusti,
tad se šuljaju u njoj životinje šumske.

<span id="an_104:21">104:21</span> Lavići riču za plijenom i od Boga
hranu traže.

<span id="an_104:22">104:22</span> Kad sunce ograne, nestaju i liježu na
ležaje.

<span id="an_104:23">104:23</span> Tad čovjek izlazi na dnevni posao i
na rad do večeri.

<span id="an_104:24">104:24</span> Kako su brojna tvoja djela, o Jahve!
Sve si to mudro učinio: puna je zemlja stvorenja tvojih.

<span id="an_104:25">104:25</span> Eno mora, velika i široka, u njemu
vrve gmazovi bez broja, životinje male i velike.

<span id="an_104:26">104:26</span> Onud prolaze nemani, Levijatan kojeg
stvori da se igra u njemu.

<span id="an_104:27">104:27</span> I sva ova bića željno čekaju da ih
nahraniš na vrijeme.

<span id="an_104:28">104:28</span> Daješ li im, tada sabiru: otvaraš li
ruku, nasite se dobrima.

<span id="an_104:29">104:29</span> Sakriješ li lice svoje, tad se
rastuže; ako dah im oduzmeš, ugibaju i opet se u prah vraćaju.

<span id="an_104:30">104:30</span> Pošalješ li dah svoj, opet nastaju, i
tako obnavljaš lice zemlje.

<span id="an_104:31">104:31</span> Neka dovijeka traje slava Jahvina:
nek' se raduje Jahve u djelima svojim!

<span id="an_104:32">104:32</span> On pogleda zemlju i ona se potrese,
dotakne bregove, oni se zadime.

<span id="an_104:33">104:33</span> Pjevat ću Jahvi dokle god živim,
svirat ću Bogu svome dokle god me bude.

<span id="an_104:34">104:34</span> Bilo mu milo pjevanje moje! Ja ću se
radovati u Jahvi.

<span id="an_104:35">104:35</span> Nek' zločinci sa zemlje nestanu i
bezbožnika nek' više ne bude! Blagoslivljaj Jahvu, dušo moja! Aleluja!

<span id="an_105:1">105:1</span> Hvalite Jahvu, prizivajte mu ime,
navješćujte među narodima djela njegova!

<span id="an_105:2">105:2</span> Pjevajte mu, svirajte mu,
pripovijedajte sva njegova čudesa!

<span id="an_105:3">105:3</span> Dičite se svetim imenom njegovim, neka
se raduje srce onih što traže Jahvu!

<span id="an_105:4">105:4</span> Tražite Jahvu i njegovu snagu, tražite
svagda njegovo lice!

<span id="an_105:5">105:5</span> Sjetite se čudesa koja učini, njegovih
čuda i sudova usta njegovih!

<span id="an_105:6">105:6</span> Abrahamov rod sluga je njegov, sinovi
Jakovljevi njegovi izabranici!

<span id="an_105:7">105:7</span> On je Jahve, Bog naš; po svoj su zemlji
njegovi sudovi!

<span id="an_105:8">105:8</span> On se uvijek sjeća svojega Saveza,
riječi koju dade tisući naraštaja:

<span id="an_105:9">105:9</span> Saveza koji sklopi s Abrahamom i
zakletve svoje Izaku.

<span id="an_105:10">105:10</span> Ustanovi je kao zakon Jakovu, Izraelu
vječni Savez,

<span id="an_105:11">105:11</span> govoreći: "Tebi ću dati kanaansku
zemlju kao dio u baštinu vašu."

<span id="an_105:12">105:12</span> Kad ih još bješe malo na broju, vrlo
malo, i kad bjehu pridošlice u njoj,

<span id="an_105:13">105:13</span> išli su od naroda do naroda, iz
jednoga kraljevstva k drugom narodu,

<span id="an_105:14">105:14</span> ali ne dopusti nikom da ih tlači,
kažnjavaše zbog njih kraljeve:

<span id="an_105:15">105:15</span> "Ne dirajte u moje pomazanike, ne
nanosite zla mojim prorocima!"

<span id="an_105:16">105:16</span> I on pozva glad na zemlju, sve zalihe
uništi krušne.

<span id="an_105:17">105:17</span> Pred njima čovjeka posla: Josip u
ropstvo bijaše prodan.

<span id="an_105:18">105:18</span> Sputaše uzama noge njegove, u gvožđe
mu vrat staviše,

<span id="an_105:19">105:19</span> dok se ne ispuni proroštvo njegovo,
Jahvina ga riječ potvrdi.

<span id="an_105:20">105:20</span> Kralj naredi da ga driješe, narÄodÄa
poglavar oslobodi njega.

<span id="an_105:21">105:21</span> Za domaćina ga stavi kući svojoj, za
nadstojnika sveg imanja svoga,

<span id="an_105:22">105:22</span> da velikaše njegove po volji uči i
starce njegove mudrosti da vodi.

<span id="an_105:23">105:23</span> Tad Izrael u Egipat uđe, Jakov
došljak bješe u Kamovoj zemlji.

<span id="an_105:24">105:24</span> Narod svoj umnoži veoma, učini ga
jačim od dušmana.

<span id="an_105:25">105:25</span> Okrenu im srce da zamrze narod
njegov, da slugama njegovim opaki budu.

<span id="an_105:26">105:26</span> Mojsija posla, slugu svoga, Arona,
kog odabra.

<span id="an_105:27">105:27</span> Činjahu među njima znake njegove i
čudesa u Kamovoj zemlji.

<span id="an_105:28">105:28</span> Posla tmine, i smrknu se, al'
prkosiše oni riječima njegovim.

<span id="an_105:29">105:29</span> U krv im vode prometnu i pobi ribe
njihove.

<span id="an_105:30">105:30</span> Zemljom im žabe provrvješe,
prodriješe i u dvore kraljevske.

<span id="an_105:31">105:31</span> Reče, i muha roj doletje i komarci u
sve kraje njine.

<span id="an_105:32">105:32</span> Mjesto kiše grÓad im dade, ognjene
munje po njihovoj zemlji.

<span id="an_105:33">105:33</span> Udari im lozu i smokve, polomi stabla
u krajima njinim.

<span id="an_105:34">105:34</span> Reče, i skakavci dođoše i bezbrojne
gusjenice s njima.

<span id="an_105:35">105:35</span> U zemlji im proždriješe svu bilinu,
proždriješe rod njihovih njiva.

<span id="an_105:36">105:36</span> Pobi sve prvorođene u njihovoj
zemlji, sve prvine snage njihove.

<span id="an_105:37">105:37</span> Izvede ih sa srebrom i zlatom; u
plemenima njinim bolesnih ne bješe.

<span id="an_105:38">105:38</span> Odlasku njihovu Egipat se obradova,
jer ga od njih strah spopade.

<span id="an_105:39">105:39</span> Rasprostro je oblak kao pokrov i
oganj da se obnoć sja.

<span id="an_105:40">105:40</span> Zamoliše, i dovede prepelice,
nebeskim ih kruhom tad nahrani.

<span id="an_105:41">105:41</span> Hrid rascijepi, i provri voda,
pustinjom poteče kao rijeka.

<span id="an_105:42">105:42</span> Tad se sjeti svete riječi svoje što
je zada sluzi svome Abrahamu.

<span id="an_105:43">105:43</span> Puk svoj s klicanjem izvede i s
veseljem izabrane svoje.

<span id="an_105:44">105:44</span> I dade im zemlje poganske, trud
naroda baštiniše,

<span id="an_105:45">105:45</span> da čuvaju naredbe njegove i zakone da
mu paze. Aleluja!

<span id="an_106:1">106:1</span> Aleluja! Hvalite Jahvu jer je dobar,
jer je vječna ljubav njegova!

<span id="an_106:2">106:2</span> Tko će izreć' djela moći Jahvine, tko
li mu iskazat' sve pohvale?

<span id="an_106:3">106:3</span> Blaženi što drže naredbe njegove i čine
pravo u svako doba!

<span id="an_106:4">106:4</span> Sjeti me se, Jahve, po dobroti prema
svome puku, pohodi me spasenjem svojim

<span id="an_106:5">106:5</span> da uživam sreću izabranih tvojih, da se
radujem radosti naroda tvoga, da tvojom se baštinom ponosim.

<span id="an_106:6">106:6</span> Zgriješismo kao oci naši, činismo
bezakonje, bezbožno radismo.

<span id="an_106:7">106:7</span> Oci naši u Egiptu, nehajni za čudesa
tvoja, ne spominjahu se velike ljubavi tvoje, već na Svevišnjeg digoše
se na Crvenom moru.

<span id="an_106:8">106:8</span> Al' on ih izbavi rad' imena svoga da
pokaže silu svoju.

<span id="an_106:9">106:9</span> Zapovjedi Crvenome moru, i presahnu
ono, provede ih izmed valÄa kao kroz pustinju.

<span id="an_106:10">106:10</span> Iz ruku mrzitelja njih izbavi,
oslobodi iz ruku dušmana.

<span id="an_106:11">106:11</span> I prekriše vode neprijatelje njine,
ne ostade nijednoga od njih.

<span id="an_106:12">106:12</span> Vjerovahu riječima njegovim i hvale
mu pjevahu.

<span id="an_106:13">106:13</span> Zaboraviše brzo djela njegova, ne
uzdaše se u volju njegovu.

<span id="an_106:14">106:14</span> Pohlepi se daše u pustinji,
iskušavahu Boga u samoći.

<span id="an_106:15">106:15</span> I dade im što iskahu, al' u duše
njine on groznicu posla.

<span id="an_106:16">106:16</span> Zavidješe tada Mojsiju u taboru,
Aronu, kog posveti Jahve.

<span id="an_106:17">106:17</span> Otvori se zemlja, Datana proždrije,
Abiramovo pokri mnoštvo.

<span id="an_106:18">106:18</span> Oganj pade na sve mnoštvo njino i
zlotvore plamen sažga.

<span id="an_106:19">106:19</span> Načiniše tele na Horebu, klanjahu se
liku od zlata slivenu.

<span id="an_106:20">106:20</span> Zamijeniše Slavu svoju likom bika što
proždire travu.

<span id="an_106:21">106:21</span> Zaboraviše Boga, koji ih izbavi u
Egiptu znamenja čineći

<span id="an_106:22">106:22</span> i čudesa u Kamovoj zemlji i strahote
na Crvenome moru.

<span id="an_106:23">106:23</span> Već namisli da ih satre, al' Mojsije,
izabranik njegov, zauze se za njih da srdžbu mu odvrati, te ih ne
uništi.

<span id="an_106:24">106:24</span> Prezreše oni zemlju željkovanu ne
vjerujuć' njegovoj riječi.

<span id="an_106:25">106:25</span> Mrmljahu pod šatorima svojim, ne
poslušaše glasa Jahvina.

<span id="an_106:26">106:26</span> Zakle se tada podignutom rukom: sve
će ih pokosit' u pustinji,

<span id="an_106:27">106:27</span> potomstvo njino međ' narode
razbacat', njih razasut' po zemljama.

<span id="an_106:28">106:28</span> Posvetiše se Baal Peoru i jedoše
žrtve bogova mrtvih.

<span id="an_106:29">106:29</span> Razjariše ga nedjelima svojim, i on
na njih pošast baci.

<span id="an_106:30">106:30</span> Al' se Pinhas diže, sud izvrši i
pošasti nesta tada.

<span id="an_106:31">106:31</span> U zasluge to mu uđe u sva pokoljenja
dovijeka.

<span id="an_106:32">106:32</span> Razjariše ga opet kraj voda
meripskih, i Mojsija zlo pogodi zbog njih,

<span id="an_106:33">106:33</span> jer mu duh već ogorčiše, nesmotrenu
riječ izusti.

<span id="an_106:34">106:34</span> I ne istrijebiše naroda za koje im
Jahve bješe naredio.

<span id="an_106:35">106:35</span> S poganima miješahu se, naučiše djela
njina.

<span id="an_106:36">106:36</span> Štovahu likove njihove, koji im
postaše zamka.

<span id="an_106:37">106:37</span> Žrtvovahu sinove svoje i svoje kćeri
zlodusima.

<span id="an_106:38">106:38</span> Prolijevahu krv nevinu, krv sinova i
kćeri svojih, koje žrtvovahu likovima kanaanskim. Zemlja bješe krvlju
okaljana,

<span id="an_106:39">106:39</span> djelima se svojim uprljaše, učiniše
preljub svojim nedjelima.

<span id="an_106:40">106:40</span> Na svoj narod Jahve srdžbom planu,
zgadi mu se njegova baština.

<span id="an_106:41">106:41</span> Predade ih u ruke pogana te vladahu
njima mrzitelji njini.

<span id="an_106:42">106:42</span> Mučili ih neprijatelji i tlačili
rukom svojom.

<span id="an_106:43">106:43</span> Prečesto ih izbavljaše, al' ga
razjariše naumima svojim: pokošeni bjehu za bezakonja svoja.

<span id="an_106:44">106:44</span> On pogleda opet na nevolju njinu kad
njihove molitve začu

<span id="an_106:45">106:45</span> i sjeti se svog Saveza s njima,
sažali se na njih u velikom milosrđu svome.

<span id="an_106:46">106:46</span> Učini da nađu milost u onih što ih
bjehu zarobili.

<span id="an_106:47">106:47</span> Spasi nas, Jahve, Bože naš, i saberi
nas od bezbožnih naroda da slavimo tvoje sveto ime, da se tvojom slavom
ponosimo.

<span id="an_106:48">106:48</span> Blagoslovljen Jahve, Bog Izraelov, od
vijeka dovijeka! I sav narod neka kaže: "Amen! Aleluja!"

<span id="an_107:1">107:1</span> Hvalite Jahvu jer je dobar, jer je
dovijeka ljubav njegova!

<span id="an_107:2">107:2</span> Tako nek' reknu svi otkupljenici koje
Jahve otkupi iz ruke dušmanske

<span id="an_107:3">107:3</span> i koje skupi iz svih zemalja, s istoka
i sa zapada, sa sjevera i s juga.

<span id="an_107:4">107:4</span> Lutahu pustinjom, u samoći pustoj, puta
ne nalazeć' do naseljena grada.

<span id="an_107:5">107:5</span> Gladni su bili, žeđu izmoreni, duša je
klonula u njima.

<span id="an_107:6">107:6</span> Tada zavapiše Jahvi u svojoj tjeskobi,
i on ih istrže iz svih nevolja.

<span id="an_107:7">107:7</span> Pravim ih putem pÓovede da stignu ka
gradu naseljenu.

<span id="an_107:8">107:8</span> Neka hvale Jahvu za dobrotu njegovu, za
čudesa njegova sinovima ljudskim!

<span id="an_107:9">107:9</span> Jer gladnu dušu on nasiti, dušu
izgladnjelu on napuni dobrima.

<span id="an_107:10">107:10</span> U mraku sjeđahu i u tmini, sputani
bijedom i gvožđima,

<span id="an_107:11">107:11</span> jer su prkosili besjedama Božjim i
prezreli naum Svevišnjega.

<span id="an_107:12">107:12</span> Srce im stoga skrši patnjama:
posrtahu, a ne bješe nikog da im pomogne.

<span id="an_107:13">107:13</span> Tada zavapiše Jahvi u svojoj tjeskobi
i on ih istrže iz svih nevolja.

<span id="an_107:14">107:14</span> Izvede ih iz tmina i mraka, raskide
okove njihove.

<span id="an_107:15">107:15</span> Neka hvale Jahvu za dobrotu njegovu,
za čudesa njegova sinovima ljudskim!

<span id="an_107:16">107:16</span> Jer razbi vrata mjedena i gvozdene
polomi zasune.

<span id="an_107:17">107:17</span> Zbog svojih bezakonja bolovahu oni,
ispaštajuć' svoje opačine:

<span id="an_107:18">107:18</span> svako se jelo gadilo duši njihovoj,
do vrata smrti oni dođoše.

<span id="an_107:19">107:19</span> Tada zavapiše Jahvi u svojoj tjeskobi
i on ih istrže iz svih nevolja.

<span id="an_107:20">107:20</span> Riječ svoju posla da ih ozdravi i
život im spasi od jame grobne.

<span id="an_107:21">107:21</span> Neka hvale Jahvu za dobrotu njegovu,
za čudesa njegova sinovima ljudskim!

<span id="an_107:22">107:22</span> Nek' prinose žrtve zahvalnice i
kličući nek' djela njegova kazuju!

<span id="an_107:23">107:23</span> Oni koji lađama zaploviše morem da po
vodama silnim trguju:

<span id="an_107:24">107:24</span> oni vidješe djela Jahvina, čudesa
njegova na pučini.

<span id="an_107:25">107:25</span> On reče i olujni se vjetar uzvitla
što u visinu diže valove mora.

<span id="an_107:26">107:26</span> Do neba se dizahu, u bezdan se
spuštahu, u nevolji duša im ginula.

<span id="an_107:27">107:27</span> Teturahu i posrtahu kao pijani, sva
ih je mudrost izdala.

<span id="an_107:28">107:28</span> Tada zavapiše Jahvi u svojoj tjeskobi
i on ih istrže iz svih nevolja.

<span id="an_107:29">107:29</span> Smiri oluju u tih povjetarac, valovi
morski umukoše.

<span id="an_107:30">107:30</span> Obradovaše se tišini, u željenu luku
on ih povede.

<span id="an_107:31">107:31</span> Neka hvale Jahvu za dobrotu njegovu,
za čudesa njegova sinovima ljudskim!

<span id="an_107:32">107:32</span> Neka ga uzvisuju u narodnom zboru,
neka ga hvale u vijeću staraca!

<span id="an_107:33">107:33</span> On pretvori rijeke u pustinju, a
izvore vodene u žednu zemlju;

<span id="an_107:34">107:34</span> plodonosnu zemlju u slanu pustaru
zbog zloće žitelja njezinih.

<span id="an_107:35">107:35</span> On obrati pustinju u jezero, a zemlju
suhu u vodene izvore

<span id="an_107:36">107:36</span> i naseli ondje izgladnjele te
podigoše grad gdje će živjeti.

<span id="an_107:37">107:37</span> Zasijaše njive, posadiše vinograde
što im doniješe obilnu ljetinu.

<span id="an_107:38">107:38</span> I on ih blagoslovi te se namnožiše
silno i stada im se ne smanjiše.

<span id="an_107:39">107:39</span> Prorijeđeni bjehu i prezreni pod
teretom patnja i nevolja.

<span id="an_107:40">107:40</span> Onaj što izlijeva prezir na knezove
pusti ih da po bespuću pustom lutaju.

<span id="an_107:41">107:41</span> Iz nevolje pÓodiže ubogog i obitelji
k'o stada ÓumnožÄi.

<span id="an_107:42">107:42</span> Videć' to, čestiti neka se raduju, a
zloća neka sebi usta začepi!

<span id="an_107:43">107:43</span> Tko je mudar nek' o svemu tom
razmišlja i nek' uvidi dobrotu Jahvinu!

<span id="an_108:1">108:1</span> Pjesma. Psalam. Davidov.

<span id="an_108:2">108:2</span> Moje je srce sigurno, Bože, sigurno je
srce moje: pjevat ću i svirati.

<span id="an_108:3">108:3</span> Probudi se, dušo moja! Probudi se,
harfo i citaro! Probudit ću zoru jutarnju.

<span id="an_108:4">108:4</span> Hvalit ću te, Jahve, među narodima,
među pucima tebi ću pjevati,

<span id="an_108:5">108:5</span> jer do neba je dobrota tvoja, do oblaka
tvoja vjernost.

<span id="an_108:6">108:6</span> Uzvisi se, Bože, nad nebesa, slava
tvoja nek' je nad svom zemljom!

<span id="an_108:7">108:7</span> Da ti se ljubimci izbave, desnicom
pomozi, usliši nas!

<span id="an_108:8">108:8</span> Bog reče u svom Svetištu: "Šekem ću
razdijelit' kličući, dolinu ću Sukot izmjeriti.

<span id="an_108:9">108:9</span> Moj je Gilead, moj Manaše, Efrajim mi
kaciga, Judeja žezlo moje!

<span id="an_108:10">108:10</span> Moab je sud iz kojeg se umivam, na
Edom ću baciti obuću, nad Filistejcem slaviti pobjedu!"

<span id="an_108:11">108:11</span> Tko će me dovesti do utvrđena grada,
tko će me dovesti do Edoma?

<span id="an_108:12">108:12</span> Zar nećeš ti, o Bože, što nas odbaci?
Zar nećeš više, Bože, sa četama našim?

<span id="an_108:13">108:13</span> Pomozi nam protiv dušmana, jer je
ljudska pomoć ništavna!

<span id="an_108:14">108:14</span> S Božjom pomoću hrabro ćemo se
boriti, Bog će zgaziti naše dušmane.

<span id="an_109:1">109:1</span> Zborovođi. Psalam. Davidov. Bože, diko
moja, nemoj šutjeti!

<span id="an_109:2">109:2</span> Usta bezbožna i prijevarna na me se
otvaraju, govore mi jezikom lažljivim,

<span id="an_109:3">109:3</span> riječima me mržnje okružuju,
bezrazložno me napadaju.

<span id="an_109:4">109:4</span> Za moju me ljubav oni optužuju, a ja se
samo molim.

<span id="an_109:5">109:5</span> Uzvraćaju mi zlo za dobro, mržnju za
ljubav moju.

<span id="an_109:6">109:6</span> "Digni protiv njega bezbožnika i
tužitelj nek' mu stane zdesna!

<span id="an_109:7">109:7</span> Kad mu se bude sudilo, nek' bude
osuđen, i molitva mu se za grijeh uzela!

<span id="an_109:8">109:8</span> Dani njegovi nek' budu malobrojni,
njegovu službu nek' dobije drugi!

<span id="an_109:9">109:9</span> Djeca njegova nek' postanu siročad, a
njegova žena udovica!

<span id="an_109:10">109:10</span> Nek' mu djeca budu skitnice,
prosjaci, nek' budu bačena iz opustjelih domova!

<span id="an_109:11">109:11</span> Nek' mu lihvar prigrabi sav posjed,
tuđinci nek' razgrabe plod muke njegove!

<span id="an_109:12">109:12</span> Nitko ne imao prema njemu samilosti,
nitko se ne smilovao siročadi njegovoj!

<span id="an_109:13">109:13</span> Neka mu se zatre potomstvo, u drugome
koljenu neka se utrne ime njegovo!

<span id="an_109:14">109:14</span> Spominjao se Jahve grijeha njegovih,
i grijeh njegove majke nek' se ne izbriše:

<span id="an_109:15">109:15</span> nek budu svagda Jahvi pred očima!
Neka se sa zemlje izbriše spomen njihov!"

<span id="an_109:16">109:16</span> Jer se ne spomenu da čini milosrđe,
već proganjaše bijedna i uboga i u smrt gonjaše čovjeka srca shrvana.

<span id="an_109:17">109:17</span> Prokletstvo je ljubio, pa neka ga
stigne; blagoslova ne htjede, daleko nek' je od njega!

<span id="an_109:18">109:18</span> Prokletstvom nek' se odjene kao
haljinom, neka kao voda uđe u njega i kao ulje u kosti njegove.

<span id="an_109:19">109:19</span> Bilo mu haljinom kojom se pokriva,
pojas kojim se svagda paše!

<span id="an_109:20">109:20</span> Tako nek' plati Jahve tužiteljima
mojim koji zlo govore protiv duše moje!

<span id="an_109:21">109:21</span> A ti, Jahve, Gospode, rad imena svog
zauzmi se za me, spasi me jer je dobrostiva ljubav tvoja!

<span id="an_109:22">109:22</span> Jer bijedan sam i ubog, i srce je
moje ranjeno u meni.

<span id="an_109:23">109:23</span> K'o sjena što se naginje ja nestajem,
progone me kao skakavca.

<span id="an_109:24">109:24</span> Od posta mi koljena klecaju i tijelo
moje omrša.

<span id="an_109:25">109:25</span> Ruglom sam njima postao, kimaju
glavom kad me vide.

<span id="an_109:26">109:26</span> Pomozi mi, Jahve, Bože moj, po
doborti me svojoj spasi!

<span id="an_109:27">109:27</span> Nek' upoznaju da je ovo ruka tvoja i
da si ti ovo učinio, Jahve!

<span id="an_109:28">109:28</span> Oni nek' proklinju, ti blagoslivljaj;
nek' se postide koji se na me podižu, a sluga tvoj nek' se raduje!

<span id="an_109:29">109:29</span> Stidom nek' se odjenu tužitelji moji
i sramotom svojom nek' se k'o plaštem pokriju!

<span id="an_109:30">109:30</span> Slavit ću Jahvu iz svega grla i
hvalit' ga u veliku mnoštvu

<span id="an_109:31">109:31</span> jer stoji s desne siromahu da mu dušu
spasi od sudaca.

<span id="an_110:1">110:1</span> Psalam. Davidov. Riječ Jahvina
Gospodinu mojemu: "Sjedi mi zdesna dok ne položim dušmane za podnožje
tvojim nogama!

<span id="an_110:2">110:2</span> Žezlo tvoje moći protegnut će Jahve sa
Siona: vladaj posred svojih neprijatelja!

<span id="an_110:3">110:3</span> Spreman je tvoj narod u svetim odorama
za dan tvog junaštva: kao rosa iz krila zorina uza te su mladi ratnici."

<span id="an_110:4">110:4</span> Zakleo se Jahve i neće se pokajati:
"Dovijeka ti si svećenik po redu Melkisedekovu!"

<span id="an_110:5">110:5</span> Gospodin ti je zdesna, on će oboriti
kraljeve u dan gnjeva svojega.

<span id="an_110:6">110:6</span> On će sudit' narodima: bit će trupla na
gomile, po svoj zemlji raskoljenih glava.

<span id="an_110:7">110:7</span> Na putu će se napit' iz potoka, visoko
će dignuti glavu.

<span id="an_111:1">111:1</span> Aleluja!

ALEF Hvalit ću Jahvu svim srcem svojim

BET u zboru pravednika, u zajednici njihovoj.

<span id="an_111:2">111:2</span> 

GIMEL Silna su djela Jahvina,

DALET nek' razmišljaju o njima svi koji ih ljube.

<span id="an_111:3">111:3</span> 

HE Sjajno je i veličanstveno djelo njegovo,

VAU i pravda njegova ostaje dovijeka.

<span id="an_111:4">111:4</span> 

ZAJIN Čudesima svojim spomen postavi,

HET blag je Jahve i milosrdan.

<span id="an_111:5">111:5</span> 

TET Hranu dade štovateljima svojim,

JOD dovijeka se sjeća svoga Saveza.

<span id="an_111:6">111:6</span> 

KAF Silna djela svoja objavi svom narodu,

LAMED u posjed im dade zemlju pogana.

<span id="an_111:7">111:7</span> 

MEM Djela ruku njegovih vjernost su i pravednost,

NUN stalne su sve naredbe njegove,

<span id="an_111:8">111:8</span> 

SAMEK utvrđene za sva vremena, dovijeka,

AJIN sazdane na istini i na pravdi.

<span id="an_111:9">111:9</span> 

PE On posla spasenje svom narodu,

SADE Savez svoj postavi zauvijek:

KOF sveto je i časno ime njegovo!

<span id="an_111:10">111:10</span> 

REŠ Početak mudrosti strah Gospodnji!

ŠIN Mudro čine koji ga poštuju.

TAU Slava njegova ostaje dovijeka!

<span id="an_112:1">112:1</span> Aleluja!

ALEF Blago čovjeku koji se boji Jahve

BET i koji uživa u naredbama njegovim:

<span id="an_112:2">112:2</span> 

GIMEL moćno će mu biti na zemlji potomstvo,

DALET na pravednu će pokoljenju počivati blagoslov.

<span id="an_112:3">112:3</span> 

HE Blagostanje i bogatstvo bit će u domu njegovu,

VAU njegova pravednost ostaje dovijeka.

<span id="an_112:4">112:4</span> 

ZAJIN Čestitima sviće k'o svjetlost u tami:

HET blag, milosrdan i pravedan Jahve.

<span id="an_112:5">112:5</span> 

TET Dobro je čovjeku koji je milostiv i daje u zajam,

JOD koji poslove svoje obavlja pravedno.

<span id="an_112:6">112:6</span> 

KAF Dovijeka neće on posrnuti:

LAMED u vječnome će spomenu biti pravednik.

<span id="an_112:7">112:7</span> 

MEM Žalosne se vijesti neće bojati,

NUN mirno je njegovo srce uzdajuć' se u Jahvu.

<span id="an_112:8">112:8</span> 

SAMEK Hrabro mu je srce, ničeg se ne boji,

AJIN neprijatelje svoje prezire.

<span id="an_112:9">112:9</span> 

PE On prosipa, daje sirotinji:

SADE pravednost njegova ostaje dovijeka,

KOF njegovo će se čelo slavno uzdići.

<span id="an_112:10">112:10</span> 

REŠ Ljutito će to gledati bezbožnik,

ŠIN škrgutat će zubima i venuti,

TAU propast će želja opakih.

<span id="an_113:1">113:1</span> Aleluja! Hvalite, sluge Jahvine,
hvalite ime Jahvino!

<span id="an_113:2">113:2</span> Blagoslovljeno ime Jahvino sada i
dovijeka!

<span id="an_113:3">113:3</span> Od istoka sunca do zalaska hvaljeno
bilo ime Jahvino!

<span id="an_113:4">113:4</span> Uzvišen je Jahve nad sve narode, slava
njegova nebesa nadvisuje.

<span id="an_113:5">113:5</span> Tko je kao Jahve, Bog naš, koji u
visinama stoluje

<span id="an_113:6">113:6</span> i gleda odozgo nebo i zemlju?

<span id="an_113:7">113:7</span> Podiže iz prašine uboga, iz gliba vadi
siromaha

<span id="an_113:8">113:8</span> da ga posadi s prvacima, s prvacima
svoga naroda.

<span id="an_113:9">113:9</span> Nerotkinji daje da u domu stanuje kao
radosna majka djece brojne.

<span id="an_114:1">114:1</span> Aleluja! Kad izađe Izrael iz Egipta i
kuća Jakovljeva iz naroda barbarskog,

<span id="an_114:2">114:2</span> Judeja mu posta svetište, a Izrael
kraljevstvo njegovo.

<span id="an_114:3">114:3</span> Vidje more i uzmače, a Jordan ustuknu.

<span id="an_114:4">114:4</span> Bregovi skakahu poput ovnova i
brežuljci poput jaganjaca.

<span id="an_114:5">114:5</span> Što ti je, more, da uzmičeš? Jordane,
zašto natrag okrećeš?

<span id="an_114:6">114:6</span> Bregovi, zašto skačete poput ovnova i
vi, brežuljci, poput jaganjaca?

<span id="an_114:7">114:7</span> Dršći, zemljo, pred licem Gospodnjim,
pred licem Boga Jakovljeva.

<span id="an_114:8">114:8</span> On hrid pretvara u slap vodeni i
stijenu u izvor vode.

<span id="an_115:1">115:1</span> Ne nama, o Jahve, ne nama, već svom
imenu slavu daj zbog ljubavi i vjernosti svoje.

<span id="an_115:2">115:2</span> Zašto da govore pogani: "TÓa gdje je
Bog njihov?"

<span id="an_115:3">115:3</span> Naš je Bog na nebesima, sve što mu se
svidi to učini.

<span id="an_115:4">115:4</span> Idoli su njihovi srebro i zlato,
ljudskih su ruku djelo.

<span id="an_115:5">115:5</span> Usta imaju, a ne govore, oči imaju, a
ne vide.

<span id="an_115:6">115:6</span> Uši imaju, a ne čuju, nosnice, a ne
mirišu.

<span id="an_115:7">115:7</span> Ruke imaju, a ne hvataju, noge imaju, a
ne hodaju; glas im iz grla ne izlazi.

<span id="an_115:8">115:8</span> Takvi su i oni koji ih napraviše i svi
koji se u njih uzdaju.

<span id="an_115:9">115:9</span> Dome Izraelov, u Jahvu se uzdaj! - On
je štit i pomoćnik njihov.

<span id="an_115:10">115:10</span> Dome Aronov, u Jahvu se uzdaj! - On
je štit i pomoćnik njihov.

<span id="an_115:11">115:11</span> Štovatelji Jahvini, u Jahvu se
uzdajte! - On je štit i pomoćnik njihov.

<span id="an_115:12">115:12</span> Jahve će se nas spomenut' i on će nas
blagoslovit': blagoslovit će dom Izraelov, blagoslovit će dom Aronov,

<span id="an_115:13">115:13</span> blagoslovit će one koji se Jahve boje
- i male i velike.

<span id="an_115:14">115:14</span> Umnožio vas Jahve, vas i vaše sinove!

<span id="an_115:15">115:15</span> Blagoslovio vas Jahve koji stvori
nebo i zemlju!

<span id="an_115:16">115:16</span> Nebo je nebo Jahvino, a zemlju dade
sinovima čovječjim.

<span id="an_115:17">115:17</span> Ne, Jahvu mrtvi ne hvale, nitko od
onih što siđu u Podzemlje.

<span id="an_115:18">115:18</span> Mi živi, mi Jahvu slavimo sada i
dovijeka. Aleluja.

<span id="an_116:1">116:1</span> Ljubim Jahvu jer čuje vapaj molitve
moje:

<span id="an_116:2">116:2</span> uho svoje prignu k meni u dan u koji ga
zazvah.

<span id="an_116:3">116:3</span> Užeta smrti sapeše me, stegoše me zamke
Podzemlja, snašla me muka i tjeskoba.

<span id="an_116:4">116:4</span> Tada zazvah ime Jahvino: "O Jahve,
spasi život moj!"

<span id="an_116:5">116:5</span> Dobrostiv je Jahve i pravedan, pun
sućuti je Bog naš.

<span id="an_116:6">116:6</span> Jahve čuva bezazlene: u nevolji bijah,
on me izbavi.

<span id="an_116:7">116:7</span> Vrati se, dušo moja, u svoj pokoj, jer
Jahve je dobrotvor tvoj.

<span id="an_116:8">116:8</span> On mi život od smrti izbavi, oči moje
od suza, noge od pada.

<span id="an_116:9">116:9</span> Hodit ću pred licem Jahvinim u zemlji
živih.

<span id="an_116:10">116:10</span> Ja vjerujem i kada kažem: "Nesretan
sam veoma."

<span id="an_116:11">116:11</span> U smetenosti svojoj rekoh: "Svaki je
čovjek lažac!"

<span id="an_116:12">116:12</span> Što da uzvratim Jahvi za sve što mi
je učinio?

<span id="an_116:13">116:13</span> Uzet ću čašu spasenja i zazvat ću ime
Jahvino.

<span id="an_116:14">116:14</span> Izvršit ću Jahvi zavjete svoje pred
svim pukom njegovim.

<span id="an_116:15">116:15</span> Dragocjena je u očima Jahvinim smrt
pobožnika njegovih.

<span id="an_116:16">116:16</span> Jahve, tvoj sam sluga, tvoj sluga,
sin sluškinje tvoje: ti si razriješio okove moje.

<span id="an_116:17">116:17</span> Tebi ću prinijeti žrtve zahvalne,
zazvat ću ime Jahvino.

<span id="an_116:18">116:18</span> Izvršit ću Jahvi zavjete svoje pred
svim pukom njegovim,

<span id="an_116:19">116:19</span> u predvorjima Doma Jahvina, posred
tebe, Jeruzaleme!

<span id="an_117:1">117:1</span> Aleluja! Hvalite Jahvu, svi puci,
slavite ga, svi narodi!

<span id="an_117:2">117:2</span> Silna je prema nama ljubav njegova, i
vjernost Jahvina ostaje dovijeka!

<span id="an_118:1">118:1</span> Aleluja! Zahvaljujte Jahvi jer je
dobar, jer je vječna ljubav njegova!

<span id="an_118:2">118:2</span> Neka rekne dom Izraelov: "Vječna je
ljubav njegova!"

<span id="an_118:3">118:3</span> Neka rekne dom Aronov: "Vječna je
ljubav njegova!"

<span id="an_118:4">118:4</span> Svi koji se Jahve boje neka reknu:
"Vječna je ljubav njegova!"

<span id="an_118:5">118:5</span> Iz tjeskobe Jahvu ja zazvah: on me
usliša i oslobodi.

<span id="an_118:6">118:6</span> Jahve je sa mnom i ja ne strahujem: što
mi tko može?

<span id="an_118:7">118:7</span> Jahve je sa mnom, pomoć moja, i
zbunjene gledam dušmane.

<span id="an_118:8">118:8</span> Bolje se Jahvi uteći nego se uzdat' u
čovjeka.

<span id="an_118:9">118:9</span> Bolje se Jahvi uteći nego se uzdat' u
mogućnike.

<span id="an_118:10">118:10</span> Pogani me okružiše: imenom ih
Jahvinim uništih.

<span id="an_118:11">118:11</span> Opkoliše me odasvud: imenom ih
Jahvinim uništih.

<span id="an_118:12">118:12</span> Opkoliše me poput pčela, ubod im žeže
kao trnje zapaljeno: imenom ih Jahvinim uništih.

<span id="an_118:13">118:13</span> Gurahu me, gurahu, da me obore, ali
mi Jahve pomože.

<span id="an_118:14">118:14</span> Jahve je moja snaga i pjesma, on mi
je spasitelj.

<span id="an_118:15">118:15</span> Čuj! Radost i spasenje odzvanja
šatorima pravednika: Jahvina se proslavi desnica,

<span id="an_118:16">118:16</span> Jahvina me uzdigne desnica, Jahvina
se proslavi desnica!

<span id="an_118:17">118:17</span> Ne, umrijeti neću nego živjeti i
kazivat ću djela Jahvina.

<span id="an_118:18">118:18</span> Kaznom teškom kaznio me Jahve, ali me
smrti ne preda.

<span id="an_118:19">118:19</span> Otvorite mi širom vrata pravde: ući
ću, Jahvi zahvalit'!

<span id="an_118:20">118:20</span> "Ovo su vrata Jahvina, na njih ulaze
pravedni!"

<span id="an_118:21">118:21</span> Zahvalit ću ti što si me uslišio i
moj postao spasitelj.

<span id="an_118:22">118:22</span> Kamen što ga odbaciše graditelji
postade kamen zaglavni.

<span id="an_118:23">118:23</span> Jahvino je to djelo: kakvo čudo u
očima našim!

<span id="an_118:24">118:24</span> Ovo je dan što ga učini Jahve:
kličimo i radujmo se njemu!

<span id="an_118:25">118:25</span> O Jahve, spasenje nam daj! Jahve,
sreću nam daj!

<span id="an_118:26">118:26</span> Blagoslovljen koji dolazi u imenu
Jahvinu! Blagoslivljamo vas iz Doma Jahvina!

<span id="an_118:27">118:27</span> Obasjao nas Bog Jahve! Složite
povorku s grančicama u ruci sve do rogova žrtvenika.

<span id="an_118:28">118:28</span> Ti si Bog moj - tebi zahvaljujem:
Bože moj, tebe ja uzvisujem.

<span id="an_118:29">118:29</span> Zahvaljujte Jahvi jer je dobar, jer
je vječna ljubav njegova!

<span id="an_119:1">119:1</span> 

ALEF Blaženi oni kojih je put neokaljan, koji hode po Zakonu Jahvinu!

<span id="an_119:2">119:2</span> Blaženi oni koji čuvaju propise
njegove, čitavim srcem njega traže;

<span id="an_119:3">119:3</span> koji ne čine bezakonje, već hode
putovima njegovim.

<span id="an_119:4">119:4</span> Naredbe si svoje dao da se brižno
čuvaju.

<span id="an_119:5">119:5</span> O, kad bi čvrsti bili putovi moji da
tvoja čuvam pravila!

<span id="an_119:6">119:6</span> Neću se postidjeti tada kad budem pazio
na zapovijedi tvoje.

<span id="an_119:7">119:7</span> Slavit ću te u čestitosti srca kad
naučim sudove pravde tvoje.

<span id="an_119:8">119:8</span> Tvoja ću pravila čuvati: ne zapusti me
nikada!

<span id="an_119:9">119:9</span> 

BET Kako će mladić čistim sačuvati put svoj? Čuvajući riječi tvoje.

<span id="an_119:10">119:10</span> Svim srcem svojim tebe tražim; ne daj
da zastranim od zapovijedi tvojih.

<span id="an_119:11">119:11</span> U srce pohranih riječ tvoju da protiv
tebe ne sagriješim.

<span id="an_119:12">119:12</span> Blagoslovljen si, o Jahve, nauči me
svojim pravilima.

<span id="an_119:13">119:13</span> Usnama svojim navješćujem sudove usta
tvojih.

<span id="an_119:14">119:14</span> Putu se propisa tvojih radujem više
no svemu bogatstvu.

<span id="an_119:15">119:15</span> Razmišljat ću o naredbama tvojim i
putove ću tvoje razmatrat'.

<span id="an_119:16">119:16</span> Uživat ću u pravilima tvojim, riječi
tvojih neću zaboravit'.

<span id="an_119:17">119:17</span> 

GIMEL Milostiv budi meni, sluzi svojem, da živim i tvoje riječi čuvam.

<span id="an_119:18">119:18</span> Otvori oči moje da gledam divote
tvoga Zakona!

<span id="an_119:19">119:19</span> Ja sam došljak na zemlji, zapovijedi
svoje nemoj od mene skrivati!

<span id="an_119:20">119:20</span> Duša mi gine u svako doba žudeći za
tvojim odlukama.

<span id="an_119:21">119:21</span> Oholima ti si zaprijetio: prokleti
koji odstupaju od zapovijedi tvojih.

<span id="an_119:22">119:22</span> Uzmi s mene rug i sramotu, jer tvoje
ja čuvam propise.

<span id="an_119:23">119:23</span> Pa nek' se sastaju knezovi i proti
meni govore, tvoj sluga razmišlja o pravilima tvojim.

<span id="an_119:24">119:24</span> Jer tvoja su svjedočanstva uživanje
moje, tvoja su pravila moji savjetnici.

<span id="an_119:25">119:25</span> 

DALET Moja duša leži u prašini: po riječi svojoj vrati mi život.

<span id="an_119:26">119:26</span> Kazivao sam ti svoje putove i ti si
me čuo: pravilima me svojim nauči.

<span id="an_119:27">119:27</span> Pokaži mi put odredaba svojih i o
čudesima ću tvojim razmišljat'.

<span id="an_119:28">119:28</span> Suze roni duša moja od žalosti: po
riječi svojoj ti me podigni!

<span id="an_119:29">119:29</span> Daleko me drži od puta zablude i
Zakonom me svojim obdari!

<span id="an_119:30">119:30</span> Put istine ja sam odabrao, pred oči
sam stavio odluke tvoje.

<span id="an_119:31">119:31</span> Uz propise tvoje ja čvrsto prianjam,
o Jahve, nemoj me postidjeti!

<span id="an_119:32">119:32</span> Ja kročim putem zapovijedi tvojih jer
si mi prosvijetlio srce.

<span id="an_119:33">119:33</span> 

HE Pokaži mi, Jahve, stazu pravila svojih i ja ću je čuvati do kraja.

<span id="an_119:34">119:34</span> Pouči me da se tvoga držim Zakona i
čuvat ću ga svim srcem.

<span id="an_119:35">119:35</span> Uputi me stazom svojih zapovijedi,
jer ja u njoj uživam.

<span id="an_119:36">119:36</span> Prikloni mi srce propisima svojim, a
ne k pohlepi!

<span id="an_119:37">119:37</span> Odvrati moje oči da ne vide
ništavost, život mi čuvaj na putu svojemu!

<span id="an_119:38">119:38</span> Ispuni svom sluzi obećanje koje si
onima dao što te se boje.

<span id="an_119:39">119:39</span> Ukloni sramotu od koje strahujem, jer
divni su tvoji sudovi.

<span id="an_119:40">119:40</span> Evo, čeznem za naredbama tvojim:
pravdom me svojom poživi.

<span id="an_119:41">119:41</span> 

VAU Nek' milost tvoja, o Jahve, dođe na mene i spasenje tvoje po tvom
obećanju.

<span id="an_119:42">119:42</span> Odgovorit ću onima koji me ruže, jer
se uzdam u riječ tvoju.

<span id="an_119:43">119:43</span> Od mojih usta ne oduzmi riječ istine,
jer se uzdam u sudove tvoje.

<span id="an_119:44">119:44</span> Tvoj ću Zakon čuvati uvijek i
dovijeka.

<span id="an_119:45">119:45</span> Hodit ću putem prostranim, jer
naredbe tvoje istražujem.

<span id="an_119:46">119:46</span> Pred kraljevima o tvojim ću propisima
govorit' i zbunit' se neću.

<span id="an_119:47">119:47</span> U zapovijedima tvojim moja je naslada
jer ih ljubim.

<span id="an_119:48">119:48</span> Prema zapovijedima tvojim ja podižem
ruke i o tvojim odredbama razmišljam.

<span id="an_119:49">119:49</span> 

ZAJIN Spomeni se svoje riječi sluzi svojem kojom si mi dao nadu.

<span id="an_119:50">119:50</span> U nevolji sva mi je utjeha što mi
život čuva riječ tvoja.

<span id="an_119:51">119:51</span> Oholice me napadaju žestoko, ali ja
od tvog Zakona ne odstupam.

<span id="an_119:52">119:52</span> Sjećam se, o Jahve, davnih sudova
tvojih i to me tješi.

<span id="an_119:53">119:53</span> Bijes me hvata zbog grešnika koji
tvoj Zakon napuštaju.

<span id="an_119:54">119:54</span> Tvoje su mi naredbe pjesma u zemlji
kojom putujem.

<span id="an_119:55">119:55</span> Noću se spominjem, Jahve, imena
tvojega i tvoj čuvam Zakon.

<span id="an_119:56">119:56</span> Evo što je želja moja: čuvati tvoje
odredbe.

<span id="an_119:57">119:57</span> 

HET Dio je moj, o Jahve - rekoh - da tvoje čuvam riječi.

<span id="an_119:58">119:58</span> Svim srcem lice tvoje ganuti hoću:
smiluj mi se po svom obećanju.

<span id="an_119:59">119:59</span> Promislio sam putove svoje i k tvojem
sam svjedočanstvu upravio noge.

<span id="an_119:60">119:60</span> Hitam i ne oklijevam da zapovijedi
tvoje čuvam.

<span id="an_119:61">119:61</span> Opletoše me užeta grešnika, ali tvoga
Zakona ja ne zaboravljam.

<span id="an_119:62">119:62</span> U ponoći ustajem da te slavim zbog
pravednih tvojih odluka.

<span id="an_119:63">119:63</span> Prijatelj sam svima koji te se boje i
koji tvoje čuvaju naredbe.

<span id="an_119:64">119:64</span> Dobrote tvoje, Jahve, puna je zemlja;
nauči me odredbama svojim.

<span id="an_119:65">119:65</span> 

TET Učinio si dobro svom sluzi, Jahve, po riječi svojoj.

<span id="an_119:66">119:66</span> Nauči me razumu i znanju, jer u
zapovijedi tvoje vjerujem.

<span id="an_119:67">119:67</span> Prije nego bjeh ponižen, lutao sam,
ali sada tvoju čuvam riječ.

<span id="an_119:68">119:68</span> Ti si tako dobar i dobrostiv: nauči
me pravilima svojim.

<span id="an_119:69">119:69</span> Oholi na me prijevare smišljaju, ali
se ja svim srcem držim naredaba tvojih.

<span id="an_119:70">119:70</span> Srce im je poput sala bešćutno, a ja
uživam u tvom Zakonu.

<span id="an_119:71">119:71</span> Dobro mi je što sam ponižen da bih
tvoja naučio pravila.

<span id="an_119:72">119:72</span> Draži mi je zakon usta tvojih no
tisuće zlatnika i srebrnika.

<span id="an_119:73">119:73</span> 

JOD Tvoje me ruke stvoriše i oblikovaše; prosvijetli me da naučim
zapovijedi tvoje.

<span id="an_119:74">119:74</span> Štovatelji tvoji videć' me vesele se,
jer se u riječ tvoju ja pouzdah.

<span id="an_119:75">119:75</span> Znadem, o Jahve, da su ti sudovi
pravedni i da si me s pravom ponizio.

<span id="an_119:76">119:76</span> Tvoja ljubav nek' mi bude
tješiteljicom po obećanju koje si dao sluzi svom.

<span id="an_119:77">119:77</span> Nek' dođe na me milosrđe tvoje da
poživim, jer Zakon tvoj moja je naslada.

<span id="an_119:78">119:78</span> Nek' se smetu oholi, jer me tlače
nizašto, a ja ću o naredbama tvojim razmišljat'.

<span id="an_119:79">119:79</span> Nek' mi se priklone štovatelji tvoji
i koji znaju tvoje zapovijedi.

<span id="an_119:80">119:80</span> Nek' mi srce savršeno bude u tvojim
pravilima da ne budem postiđen.

<span id="an_119:81">119:81</span> 

KAF Duša moja gine za tvojim spasenjem riječ tvoju željno čekam.

<span id="an_119:82">119:82</span> Oči mi čeznu za tvojom besjedom: kad
ćeš mi donijeti utjehu?

<span id="an_119:83">119:83</span> Kao mijeh u dimu postadoh, ali
pravila tvojih ne zaboravih.

<span id="an_119:84">119:84</span> Koliko dana ima sluga tvoj? Kad ćeš
suditi progonitelje moje?

<span id="an_119:85">119:85</span> Oholnici mi jame iskopaše: oni ne
rade po Zakonu tvojemu.

<span id="an_119:86">119:86</span> Sve zapovijedi tvoje istina su sama:
nekriva me gone, pomozi mi.

<span id="an_119:87">119:87</span> Umalo me smrviše u zemlji, ali
naredaba tvojih ja ne ostavljam.

<span id="an_119:88">119:88</span> Po svojoj me milosti poživi i čuvat
ću svjedočanstvo tvojih usta.

<span id="an_119:89">119:89</span> 

LAMED Dovijeka, o Jahve, riječ tvoja ostaje, stalna poput nebesa.

<span id="an_119:90">119:90</span> od koljena do koljena tvoja je
vjernost; učvrstio si zemlju i ona stoji.

<span id="an_119:91">119:91</span> Po tvojim zakonima stoje zauvijek jer
sve tebi služi.

<span id="an_119:92">119:92</span> Da nije tvoj Zakon uživanje moje,
propao bih u nevolji svojoj.

<span id="an_119:93">119:93</span> Naredaba tvojih neću zaboravit'
dovijeka, jer po njima ti me oživljavaš.

<span id="an_119:94">119:94</span> Tvoj sam, Gospodine: spasi me, jer
tvoje ja ištem naredbe.

<span id="an_119:95">119:95</span> Bezbožni vrebaju da me upropaste, ali
ja na tvoje pazim propise.

<span id="an_119:96">119:96</span> Svakom savršenstvu vidim granicu, a
zapovijed tvoja nema granica.

<span id="an_119:97">119:97</span> 

MEM O, kako ljubim Zakon tvoj, po cio dan o njemu razmišljam.

<span id="an_119:98">119:98</span> Tvoja me zapovijed mudrijim učini od
dušmana mojih jer ona je sa mnom vječito.

<span id="an_119:99">119:99</span> Umniji sam od svih svojih učitelja
jer razmišljam o svjedočanstvima tvojim.

<span id="an_119:100">119:100</span> Razumniji sam i od staraca jer
tvoje čuvam naredbe.

<span id="an_119:101">119:101</span> Zla puta klone mi se noge da riječ
tvoju sačuvam.

<span id="an_119:102">119:102</span> Od tvojih sudova ne odstupam, jer
ti si me poučio.

<span id="an_119:103">119:103</span> Kako su slatke nepcu mom riječi
tvoje, od meda su slađe ustima mojim.

<span id="an_119:104">119:104</span> Po tvojim naredbama postajem
razuman, stoga mrzim sve putove lažne.

<span id="an_119:105">119:105</span> 

NUN Tvoja riječ nozi je mojoj svjetiljka i svjetlo mojoj stazi.

<span id="an_119:106">119:106</span> Kunem se i čvrsto odlučujem, i
riječ ću održati: pravedne ću tvoje slijedit' odluke.

<span id="an_119:107">119:107</span> U nevolji sam velikoj, Jahve, po
riječi me svojoj poživi.

<span id="an_119:108">119:108</span> Prinose usta mojih primi, Jahve,
uči me sudovima svojim.

<span id="an_119:109">119:109</span> Život mi je u pogibelji
neprestanoj, ali tvog Zakona ja ne zaboravljam.

<span id="an_119:110">119:110</span> Grešnici mi postaviše zamku, ali ne
skrećem od tvojih naredaba.

<span id="an_119:111">119:111</span> Svjedočanstva tvoja vječna su mi
baština, ona su radost mome srcu.

<span id="an_119:112">119:112</span> Prignuh srce da vrši naredbe tvoje
uvijek i do kraja.

<span id="an_119:113">119:113</span> 

SAMEK Ja mrzim one koji su dvostruka srca, a ljubim Zakon tvoj.

<span id="an_119:114">119:114</span> Ti si moj štit i moj zaklon, u
tvoju se riječ ja uzdam.

<span id="an_119:115">119:115</span> Odstupite od mene, zlikovci: držat
ću zapovijedi Boga svoga.

<span id="an_119:116">119:116</span> Podrži me po svom obećanju i živjet
ću; nemoj da se u svojoj nadi postidim.

<span id="an_119:117">119:117</span> Pomozi mi i spasit ću se, na tvoja
ću pravila svagda paziti.

<span id="an_119:118">119:118</span> Ti prezireš one koji odstupaju od
pravila tvojih jer je lažna misao njihova.

<span id="an_119:119">119:119</span> K'o hrđu zlotvore zemlje uklanjaš,
zato ljubim tvoje propise.

<span id="an_119:120">119:120</span> Moje tijelo dršće od straha pred
tobom, sudova tvojih ja se bojim.

<span id="an_119:121">119:121</span> 

AJIN Činim što je pravo i pravedno, ne predaj me tlačiteljima mojim.

<span id="an_119:122">119:122</span> Založi se za slugu svojega da me ne
satru oholice!

<span id="an_119:123">119:123</span> Moje oči ginu od čežnje za
spasenjem tvojim, za tvojom riječi pravednom.

<span id="an_119:124">119:124</span> Učini sluzi svom po svojoj dobroti
i nauči me pravilima svojim.

<span id="an_119:125">119:125</span> Ja sam sluga tvoj: prosvijetli me
da upoznam tvoje propise.

<span id="an_119:126">119:126</span> Čas je, o Jahve, da se javiš:
oskvrnuše Zakon tvoj.

<span id="an_119:127">119:127</span> Stoga ljubim zapovijedi tvoje više
no zlato, zlato žeženo.

<span id="an_119:128">119:128</span> Zato hodim po odredbama tvojim,
mrski su mi svi lažni putovi.

<span id="an_119:129">119:129</span> 

PE Divna su tvoja svjedočanstva, stoga ih čuva duša moja.

<span id="an_119:130">119:130</span> Objava riječi tvojih prosvjetljuje,
bezazlene urazumljuje.

<span id="an_119:131">119:131</span> Otvaram usta svoja zadahtan u
žudnji jer čeznem za zapovijedima tvojim.

<span id="an_119:132">119:132</span> Obrati se k meni i milostiv mi budi
kao onima koji ljube ime tvoje.

<span id="an_119:133">119:133</span> Korake mi upravljaj po svom
obećanju da nikakva opačina ne ovlada mnome.

<span id="an_119:134">119:134</span> Izbavi me od nasilja ljudskog, i
naredbe tvoje ja ću čuvati.

<span id="an_119:135">119:135</span> Licem svojim obasjaj slugu svog i
nauči me pravilima svojim!

<span id="an_119:136">119:136</span> Potoci suza potekoše mi iz očiju
jer se Zakon tvoj ne čuva.

<span id="an_119:137">119:137</span> 

SADE Pravedan si, Jahve, i pravi su sudovi tvoji.

<span id="an_119:138">119:138</span> Dao si Zakon pravedan i vjeran
veoma.

<span id="an_119:139">119:139</span> Revnost me moja izjeda jer moji
tlačitelji zaboravljaju riječi tvoje.

<span id="an_119:140">119:140</span> Tvoje su riječi prokušane veoma,
zato ih tvoj sluga ljubi.

<span id="an_119:141">119:141</span> Malen sam i prezren, ali naredaba
tvojih ne zaboravljam.

<span id="an_119:142">119:142</span> Pravda je tvoja pravda vječita i
Zakon tvoj sama istina.

<span id="an_119:143">119:143</span> Tjeskoba me i nevolja snađe, al'
tvoje su zapovijedi uživanje moje.

<span id="an_119:144">119:144</span> Vječna je pravda tvojeg
svjedočanstva, prosvijetli me i živjet ću.

<span id="an_119:145">119:145</span> 

KOF Iz svega srca vapijem, Jahve, usliši me: tvoja ću pravila čuvati.

<span id="an_119:146">119:146</span> K tebi vapijem, spasi me, tvojeg ću
se držat' svjedočanstva.

<span id="an_119:147">119:147</span> Pretječem zoru i molim za pomoć, u
tvoje se riječi uzdam.

<span id="an_119:148">119:148</span> Oči moje straže noćne pretječu da
razmišljam o besjedi tvojoj.

<span id="an_119:149">119:149</span> Po svojoj dobroti, Jahve, glas mi
poslušaj, i po svojoj odluci poživi me.

<span id="an_119:150">119:150</span> Primiču se koji me podlo progone,
daleko su oni od Zakona tvojega.

<span id="an_119:151">119:151</span> A ti si blizu, Jahve, i vjerne su
sve zapovijedi tvoje.

<span id="an_119:152">119:152</span> Odavno znam za tvoje propise da si
ih sazdao zasvagda.

<span id="an_119:153">119:153</span> 

REŠ Pogledaj na nevolju moju, izbavi me, jer Zakona tvog ne zaboravih.

<span id="an_119:154">119:154</span> Parnicu moju brani, po svom
obećanju poživi me!

<span id="an_119:155">119:155</span> Daleko je spasenje od grešnika jer
za pravila tvoja ne mare.

<span id="an_119:156">119:156</span> Veliko je, o Jahve, tvoje
smilovanje: po odlukama svojim poživi me.

<span id="an_119:157">119:157</span> Mnogi me progone i tlače, od tvojih
svjedočanstava ja ne odstupam.

<span id="an_119:158">119:158</span> Otpadnike vidjeh i zgadiše mi se
jer tvojih riječi ne čuvaju.

<span id="an_119:159">119:159</span> Gle, naredbe tvoje ljubim, o Jahve:
po dobroti svojoj poživi me.

<span id="an_119:160">119:160</span> Srž je riječi tvoje istina, vječan
je sud pravde tvoje.

<span id="an_119:161">119:161</span> 

ŠIN Mogućnici me progone nizašto, al' samo pred tvojim riječima srce mi
dršće.

<span id="an_119:162">119:162</span> Radujem se besjedama tvojim kao
onaj koji se domogao velika plijena.

<span id="an_119:163">119:163</span> Mrzim na laž, grsti mi se ona, a
ljubim tvoj Zakon.

<span id="an_119:164">119:164</span> Sedam puta na dan tebe hvalim zbog
pravednih sudova tvojih.

<span id="an_119:165">119:165</span> Koji tvoj Zakon ljube, velik mir
uživaju, ni o što se oni ne spotiču.

<span id="an_119:166">119:166</span> Pomoć tvoju čekam, o Jahve, tvoje
zapovijedi izvršavam.

<span id="an_119:167">119:167</span> Moja duša čuva propise tvoje i
ljubi ih veoma.

<span id="an_119:168">119:168</span> Čuvam tvoje naredbe i svjedočanstvo
tvoje, jer svi su putovi moji pred tobom.

<span id="an_119:169">119:169</span> 

TAU Vapaj moj, Jahve, nek' do tebe dopre, po svojoj me riječi
prosvijetli.

<span id="an_119:170">119:170</span> Nek' molitva moja dođe pred lice
tvoje, po svojoj me riječi izbavi.

<span id="an_119:171">119:171</span> Usne moje nek' zapjevaju pohvalnu
pjesmu jer si me naučio pravilima svojim.

<span id="an_119:172">119:172</span> Nek' mi pjeva jezik o riječi
tvojoj, jer zapovijedi su tvoje sve pravedne.

<span id="an_119:173">119:173</span> Nek' mi ruka tvoja na pomoć bude
jer odabrah tvoje naredbe.

<span id="an_119:174">119:174</span> Jahve, za tvojim spasenjem čeznem,
uživam u tvom Zakonu.

<span id="an_119:175">119:175</span> Nek' živi duša moja i neka te
hvali, a tvoji sudovi nek' mi na pomoć budu!

<span id="an_119:176">119:176</span> K'o ovca izgubljena ja zalutah: o,
potraži slugu svojega jer zapovijedi tvoje ja ne zaboravih.

<span id="an_120:1">120:1</span> Hodočasnička pjesma Kad bijah u
nevolji, Jahvi zavapih i on me usliša.

<span id="an_120:2">120:2</span> Jahve, izbavi dušu moju od usana
prijevarnih, od zlobna jezika!

<span id="an_120:3">120:3</span> Kojim zlom da te prokunem, zlobni
jeziče?

<span id="an_120:4">120:4</span> Strelicama oštrim iz ratničke ruke i
ugljevljem žarkim.

<span id="an_120:5">120:5</span> Jao meni što mi je boraviti u Mešeku i
stanovati u šatorima kedarskim!

<span id="an_120:6">120:6</span> Predugo mi duša mora živjeti s
mrziteljima mira.

<span id="an_120:7">120:7</span> Kada o miru govorim, oni sile na rat.

<span id="an_121:1">121:1</span> Hodočasnička pjesma. K brdima oči svoje
uzdižem: odakle će mi doći pomoć?

<span id="an_121:2">121:2</span> Pomoć je moja od Jahve koji stvori nebo
i zemlju.

<span id="an_121:3">121:3</span> Tvojoj nozi on posrnuti ne da i neće
zadrijemati on, čuvar tvoj.

<span id="an_121:4">121:4</span> Ne, ne drijema i ne spava on, čuvar
Izraelov.

<span id="an_121:5">121:5</span> Jahve je čuvar tvoj, Jahve je zasjen
tvoj s desne tvoje!

<span id="an_121:6">121:6</span> Neće ti sunce nauditi danju ni mjesec
noću.

<span id="an_121:7">121:7</span> Čuvao te Jahve od zla svakoga, čuvao
dušu tvoju!

<span id="an_121:8">121:8</span> Čuvao Jahve tvoj izlazak i povratak
odsada dovijeka.

<span id="an_122:1">122:1</span> Hodočasnička pjesma. Davidova.
Obradovah se kad mi rekoše: "Hajdemo u Dom Jahvin!"

<span id="an_122:2">122:2</span> Eto, noge nam već stoje na vratima
tvojim, Jeruzaleme.

<span id="an_122:3">122:3</span> Jeruzaleme, grade čvrsto sazdani i kao
u jedno saliveni!

<span id="an_122:4">122:4</span> Onamo uzlaze plemena, plemena Jahvina,
po Zakonu Izraelovu, da slave ime Jahvino.

<span id="an_122:5">122:5</span> Ondje stoje sudačke stolice, stolice
doma Davidova.

<span id="an_122:6">122:6</span> Molite za mir Jeruzalemov! Blago onima
koji tebe ljube!

<span id="an_122:7">122:7</span> Neka bude mir u zidinama tvojim i pokoj
u tvojim palačama!

<span id="an_122:8">122:8</span> Radi braće i prijatelja svojih klicat
ću: "Mir tebi!"

<span id="an_122:9">122:9</span> Radi Doma Jahve, Boga našega, za sreću
tvoju ja ću moliti.

<span id="an_123:1">123:1</span> Hodočasnička pjesma. Oči svoje uzdižem
k tebi koji u nebesima prebivaš.

<span id="an_123:2">123:2</span> Evo, kao što su uprte oči slugu u ruke
gospodara i oči sluškinje u ruke gospodarice tako su oči naše uprte u
Jahvu, Boga našega, dok nam se ne smiluje.

<span id="an_123:3">123:3</span> Smiluj nam se, Jahve, smiluj se nama
jer se do grla nasitismo prezira.

<span id="an_123:4">123:4</span> Presita nam je duša podsmijeha
obijesnih, poruga oholih.

<span id="an_124:1">124:1</span> Hodočasnička pjesma. Davidova. Da nije
Jahve za nas bio - neka slobodno rekne Izrael -

<span id="an_124:2">124:2</span> da nije Jahve za nas bio: kad se ljudi
digoše proti nama,

<span id="an_124:3">124:3</span> žive bi nas progutali. Kad je uskipio
bijes njihov na nas,

<span id="an_124:4">124:4</span> voda bi nas podavila; bujica bi nas
odnijela,

<span id="an_124:5">124:5</span> vode pobješnjele sve nas potopile.

<span id="an_124:6">124:6</span> Blagoslovljen Jahve koji nas ne dade za
plijen zubima njihovim!

<span id="an_124:7">124:7</span> Duša je naša poput ptice umakla iz
zamke lovaca: raskinula se zamka, a mi umakosmo!

<span id="an_124:8">124:8</span> Pomoć je naša u imenu Jahve koji stvori
nebo i zemlju.

<span id="an_125:1">125:1</span> Hodočasnička pjesma. Tko se uzda u
Jahvu, on je kao brdo Sion: ne pomiče se, ostaje dovijeka.

<span id="an_125:2">125:2</span> Bregovi okružuju Jeruzalem: Jahve
okružuje narod svoj odsada i dovijeka.

<span id="an_125:3">125:3</span> I neće vladati žezlo bezbožničko nad
udesom pravednih, da ne bi pravedni ruke za bezakonjem pružili.

<span id="an_125:4">125:4</span> Učini, Jahve, dobro dobrima i čestitima
u srcu.

<span id="an_125:5">125:5</span> A koji na krive skreću putove nek' ih
istrijebi Jahve sa zločincima! Mir nad Izraelom!

<span id="an_126:1">126:1</span> Hodočasnička pjesma. Kad Jahve vraćaše
sužnjeve sionske, bilo nam je k'o da snivamo.

<span id="an_126:2">126:2</span> Usta nam bjehu puna smijeha, a jezik
klicanja. Među poganima tad se govorilo: "Velika im djela Jahve učini!"

<span id="an_126:3">126:3</span> Velika nam djela učini Jahve: opet smo
radosni!

<span id="an_126:4">126:4</span> Vrati, o Jahve, sužnjeve naše k'o
potoke negepske!

<span id="an_126:5">126:5</span> Oni koji siju u suzama, žanju u pjesmi.

<span id="an_126:6">126:6</span> Išli su plačući noseći sjeme sjetveno:
vraćat će se s pjesmom, noseći snoplje svoje.

<span id="an_127:1">127:1</span> Hodočasnička pjesma. Salomonova. Ako
Jahve kuću ne gradi, uzalud se muče graditelji. Ako Jahve grad ne čuva,
uzalud stražar bdi.

<span id="an_127:2">127:2</span> Uzalud vam je ustat prije zore i dugo u
noć sjediti, vi što jedete kruh muke: miljenicima svojim u snu on daje.

<span id="an_127:3">127:3</span> Evo: sinovi su Jahvin dar, plod utrobe
njegova je nagrada.

<span id="an_127:4">127:4</span> Strelica u ruci ratnika - to su sinovi
mladosti.

<span id="an_127:5">127:5</span> Blago čovjeku koji njima napuni
tobolac, neće se postidjeti kad se prÓeo bude s dušmanom na vratima.

<span id="an_128:1">128:1</span> Hodočasnička pjesma. Blago svakome koji
se Jahve boji, koji njegovim hodi stazama!

<span id="an_128:2">128:2</span> Plod ruku svojih ti ćeš uživati, blago
tebi, dobro će ti biti.

<span id="an_128:3">128:3</span> Žena će ti biti kao plodna loza u
odajama tvoje kuće; sinovi tvoji k'o mladice masline oko stola tvojega.

<span id="an_128:4">128:4</span> Eto, tako će biti blagoslovljen čovjek
koji se Jahve boji!

<span id="an_128:5">128:5</span> Blagoslovio te Jahve sa Siona, uživao
sreću Jeruzalema sve dane života svog!

<span id="an_128:6">128:6</span> Vidio djecu svojih sinova, mir nad
Izraelom!

<span id="an_129:1">129:1</span> Hodočasnička pjesma. "Mnogo su me od
mladosti tlačili" - neka rekne sad Izrael!

<span id="an_129:2">129:2</span> "Mnogo su me od mladosti tlačili, ali
me ne svladaše.

<span id="an_129:3">129:3</span> Po leđima su mojim orači orali, duge
brazde povlačili.

<span id="an_129:4">129:4</span> Al' Jahve pravedni isiječe užeta
zlikovcima!"

<span id="an_129:5">129:5</span> Nek' se postide i uzmaknu svi koji mrze
Sion!

<span id="an_129:6">129:6</span> Nek' budu k'o trava na krovu što povene
prije nego je počupaju.

<span id="an_129:7">129:7</span> Žetelac njome ne napuni ruku ni naručje
onaj koji veže snopove.

<span id="an_129:8">129:8</span> A prolaznici nek' ne reknu: "Blagoslov
Jahvin nad vama! Blagoslivljamo vas imenom Jahvinim!"

<span id="an_130:1">130:1</span> Hodočasnička pjesma. Iz dubine, Jahve,
vapijem tebi:

<span id="an_130:2">130:2</span> Gospodine, čuj glas moj! Neka pazi uho
tvoje na glas moga vapaja!

<span id="an_130:3">130:3</span> Ako se, Jahve, grijeha budeš spominjao,
Gospodine, tko će opstati?

<span id="an_130:4">130:4</span> Al' u tebe je praštanje, da bi te se
bojali.

<span id="an_130:5">130:5</span> U Jahvu ja se uzdam, duša se moja u
njegovu uzda riječ.

<span id="an_130:6">130:6</span> Duša moja čeka Gospodina više no zoru
straža noćna; više no zoru straža noćna

<span id="an_130:7">130:7</span> nek' Izrael čeka Jahvu. Jer je u Jahve
milosrđe i obilno je u njega otkupljenje;

<span id="an_130:8">130:8</span> on će otkupiti Izraela od svih grijeha
njegovih.

<span id="an_131:1">131:1</span> Hodočasnička pjesma. Davidova. O Jahve,
ne gordi se moje srce niti se oči uznose. Ne idem za stvarima velikim ni
za čudima što su iznad mene.

<span id="an_131:2">131:2</span> Ne, ja sam se smirio i upokojio dušu
svoju; kao dojenče na grudima majke, kao dojenče duša je moja u meni.

<span id="an_131:3">131:3</span> U Jahvu se, Izraele, uzdaj odsada
dovijeka.

<span id="an_132:1">132:1</span> Hodočasnička pjesma.

<span id="an_132:2">132:2</span> Spomeni se, o Jahve, Davida i sve
revnosti njegove: kako se Jahvi zakleo, zavjetovao Snazi Jakovljevoj:

<span id="an_132:3">132:3</span> "Neću ući u šator doma svog nit' uzaći
na ležaj svoje postelje,

<span id="an_132:4">132:4</span> neću pustit' snu na oči nit' počinka
dati vjeđama,

<span id="an_132:5">132:5</span> dok Jahvi mjesto ne nađem, boravište
Snazi Jakovljevoj."

<span id="an_132:6">132:6</span> Eto, čusmo za nj u Efrati, nađosmo ga u
Poljima jaarskim.

<span id="an_132:7">132:7</span> Uđimo u stan njegov, pred noge mu
padnimo!

<span id="an_132:8">132:8</span> "Ustani, o Jahve, pođi k svom
počivalištu, ti i Kovčeg sile tvoje!

<span id="an_132:9">132:9</span> Svećenici tvoji nek' se obuku u
pravednost, pobožnici tvoji nek' radosno kliču!

<span id="an_132:10">132:10</span> Poradi Davida, sluge svojega, ne
odvrati lica od svog pomazanika!"

<span id="an_132:11">132:11</span> Jahve se zakle Davidu zakletvom
tvrdom od koje neće odustati: "Potomka tvoje utrobe posadit ću na
prijestolje tvoje.

<span id="an_132:12">132:12</span> Budu li ti sinovi Savez moj čuvali i
naredbe kojima ih učim, i sinovi će njini dovijeka sjedit' na tvom
prijestolju."

<span id="an_132:13">132:13</span> Jer Jahve odabra Sion, njega zaželje
sebi za sjedište.

<span id="an_132:14">132:14</span> "Ovo mi je počivalište vječno,
boravit ću ovdje jer tako poželjeh.

<span id="an_132:15">132:15</span> Žitak ću njegov blagosloviti,
siromahe nahraniti kruhom.

<span id="an_132:16">132:16</span> Svećenike njegove u spas ću odjenuti,
sveti će njegovi kliktati radosno.

<span id="an_132:17">132:17</span> Učinit ću da ondje za Davida rog
izraste, pripravit ću svjetiljku za svog pomazanika.

<span id="an_132:18">132:18</span> U sram ću mu obući dušmane, a na
njemu će blistat' vijenac moj."

<span id="an_133:1">133:1</span> Hodočasnička pjesma. Davidova. Gle,
kako je dobro i kako je milo kao braća zajedno živjeti:

<span id="an_133:2">133:2</span> kao na glavi ulje dragocjeno što slazi
na bradu, bradu Aronovu, što slazi na skute haljina njegovih;

<span id="an_133:3">133:3</span> kao rosa s Hermona što slazi na brdo
Sion. Ondje Jahve daje svoj blagoslov i život dovijeka.

<span id="an_134:1">134:1</span> Hodočasnička pjesma. Sad,
blagoslivljajte Jahvu, sve sluge Jahvine što stojite u Domu Jahvinu, u
noćnim satima!

<span id="an_134:2">134:2</span> Dižite svoje ruke prema Svetištu i
Jahvu blagoslivljajte!

<span id="an_134:3">134:3</span> "Blagoslovio te sa Siona Jahve koji
stvori nebo i zemlju!"

<span id="an_135:1">135:1</span> Aleluja! Hvalite ime Jahvino, hvalite,
sluge Jahvine

<span id="an_135:2">135:2</span> koji u Domu Jahvinu stojite u
predvorjima Doma Boga našega!

<span id="an_135:3">135:3</span> Hvalite Jahvu jer dobar je Jahve,
pjevajte imenu njegovu jer je ljupko!

<span id="an_135:4">135:4</span> Jer Jahve sebi odabra Jakova, Izraela
za dragu svojinu.

<span id="an_135:5">135:5</span> Znadem da je velik Jahve, da je nad
bozima svim gospodar.

<span id="an_135:6">135:6</span> Što god se Jahvi svidi, to čini na nebu
i na zemlji, na moru i u bezdanima.

<span id="an_135:7">135:7</span> Oblake diže s kraja zemlje; stvara kiši
munje, vjetar izvodi iz skrovišta njegovih.

<span id="an_135:8">135:8</span> On Egiptu pobi prvorođence, ljude i
stoku podjednako.

<span id="an_135:9">135:9</span> On učini znamenja i čudesa usred tebe,
Egipte, protiv Faraona i svih slugu njegovih.

<span id="an_135:10">135:10</span> On pobi narode mnoge i pogubi
kraljeve moćne:

<span id="an_135:11">135:11</span> Sihona, kralja amorejskog, i Oga,
kralja bašanskog, i sva kraljevstva kanaanska.

<span id="an_135:12">135:12</span> I dade njihovu zemlju u baštinu, u
baštinu Izraelu, narodu svom.

<span id="an_135:13">135:13</span> Ime tvoje, o Jahve, ostaje dovijeka i
spomen na te, o Jahve, od koljena do koljena.

<span id="an_135:14">135:14</span> Jer Jahve štiti narod svoj, slugama
svojim on je milostiv.

<span id="an_135:15">135:15</span> Kumiri poganski, srebro i zlato,
ljudskih su ruku djelo:

<span id="an_135:16">135:16</span> usta imaju, a ne govore; oči imaju, a
ne vide;

<span id="an_135:17">135:17</span> uši imaju, a ne čuju; i nema daha u
ustima njihovim.

<span id="an_135:18">135:18</span> Takvi su i oni koji ih napraviše i
svi koji se u njih uzdaju.

<span id="an_135:19">135:19</span> Dome Izraelov, Jahvu blagoslivljaj!
Dome Aronov, Jahvu blagoslivljaj!

<span id="an_135:20">135:20</span> Dome Levijev, Jahvu blagoslivljaj!
Štovatelji Jahvini, Jahvu blagoslivljajte!

<span id="an_135:21">135:21</span> Blagoslovljen sa Siona Jahve koji
prebiva u Jeruzalemu!

<span id="an_136:1">136:1</span> Aleluja! Hvalite Jahvu jer je dobar:
vječna je ljubav njegova!

<span id="an_136:2">136:2</span> Hvalite Boga nad bogovima: vječna je
ljubav njegova!

<span id="an_136:3">136:3</span> Hvalite Gospodara nad gospodarima:
vječna je ljubav njegova!

<span id="an_136:4">136:4</span> Jedini on učini čuda velika: vječna je
ljubav njegova!

<span id="an_136:5">136:5</span> Mudro sazda on nebesa: vječna je ljubav
njegova!

<span id="an_136:6">136:6</span> On utvrdi zemlju nad vodama: vječna je
ljubav njegova!

<span id="an_136:7">136:7</span> On načini svjetlila velika: vječna je
ljubav njegova!

<span id="an_136:8">136:8</span> Sunce da vlada danom: vječna je ljubav
njegova!

<span id="an_136:9">136:9</span> Mjesec i zvijezde da vladaju noću:
vječna je ljubav njegova!

<span id="an_136:10">136:10</span> On pobi prvorođence Egiptu: vječna je
ljubav njegova!

<span id="an_136:11">136:11</span> Izvede Izraela iz njega: vječna je
ljubav njegova!

<span id="an_136:12">136:12</span> Mišicom jakom, rukom ispruženom:
vječna je ljubav njegova!

<span id="an_136:13">136:13</span> On Crveno more razdvoji: vječna je
ljubav njegova!

<span id="an_136:14">136:14</span> Provede Izraela posred voda: vječna
je ljubav njegova!

<span id="an_136:15">136:15</span> I vrgnu Faraona i vojsku mu u Crveno
more: vječna je ljubav njegova!

<span id="an_136:16">136:16</span> On narod svoj vođaše pustinjom:
vječna je ljubav njegova!

<span id="an_136:17">136:17</span> On udari kraljeve velike: vječna je
ljubav njegova!

<span id="an_136:18">136:18</span> I pogubi kraljeve moćne: vječna je
ljubav njegova!

<span id="an_136:19">136:19</span> Sihona, kralja amorejskog: vječna je
ljubav njegova!

<span id="an_136:20">136:20</span> Oga, kralja bašanskog: vječna je
ljubav njegova!

<span id="an_136:21">136:21</span> I njihovu zemlju dade u baštinu:
vječna je ljubav njegova!

<span id="an_136:22">136:22</span> U baštinu Izraelu, sluzi svome:
vječna je ljubav njegova!

<span id="an_136:23">136:23</span> On se spomenu nas u poniženju našem:
vječna je ljubav njegova!

<span id="an_136:24">136:24</span> Od dušmana nas naših oslobodi: vječna
je ljubav njegova!

<span id="an_136:25">136:25</span> On daje hrane svakom tijelu: vječna
je ljubav njegova!

<span id="an_136:26">136:26</span> Hvalite Boga nebeskog: vječna je
ljubav njegova!

<span id="an_137:1">137:1</span> Na obali rijeka babilonskih sjeđasmo i
plakasmo spominjući se Siona;

<span id="an_137:2">137:2</span> o vrbe naokolo harfe svoje bijasmo
povješali.

<span id="an_137:3">137:3</span> I tada naši tamničari zaiskaše od nas
da pjevamo, porobljivači naši zaiskaše da se veselimo: "Pjevajte nam
pjesmu sionsku!"

<span id="an_137:4">137:4</span> Kako da pjesmu Jahvinu pjevamo u zemlji
tuđinskoj!

<span id="an_137:5">137:5</span> Nek' se osuši desnica moja, Jeruzaleme,
ako tebe zaboravim!

<span id="an_137:6">137:6</span> Nek' mi se jezik za nepce prilijepi ako
spomen tvoj smetnem ja ikada, ako ne stavim Jeruzalem vrh svake radosti
svoje!

<span id="an_137:7">137:7</span> Ne zaboravi, Jahve, sinovima Edoma kako
su u dan kobni Jeruzalemov vikali oni: "Rušite! Srušite ga do temelja!"

<span id="an_137:8">137:8</span> Kćeri babilonska, pustošiteljice,
blažen koji ti vrati milo za drago za sva zla što si nam ih nanijela!

<span id="an_137:9">137:9</span> Blažen koji zgrabi i smrska o stijenu
tvoju dojenčad!

<span id="an_138:1">138:1</span> Davidov. Zahvaljujem ti, Jahve, iz
svega srca jer si čuo riječi mojih usta. Pred licem anđela pjevam tebi,

<span id="an_138:2">138:2</span> bacam se nice prema svetom Hramu
tvojemu. Zahvaljujem imenu tvojem za tvoju dobrotu i vjernost, jer si
nada sve uzveličao obećanje svoje.

<span id="an_138:3">138:3</span> Kad sam te zazvao, uslišio si me, dušu
si moju pokrijepio.

<span id="an_138:4">138:4</span> Nek' ti zahvaljuju, Jahve, svi kraljevi
zemlje kad čuju riječi usta tvojih,

<span id="an_138:5">138:5</span> nek' pjevaju putove Jahvine: "Zaista,
velika je slava Jahvina!"

<span id="an_138:6">138:6</span> Zaista, uzvišen je Jahve, ali gleda na
ponizna, a oholicu izdaleka poznaje.

<span id="an_138:7">138:7</span> Kroz nevolje kad budem kročio, život mi
čuvaj, pruži ruku proti gnjevu mojih dušmana; nek' me tvoja spasi
desnica!

<span id="an_138:8">138:8</span> Jahve, što ja počeh, ti dovrši! Jahve,
vječna je ljubav tvoja: djelo ruku svojih ne zapusti!

<span id="an_139:1">139:1</span> Zborovođi. Davidov. Jahve, proničeš me
svega i poznaješ,

<span id="an_139:2">139:2</span> ti znaš kada sjednem i kada ustanem,
izdaleka ti već misli moje poznaješ.

<span id="an_139:3">139:3</span> Hodam li ili ležim, sve ti vidiš, znani
su ti svi moji putovi.

<span id="an_139:4">139:4</span> Riječ mi još nije na jezik došla, a ti,
Jahve, sve već znadeš.

<span id="an_139:5">139:5</span> S leđa i s lica ti me obuhvaćaš, na
mene si ruku svoju stavio.

<span id="an_139:6">139:6</span> Znanje to odveć mi je čudesno,
previsoko da bih ga dokučio.

<span id="an_139:7">139:7</span> Kamo da idem od duha tvojega i kamo da
od tvog lica pobjegnem?

<span id="an_139:8">139:8</span> Ako se na nebo popnem, ondje si, ako u
Podzemlje legnem, i ondje si.

<span id="an_139:9">139:9</span> Uzmem li krila zorina pa se naselim
moru na kraj

<span id="an_139:10">139:10</span> i ondje bi me ruka tvoja vodila,
desnica bi me tvoja držala.

<span id="an_139:11">139:11</span> Reknem li: "Nek' me barem tmine
zakriju i nek' me noć umjesto svjetla okruži!" -

<span id="an_139:12">139:12</span> ni tmina tebi neće biti tamna: noć
sjaji kao dan i tama kao svjetlost.

<span id="an_139:13">139:13</span> Jer ti si moje stvorio bubrege,
satkao me u krilu majčinu.

<span id="an_139:14">139:14</span> Hvala ti što sam stvoren tako
čudesno, što su djela tvoja predivna. Dušu moju do dna si poznavao,

<span id="an_139:15">139:15</span> kosti moje ne bjehu ti sakrite dok
nastajah u tajnosti, otkan u dubini zemlje.

<span id="an_139:16">139:16</span> Oči tvoje već tada gledahu djela
moja, sve već bješe zapisano u knjizi tvojoj: dani su mi određeni dok
još ne bješe ni jednoga.

<span id="an_139:17">139:17</span> Kako su mi, Bože, naumi tvoji
nedokučivi, kako li je neprocjenjiv zbroj njihov.

<span id="an_139:18">139:18</span> Da ih brojim? Više ih je nego
pijeska! Dođem li im do kraja, ti mi preostaješ!

<span id="an_139:19">139:19</span> De, istrijebi, Bože, zlotvora,
krvoloci nek' odstupe od mene!

<span id="an_139:20">139:20</span> Jer podmuklo se bune protiv tebe,
uzalud se dižu tvoji dušmani.

<span id="an_139:21">139:21</span> Jahve, zar da ne mrzim tvoje
mrzitelje? Zar da mi se ne gade protivnici tvoji?

<span id="an_139:22">139:22</span> Mržnjom dubokom ja ih mrzim i držim
ih svojim neprijateljima.

<span id="an_139:23">139:23</span> Pronikni me svega, Bože, srce mi
upoznaj, iskušaj me i upoznaj misli moje:

<span id="an_139:24">139:24</span> pogledaj, ne idem li putem pogubnim i
povedi me putem vječnim!

<span id="an_140:1">140:1</span> Zborovođi. Psalam. Davidov.

<span id="an_140:2">140:2</span> Izbavi me, Jahve, od čovjeka zlobna,
zaštiti me od čovjeka nasilna:

<span id="an_140:3">140:3</span> od onih koji pakosti u srcu smišljaju i
čitav dan začinju kavge.

<span id="an_140:4">140:4</span> Kao zmije bruse jezike svoje, pod
usnama im je otrov ljutičin.

<span id="an_140:5">140:5</span> Spasi me, Jahve, od ruku zlotvora,
čuvaj me od čovjeka nasilna koji hoće da mi noga posrne.

<span id="an_140:6">140:6</span> Oholice mi potajno nastavljaju zamku,
užetima mrežu pletu, kraj puta klopke mi stavljaju.

<span id="an_140:7">140:7</span> Zavapih Jahvi: "Ti si Bog moj!
Poslušaj, o Jahve, krik mojih molitava!

<span id="an_140:8">140:8</span> Jahve, Gospode moj, spasitelju silni
moj, u dan boja zakloni mi glavu!"

<span id="an_140:9">140:9</span> Ne daj da se ispune želje zlotvora, ne
daj da svoje on izvrši namjere!

<span id="an_140:10">140:10</span> Nek' glavu ne podignu oni koji me
opkoliše, nek' na njih padne zloba njihovih usana!

<span id="an_140:11">140:11</span> Nek' daždi po njima ugljevlje
ognjeno, nek' se strovale u jamu da više ne ustanu!

<span id="an_140:12">140:12</span> Opadač se neće održat' na zemlji,
silnika će odjednom zgrabiti nesreća.

<span id="an_140:13">140:13</span> Znam da će Jahve dati pravo ubogu i
pravicu siromasima.

<span id="an_140:14">140:14</span> Zaista, pravedni će tvoje ime
slaviti, pred tvojim će licem boraviti čestiti.

<span id="an_141:1">141:1</span> Psalam. Davidov. Prizivljem te, Jahve,
k meni pohitaj! Slušaj glas moj kojim tebi vapijem!

<span id="an_141:2">141:2</span> Nek' mi se uzdigne molitva kao kad pred
lice tvoje, podizanje mojih ruku nek' bude k'o prinos večernji!

<span id="an_141:3">141:3</span> Na usta mi, Jahve, stražu postavi i
stražare na vrata usana mojih!

<span id="an_141:4">141:4</span> Ne daj da mi se srce zlu prikloni, da
bezbožno počinim djela opaka; i u društvu zlotvora da ne blagujem
poslastica njihovih!

<span id="an_141:5">141:5</span> Nek' me samo udari pravednik, ljubav je
što me kara, al' ulje grešničko neće mi glavu pomazat'; zloći njihovoj
oprijet ću se uvijek svojom molitvom.

<span id="an_141:6">141:6</span> Kad strovale niz hridinu suce njihove,
razumjet će kako blage bjehu riječi moje.

<span id="an_141:7">141:7</span> Kao kad orač ore i para zemlju, tako će
im se na rubu Podzemlja kosti rasuti.

<span id="an_141:8">141:8</span> U te su, Jahve, uprte oči moje, k tebi
se utječem, ne daj da mi duša propadne!

<span id="an_141:9">141:9</span> Čuvaj me od stupice koju postaviše
meni, od zamki zločinaca!

<span id="an_141:10">141:10</span> Nek' u vlastite zamke upadnu
zlotvori, a ja neka im umaknem!

<span id="an_142:1">142:1</span> Poučna pjesma. Davidova. Kad bijaše u
spilji. Molitva.

<span id="an_142:2">142:2</span> Iz svega glasa vapijem Jahvi, iz svega
glasa Jahvu zaklinjem.

<span id="an_142:3">142:3</span> Pred njim svoju izlijevam tužaljku,
tjeskobu svoju pred njim razastirem.

<span id="an_142:4">142:4</span> Ako duh moj i klone u meni, ti put moj
poznaješ. Na putu kojim prolazim potajnu mi zamku staviše.

<span id="an_142:5">142:5</span> Obazrem li se nadesno i pogledam: nitko
ne zna za mene. Nemam kamo pobjeći, nitko za život moj ne mari.

<span id="an_142:6">142:6</span> K tebi, Jahve, vapijem; govorim: ti si
mi utočište, ti si dio moj u zemlji živih.

<span id="an_142:7">142:7</span> Poslušaj moje vapaje jer sam veoma
nevoljan. Izbavi me od gonitelja mojih jer od mene oni su moćniji.

<span id="an_142:8">142:8</span> Izvedi iz tamnice dušu moju da
zahvaljujem imenu tvojemu. Oko mene će se okupiti pravednici zbog dobra
što si ga iskazao meni.

<span id="an_143:1">143:1</span> Psalam. Davidov. Jahve, slušaj moju
molitvu, u vjernosti svojoj prikloni uho mojim vapajima, u pravednosti
me svojoj usliši!

<span id="an_143:2">143:2</span> Ne idi na sud sa slugom svojim, jer
nitko živ nije pravedan pred tobom!

<span id="an_143:3">143:3</span> Dušmanin mi dušu progoni, o zemlju
pritisnu život moj; u tmine me baci da stanujem kao oni koji su davno
umrli.

<span id="an_143:4">143:4</span> Duh moj već zamire u meni, srce mi trne
u grudima.

<span id="an_143:5">143:5</span> Spominjem se dana minulih, mislim o
svim djelima tvojim, o djelima ruku tvojih razmišljam.

<span id="an_143:6">143:6</span> Ruke svoje za tobom pružam, duša moja
k'o suha zemlja za tobom žeđa.

<span id="an_143:7">143:7</span> Usliši me brzo, o Jahve, dah moj već je
na izmaku! Lica svojeg preda mnom ne skrivaj, da ne postanem kao oni
koji u grob silaze!

<span id="an_143:8">143:8</span> Objavi mi jutrom dobrotu svoju jer se
uzdam u tebe. Put mi kaži kojim ću krenuti jer k tebi dušu uzdižem.

<span id="an_143:9">143:9</span> Izbavi me, Jahve, od mojih dušmana,
tebi ja se utječem.

<span id="an_143:10">143:10</span> Nauči me da vršim volju tvoju jer ti
si Bog moj. Duh tvoj dobri nek' me po ravnu putu vodi!

<span id="an_143:11">143:11</span> Zbog imena svog, Jahve, poživi me,
zbog svoje pravednosti dušu mi izvedi iz tjeskobe!

<span id="an_143:12">143:12</span> Po svojoj dobroti satri moje dušmane,
uništi sve moje tlačitelje, jer ja sam sluga tvoj!

<span id="an_144:1">144:1</span> Davidov. Blagoslovljen Jahve, hridina
moja: ruke mi uči boju a prste ratu.

<span id="an_144:2">144:2</span> On je ljubav moja i tvrđava moja,
zaštita moja, izbavitelj moj, štit moj za koji se sklanjam; on mi narode
stavlja pod noge!

<span id="an_144:3">144:3</span> Što je čovjek, o Jahve, da ga poznaješ,
što li čedo ljudsko da ga se spominješ?

<span id="an_144:4">144:4</span> Poput daška je čovjek, dani njegovi kao
sjena nestaju.

<span id="an_144:5">144:5</span> Jahve, nagni svoja nebesa i siđi, takni
bregove: i zadimit će se!

<span id="an_144:6">144:6</span> Sijevni munjom i rasprši dušmane,
odapni strijele i rasprši ih!

<span id="an_144:7">144:7</span> Ruku pruži iz visina, istrgni me i
spasi iz voda beskrajnih, iz šaka sinova tuđinskih:

<span id="an_144:8">144:8</span> laži govore usta njihova, a desnica
krivo priseže.

<span id="an_144:9">144:9</span> Pjevat ću ti, Bože, pjesmu novu, na
harfi od deset žica svirat ću.

<span id="an_144:10">144:10</span> Ti daješ pobjedu kraljevima, koji si
spasio Davida, slugu svojega. Od pogubna mača

<span id="an_144:11">144:11</span> spasi mene, oslobodi me iz ruke
tuđinske; laži govore usta njihova, a desnica krivo priseže.

<span id="an_144:12">144:12</span> Daj da nam sinovi budu kao biljke što
rastu od mladosti svoje; a kćeri naše kao stupovi ugaoni, krasne poput
hramskog stupovlja;

<span id="an_144:13">144:13</span> da nam žitnice budu pune svakog
obilja, s plodovima svakojakim u izobilju;

<span id="an_144:14">144:14</span> ovce naše plodile se na tisuće,
plodile se beskrajno na našim poljima; stoka naša neka bude tovna! U
zidinama nam ne bilo proboja ni ropstva ni plača na ulicama našim!

<span id="an_144:15">144:15</span> Blago narodu kojem je tako, blago
narodu kojem je Jahve Bog!

<span id="an_145:1">145:1</span> Hvalospjev. Davidov.

ALEF Slavit ću te, o Bože, kralju moj, ime ću tvoje blagoslivljat'
uvijek i dovijeka.

<span id="an_145:2">145:2</span> 

BET Svaki ću dan tebe slaviti, ime ću tvoje hvaliti uvijek i dovijeka.

GIMEL

<span id="an_145:3">145:3</span> Velik je Jahve i svake hvale dostojan,
nedokučiva je veličina njegova!

DALET

<span id="an_145:4">145:4</span> Naraštaj naraštaju kazuje djela tvoja i
silu tvoju naviješta.

<span id="an_145:5">145:5</span> 

HE Govore o blistavoj slavi tvoga veličanstva i čudesa tvoja objavljuju.

<span id="an_145:6">145:6</span> 

VAU Kazuju strahovitu silu djela tvojih, veličinu tvoju pripovijedaju.

<span id="an_145:7">145:7</span> 

ZAJIN Razglašuju spomen velike dobrote tvoje i pravednosti tvojoj kliču.

<span id="an_145:8">145:8</span> 

HET Milostiv je Jahve i milosrdan, spor na srdžbu, bogat dobrotom.

<span id="an_145:9">145:9</span> 

TET Gospodin je dobar svima, milosrdan svim djelima svojim.

<span id="an_145:10">145:10</span> 

JOD Nek' te slave, Jahve, sva djela tvoja i tvoji sveti nek' te
blagoslivlju!

<span id="an_145:11">145:11</span> 

KAF Neka kazuju slavu tvoga kraljevstva, neka o sili tvojoj govore

<span id="an_145:12">145:12</span> 

LAMED da objave ljudskoj djeci silu tvoju i slavu divnoga kraljevstva
tvoga.

<span id="an_145:13">145:13</span> 

MEM Kraljevstvo tvoje kraljevstvo je vječno, tvoja vladavina za sva
pokoljenja.

NUN Vjeran je Jahve u svim riječima svojim i svet u svim svojim djelima.

<span id="an_145:14">145:14</span> 

SAMEK Jahve podupire sve koji posrću i pognute on uspravlja.

<span id="an_145:15">145:15</span> 

AJIN Oči sviju u tebe su uprte, ti im hranu daješ u pravo vrijeme.

<span id="an_145:16">145:16</span> 

PE Ti otvaraš ruku svoju, do mile volje sitiš sve živo.

<span id="an_145:17">145:17</span> 

SADE Pravedan si, Jahve, na svim putovima svojim i svet u svim svojim
djelima.

<span id="an_145:18">145:18</span> 

KOF Blizu je Jahve svima koji ga prizivlju, svima koji ga zazivaju
iskreno.

<span id="an_145:19">145:19</span> 

REŠ On ispunja želje štovatelja svojih, sluša njihove vapaje i spasava
ih.

<span id="an_145:20">145:20</span> 

ŠIN Jahve štiti one koji njega ljube, a zlotvore sve će zatrti.

<span id="an_145:21">145:21</span> 

TAU Nek' usta moja kazuju hvalu Jahvinu i svako tijelo nek' slavi sveto
ime njegovo - uvijek i dovijeka.

<span id="an_146:1">146:1</span> Aleluja! Hvali, dušo moja, Jahvu!

<span id="an_146:2">146:2</span> Hvalit ću Jahvu sveg života svojeg. Dok
me bude, Bogu svom ću pjevati.

<span id="an_146:3">146:3</span> Ne uzdajte se u knezove, u čovjeka od
kog nema spasenja!

<span id="an_146:4">146:4</span> Iziđe li duh iz njega, u zemlju svoju
on se vraća i propadaju sve misli njegove.

<span id="an_146:5">146:5</span> Blago onom kome je pomoćnik Bog
Jakovljev, kome je ufanje u Jahvi, Bogu njegovu,

<span id="an_146:6">146:6</span> koji stvori nebo i zemlju, more i sve
što je u njima; koji ostaje vjeran dovijeka,

<span id="an_146:7">146:7</span> potlačenima vraća pravicu, a gladnima
kruh daje. Jahve oslobađa sužnje,

<span id="an_146:8">146:8</span> Jahve slijepcima oči otvara. Jahve
uspravlja prignute, Jahve ljubi pravedne.

<span id="an_146:9">146:9</span> Jahve štiti tuđince, sirote i udovice
podupire, a grešnicima mrsi putove.

<span id="an_146:10">146:10</span> Jahve će kraljevati dovijeka, tvoj
Bog, Sione, od koljena do koljena. Aleluja!

<span id="an_147:1">147:1</span> Aleluja! Hvalite Jahvu jer je dobar,
pjevajte Bogu našem jer je sladak; svake hvale on je dostojan!

<span id="an_147:2">147:2</span> Jahve gradi Jeruzalem, sabire raspršene
Izraelce.

<span id="an_147:3">147:3</span> On liječi one koji su srca skršena i
povija rane njihove.

<span id="an_147:4">147:4</span> On određuje broj zvijezda, svaku
njezinim imenom naziva.

<span id="an_147:5">147:5</span> Velik je naš Gospodin i svesilan, nema
mjere mudrosti njegovoj.

<span id="an_147:6">147:6</span> Jahve pridiže ponizne, zlotvore do
zemlje snizuje.

<span id="an_147:7">147:7</span> Pjevajte Jahvi pjesmu zahvalnu,
svirajte na citari Bogu našem!

<span id="an_147:8">147:8</span> Oblacima on prekriva nebesa i zemlji
kišu sprema; daje da po bregovima raste trava i bilje na službu čovjeku.

<span id="an_147:9">147:9</span> On stoci hranu daje i mladim gavranima
kada grakću.

<span id="an_147:10">147:10</span> Za konjsku snagu on ne mari nit' mu
se mile bedra čovječja.

<span id="an_147:11">147:11</span> Mili su Jahvi oni koji se njega boje,
koji se uzdaju u dobrotu njegovu.

<span id="an_147:12">147:12</span> Slavi Jahvu, Jeruzaleme, hvali Boga
svoga, Sione!

<span id="an_147:13">147:13</span> On učvrsti zasune vrata tvojih,
blagoslovi u tebi tvoje sinove.

<span id="an_147:14">147:14</span> On dade mir granicama tvojim,
pšenicom te hrani najboljom.

<span id="an_147:15">147:15</span> Besjedu svoju šalje na zemlju, brzo
trči riječ njegova.

<span id="an_147:16">147:16</span> Kao vunu snijeg razbacuje, prosipa
mraz poput pepela.

<span id="an_147:17">147:17</span> On sipa grÓad kao zalogaje, voda
mrzne od njegove studeni.

<span id="an_147:18">147:18</span> Riječ svoju pošalje i vode se tope;
dunu vjetrom i vode otječu.

<span id="an_147:19">147:19</span> Riječ svoju on objavi Jakovu, odluke
svoje i zakone Izraelu.

<span id="an_147:20">147:20</span> Ne učini tako nijednom narodu:
nijednom naredbe svoje ne objavi! Aleluja!

<span id="an_148:1">148:1</span> Aleluja! Hvalite Jahvu s nebesa,
hvalite ga u visinama!

<span id="an_148:2">148:2</span> Hvalite ga, svi anđeli njegovi, hvalite
ga, sve vojske njegove!

<span id="an_148:3">148:3</span> Hvalite ga, sunce i mjeseče, hvalite
ga, sve zvijezde svjetlosne!

<span id="an_148:4">148:4</span> Hvalite ga, nebesa nebeska, i vode nad
svodom nebeskim!

<span id="an_148:5">148:5</span> Neka hvale ime Jahvino jer on zapovjedi
i postadoše.

<span id="an_148:6">148:6</span> Postavi ih zauvijek i dovijeka po
zakonu koji neće proći.

<span id="an_148:7">148:7</span> Hvalite Jahvu sa zemlje, nemani morske
i svi bezdani!

<span id="an_148:8">148:8</span> Ognju i grÓade, sniježe i maglo, olujni
vjetre, što riječ njegovu izvršavaš!

<span id="an_148:9">148:9</span> Gore i svi brežuljci, plodonosna stabla
i svi cedrovi!

<span id="an_148:10">148:10</span> Zvijeri i sve životinje, gmizavci i
ptice krilate!

<span id="an_148:11">148:11</span> Zemaljski kraljevi i svi narodi,
knezovi i suci zemaljski!

<span id="an_148:12">148:12</span> Mladići i djevojke, starci s djecom
zajedno:

<span id="an_148:13">148:13</span> nek' svi hvale ime Jahvino, jer
jedino je njegovo ime uzvišeno! Njegovo veličanstvo zemlju i nebo
nadvisuje,

<span id="an_148:14">148:14</span> on podiže snagu svom narodu, on
proslavlja svete svoje, sinove Izraelove - narod njemu blizak. Aleluja!

<span id="an_149:1">149:1</span> Aleluja! Pjevajte Jahvi pjesmu novu i u
zboru svetih hvalu njegovu!

<span id="an_149:2">149:2</span> Nek' se raduje Izrael Stvoritelju
svojem! Kralju svom neka klikću sinovi Siona!

<span id="an_149:3">149:3</span> Neka u kolu hvale ime njegovo, bubnjem
i citarom neka ga slave!

<span id="an_149:4">149:4</span> Jer Jahve ljubi narod svoj, spasenjem
ovjenčava ponizne!

<span id="an_149:5">149:5</span> Neka se sveti raduju u slavi, neka
kliču s ležaja svojih!

<span id="an_149:6">149:6</span> Nek' im pohvale Božje budu na ustima,
mačevi dvosjekli u rukama

<span id="an_149:7">149:7</span> da nad pucima izvrše odmazdu i kaznu
nad narodima;

<span id="an_149:8">149:8</span> da im kraljeve bace u lance, a
odličnike u okove gvozdene;

<span id="an_149:9">149:9</span> da na njima izvrše sud davno napisan -
nek' bude na čast svim svetima njegovim! Aleluja!

<span id="an_150:1">150:1</span> Aleluja!

<span id="an_150:2">150:2</span> Hvalite Boga u Svetištu njegovu,
slavite ga u veličanstvu svoda nebeskog!

<span id="an_150:3">150:3</span> Hvalite ga zbog silnih djela njegovih,
slavite ga zbog beskrajne veličine njegove!

<span id="an_150:4">150:4</span> Hvalite ga zvucima roga, slavite ga
harfom i citarom!

<span id="an_150:5">150:5</span> Hvalite ga igrom i bubnjem, slavite ga
glazbalima zvonkim i frulom! Hvalite ga cimbalima zvučnim, slavite ga
cimbalima gromkim!

<span id="an_150:6">150:6</span> Sve što god diše Jahvu neka slavi!
Aleluja!

------------------------------------------------------------------------

[Next: Proverbs](pro)
