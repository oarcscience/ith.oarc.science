[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](est)  [Next](psa) 

------------------------------------------------------------------------

### Croatian Bible: Job

<span id="an_1:1">1:1</span> Bijaše nekoć u zemlji Usu čovjek po imenu
Job. Bio je to čovjek neporočan i pravedan: bojao se Boga i klonio zla.

<span id="an_1:2">1:2</span> Rodilo mu se sedam sinova i tri kćeri.

<span id="an_1:3">1:3</span> Imao je sedam tisuća ovaca, tri tisuće
deva, pet stotina jarmova goveda, pet stotina magarica i veoma mnogo
služinčadi. Čovjek taj bijaše najugledniji među svim istočnjacima.

<span id="an_1:4">1:4</span> Sinovi su njegovi običavali naizmjence
priređivati gozbe kod jednoga od njih, svaki u svoj dan, te su pozivali
svoje tri sestre da jedu i piju s njima.

<span id="an_1:5">1:5</span> A kad bi se izredali s gozbama, Job bi ih
pozvao na očišćenje. Uranio bi izjutra i prinio paljenice za svakog od
njih; mislio je: "Tko zna nisu li mi sinovi griješili i u srcu Boga
hulili!" Tako je Job svagda činio.

<span id="an_1:6">1:6</span> Jednoga dana dođu sinovi Božji da stanu
pred Jahvu, a među njima pristupi i Satan.

<span id="an_1:7">1:7</span> Jahve tad upita Satana: "Odakle dolaziš?" -
"Evo prođoh zemljom i obiđoh je", odgovori on.

<span id="an_1:8">1:8</span> Nato će Jahve: "Nisi li zapazio slugu moga
Joba? Njemu na zemlji nema ravna. Čovjek je to neporočan i pravedan,
boji se Boga i kloni zla!"

<span id="an_1:9">1:9</span> A Satan odgovori Jahvi: "Zar se Job uzalud
Boga boji?

<span id="an_1:10">1:10</span> Zar nisi ogradio njega, kuću mu i sav
posjed njegov? Blagoslovio si djelo njegovih ruku, stoka mu se namnožila
po zemlji.

<span id="an_1:11">1:11</span> Ali pruži jednom ruku i dirni mu u dobra:
u lice će te prokleti!"

<span id="an_1:12">1:12</span> "Neka ti bude! - reče Jahve Satanu. - Sa
svime što ima radi što ti drago; samo ruku svoju na nj ne diži." I Satan
ode ispred lica Jahvina.

<span id="an_1:13">1:13</span> Jednoga dana, dok su Jobovi sinovi i
kćeri jeli i pili vino u kući najstarijeg brata,

<span id="an_1:14">1:14</span> dođe glasnik k Jobu i reče: "Tvoji su
volovi orali a magarice pokraj njih pasle,

<span id="an_1:15">1:15</span> kad iznenada Sabejci navališe na njih i
oteše ih, pobivši momke oštrim mačem. Jedini ja utekoh da ti ovo javim."

<span id="an_1:16">1:16</span> Dok je on još to govorio, dođe drugi i
reče: "Oganj Božji udari s neba, spali tvoje ovce i pastire te ih
proždrije. Jedini ja utekoh da ti javim."

<span id="an_1:17">1:17</span> Dok je još govorio, dođe treći i reče:
"Kaldejci navališe sa tri čete na tvoje deve i oteše ih, pobivši momke
oštrim mačem. Jedini ja utekoh da ti javim."

<span id="an_1:18">1:18</span> Dok je ovaj još govorio, dođe četvrti i
reče: "Tvoji su sinovi i kćeri jeli i pili vino u kući najstarijeg
brata.

<span id="an_1:19">1:19</span> I gle, vjetar se silan diže iz pustinje,
udari na sva četiri ugla kuće, obori je na djecu te ona zaglaviše.
Jedini ja utekoh da ti javim."

<span id="an_1:20">1:20</span> Tad ustade Job, razdrije haljinu na sebi,
obrija glavu pa ničice pade na zemlju, pokloni se

<span id="an_1:21">1:21</span> i reče: "Go iziđoh iz krila majčina, go
ću se onamo i vratiti. Jahve dao, Jahve oduzeo! Blagoslovljeno ime
Jahvino!"

<span id="an_1:22">1:22</span> Uza sve to, nije sagriješio Job niti je
kakvu ludost protiv Boga izustio.

<span id="an_2:1">2:1</span> Jednoga dana dođu opet sinovi Božji da
stanu pred Jahvu, a među njima pristupi i Satan.

<span id="an_2:2">2:2</span> Jahve tad upita Satana: "Odakle dolaziš?" -
"Evo prođoh zemljom i obiđoh je", odgovori on.

<span id="an_2:3">2:3</span> Nato će Jahve: "Nisi li zapazio slugu moga
Joba? Njemu na zemlji nema ravna. Čovjek je to neporočan i pravedan:
boji se Boga i kloni zla! On je još postojan u neporočnosti, pa si me
uzalud izazvao da ga upropastim."

<span id="an_2:4">2:4</span> A Satan odvrati: "Koža za kožu! Sve što
čovjek ima dat će za život.

<span id="an_2:5">2:5</span> Ali pruži ruku, dotakni se kosti njegove i
mesa: u lice će te prokleti!"

<span id="an_2:6">2:6</span> "Neka ti bude! - reče Jahve Satanu. - U
tvojoj je ruci; život mu samo sačuvaj!"

<span id="an_2:7">2:7</span> I Satan ode ispred lica Jahvina. On udari
Joba zlim prištem od tabana do tjemena.

<span id="an_2:8">2:8</span> Job uze crijep da se struže njime i sjede u
pepeo.

<span id="an_2:9">2:9</span> Tada mu njegova žena reče: "Zar si još
postojan u neporočnosti? Prokuni Boga i umri!"

<span id="an_2:10">2:10</span> Job joj odgovori: "Brbljaš kao luđakinja!
Kad od Boga primamo dobro, zar da onda i zlo ne primimo?" U svemu tome
Job nije sagriješio svojim usnama.

<span id="an_2:11">2:11</span> U to čuše tri Jobova prijatelja za sve
nevolje koje ga zadesiše; svaki se zaputi iz svoga kraja - Elifaz iz
Temana, Bildad iz Šuaha, Sofar iz Naama - i odlučiše da odu zajedno
ožaliti ga i utješiti.

<span id="an_2:12">2:12</span> A kad su izdaleka upravili oči na njega,
nisu ga prepoznali. Tad udariše u plač; svaki razdrije svoju haljinu i
prosu prah po glavi.

<span id="an_2:13">2:13</span> Potom sjedoše kraj njega na zemlju i
ostadoše tako sedam dana i sedam noći. Nijedan mu ne progovori ni
riječi, jer vidješe da je velika njegova bol.

<span id="an_3:1">3:1</span> Napokon otvori Job usta i prokle dan svoj;

<span id="an_3:2">3:2</span> poče svoju besjedu i reče:

<span id="an_3:3">3:3</span> "O, ne bilo dana kad sam se rodio i noći
što javi: 'Začeo se dječak!'

<span id="an_3:4">3:4</span> U crnu tminu dan taj nek se prometne! S
visina se njega Bog ne spominjao, svjetlost sunčeva ne svijetlila mu
više!

<span id="an_3:5">3:5</span> Mrak i sjena smrtna o nj se otimali,
posvema ga tmina gusta prekrila, pomrčine dnevne stravom ga morile!

<span id="an_3:6">3:6</span> O, da bi ga tama svega presvojila, nek' se
ne dodaje danima godine, nek' ne ulazi u brojenje mjeseci!

<span id="an_3:7">3:7</span> A noć ona bila žalosna dovijeka, ne čulo se
u njoj radosno klicanje!

<span id="an_3:8">3:8</span> Prokleli je oni štono dan proklinju i
Levijatana probudit' su kadri!

<span id="an_3:9">3:9</span> Pomrčale zvijezde njezina svanuća, zaludu
se ona vidjelu nadala, i zorinih vjeđa ne gledala nigda!

<span id="an_3:10">3:10</span> Što mi od utrobe ne zatvori vrata da
sakrije muku od mojih očiju!

<span id="an_3:11">3:11</span> Što nisam mrtav od krila materina, što ne
izdahnuh izlazeć' iz utrobe?

<span id="an_3:12">3:12</span> Čemu su me dva koljena prihvatila i dojke
dvije da me nejaka podoje?

<span id="an_3:13">3:13</span> U miru bih vječnom počivao sada, spavao
bih, pokoj svoj bih uživao

<span id="an_3:14">3:14</span> s kraljevima i savjetnicima zemlje koji
su sebi pogradili grobnice,

<span id="an_3:15">3:15</span> ili s knezovima, zlatom bogatima, što su
kuće svoje srebrom napunili.

<span id="an_3:16">3:16</span> Ne bih bio - k'o nedonošče zakopano, k'o
novorođenče što svjetla ne vidje.

<span id="an_3:17">3:17</span> Zlikovci se više ne obijeste ondje,
iznemogli tamo nalaze počinka.

<span id="an_3:18">3:18</span> Sužnjeve na miru tamo ostavljaju: ne
slušaju više poviku stražara.

<span id="an_3:19">3:19</span> Malen ondje leži zajedno s velikim, rob
je slobodan od gospodara svoga.

<span id="an_3:20">3:20</span> Čemu darovati svjetlo nesretniku i život
ljudima zagorčene duše

<span id="an_3:21">3:21</span> koji smrt ištu, a ona ne dolazi, i kao za
blagom za njome kopaju?

<span id="an_3:22">3:22</span> Grobnom bi se humku oni radovali, klicali
od sreće kad bi grob svoj našli.

<span id="an_3:23">3:23</span> Što će to čovjeku kom je put sakriven,
koga je Bog sa svih strana zapriječio?

<span id="an_3:24">3:24</span> Zato videć' hranu, uzdahnuti moram, k'o
voda se moji razlijevaju krici.

<span id="an_3:25">3:25</span> Obistinjuje se moje strahovanje, snalazi
me, evo, čega god se bojah.

<span id="an_3:26">3:26</span> Pokoja ni mira meni više nema, u mukama
mojim nikad mi počinka."

<span id="an_4:1">4:1</span> Tad prozbori Elifaz Temanac i reče:

<span id="an_4:2">4:2</span> "Možeš li podnijeti da ti progovorim? Ali
tko se može uzdržat' od riječi!

<span id="an_4:3">4:3</span> Eto, mnoge ljude ti si poučio, okrijepio si
iznemogle mišice;

<span id="an_4:4">4:4</span> riječju svojom klonule si pridizao,
ojačavao si koljena klecava.

<span id="an_4:5">4:5</span> A kad tebe stiže, klonuo si duhom, na tebe
kad pade, čitav si se smeo!

<span id="an_4:6">4:6</span> Zar pobožnost tvoja nadu ti ne daje,
neporočnost tvoja životu ufanje?

<span id="an_4:7">4:7</span> TÓa sjeti se: nevin - propade li kada? Kada
su zatrti bili pravednici?

<span id="an_4:8">4:8</span> Iz iskustva zborim: nesrećom tko ore i
nevolju sije, nju će i požeti.

<span id="an_4:9">4:9</span> Od daha Božjega oni pogibaju, na gnjevni mu
disaj nestaju sa zemlje.

<span id="an_4:10">4:10</span> Rika lavlja, urlik leopardov krše se k'o
zubi u lavića.

<span id="an_4:11">4:11</span> Lav ugiba jer mu nesta plijena, rasuli se
mladi lavičini.

<span id="an_4:12">4:12</span> Tajna riječ se meni objavila, šapat njen
je uho moje čulo.

<span id="an_4:13">4:13</span> Noću, kada snovi duh obuzmu i san dubok
kad na ljude pada,

<span id="an_4:14">4:14</span> strah i trepet mene su svladali, kosti
moje žestoko se stresle.

<span id="an_4:15">4:15</span> Dah mi neki preko lica prođe, digoše se
dlake na mom tijelu.

<span id="an_4:16">4:16</span> Stajao je netko - lica mu ne poznah - ali
likom bješe pred očima mojim. Posvuda tišina; uto začuh šapat:

<span id="an_4:17">4:17</span> 'Zar je smrtnik koji pred Bogom pravedan?
Zar je čovjek čist pred svojim Stvoriteljem?

<span id="an_4:18">4:18</span> Ni slugama svojim više ne vjeruje, i
anđele svoje za grijeh okrivljuje -

<span id="an_4:19">4:19</span> kako ne bi onda goste stanova glinenih
kojima je temelj u prahu zemaljskom. Gle, kao moljce njih sveudilj
satiru:

<span id="an_4:20">4:20</span> od jutra do mraka u prah pretvore,
nestaju zasvagda - nitko i ne vidi.

<span id="an_4:21">4:21</span> Iščupan je kolčić njihova šatora,
pogibaju skoro, mudrost ne spoznavši.'

<span id="an_5:1">5:1</span> Ded zazivlji! Zar će ti se tko odazvat'?
Kojem li se svecu misliš sad obratit'?

<span id="an_5:2">5:2</span> Doista, budalu njegov bijes ubija, luđaka
će sasvim skončat ljubomora.

<span id="an_5:3">5:3</span> Bezumnika vidjeh kako korijen pušta, al'
prokletstvo skoro na kuću mu pade.

<span id="an_5:4">5:4</span> Njegovi su sinci daleko od spasa, njih
nezaštićene na Vratima tlače.

<span id="an_5:5">5:5</span> Ljetinu njihovu pojedoše gladni, sam Bog ju
je njima oteo iz usta, a žedni hlepe za njihovim dobrima.

<span id="an_5:6">5:6</span> Ne, opačina ne izbija iz zemlje, nit'
nevolja iz tla može nići sama,

<span id="an_5:7">5:7</span> nego čovjek rađa muku i nevolju kao što let
orlov teži u visinu.

<span id="an_5:8">5:8</span> Al' ja bih se ipak Bogu utekao i pred njime
stvar bih svoju razložio.

<span id="an_5:9">5:9</span> Nedokučiva on djela silna stvori, čudesa
koja se izbrojit' ne mogu.

<span id="an_5:10">5:10</span> On kišom rosi po svem licu zemljinu i
vodu šalje da nam polja natapa.

<span id="an_5:11">5:11</span> Da bi ponižene visoko digao, da bi
ojađene srećom obdario,

<span id="an_5:12">5:12</span> redom ruši ono što lukavci smisle, što
god započeli, on im izjalovi.

<span id="an_5:13">5:13</span> On hvata mudre u njihovu lukavstvu, naume
spletkara obraća u ništa.

<span id="an_5:14">5:14</span> Posred bijela dana zapadnu u tamu, pipaju
u podne kao usred noći.

<span id="an_5:15">5:15</span> On iz njinih ralja izbavlja jadnika, iz
silničkih ruku diže siromaha.

<span id="an_5:16">5:16</span> Tako se pokaže nada nevoljniku, i
nepravda mora zatvoriti usta.

<span id="an_5:17">5:17</span> Da, blago čovjeku koga Bog odbaci! Stoga
ti ne prezri karanje Svesilnog!

<span id="an_5:18">5:18</span> On ranjava, ali i ranu povija, udara i
svojom zacjeljuje rukom.

<span id="an_5:19">5:19</span> Iz šest će nevolja tebe izbaviti, ni u
sedmoj zlo te dotaknuti neće.

<span id="an_5:20">5:20</span> U gladi, od smrti on će te spasiti, a u
ratu, oštru će te otet maču.

<span id="an_5:21">5:21</span> Biču zla jezika uklonit će tebe, ispred
otimača bez straha ćeš biti.

<span id="an_5:22">5:22</span> Suši i studeni ti ćeš se smijati i od
divljih zvijeri strahovati nećeš.

<span id="an_5:23">5:23</span> Sklopit' ti ćeš savez s kamenjem na
njivi, zvjerad divlja s tobom u miru će biti.

<span id="an_5:24">5:24</span> U šatoru svome mir ćeš uživati, dom svoj
kad pohodiš netaknut će stajat.

<span id="an_5:25">5:25</span> Koljeno ćeš svoje gledat' gdje se množi i
potomstvo gdje ti kao trava raste.

<span id="an_5:26">5:26</span> U grob ti ćeš leći kada budeš zreo, kao
što se žito snosi kad dozori.

<span id="an_5:27">5:27</span> Sve motrismo ovo: istina je živa! zato
sve za dobro svoje ti poslušaj."

<span id="an_6:1">6:1</span> A Job progovori i reče:

<span id="an_6:2">6:2</span> "O, kad bi se jad moj izmjeriti mog'o, a
nevolje moje stavit' na tezulju!

<span id="an_6:3">6:3</span> Teže one jesu od sveg pijeska morskog, i
stoga mi riječi zastraniti znaju.

<span id="an_6:4">6:4</span> Strijele Svesilnoga u mojem su mesu, ljuti
otrov njihov ispija mi dušu, Božje se strahote oborile na me.

<span id="an_6:5">6:5</span> TÓa, kraj svježe trave njače li magarac,
muče li goveče kraj punih jasala?

<span id="an_6:6">6:6</span> Zar hranu bljutavu jedemo bez soli? Zar
kakove slasti ima u bjelancu?

<span id="an_6:7">6:7</span> Al' ono što mi se gadilo dotaći, to mi je
sada sva hrana u bolesti.

<span id="an_6:8">6:8</span> O, da bi se molba moja uslišala, da mi Bog
ispuni ono čem se nadam!

<span id="an_6:9">6:9</span> O, kada bi me Bog uništiti htio, kada bi
mahnuo rukom da me satre!

<span id="an_6:10">6:10</span> Za mene bi prava utjeha to bila, klicati
bih mog'o u mukama teškim što se ne protivljah odluci Svetoga.

<span id="an_6:11">6:11</span> Zar snage imam da mogu čekati? Radi kakve
svrhe da ja duže živim?

<span id="an_6:12">6:12</span> Zar je snaga moja k'o snaga kamena, zar
je tijelo moje od mjedi liveno?

<span id="an_6:13">6:13</span> Na što se u sebi osloniti mogu? Zar mi
svaka pomoć nije uskraćena?

<span id="an_6:14">6:14</span> Tko odbija milost bližnjemu svojemu,
prezreo je strah od Boga Svesilnoga.

<span id="an_6:15">6:15</span> Kao potok me iznevjeriše braća, kao
bujice zimske svoje korito.

<span id="an_6:16">6:16</span> Od leda mutne vode im se nadimlju,
'bujaju od snijega što se topit' stao;

<span id="an_6:17">6:17</span> al u doba sušno naskoro presahnu, od žege
ishlape tada iz korita.

<span id="an_6:18">6:18</span> Karavane zbog njih skreću sa putova, u
pustinju zađu i u njoj se gube.

<span id="an_6:19">6:19</span> Karavane temske očima ih traže, putnici
iz Šebe nadaju se njima.

<span id="an_6:20">6:20</span> A kad do njih dođu, nađu se u čudu, jer
su se u nadi svojoj prevarili.

<span id="an_6:21">6:21</span> U ovom ste času i vi meni takvi: vidjeste
strahotu pa se preplašiste.

<span id="an_6:22">6:22</span> Rekoh li vam možda: 'Darujte mi štogod,
poklonite nešto od svojega blaga;

<span id="an_6:23">6:23</span> iz šake dušmanske izbavite mene,
oslobodite me silnikova jarma?'

<span id="an_6:24">6:24</span> Vi me poučite, pa ću ušutjeti, u čem je
moj prijestup, pokažite meni.

<span id="an_6:25">6:25</span> O, kako su snažne besjede iskrene! Al'
kamo to vaši smjeraju prijekori?

<span id="an_6:26">6:26</span> Mislite li možda prekoriti riječi? TÓa u
vjetar ide govor očajnikov!

<span id="an_6:27">6:27</span> Nad sirotom kocku zar biste bacali i sa
prijateljem trgovali svojim?

<span id="an_6:28">6:28</span> U oči me sada dobro pogledajte, paz'te
neću li vam slagati u lice.

<span id="an_6:29">6:29</span> Povucite riječ! Kakve li nepravde!
Povucite riječ, neporočan ja sam!

<span id="an_6:30">6:30</span> Zar pakosti ima na usnama mojim? Zar
nesreću svaku okusio nisam?

<span id="an_7:1">7:1</span> Nije l' vojska život čovjekov na zemlji? Ne
provodi l' dane poput najamnika?

<span id="an_7:2">7:2</span> Kao što trudan rob za hladom žudi, poput
nadničara štono plaću čeka,

<span id="an_7:3">7:3</span> mjeseci jada tako me zapadoše i noći su
mučne meni dosuđene.

<span id="an_7:4">7:4</span> Liježuć' mislim svagda: 'Kada ću ustati?' A
dižuć se: 'Kada večer dočekati!' I tako se kinjim sve dok se ne smrkne.

<span id="an_7:5">7:5</span> PÓut moju crvi i blato odjenuše, koža na
meni puca i raščinja se.

<span id="an_7:6">7:6</span> Dani moji brže od čunka prođoše, promakoše
hitro bez ikakve nade.

<span id="an_7:7">7:7</span> Spomeni se: život moj je samo lahor i oči
mi neće više vidjet' sreće!

<span id="an_7:8">7:8</span> Prijateljsko oko neće me gledati; pogled
svoj u mene upro si te sahnem.

<span id="an_7:9">7:9</span> Kao što se oblak gubi i raspline, tko u
Šeol siđe, više ne izlazi.

<span id="an_7:10">7:10</span> Domu svome natrag ne vraća se nikad,
njegovo ga mjesto više ne poznaje.

<span id="an_7:11">7:11</span> Ustima ja svojim stoga branit' neću, u
tjeskobi duha govorit ću sada, u gorčini duše ja ću zajecati.

<span id="an_7:12">7:12</span> Zar sam more ili neman morska, pa si
stražu nada mnom stavio?

<span id="an_7:13">7:13</span> Kažem li: 'Na logu ću se smirit', ležaj
će mi olakšati muke',

<span id="an_7:14">7:14</span> snovima me prestravljuješ tada, prepadaš
me viđenjima mučnim.

<span id="an_7:15">7:15</span> Kamo sreće da mi se zadavit'! Smrt mi je
od patnja mojih draža.

<span id="an_7:16">7:16</span> Ja ginem i vječno živjet neću; pusti me,
tek dah su dani moji!

<span id="an_7:17">7:17</span> Što je čovjek da ga toliko ti cijeniš, da
je srcu tvojem tako prirastao

<span id="an_7:18">7:18</span> i svakoga jutra da njega pohodiš i
svakoga trena da ga iskušavaš?

<span id="an_7:19">7:19</span> Kada ćeš svoj pogled skinuti sa mene i
dati mi barem pljuvačku progutat'?

<span id="an_7:20">7:20</span> Ako sam zgriješio, što učinih tebi, o ti
koji pomno nadzireš čovjeka? Zašto si k'o metu mene ti uzeo, zbog čega
sam tebi na teret postao?

<span id="an_7:21">7:21</span> Zar prijestupa moga ne možeš podnijeti i
ne možeš prijeći preko krivnje moje? Jer, malo će proći i u prah ću
leći, ti ćeš me tražiti, al' me biti neće."

<span id="an_8:1">8:1</span> Bildan iz Šuaha progovori tad i reče:

<span id="an_8:2">8:2</span> "Dokad ćeš jošte govoriti tako, dokle će ti
riječ kao vihor biti?

<span id="an_8:3">8:3</span> TÓa zar može Bog pravo pogaziti, može li
pravdu izvrnut' Svesilni?

<span id="an_8:4">8:4</span> Ako mu djeca tvoja sagriješiše, preda ih
zato bezakonju njinu.

<span id="an_8:5">8:5</span> Al' ako Boga potražiš iskreno i od
Svesilnog milost ti izmoliš;

<span id="an_8:6">8:6</span> ako li budeš čist i neporočan, odsad će
svagda on nad tobom bdjeti i obnovit će kuću pravedniku.

<span id="an_8:7">8:7</span> Bit će malena tvoja sreća prošla prema
budućoj što te očekuje.

<span id="an_8:8">8:8</span> No pitaj samo prošle naraštaje, na mudrost
pređa njihovih pripazi.

<span id="an_8:9">8:9</span> Od jučer mi smo i ništa ne znamo, poput
sjene su na zemlji nam dani.

<span id="an_8:10">8:10</span> Oni će te poučit' i reći ti, iz srca će
svog izvući besjede:

<span id="an_8:11">8:11</span> 'Izvan močvare zar će rogoz nići? Zar će
bez vode trstika narasti?

<span id="an_8:12">8:12</span> Zeleni se sva, al' i nekošena usahne
prije svake druge trave.

<span id="an_8:13">8:13</span> To je kob svakog tko Boga zaboravi; tako
propada nada bezbožnika:

<span id="an_8:14">8:14</span> Nit je tanana njegovo uzdanje, a ufanje
mu kuća paukova.

<span id="an_8:15">8:15</span> Nasloni li se, ona mu se ljulja, prihvati
li se, ona mu se ruši.

<span id="an_8:16">8:16</span> Zeleni se i sav na suncu buja, vrt su mu
cio mladice prerasle.

<span id="an_8:17">8:17</span> Svojim korijenjem krš je isprepleo te
život crpe iz živa kamena.

<span id="an_8:18">8:18</span> A kad ga s mjesta njegova istrgnu, ono ga
niječe: 'Nikada te ne vidjeh!'

<span id="an_8:19">8:19</span> I evo gdje na putu sada trune dok drugo
bilje već niče iz zemlje.

<span id="an_8:20">8:20</span> Ne, Bog neće odbacit' neporočne, niti će
rukom poduprijet' opake.

<span id="an_8:21">8:21</span> Smijeh će ti opet ispuniti usta, s usana
će odjeknuti klicanje.

<span id="an_8:22">8:22</span> Dušmane će ti odjenut' sramota i šatora
će nestat' zlikovačkog.'"

<span id="an_9:1">9:1</span> Job progovori i reče:

<span id="an_9:2">9:2</span> "Zaista, dobro ja znadem da je tako: kako
da pred Bogom čovjek ima pravo?

<span id="an_9:3">9:3</span> Ako bi se tkogod htio prÓeti s njime,
odvratio mu ne bi ni jednom od tisuću.

<span id="an_9:4">9:4</span> Srcem on je mudar, a snagom svesilan, i tko
bi se njemu nekažnjeno opro?

<span id="an_9:5">9:5</span> On brda premješta, a ona to ne znaju, u
jarosti svojoj on ih preokreće.

<span id="an_9:6">9:6</span> Pokreće on zemlju sa njezina mjesta, iz
temelja njene potresa stupove.

<span id="an_9:7">9:7</span> Kad zaprijeti suncu, ono se ne rađa, on
pečatom svojim i zvijezde pečati.

<span id="an_9:8">9:8</span> Jedini on je nebesa razapeo i pučinom
morskom samo on hodao.

<span id="an_9:9">9:9</span> Stvorio je Medvjede i Oriona, Vlašiće i
zvijezđa na južnome nebu.

<span id="an_9:10">9:10</span> Tvorac on je djela silnih, nepojmljivih
čudesa koja se izbrojit' ne mogu.

<span id="an_9:11">9:11</span> Ide pored mene, a ja ga ne vidim; evo, on
prolazi - ja ga ne opažam.

<span id="an_9:12">9:12</span> Ugrabi li što, tko će mu to priječit, i
tko ga pitat smije: 'Što si učinio?'

<span id="an_9:13">9:13</span> Bog silni srdžbu svoju ne opoziva: pred
njim poniču saveznici Rahaba.

<span id="an_9:14">9:14</span> Pa kako onda da njemu odgovorim, koju
riječ da protiv njega izaberem?

<span id="an_9:15">9:15</span> I da sam u pravu, odvratio ne bih, u suca
svojega milost bih molio.

<span id="an_9:16">9:16</span> A kad bi se na zov moj i odazvao,
vjerovao ne bih da on glas moj sluša.

<span id="an_9:17">9:17</span> Jer, za dlaku jednu on mene satire, bez
razloga moje rane umnožava.

<span id="an_9:18">9:18</span> Ni časa jednoga predahnut' mi ne da, nego
mene svakom gorčinom napaja!

<span id="an_9:19">9:19</span> Ako je na snagu - tÓa on je najjači! Ako
je na pravdu - tko će njega na sud?

<span id="an_9:20">9:20</span> Da sam i prav, usta bi me osudila, da sam
i nevin, zlim bi me proglasila.

<span id="an_9:21">9:21</span> A jesam li nevin? Ni sam ne znam više,
moj je život meni sasvim omrzao!

<span id="an_9:22">9:22</span> Jer, to je svejedno; i zato ja kažem:
nevina i grešnika on dokončava.

<span id="an_9:23">9:23</span> I bič smrtni kad bi odjednom ubijo ...
ali on se ruga nevolji nevinih.

<span id="an_9:24">9:24</span> U zemlji predanoj u šake zlikovaca, on
oči sucima njezinim zastire. Ako on to nije, tko je drugi onda?

<span id="an_9:25">9:25</span> Od skoroteče su brži moji dani, bježe
daleko, nigdje dobra ne videć.'

<span id="an_9:26">9:26</span> K'o čamci od rogoza hitro promiču, k'o
orao na plijen kada se zaleti.

<span id="an_9:27">9:27</span> Kažem li: zaboravit ću jadikovku,
razvedrit ću lice i veseo biti,

<span id="an_9:28">9:28</span> od mojih me muka groza obuzima, jer
znadem da me ti ne držiš nevinim.

<span id="an_9:29">9:29</span> Ako li sam grešan, tÓa čemu onda da zalud
mučim sebe.

<span id="an_9:30">9:30</span> Kad bih i sniježnicom sebe ja isprao, kad
bih i lugom ruke svoje umio,

<span id="an_9:31">9:31</span> u veću bi me nečist opet gurnuo, i moje
bi me se gnušale haljine!

<span id="an_9:32">9:32</span> Nije čovjek k'o ja da se s njime pravdam
i na sud da idem s njim se parničiti.

<span id="an_9:33">9:33</span> Niti kakva suca ima među nama da ruke
svoje stavi na nas dvojicu,

<span id="an_9:34">9:34</span> da šibu njegovu od mene odmakne, da užas
njegov mene više ne plaši!

<span id="an_9:35">9:35</span> Govorit ću ipak bez ikakva straha, jer ja
nisam takav u svojim očima!

<span id="an_10:1">10:1</span> Kad mi je duši život omrznuo, nek' mi
tužaljka poteče slobodno, zborit ću u gorčini duše svoje.

<span id="an_10:2">10:2</span> Reću ću Bogu: Nemoj me osudit! Kaži mi
zašto se na me obaraš.

<span id="an_10:3">10:3</span> TÓa što od toga imaš da me tlačiš, da
djelo ruku svojih zabacuješ, da pomažeš namjerama opakih?

<span id="an_10:4">10:4</span> Jesu li u tebe oči tjelesne? Zar ti vidiš
kao što čovjek vidi?

<span id="an_10:5">10:5</span> Zar su ti dani k'o dani smrtnika a kao
ljudski vijek tvoje godine?

<span id="an_10:6">10:6</span> Zbog čega krivnju moju istražuješ i
grijehe moje hoćeš razotkriti,

<span id="an_10:7">10:7</span> kad znadeš dobro da sam nedužan, da ruci
tvojoj izmaknut ne mogu?

<span id="an_10:8">10:8</span> Tvoje me ruke sazdaše, stvoriše, zašto da
me sada opet raščiniš!

<span id="an_10:9">10:9</span> Sjeti se, k'o glinu si me sazdao i u prah
ćeš me ponovo vratiti.

<span id="an_10:10">10:10</span> Nisi li mene k'o mlijeko ulio i učinio
da se k'o sir zgrušam?

<span id="an_10:11">10:11</span> Kožom si me i mesom odjenuo, kostima si
me spleo i žilama.

<span id="an_10:12">10:12</span> S milošću si mi život darovao,
brižljivo si nad mojim bdio dahom.

<span id="an_10:13">10:13</span> Al' u svom srcu ovo si sakrio, znam da
je tvoja to bila namjera:

<span id="an_10:14">10:14</span> da paziš budno hoću li zgriješiti i da
mi grijeh ne prođe nekažnjeno.

<span id="an_10:15">10:15</span> Ako sam grešan, onda teško meni, ako li
sam prav, glavu ne smijem dići - shrvan sramotom, nesrećom napojen!

<span id="an_10:16">10:16</span> Ispravim li se, k'o lav me nagoniš,
snagu svoju okušavaš na meni,

<span id="an_10:17">10:17</span> optužbe nove na mene podižeš, jarošću
većom na mene usplamtiš i sa svježim se četama obaraš.

<span id="an_10:18">10:18</span> Iz utrobe što si me izvukao? O, što ne
umrijeh: vidjeli me ne bi,

<span id="an_10:19">10:19</span> bio bih k'o da me ni bilo nije, iz
utrobe u grob bi me stavili.

<span id="an_10:20">10:20</span> Mog su života dani tako kratki! Pusti
me da se još malo veselim

<span id="an_10:21">10:21</span> prije nego ću na put bez povratka, u
zemlju tame, zemlju sjene smrtne,

<span id="an_10:22">10:22</span> u zemlju tmine guste i meteža, gdje je
svjetlost slična noći najcrnjoj."

<span id="an_11:1">11:1</span> Sofar iz Naama progovori tad i reče:

<span id="an_11:2">11:2</span> "Zar na riječi mnoge da se ne odvrati?
Zar će se brbljavac još i opravdati?

<span id="an_11:3">11:3</span> Zar će tvoje trice ušutkati ljude, zar će
ruganje ostat' neizrugano?

<span id="an_11:4">11:4</span> Rekao si: 'Nauk moj je neporočan, u očima
tvojim čist sam i bez ljage.'

<span id="an_11:5">11:5</span> Ali kada bi Bog htio progovorit' i
otvorit usta da ti odgovori

<span id="an_11:6">11:6</span> kada bi ti tajne mudrosti otkrio koje um
nijedan ne može doumit', znao bi da ti za grijehe račun ište.

<span id="an_11:7">11:7</span> Možeš li dubine Božje proniknuti,
dokučiti savršenstvo Svesilnoga?

<span id="an_11:8">11:8</span> Od neba je više: što još da učiniš? Od
Šeola dublje: što još da mudruješ?

<span id="an_11:9">11:9</span> Duže je od zemlje - šire je od mora!

<span id="an_11:10">11:10</span> Ako se povuče, ako te pograbi, ako na
sud preda, tko će mu braniti?

<span id="an_11:11">11:11</span> Jer on u čovjeku prozire prijevaru,
vidi opačinu ako i ne gleda.

<span id="an_11:12">11:12</span> Čovjek se bezuman obraća k pameti i
divlji magarac uzdi se pokori.

<span id="an_11:13">11:13</span> Ako li srce svoje ti uspraviš i ruke
svoje pružiš prema njemu,

<span id="an_11:14">11:14</span> ako li zloću iz ruku odbaciš i u šatoru
svom ne daš zlu stana,

<span id="an_11:15">11:15</span> čisto ćeš čelo moći tad podići, čvrst
ćeš biti i bojati se nećeš.

<span id="an_11:16">11:16</span> Svojih se kušnja nećeš sjećat' više kao
ni vode koja je protekla.

<span id="an_11:17">11:17</span> Jasnije će tvoj život sjat' no podne,
tmina će se obratit' u svanuće.

<span id="an_11:18">11:18</span> U uzdanju svom živjet ćeš sigurno i
zaštićen počivat ćeš u miru.

<span id="an_11:19">11:19</span> Kad legneš, nitko te buniti neće; mnogi
će tvoju tražiti naklonost.

<span id="an_11:20">11:20</span> A zlikovcima ugasnut će oči, neće im
više biti utočišta: izdahnut', bit će jedina im nada."

<span id="an_12:1">12:1</span> Job progovori i reče:

<span id="an_12:2">12:2</span> "Uistinu, vi ste cvijet naroda, sa vama
će izumrijeti mudrost.

<span id="an_12:3">12:3</span> Al' i ja znam k'o i vi misliti, ni u čemu
od vas gori nisam: tko za stvari takve ne bi znao?

<span id="an_12:4">12:4</span> Prijateljima sam svojim ja na podsmijeh
što zazivam Boga da mi odgovori! Na podsmijeh ja sam - pravednik
neporočan!

<span id="an_12:5">12:5</span> Prezirat' je nesretnika - sretni misle,
udariti treba onog što posrće!

<span id="an_12:6">12:6</span> Dotle su na miru šatori pljačkaša,
izazivači Boga žive bezbrižno kao da Boga u šaci svojoj drže!

<span id="an_12:7">12:7</span> Ali pitaj zvijeri, i poučit će te; ptice
nebeske pitaj, i razjasnit će ti.

<span id="an_12:8">12:8</span> Gušteri zemlje to će ti protumačit', ribe
u moru ispripovjedit će ti.

<span id="an_12:9">12:9</span> Od stvorenja sviju, koje ne bi znalo da
je sve to Božja ruka učinila?!

<span id="an_12:10">12:10</span> U ruci mu leži život svakog bića i dah
životvorni svakog ljudskog tijela.

<span id="an_12:11">12:11</span> Zar uhom mi ne sudimo besjedu k'o što
kušamo nepcem okus jela?

<span id="an_12:12">12:12</span> Sjedine mudrost donose čovjeku, a s
vijekom dugim umnost mu dolazi.

<span id="an_12:13">12:13</span> Ali u Njemu mudrost je i snaga, u Njemu
savjet je i sva razumnost.

<span id="an_12:14">12:14</span> Što razgradi, sagradit neće nitko, kog
zatvori, nitko ne oslobađa.

<span id="an_12:15">12:15</span> Ustavi li vodu, suša nastaje; pusti li
je, svu zemlju ispremetne.

<span id="an_12:16">12:16</span> Jer u njemu je snaga i sva mudrost,
njegov je prevareni i varalica.

<span id="an_12:17">12:17</span> On savjetnike lišava razbora, suce
pametne udara bezumljem.

<span id="an_12:18">12:18</span> On otpasuje pojas kraljevima i užetom
im vezuje bokove.

<span id="an_12:19">12:19</span> On bosonoge tjera svećenike i mogućnike
sa vlasti obara.

<span id="an_12:20">12:20</span> On diže riječ iz usta rječitima i
starcima pravo rasuđivanje.

<span id="an_12:21">12:21</span> On sasiplje prezir po plemićima i
junacima bedra raspasuje.

<span id="an_12:22">12:22</span> On dubinama razotkriva tmine i sjenu
smrtnu na svjetlo izvodi.

<span id="an_12:23">12:23</span> On diže narod pa ga uništava, umnoži ga
a potom iskorijeni.

<span id="an_12:24">12:24</span> On zaluđuje vladare naroda te po
bespuću lutaju pustinjskom

<span id="an_12:25">12:25</span> i pipaju u tmini bez svjetlosti
glavinjajući poput pijanaca.

<span id="an_13:1">13:1</span> Očima svojim sve to ja vidjeh, ušima
svojim čuh i razumjeh.

<span id="an_13:2">13:2</span> Sve što vi znate znadem to i ja, ni u
čemu od vas gori nisam.

<span id="an_13:3">13:3</span> Zato, zborit' moram sa Svesilnim, pred
Bogom svoj razlog izložiti.

<span id="an_13:4">13:4</span> Jer, kovači laži vi ste pravi, i svi ste
vi zaludni liječnici!

<span id="an_13:5">13:5</span> Kada biste bar znali šutjeti, mudrost
biste svoju pokazali!

<span id="an_13:6">13:6</span> Dokaze mi ipak poslušajte, razlog mojih
usana počujte.

<span id="an_13:7">13:7</span> Zar zbog Boga govorite laži, zar zbog
njega riječi te prijevarne?

<span id="an_13:8">13:8</span> Zar biste pristrano branit' htjeli Boga,
zar biste mu htjeli biti odvjetnici?

<span id="an_13:9">13:9</span> Zar bi dobro bilo da vas on ispita? Zar
biste ga obmanuli k'o čovjeka?

<span id="an_13:10">13:10</span> Kaznom preteškom on bi vas pokarao
poradi potajne vaše pristranosti.

<span id="an_13:11">13:11</span> Zar vas veličanstvo njegovo ne plaši i
zar vas od njega užas ne spopada?

<span id="an_13:12">13:12</span> Razlozi su vam od pepela izreke, obrana
je vaša obrana od blata.

<span id="an_13:13">13:13</span> Umuknite sada! Dajte da govorim, pa
neka me poslije snađe što mu drago.

<span id="an_13:14">13:14</span> Zar da meso svoje sam kidam zubima? Da
svojom rukom život upropašćujem?

<span id="an_13:15">13:15</span> On me ubit' može: nade druge nemam već
da pred njim svoje držanje opravdam.

<span id="an_13:16">13:16</span> I to je već zalog mojega spasenja, jer
bezbožnik preda nj ne može stupiti.

<span id="an_13:17">13:17</span> Pažljivo mi riječi poslušajte, nek' vam
prodre u uši besjeda.

<span id="an_13:18">13:18</span> Gle: ja sam pripremio parnicu, jer u
svoje sam pravo uvjeren.

<span id="an_13:19">13:19</span> Tko se sa mnom hoće parničiti? -
Umuknut ću potom te izdahnut'.

<span id="an_13:20">13:20</span> Dvije mi molbe samo ne uskrati da se od
tvog lica ne sakrivam:

<span id="an_13:21">13:21</span> digni s mene tešku svoju ruku i užasom
svojim ne straši me.

<span id="an_13:22">13:22</span> Tada me pitaj, a ja ću odgovarat'; ili
ja da pitam, ti da odgovaraš.

<span id="an_13:23">13:23</span> Koliko počinih prijestupa i grijeha?
Prekršaj mi moj pokaži i krivicu.

<span id="an_13:24">13:24</span> Zašto lice svoje kriješ sad od mene,
zašto u meni vidiš neprijatelja?

<span id="an_13:25">13:25</span> Zašto strahom mučiš list vjetrom
progonjen, zašto se na suhu obaraš slamčicu?

<span id="an_13:26">13:26</span> O ti, koji mi gorke pišeš presude i
teretiš mene grijesima mladosti,

<span id="an_13:27">13:27</span> koji si mi noge u klade sapeo i koji
bdiš nad svakim mojim korakom i tragove stopa mojih ispituješ!

<span id="an_13:28">13:28</span> Život mi se k'o trulo drvo raspada, k'o
haljina što je moljci izjedaju!

<span id="an_14:1">14:1</span> Čovjek koga je žena rodila kratka je
vijeka i pun nevolja.

<span id="an_14:2">14:2</span> K'o cvijet je nikao i vene već, poput
sjene bježi ne zastajuć'.

<span id="an_14:3">14:3</span> Na takva, zar, ti oči otvaraš i preda se
na sud ga izvodiš?

<span id="an_14:4">14:4</span> Tko će čisto izvuć' iz nečista? Nitko!

<span id="an_14:5">14:5</span> Pa kad su njegovi dani odbrojeni, kad mu
broj mjeseci o tebi ovisi, kad mu granicu stavljaš neprijelaznu,

<span id="an_14:6">14:6</span> skini s njega pogled da počinut' može,
poput najamnika da svoj dan uživa.

<span id="an_14:7">14:7</span> TÓa ni drvu nije nada sva propala,
posječeno, ono opet prozeleni i mladice nove iz njega izbiju.

<span id="an_14:8">14:8</span> Ako mu korijen i ostari u zemlji, ako mu
se panj i sasuši u prahu,

<span id="an_14:9">14:9</span> oćutjevši vodu, ono će propupat' i
pustiti grane kao stablo novo.

<span id="an_14:10">14:10</span> Al' kad čovjek umre, ostaje pokošen,
kad smrtnik izdahne, gdje li je on tada?

<span id="an_14:11">14:11</span> Može sva voda iz mora ispariti i
presahnut' rijeke, isušit posvema',

<span id="an_14:12">14:12</span> al' čovjek kad legne, ne ustaje više,
dok nebesa bude, neće se podići, od sna se svojega probuditi neće.

<span id="an_14:13">14:13</span> O, kad bi me htio skriti u Šeolu,
zakloniti me dok srdžba ti ne mine, dÓati mi rok kad ćeš me se
spomenuti,

<span id="an_14:14">14:14</span> - jer, kad umre čovjek, zar uskrsnut'
može? - čekao bih te sve dane vojske svoje dok ne bi došao da mi smjenu
dadeš.

<span id="an_14:15">14:15</span> Zvao bi me, a ja bih se odazvao:
zaželio si se djela svojih ruku.

<span id="an_14:16">14:16</span> A sad nad svakim mojim vrebaš korakom,
nijednog mi grijeha nećeš oprostiti,

<span id="an_14:17">14:17</span> u vreći si prijestup moj zapečatio i
krivicu moju svu si zapisao.

<span id="an_14:18">14:18</span> Vaj! K'o što se jednom uruši planina,
k'o što se hridina s mjesta svog odvali,

<span id="an_14:19">14:19</span> k'o što voda kamen s vremenom istroši,
a pljusak bujicom zemlju svu sapere, tako uništavaš nadu u čovjeku.

<span id="an_14:20">14:20</span> Oborio si ga - on ode za svagda,
nagrđena lica, otjeran, odbačen.

<span id="an_14:21">14:21</span> Djecu mu poštuju - o tom ništa ne zna;
ako su prezrena - o tom ne razmišlja.

<span id="an_14:22">14:22</span> On jedino pati zbog svojega tijela, on
jedino tuži zbog svojeg života."

<span id="an_15:1">15:1</span> Elifaz Temanac progovori tad i reče:

<span id="an_15:2">15:2</span> "Zar šupljom naukom odgovara mudrac i
vjetrom istočnim trbuh napuhuje?

<span id="an_15:3">15:3</span> Zar on sebe brani riječima ispraznim,
besjedama koje ničem ne koriste?

<span id="an_15:4">15:4</span> Još više ti činiš: ništiš strah od Boga,
pred njegovim licem pribranost ukidaš.

<span id="an_15:5">15:5</span> Tvoje riječi krivicu tvoju odaju,
poslužio si se jezikom lukavih,

<span id="an_15:6">15:6</span> vlastita te usta osuđuju, ne ja, protiv
tebe same ti usne svjedoče.

<span id="an_15:7">15:7</span> Zar si prvi čovjek koji se rodio? Zar si
na svijet prije bregova došao?

<span id="an_15:8">15:8</span> Zar si tajne Božje ti prisluškivao i
mudrost čitavu za se prisvojio?

<span id="an_15:9">15:9</span> Što ti znadeš, a da i mi ne znamo, što ti
razumiješ, a da to ne shvaćamo?

<span id="an_15:10">15:10</span> Ima među nama i sijedih i starih kojima
je više ljeta no tvom ocu.

<span id="an_15:11">15:11</span> Zar su ti utjehe Božje premalene i
blage riječi upućene tebi?

<span id="an_15:12">15:12</span> Što te srce tvoje tako slijepo goni i
što tako divlje prevrćeš očima

<span id="an_15:13">15:13</span> kad proti Bogu jarost svoju okrećeš, a
iz usta takve riječi ti izlaze!

<span id="an_15:14">15:14</span> Što je čovjek da bi čist mogao biti?
Zar je itko rođen od žene pravedan?

<span id="an_15:15">15:15</span> Gle, ni u svece se On ne pouzdava, oku
njegovu ni nebesa čista nisu,

<span id="an_15:16">15:16</span> a kamoli to biće gadno i buntovno,
čovjek što k'o vodu pije opačinu!

<span id="an_15:17">15:17</span> Mene sad poslušaj, poučit' te hoću, što
god sam vidjeh, ispričat' ti želim,

<span id="an_15:18">15:18</span> i ono što naučavahu mudraci ne tajeć'
što su primili od pređa

<span id="an_15:19">15:19</span> kojima je zemlja ova bila dana kamo
tuđin nije nikada stupio.

<span id="an_15:20">15:20</span> Zlikovac se muči cijelog svoga vijeka,
nasilniku već su ljeta odbrojena.

<span id="an_15:21">15:21</span> Krik strave svagda mu u ušima ječi, dok
miruje, na njeg baca se razbojnik.

<span id="an_15:22">15:22</span> Ne nada se da će izbjeći tminama i
znade dobro da je maču namijenjen,

<span id="an_15:23">15:23</span> strvinaru da je kao plijen obećan. On
znade da mu se dan propasti bliži.

<span id="an_15:24">15:24</span> Nemir i tjeskoba na njeg navaljuju, k'o
kralj spreman na boj na nj se obaraju.

<span id="an_15:25">15:25</span> On je protiv Boga podizao ruku,
usuđivao se prkosit' Svesilnom

<span id="an_15:26">15:26</span> Ohola je čela na njega srljao, iza
štita debela dobro zaklonjen.

<span id="an_15:27">15:27</span> Lice mu bijaše obloženo salom a bokovi
pretilinom otežali.

<span id="an_15:28">15:28</span> Razrušene je zaposjeo gradove i kućišta
nastanio napuštena. Srušit će se ono što za sebe sazda;

<span id="an_15:29">15:29</span> cvasti mu neće, već rasuti se blago,
sjena mu se neće po zemlji širiti.

<span id="an_15:30">15:30</span> On se tami više izmaknuti neće, opržit
će oganj njegove mladice, u dahu plamenih usta nestat će ga.

<span id="an_15:31">15:31</span> U taštinu svoju neka se ne uzda, jer će
mu ispraznost biti svom nagradom.

<span id="an_15:32">15:32</span> Prije vremena će svenut' mu mladice,
grane mu se nikad neće zazelenjet'.

<span id="an_15:33">15:33</span> Kao loza, grozd će stresat' svoj
nezreo, poput masline pobacit će cvatove.

<span id="an_15:34">15:34</span> Da, bezbožničko je jalovo koljeno, i
vatra proždire šator podmitljivca.

<span id="an_15:35">15:35</span> Koji zlom zanesu, rađaju nesreću i
prijevaru nose u utrobi svojoj."

<span id="an_16:1">16:1</span> Job progovori i reče:

<span id="an_16:2">16:2</span> "Koliko se takvih naslušah besjeda, kako
ste mi svi vi mučni tješioci!

<span id="an_16:3">16:3</span> Ima li kraja tim riječima ispraznim? Što
te goni da mi tako odgovaraš?

<span id="an_16:4">16:4</span> I ja bih mogao k'o vi govoriti da vam je
duša na mjestu duše moje; i ja bih vas mog'o zasuti riječima i nad
sudbom vašom tako kimat' glavom;

<span id="an_16:5">16:5</span> i ja bih mogao ustima vas hrabrit', i ne
bih žalio trud svojih usana.

<span id="an_16:6">16:6</span> Al' ako govorim, patnja se ne blaži, ako
li zašutim, zar će me minuti?

<span id="an_16:7">16:7</span> Zlopakost me sada shrvala posvema, čitava
se rulja oborila na me.

<span id="an_16:8">16:8</span> Ustao je proti meni da svjedoči i u lice
mi se baca klevetama.

<span id="an_16:9">16:9</span> Jarošću me svojom razdire i goni,
škrgućuć' zubima obara se na me. Moji protivnici sijeku me očima,

<span id="an_16:10">16:10</span> prijeteći, na mene usta razvaljuju, po
obrazima me sramotno ćuškaju, u čoporu svi tad navaljuju na me.

<span id="an_16:11">16:11</span> Da, zloćudnicima Bog me predao, u ruke
opakih on me izručio.

<span id="an_16:12">16:12</span> Mirno življah dok On ne zadrma mnome,
za šiju me ščepa da bi me slomio.

<span id="an_16:13">16:13</span> Uze me za biljeg i strijelama osu,
nemilosrdno mi bubrege probode i mojom žuči zemlju žednu natopi.

<span id="an_16:14">16:14</span> Na tijelu mi ranu do rane otvara, kao
bijesan ratnik nasrće na mene.

<span id="an_16:15">16:15</span> Tijelo sam golo u kostrijet zašio,
zario sam čelo svoje u prašinu.

<span id="an_16:16">16:16</span> Zapalilo mi se sve lice od suza, sjena
tamna preko vjeđa mi je pala.

<span id="an_16:17">16:17</span> A nema nasilja na rukama mojim, molitva
je moja bila uvijek čista.

<span id="an_16:18">16:18</span> O zemljo, krvi moje nemoj sakriti i
kriku mom ne daj nigdje da počine.

<span id="an_16:19">16:19</span> Odsad na nebu imam ja svjedoka, u
visini gore moj stoji branitelj.

<span id="an_16:20">16:20</span> Moja vika moj je odvjetnik kod Boga dok
se ispred njega suze moje liju:

<span id="an_16:21">16:21</span> o, da me obrani u parbi mojoj s Bogom
ko što smrtnik brani svojega bližnjega.

<span id="an_16:22">16:22</span> No životu mom su odbrojena ljeta, na
put bez povratka meni je krenuti.

<span id="an_17:1">17:1</span> Daha mi nestaje, gasnu moji dani i za
mene već se skupljaju grobari.

<span id="an_17:2">17:2</span> Rugači su evo mene dohvatili, od uvreda
oka sklopiti ne mogu.

<span id="an_17:3">17:3</span> Stoga me zaštiti i budi mi jamcem kad mi
nitko u dlan neće da udari.

<span id="an_17:4">17:4</span> Jer, srca si njina lišio razuma i
dopustiti im nećeš da opstanu.

<span id="an_17:5">17:5</span> K'o taj što imanje dijeli drugovima, a
djeci njegovoj dotle oči gasnu,

<span id="an_17:6">17:6</span> narodima svim sam na ruglo postao, onaj
kom u lice svatko pljunut' može.

<span id="an_17:7">17:7</span> Od tuge vid mi se muti u očima, poput
sjene moji udovi postaju.

<span id="an_17:8">17:8</span> Začudit će se zbog toga pravednici, na
bezbožnika će planuti čestiti;

<span id="an_17:9">17:9</span> neporočni će na svom ustrajat' putu,
čovjek čistih ruku ojačat će još više.

<span id="an_17:10">17:10</span> Hajde, svi vi, nećete li opet počet',
tÓa među vama ja mudra ne nalazim!

<span id="an_17:11">17:11</span> Minuli su dani, propale zamisli, želje
srca moga izjalovile se.

<span id="an_17:12">17:12</span> 'U noći najcrnjoj, dan se približava;
blizu je već svjetlo što tminu izgoni.'

<span id="an_17:13">17:13</span> A meni je nada otići u Šeol i
prostrijeti sebi ležaj u mrklini.

<span id="an_17:14">17:14</span> Dovikujem grobu: 'Oče moj rođeni!' a
crve pozdravljam: 'Mati moja, sestro!'

<span id="an_17:15">17:15</span> Ali gdje za mene ima jošte nade? Sreću
moju tko će ikada vidjeti?

<span id="an_17:16">17:16</span> Hoće li u Šeol ona sa mnom sići da u
prahu zajedno otpočinemo?"

<span id="an_18:1">18:1</span> Bildad iz Šuaha progovori tad i reče:

<span id="an_18:2">18:2</span> "Kada kaniš obuzdat' svoje besjede?
Opameti se sad da razgovaramo!

<span id="an_18:3">18:3</span> Zašto nas držiš za stoku nerazumnu, zar
smo životinje u tvojim očima?

<span id="an_18:4">18:4</span> O ti, koji se od jarosti razdireš, hoćeš
li da zemlja zbog tebe opusti da iz svoga mjesta iskoče pećine?

<span id="an_18:5">18:5</span> Al' ugasit će se svjetlost opakoga, i
neće mu sjati plamen na ognjištu.

<span id="an_18:6">18:6</span> Potamnjet će svjetlo u njegovu šatoru i
nad njime će se utrnut' svjetiljka.

<span id="an_18:7">18:7</span> Krepki mu koraci postaju sputani, o
vlastite on se spotiče namjere.

<span id="an_18:8">18:8</span> Jer njegove noge vode ga u zamku, i evo
ga gdje već korača po mreži.

<span id="an_18:9">18:9</span> Tanka mu je zamka nogu uhvatila, i evo,
užeta čvrsto ga pritežu.

<span id="an_18:10">18:10</span> Njega vreba omča skrivena na zemlji,
njega čeka klopka putem kojim hodi.

<span id="an_18:11">18:11</span> Odasvuda strahovi ga prepadaju,
ustopice sveudilj ga proganjaju.

<span id="an_18:12">18:12</span> Glad je požderala svu snagu njegovu,
nesreća je uvijek o njegovu boku.

<span id="an_18:13">18:13</span> Boleština kobna kožu mu razjeda,
prvenac mu smrti nagriza udove.

<span id="an_18:14">18:14</span> Njega izvlače iz šatora njegova da bi
ga odveli vladaru strahota.

<span id="an_18:15">18:15</span> U njegovu stanu tuđinac stanuje, po
njegovu domu prosipaju sumpor.

<span id="an_18:16">18:16</span> Odozdo se suši njegovo korijenje, a
odozgo grane sve mu redom sahnu.

<span id="an_18:17">18:17</span> Spomen će se njegov zatrti na zemlji,
njegovo se ime s lica zemlje briše.

<span id="an_18:18">18:18</span> Iz svjetlosti njega u tminu tjeraju,
izagnat' ga hoće iz kruga zemaljskog.

<span id="an_18:19">18:19</span> U rodu mu nema roda ni poroda, nit'
preživjela na njegovu ognjištu.

<span id="an_18:20">18:20</span> Sudba je njegova Zapad osupnula, i
čitav je Istok obuzela strepnja.

<span id="an_18:21">18:21</span> Evo, takav usud snalazi zlikovca i dom
onog koji ne priznaje Boga."

<span id="an_19:1">19:1</span> Job progovori i reče:

<span id="an_19:2">19:2</span> "TÓa dokle ćete mučit' dušu moju, dokle
ćete me riječima satirat'?

<span id="an_19:3">19:3</span> Već deseti put pogrdiste mene i stid vas
nije što me zlostavljate.

<span id="an_19:4">19:4</span> Pa ako sam zastranio doista, na meni moja
zabluda ostaje.

<span id="an_19:5">19:5</span> Mislite li da ste me nadjačali i krivnju
moju da ste dokazali?

<span id="an_19:6">19:6</span> Znajte: Bog je to mene pritisnuo i svojom
me je on stegnuo mrežom.

<span id="an_19:7">19:7</span> Vičem: 'Nasilje!' - nema odgovora;
vapijem - ali za me pravde nema.

<span id="an_19:8">19:8</span> Sa svih strana put mi je zagradio, sve
staze moje u tminu zavio.

<span id="an_19:9">19:9</span> Slavu je moju sa mene skinuo, sa moje
glave strgnuo je krunu.

<span id="an_19:10">19:10</span> Podsijeca me odasvud te nestajem; k'o
drvo, nadu mi je iščupao.

<span id="an_19:11">19:11</span> Raspalio se gnjev njegov na mene i
svojim me drži neprijateljem.

<span id="an_19:12">19:12</span> U bojnom redu pristižu mu čete, putove
proti meni nasipaju, odasvud moj opkoljavaju šator.

<span id="an_19:13">19:13</span> Od mene su se udaljila braća, otuđili
se moji poznanici.

<span id="an_19:14">19:14</span> Nestade bližnjih mojih i znanaca, gosti
doma mog zaboraviše me.

<span id="an_19:15">19:15</span> Sluškinjama sam svojim kao stranac,
neznanac sam u njihovim očima.

<span id="an_19:16">19:16</span> Slugu zovnem, a on ne odgovara i za
milost ga moram zaklinjati.

<span id="an_19:17">19:17</span> Mojoj je ženi dah moj omrznuo, gadim se
djeci vlastite utrobe.

<span id="an_19:18">19:18</span> I deranima na prezir tek služim, ako se
dignem, rugaju se meni.

<span id="an_19:19">19:19</span> Pouzdanicima sam svojim mrzak, protiv
mene su oni koje ljubljah.

<span id="an_19:20">19:20</span> Kosti mi se za kožu prilijepiše, osta
mi jedva koža oko zuba.

<span id="an_19:21">19:21</span> Smilujte mi se, prijatelji moji, jer
Božja me je ruka udarila.

<span id="an_19:22">19:22</span> Zašto da me k'o Bog sam progonite, zar
se niste moga nasitili mesa?

<span id="an_19:23">19:23</span> O, kad bi se riječi moje zapisale i kad
bi se u mjed tvrdu urezale;

<span id="an_19:24">19:24</span> kad bi se željeznim dlijetom i olovom u
spomen vječan u stijenu uklesale!

<span id="an_19:25">19:25</span> Ja znadem dobro: moj Izbavitelj živi i
posljednji će on nad zemljom ustati.

<span id="an_19:26">19:26</span> A kad se probudim, k sebi će me dići:
iz svoje ću puti tad vidjeti Boga.

<span id="an_19:27">19:27</span> Njega ja ću kao svojega gledati, i
očima mojim neće biti stranac: za njime srce mi čezne u grudima.

<span id="an_19:28">19:28</span> Kad kažete: 'Kako ćemo ga goniti? Koji
ćemo razlog protiv njega naći?',

<span id="an_19:29">19:29</span> mača tad se bojte: grijehu mač je
kazna. Saznat ćete tada da imade suda!"

<span id="an_20:1">20:1</span> Sofar iz Naamata progovori tad i reče:

<span id="an_20:2">20:2</span> "Misli me tjeraju da ti odgovorim, i zato
u meni vri to uzbuđenje

<span id="an_20:3">20:3</span> dok slušam ukore koji me sramote, al'
odgovor mudar um će moj već naći.

<span id="an_20:4">20:4</span> Zar tebi nije od davnine poznato, otkad
je čovjek na zemlju stavljen bio,

<span id="an_20:5">20:5</span> da je kratka vijeka radost opakoga, da
kao tren prođe sreća bezbožnička.

<span id="an_20:6">20:6</span> Pa ako stasom i do neba naraste, ako mu
se glava dotakne oblaka,

<span id="an_20:7">20:7</span> poput utvare on zauvijek nestaje; koji ga
vidješe kažu: 'Gdje je sad on?'

<span id="an_20:8">20:8</span> Kao san bez traga on se rasplinjuje,
nestaje ga kao priviđenja noćnog.

<span id="an_20:9">20:9</span> Nijedno ga oko više gledat neće, niti će
ga mjesto njegovo vidjeti

<span id="an_20:10">20:10</span> Njegovu će djecu gonit' siromasi:
rukama će svojim vraćati oteto.

<span id="an_20:11">20:11</span> Kosti su njegove bujale mladošću; gle,
zajedno s njome pokošen je sada.

<span id="an_20:12">20:12</span> Zlo bijaše slatko njegovim ustima te ga
je pod svojim jezikom skrivao;

<span id="an_20:13">20:13</span> sladio se pazeć' da ga ne proguta i pod
nepcem svojim zadržavao ga.

<span id="an_20:14">20:14</span> Ali hrana ta mu trune u utrobi, otrovom
zmijskim u crijevima postaje.

<span id="an_20:15">20:15</span> Blago progutano mora izbljuvati. Bog će
ga istjerat' njemu iz utrobe.

<span id="an_20:16">20:16</span> Iz zmijine glave otrov je sisao: sada
umire od jezika gujina.

<span id="an_20:17">20:17</span> Potoke ulja on gledat' više neće, ni
vidjet' gdje rijekom med i mlijeko teku.

<span id="an_20:18">20:18</span> Vratit će dobitak ne okusivši ga, neće
uživat' u plodu trgovine.

<span id="an_20:19">20:19</span> Jer je sirotinju gnjeo i tlačio, otimao
kuće koje ne sazida,

<span id="an_20:20">20:20</span> jer ne bješe kraja požudi njegovoj,
njegova ga blaga neće izbaviti.

<span id="an_20:21">20:21</span> Jer mu proždrljivost ništa ne poštedi,
ni sreća njegova dugo trajat neće.

<span id="an_20:22">20:22</span> Sred izobilja u škripcu će se naći,
svom će snagom na nj se oboriti bijeda.

<span id="an_20:23">20:23</span> I dok hranom bude trbuh svoj punio, Bog
će na nj pustiti jarost svoga gnjeva, sasut' dažd strelica na meso
njegovo.

<span id="an_20:24">20:24</span> Ako i izmakne gvozdenom oružju, luk će
mjedeni njega prostrijeliti.

<span id="an_20:25">20:25</span> Strijelu bi izvuk'o, al' mu probi leđa,
a šiljak blistavi viri mu iz žuči. Kamo god krenuo, strepnje ga vrebaju,

<span id="an_20:26">20:26</span> na njega tmine sve tajom očekuju. Vatra
ga ništi, ni od kog zapaljena, i proždire sve pod njegovim šatorom.

<span id="an_20:27">20:27</span> Gle, nebo krivicu njegovu otkriva i
čitava zemlja na njega se diže.

<span id="an_20:28">20:28</span> Njegovu će kuću raznijeti poplava,
otplaviti je u dan Božje jarosti.

<span id="an_20:29">20:29</span> Takvu sudbinu Bog priprema zlikovcu i
takvu baštinu on mu dosuđuje."

<span id="an_21:1">21:1</span> Job progovori i reče:

<span id="an_21:2">21:2</span> "Slušajte, slušajte dobro što ću reći,
utjehu mi takvu barem udijelite.

<span id="an_21:3">21:3</span> Otrpite da riječ jednu ja izrečem, kad
završim, tad se rugajte slobodno.

<span id="an_21:4">21:4</span> Zar protiv čovjeka dižem ja optužbu? Kako
da strpljenje onda ne izgubim?

<span id="an_21:5">21:5</span> Pogledajte na me: užas će vas spopast',
rukom ćete svoja zakloniti usta;

<span id="an_21:6">21:6</span> pomislim li na to, prestravim se i sam i
čitavim svojim tad protrnem tijelom.

<span id="an_21:7">21:7</span> Zašto na životu ostaju zlikovci i, što su
stariji, moćniji bivaju?

<span id="an_21:8">21:8</span> Potomstvo njihovo s njima napreduje a
izdanci im se množe pred očima.

<span id="an_21:9">21:9</span> Strah nikakav kuće njihove ne mori i šiba
ih Božja ostavlja na miru.

<span id="an_21:10">21:10</span> Njihovi bikovi plode pouzdano, krave im
se tele i ne jalove se.

<span id="an_21:11">21:11</span> K'o jagnjad djeca im slobodno skakuću,
veselo igraju njihovi sinovi.

<span id="an_21:12">21:12</span> Oni pjevaju uz harfe i bubnjeve i
vesele se uz zvukove svirale.

<span id="an_21:13">21:13</span> Dane svoje završavaju u sreći, u
Podzemlje oni silaze spokojno.

<span id="an_21:14">21:14</span> A govorili su Bogu: 'Ostavi nas, ne
želimo znati za tvoje putove!

<span id="an_21:15">21:15</span> TÓa tko je Svesilni da njemu služimo i
kakva nam korist da ga zazivamo?'

<span id="an_21:16">21:16</span> Zar svoju sreću u ruci ne imahu, makar
do Njega ne drže ništa oni?

<span id="an_21:17">21:17</span> Zar se luč opakog kada ugasila? Zar se
na njega oborila nesreća? Zar mu u gnjevu svom On skroji sudbinu?

<span id="an_21:18">21:18</span> Zar je kao slama na vjetru postao, kao
pljeva koju vihor svud raznosi?

<span id="an_21:19">21:19</span> Hoće l' ga kaznit' Bog u njegovoj
djeci? Ne, njega nek' kazni da sam to osjeti!

<span id="an_21:20">21:20</span> Vlastitim očima nek' rasap svoj vidi,
neka se napije srdžbe Svesilnoga!

<span id="an_21:21">21:21</span> TÓa što poslije smrti on za dom svoj
mari kad će se presjeć' niz njegovih mjeseci?

<span id="an_21:22">21:22</span> Ali tko će Boga učiti mudrosti, njega
koji sudi najvišim bićima?

<span id="an_21:23">21:23</span> Jedan umire u punom blagostanju, bez
briga ikakvih, u potpunom miru,

<span id="an_21:24">21:24</span> bokova od pretiline otežalih i kostiju
sočne moždine prepunih.

<span id="an_21:25">21:25</span> A drugi umire s gorčinom u duši, nikad
nikakve ne okusivši sreće.

<span id="an_21:26">21:26</span> Obojica leže zajedno u prahu, crvi ih
jednako prekrivaju oba.

<span id="an_21:27">21:27</span> O, znam dobro kakve vaše su namjere,
kakve zlosti protiv mene vi snujete.

<span id="an_21:28">21:28</span> Jer pitate: 'Gdje je kuća plemićeva,
šator u kojem stanovahu opaki?'

<span id="an_21:29">21:29</span> Niste li na cesti putnike pitali, zar
njihovo svjedočanstvo ne primate:

<span id="an_21:30">21:30</span> 'Opaki je u dan nesreće pošteđen i u
dan Božje jarosti veseo je.'

<span id="an_21:31">21:31</span> Al' na postupcima tko će mu predbacit'
i tko će mu vratit' što je počinio?

<span id="an_21:32">21:32</span> A kad ga na kraju na groblje odnesu, na
grobni mu humak postavljaju stražu.

<span id="an_21:33">21:33</span> Lake su mu grude zemlje u dolini dok za
njime ide čitavo pučanstvo.

<span id="an_21:34">21:34</span> O, kako su vaše utjehe isprazne! Kakva
su prijevara vaši odgovori!"

<span id="an_22:1">22:1</span> Elifaz Temanac progovori tad i reče:

<span id="an_22:2">22:2</span> "Zar Bogu koristan može biti čovjek? TÓa
tko je mudar, sebi samom koristi.

<span id="an_22:3">22:3</span> Zar je Svesilnom milost što si pravedan i
zar mu je dobit što si neporočan?

<span id="an_22:4">22:4</span> Ili te zbog tvoje pobožnosti kara i zato
se hoće s tobom parničiti?

<span id="an_22:5">22:5</span> Nije l' to zbog zloće tvoje prevelike i
zbog bezakonja kojim broja nema?

<span id="an_22:6">22:6</span> Od braće si brao nizašto zaloge i s golih
si ljudi svlačio haljine;

<span id="an_22:7">22:7</span> ti nisi žednoga vodom napojio, uskraćivao
si kruh izgladnjelima;

<span id="an_22:8">22:8</span> otimao si od siromaha zemlju da bi na
njoj svog nastanio ljubimca;

<span id="an_22:9">22:9</span> puštao si praznih ruku udovice i siročadi
si satirao ruku.

<span id="an_22:10">22:10</span> Eto zašto tebe mreže sad sapinju, zašto
te strahovi muče iznenadni.

<span id="an_22:11">22:11</span> Svjetlost ti mrak posta i ništa ne
vidiš, vode su duboke tebe potopile.

<span id="an_22:12">22:12</span> Zar Bog nije u visini nebeskoj i zar
zvijezdama tjeme on ne vidi?

<span id="an_22:13">22:13</span> Ali ti kažeš: 'Što Bog može znati? Kroz
oblak tmasti zar što razabire?

<span id="an_22:14">22:14</span> Oblaci pogled njegov zaklanjaju, i
rubom kruga on hoda nebeskog.'

<span id="an_22:15">22:15</span> TÓa kaniš li se drevnog držat' puta
kojim su išli ljudi nepravedni?

<span id="an_22:16">22:16</span> Prije vremena nestadoše oni, bujica im
je temelje raznijela.

<span id="an_22:17">22:17</span> Zborahu Bogu: 'Nas se ti ostavi! Što
nam Svesilni učiniti može?'

<span id="an_22:18">22:18</span> A on im je dom punio dobrima makar do
njega ne držahu ništa.

<span id="an_22:19">22:19</span> Videć' im propast, klikću pravednici,
neporočni se njima izruguju:

<span id="an_22:20">22:20</span> 'Gle, propadoše protivnici naši, što od
njih osta, vatra im proždrije!"

<span id="an_22:21">22:21</span> S Bogom ti se sprijatelji i pomiri, i
vraćena će ti opet biti sreća.

<span id="an_22:22">22:22</span> Ded prihvati Zakon iz njegovih usta, u
srce svoje riječ njegovu usadi.

<span id="an_22:23">22:23</span> Ako se raskajan vratiš Svesilnome i
nepravdu iz svog šatora odstraniš,

<span id="an_22:24">22:24</span> tad ćeš odbaciti zlato u prašinu i
ofirsko blago u šljunak potočni.

<span id="an_22:25">22:25</span> Svesilni će postat' tvoje suho zlato,
on će biti tvoje gomile srebrene.

<span id="an_22:26">22:26</span> Da, Svesilni bit će tvoje radovanje, i
lice ćeš k Bogu dizati slobodno.

<span id="an_22:27">22:27</span> Molit ćeš mu se, i uslišat će tebe,
ispunit ćeš što si mu zavjetovao.

<span id="an_22:28">22:28</span> Što god poduzeo, sve će ti uspjeti, i
putove će ti obasjavat' svjetlost.

<span id="an_22:29">22:29</span> Jer, on ponizuje ponos oholima, dok u
pomoć smjernim očima pritječe.

<span id="an_22:30">22:30</span> Iz nevolje on izbavlja nevinoga; i tebe
će spasit' tvoje čiste ruke."

<span id="an_23:1">23:1</span> Job progovori i reče:

<span id="an_23:2">23:2</span> "Zar mi je i danas tužaljka buntovna?
Teška mu ruka iz mene vapaj budi:

<span id="an_23:3">23:3</span> o, kada bih znao kako ću ga naći, do
njegova kako doprijeti prijestolja,

<span id="an_23:4">23:4</span> pred njim parnicu bih svoju razložio, iz
mojih bi usta navrli dokazi.

<span id="an_23:5">23:5</span> Rad bih znati što bi meni odvratio i
razumjeti riječ što bi je rekao!

<span id="an_23:6">23:6</span> Zar mu treba snage velike za raspru? Ne,
dosta bi bilo da me on sasluša.

<span id="an_23:7">23:7</span> U protivniku bi vidio pravedna, i parnica
moja tad bi pobijedila.

<span id="an_23:8">23:8</span> Na istok krenem li, naći ga ne mogu;
pođem li na zapad, ne razabirem ga.

<span id="an_23:9">23:9</span> Ištem na sjeveru, al' ga ne opažam;
nevidljiv je ako se k jugu okrenem.

<span id="an_23:10">23:10</span> Pa ipak, on dobro zna put kojim kročim!
Neka me kuša: čist k'o zlato ću izići!

<span id="an_23:11">23:11</span> Noga mi se stopa njegovih držala, putem
sam njegovim išao ne skrećuć';

<span id="an_23:12">23:12</span> slušao sam nalog njegovih usana,
pohranih mu riječi u grudima svojim.

<span id="an_23:13">23:13</span> Al' htjedne li štogod, tko će ga
odvratit'? Što zaželi dušom, to će ispuniti.

<span id="an_23:14">23:14</span> Izvršit će što je dosudio meni, kao i
sve drugo što je odlučio!

<span id="an_23:15">23:15</span> Zbog toga pred njime sav ustravljen ja
sam, i što više mislim, jače strah me hvata.

<span id="an_23:16">23:16</span> U komade Bog mi je srce smrvio, užasom
me svega prožeo Svesilni,

<span id="an_23:17">23:17</span> premda nisam ni u tminama propao, ni u
mraku što je lice moje zastro.

<span id="an_24:1">24:1</span> Zašto Svesilni ne promatra vremena, a
dane njegove ne vide mu vjernici?

<span id="an_24:2">24:2</span> Bezbožnici pomiču granice, otimaju stado
i pasu ga.

<span id="an_24:3">24:3</span> Sirotama odvode magarca, udovi u zalog
vola dižu.

<span id="an_24:4">24:4</span> Siromahe tjeraju sa puta; skrivaju se
ubogari zemlje.

<span id="an_24:5">24:5</span> K'o magarci divlji u pustinji zarana idu
da plijen ugrabe: pustinja im hrani mališane.

<span id="an_24:6">24:6</span> Po tuđem polju oni pabirče, paljetkuju
vinograd opakog.

<span id="an_24:7">24:7</span> Goli noće, nemaju haljine, ni pokrivača
protiv studeni.

<span id="an_24:8">24:8</span> Oni kisnu na planinskom pljusku; bez
skloništa uz hrid se zbijaju.

<span id="an_24:9">24:9</span> Otkidaju od sise sirotu, ubogom u zalog
dijete grabe.

<span id="an_24:10">24:10</span> Goli hode, nemaju haljina; izgladnjeli,
tuđe snoplje nose.

<span id="an_24:11">24:11</span> Oni mlina za ulje nemaju; ožednjeli,
gaze u kacama.

<span id="an_24:12">24:12</span> Samrtnici hropću iz gradova, ranjenici
u pomoć zazivlju. Al' na sve to Bog se oglušuje.

<span id="an_24:13">24:13</span> Ima onih koji mrze svjetlost: ne
priznaju njezinih putova niti se staza drže njezinih.

<span id="an_24:14">24:14</span> Za mraka se diže ubojica, kolje ubogog
i siromaha. U gluhoj se noći lopov skiće \[16a\] i u tmini provaljuje
kuće.

<span id="an_24:15">24:15</span> Sumrak žudi oko preljubnika: 'Nitko me
vidjet neće', kaže on i zastire velom svoje lice.

<span id="an_24:16">24:16</span> \[16b\]Za vidjela oni se skrivaju, oni
neće da za svjetlost znaju.

<span id="an_24:17">24:17</span> Zora im je kao sjena smrtna: kad
zarudi, silan strah ih hvata.

<span id="an_24:18">24:18</span> Prije nego svane, on već hitro bježi
kloneći se puta preko vinograda. Njegova su dobra prokleta u zemlji.

<span id="an_24:19">24:19</span> K'o što vrućina i žega snijeg upija,
tako i Podzemlje proždire grešnike.

<span id="an_24:20">24:20</span> Zaboravilo ga krilo što ga rodi, ime se
njegovo više ne spominje: poput stabla zgromljena je opačina.

<span id="an_24:21">24:21</span> Ženu nerotkinju on je zlostavljao,
udovici nije učinio dobra.

<span id="an_24:22">24:22</span> Al' Onaj što snažno hvata nasilnike,
ustaje, a njima sva se nada gasi.

<span id="an_24:23">24:23</span> Dade mu sigurnost, i on se pouzda; okom
je njegove nadzirao staze.

<span id="an_24:24">24:24</span> Dignu se za kratko, a onda nestanu,
ruše se i kao svi drugi istrunu, posječeni kao glave klasovima."

<span id="an_24:25">24:25</span> Nije li tako? Tko će me u laž utjerat'?
Tko moje riječi poništiti može?"

<span id="an_25:1">25:1</span> Bildad iz Šuaha progovori tad i reče:

<span id="an_25:2">25:2</span> "Gospodstvo i strah u njegovoj su ruci i
on stvara mir u svojim visinama.

<span id="an_25:3">25:3</span> Zar se njemu čete izbrojiti mogu i
svjetlo njegovo nad kim ne izlazi?

<span id="an_25:4">25:4</span> Pa kako da čovjek prav bude pred Bogom i
od žene rođen kako da čist bude?

<span id="an_25:5">25:5</span> Eto, i mjesec pred njime sjaj svoj gubi,
njegovim očima zvijezde nisu čiste.

<span id="an_25:6">25:6</span> Što reći onda o čovjeku, tom crvu, o sinu
čovjekovu, crviću jadnom?

<span id="an_26:1">26:1</span> Job progovori i reče:

<span id="an_26:2">26:2</span> "Kako dobro znadeš pomoći nemoćnom i
mišicu iznemoglu poduprijeti!

<span id="an_26:3">26:3</span> Kako dobar savjet daješ neukome; baš si
preveliku mudrost pokazao.

<span id="an_26:4">26:4</span> Kome li si ove uputio riječi i koji duh
je iz tebe govorio?"

<span id="an_26:5">26:5</span> Pred Bogom mrtvi pod zemljom dolje
strepe, vode morske dršću i nemani njine.

<span id="an_26:6">26:6</span> Pred njegovim okom otkriven zja Šeol i
bezdan smrti nema vela na sebi.

<span id="an_26:7">26:7</span> On povrh praznine Sjever razapinje, on
drži zemlju o ništa obješenu.

<span id="an_26:8">26:8</span> On zatvara vodu u svoje oblake, a oblaci
se pod njome ne prodiru.

<span id="an_26:9">26:9</span> On zastire puno lice mjesečevo
razastirući svoj oblak preko njega.

<span id="an_26:10">26:10</span> On je na vodi označio kružnicu gdje
prestaje svjetlost i tmine počinju.

<span id="an_26:11">26:11</span> Svodu se nebeskom potresu stupovi i
premru od straha kada on zaprijeti.

<span id="an_26:12">26:12</span> Svojom je snagom on ukrotio more i
neman Rahaba smrvio mudrošću.

<span id="an_26:13">26:13</span> Nebesa je svojim razbistrio dahom, a
ruka mu je brzu zmiju probola.

<span id="an_26:14">26:14</span> Sve to samo djelić je djela njegovih,
od kojih tek slabu jeku mi čujemo. Ali tko će shvatit' grom njegove
moći?"

<span id="an_27:1">27:1</span> Job nastavi svoju besjedu i reče:

<span id="an_27:2">27:2</span> "Živoga mi Boga što mi pravdu krati i
Svesilnog koji dušu mi zagorča:

<span id="an_27:3">27:3</span> sve dok duha moga bude još u meni, dok mi
dah Božji u nosnicama bude,

<span id="an_27:4">27:4</span> usne moje neće izustiti zloću niti će laž
kakva doći na moj jezik.

<span id="an_27:5">27:5</span> Daleko od mene da vam dadem pravo,
nedužnost svoju do zadnjeg daha branim.

<span id="an_27:6">27:6</span> Pravde svoje ja se držim, ne puštam je;
zbog mojih me dana srce korit' neće.

<span id="an_27:7">27:7</span> Neka mi dušmana kob opakog snađe, a mog
protivnika udes bezbožnikov!

<span id="an_27:8">27:8</span> Čemu se nadati može kad vapije i kada
uzdiže k Bogu dušu svoju?

<span id="an_27:9">27:9</span> Hoće li čuti Bog njegove krikove kada se
na njega obori nevolja?

<span id="an_27:10">27:10</span> Zar će se radovat' on u Svesilnome, zar
će Boga svakog časa zazivati?

<span id="an_27:11">27:11</span> Ali Božju ruku ja ću vam pokazat' i
neću vam sakrit namjere Svesilnog.

<span id="an_27:12">27:12</span> Eto, sve ste sami mogli to vidjeti, što
se onda u ispraznosti gubite?"

<span id="an_27:13">27:13</span> "Ovu sudbu Bog dosuđuje opakom, ovo
baštini silnik od Svemogućeg.

<span id="an_27:14">27:14</span> Ima li sinova mnogo, mač ih čeka, a
porod mu neće imat' dosta kruha.

<span id="an_27:15">27:15</span> Smrt će sahranit' preživjele njegove i
udovice ih oplakivat neće.

<span id="an_27:16">27:16</span> Ako i srebra k'o praha nagomila, ako i
nakupi haljina k'o blata,

<span id="an_27:17">27:17</span> nek' ih skuplja, odjenut će ih
pravednik, ljudi će nedužni podijeliti srebro.

<span id="an_27:18">27:18</span> Od paučine je kuću sagradio, kolibicu
kakvu sebi diže čuvar:

<span id="an_27:19">27:19</span> bogat je legao, al' po posljednji put;
kad oči otvori, ničeg više nema.

<span id="an_27:20">27:20</span> Usred bijela dana strava ga spopada,
noću ga oluja zgrabi i odnese.

<span id="an_27:21">27:21</span> Istočni ga vjetar digne i odvuče,
daleko ga baca od njegova mjesta.

<span id="an_27:22">27:22</span> Bez milosti njime vitla on posvuda, dok
mu ovaj kuša umaći iz ruke.

<span id="an_27:23">27:23</span> Rukama plješću nad njegovom propašću i
zvižde na njega kamo god došao.

<span id="an_28:1">28:1</span> "Da, srebro ima svoja nalazišta, a zlato
mjesta gdje se pročišćava.

<span id="an_28:2">28:2</span> Ruda željezna iz zemlje se vadi, a iz
rudače rastaljene bakar.

<span id="an_28:3">28:3</span> Ljudi tami postavljaju granice i kopaju
do najvećih dubina za kamenom u mraku zakopanim.

<span id="an_28:4">28:4</span> Čeljad iz tuđine rovove dube do kojih
ljudska ne dopire noga, visi njišuć' se, daleko od ljudi.

<span id="an_28:5">28:5</span> Krilo zemlje iz kojeg kruh nam niče kao
od vatre sve je razrovano.

<span id="an_28:6">28:6</span> Stijene njene safira su skrovišta,
prašina zlatna krije se u njima.

<span id="an_28:7">28:7</span> Tih putova ne znaju grabljivice,
jastrebovo ih oko ne opaža.

<span id="an_28:8">28:8</span> Zvijeri divlje njima nisu kročile niti je
kada lav njima prošao.

<span id="an_28:9">28:9</span> Ali na kamen diže čovjek ruku te iz
korijena prevraća planine.

<span id="an_28:10">28:10</span> U kamenu prokopava prolaze, oko mu sve
dragocjeno opaža.

<span id="an_28:11">28:11</span> Žilama vode on tok zaustavlja; stvari
skrivene nosi na vidjelo.

<span id="an_28:12">28:12</span> Ali otkuda nam Mudrost dolazi? Na
kojemu mjestu Razum prebiva?

<span id="an_28:13">28:13</span> Čovjek njezina ne poznaje puta, u
zemlji živih nisu je otkrili.

<span id="an_28:14">28:14</span> Bezdan govori: 'U meni je nema!' a
more: 'Ne nalazi se kod mene!'

<span id="an_28:15">28:15</span> Zlatom se čistim kupiti ne može, ni
cijenu njenu srebrom odmjeriti;

<span id="an_28:16">28:16</span> ne mjeri se ona zlatom ofirskim, ni
oniksom skupim pa ni safirom.

<span id="an_28:17">28:17</span> Sa zlatom, staklom ne poređuje se, nit'
se daje za sud od suha zlata.

<span id="an_28:18">28:18</span> Čemu spominjat' prozirac, koralje,
bolje je steći Mudrost no biserje.

<span id="an_28:19">28:19</span> Što je prema njoj topaz etiopski? Ni
čistim zlatom ne procjenjuje se.

<span id="an_28:20">28:20</span> Ali otkuda nam Mudrost dolazi? Na
kojemu mjestu Razum prebiva?

<span id="an_28:21">28:21</span> Sakrivena je očima svih živih; ona
izmiče pticama nebeskim.

<span id="an_28:22">28:22</span> Propast paklena i Smrt izjavljuju: 'Za
slavu njenu mi smo samo čuli.'

<span id="an_28:23">28:23</span> Jedino je Bog put njen proniknuo, on
jedini znade gdje se nalazi.

<span id="an_28:24">28:24</span> Jer pogledom granice zemlje hvata i
opaža sve pod svodom nebeskim.

<span id="an_28:25">28:25</span> Kad htjede vjetru odredit težinu i
mjerilom svu vodu izmjeriti,

<span id="an_28:26">28:26</span> kad je zakone daždu nametnuo i oblacima
gromovnim putove,

<span id="an_28:27">28:27</span> tad ju je vidio te izmjerio, učvrstio i
do dna ispitao.

<span id="an_28:28">28:28</span> A potom je rekao čovjeku: Strah
Gospodnji - eto što je mudrost; 'Zla se kloni' - to ti je razumnost."

<span id="an_29:1">29:1</span> Job nastavi svoju besjedu i reče:

<span id="an_29:2">29:2</span> "O, da mi je prošle proživjet' mjesece,
dane one kad je Bog nada mnom bdio,

<span id="an_29:3">29:3</span> kad mi je nad glavom njegov sjao žižak a
kroz mrak me svjetlo njegovo vodilo,

<span id="an_29:4">29:4</span> kao u dane mojih zrelih jeseni kad s
mojim stanom Bog prijateljevaše,

<span id="an_29:5">29:5</span> kada uz mene još bijaše Svesilni i moji
me okruživahu dječaci,

<span id="an_29:6">29:6</span> kada mi se noge u mlijeku kupahu, a
potokom ulja ključaše mi kamen!

<span id="an_29:7">29:7</span> Kada sam na vrata gradska izlazio i svoju
stolicu postavljao na trg,

<span id="an_29:8">29:8</span> vidjevši me, sklanjali bi se mladići,
starci bi ustavši stojeći ostali.

<span id="an_29:9">29:9</span> Razgovor bi prekidali uglednici i usta bi
svoja rukom zatvarali.

<span id="an_29:10">29:10</span> Glavarima glas bi sasvim utihnuo, za
nepce bi im se zalijepio jezik.

<span id="an_29:11">29:11</span> Tko god me slušao, blaženim me zvao,
hvalilo me oko kad bi me vidjelo.

<span id="an_29:12">29:12</span> Jer, izbavljah bijednog kada je kukao i
sirotu ostavljenu bez pomoći.

<span id="an_29:13">29:13</span> Na meni bješe blagoslov izgubljenih,
srcu udovice ja veselje vraćah.

<span id="an_29:14">29:14</span> Pravdom se ja kao haljinom odjenuh,
nepristranost bje mi plaštem i povezom.

<span id="an_29:15">29:15</span> Bjeh oči slijepcu i bjeh noge bogalju,

<span id="an_29:16">29:16</span> otac ubogima, zastupnik strancima.

<span id="an_29:17">29:17</span> Kršio sam zube čovjeku opaku, plijen
sam čupao iz njegovih čeljusti.

<span id="an_29:18">29:18</span> Govorah: 'U svom ću izdahnuti gnijezdu,
k'o palma, bezbrojne proživjevši dane.'

<span id="an_29:19">29:19</span> Korijenje se moje sve do vode pruža, na
granama mojim odmara se rosa.

<span id="an_29:20">29:20</span> Pomlađivat će se svagda slava moja i
luk će mi se obnavljati u ruci.'

<span id="an_29:21">29:21</span> Slušali su željno što ću im kazati i
šutjeli da od mene savjet čuju.

<span id="an_29:22">29:22</span> Na riječi mi ne bi ništa dometali i
besjede su mi daždile po njima.

<span id="an_29:23">29:23</span> Za mnom žudjeli su oni k'o za kišom,
otvarali usta k'o za pljuskom ljetnim.

<span id="an_29:24">29:24</span> Osmijeh moj bijaše njima ohrabrenje;
pazili su na vedrinu moga lica.

<span id="an_29:25">29:25</span> Njima ja sam izabirao putove, kao
poglavar ja sam ih predvodio, kao kralj među svojim kad je četama kao
onaj koji tješi ojađene.

<span id="an_30:1">30:1</span> "A sada, gle, podruguju se mnome ljudi po
ljetima mlađi od mene kojih oce ne bih bio metnuo ni s ovčarskim psima
stada svojega.

<span id="an_30:2">30:2</span> Ta što će mi jakost ruku njihovih kad im
muževna ponestane snaga ispijena glađu i oskudicom.

<span id="an_30:3">30:3</span> Glodali su u pustinji korijenje i čestar
opustjelih ruševina.

<span id="an_30:4">30:4</span> Lobodu su i s grmlja lišće brali, kao
kruh jeli korijenje žukino.

<span id="an_30:5">30:5</span> Od društva ljudskog oni su prognani, za
njima viču k'o za lopovima.

<span id="an_30:6">30:6</span> Živjeli su po strašnim jarugama, po
spiljama i u raspuklinama.

<span id="an_30:7">30:7</span> Urlik im se iz šikarja dizao; po
trnjacima ležahu stisnuti.

<span id="an_30:8">30:8</span> Sinovi bezvrijednih, soj bezimenih,
bičevima su iz zemlje prognani.

<span id="an_30:9">30:9</span> Rugalicom sam postao takvima i njima sada
služim kao priča!

<span id="an_30:10">30:10</span> Gnušaju me se i bježe od mene, ne
ustežu se pljunut' mi u lice.

<span id="an_30:11">30:11</span> I jer On luk mi slomi i satrije me, iz
usta svojih izbaciše uzdu.

<span id="an_30:12">30:12</span> S desne moje strane rulja ustaje, noge
moje u bijeg oni tjeraju, put propasti prema meni nasiplju.

<span id="an_30:13">30:13</span> Stazu mi ruše da bi me satrli, napadaju
i ne brani im nitko,

<span id="an_30:14">30:14</span> prolomom oni širokim naviru i kotrljaju
se poput oluje.

<span id="an_30:15">30:15</span> Strahote sve se okreću na mene, mojeg
ugleda kao vjetra nesta, poput oblaka iščeznu spasenje.

<span id="an_30:16">30:16</span> Duša se moja rasipa u meni, dani
nevolje na me se srušili.

<span id="an_30:17">30:17</span> Noću probada bolest kosti moje, ne
počivaju boli što me glođu.

<span id="an_30:18">30:18</span> Muka mi je i halju nagrdila i stegla me
k'o ovratnik odjeće.

<span id="an_30:19">30:19</span> U blato me je oborila dolje, gle,
postao sam k'o prah i pepeo.

<span id="an_30:20">30:20</span> K Tebi vičem, al' Ti ne odgovaraš; pred
Tobom stojim, al' Ti i ne mariš.

<span id="an_30:21">30:21</span> Prema meni postao si okrutan; rukom
preteškom na me se obaraš.

<span id="an_30:22">30:22</span> U vihor me dižeš, nosiš me njime, u
vrtlogu me olujnom kovitlaš.

<span id="an_30:23">30:23</span> Da, znadem da si me smrti predao,
saborištu zajedničkom svih živih.

<span id="an_30:24">30:24</span> Al' ne pruža li ruku utopljenik, ne
viče li kad padne u nevolju?

<span id="an_30:25">30:25</span> Ne zaplakah li nad nevoljnicima, ne
sažalje mi duša siromaha?

<span id="an_30:26">30:26</span> Sreći se nadah, a dođe nesreća;
svjetlost čekah, a gle, zavi me tama.

<span id="an_30:27">30:27</span> Utroba vri u meni bez prestanka, svaki
dan nove patnje mi donosi.

<span id="an_30:28">30:28</span> Smrknut idem, al' nitko me ne tješi;
ustajem u zboru - da bih kriknuo.

<span id="an_30:29">30:29</span> Sa šakalima sam se zbratimio i nojevima
postao sam drugom.

<span id="an_30:30">30:30</span> Na meni sva je koža pocrnjela, i kosti
mi je sažgala ognjica.

<span id="an_30:31">30:31</span> Tužaljka mi je ugodila harfu, svirala
mi glas narikača ima.

<span id="an_31:1">31:1</span> Sa svojim očima savez sam sklopio da
pogledat neću nijednu djevicu.

<span id="an_31:2">31:2</span> A što mi je Bog odozgo dosudio, kakva mi
je baština od Svesilnoga?

<span id="an_31:3">31:3</span> TÓa nije li nesreća za opakoga, a nevolja
za one koji zlo čine?

<span id="an_31:4">31:4</span> Ne proniče li on sve moje putove, ne
prebraja li on sve moje korake?

<span id="an_31:5">31:5</span> Zar sam ikad u društvu laži hodio, zar mi
je noga k prijevari hitjela?

<span id="an_31:6">31:6</span> Nek' me na ispravnoj mjeri Bog izmjeri pa
će uvidjeti neporočnost moju!

<span id="an_31:7">31:7</span> Ako mi je korak s puta kad zašao, ako mi
se srce za okom povelo, ako mi je ljaga ruke okaljala,

<span id="an_31:8">31:8</span> neka drugi jede što sam posijao, neka sve
moje iskorijene izdanke!

<span id="an_31:9">31:9</span> Ako mi zavede srce žena neka, ako za
vratima svog bližnjeg kad vrebah,

<span id="an_31:10">31:10</span> neka moja žena drugom mlin okreće, neka
s drugim svoju podijeli postelju!

<span id="an_31:11">31:11</span> Djelo bestidno time bih počinio, zločin
kojem pravda treba da presudi,

<span id="an_31:12">31:12</span> užego vatru što žeže do Propasti i što
bi svu moju sažgala ljetinu.

<span id="an_31:13">31:13</span> Ako kada prezreh pravo sluge svoga il'
služavke, sa mnom kad su se parbili,

<span id="an_31:14">31:14</span> što ću učiniti kada Bog ustane? Što ću
odvratit' kad račun zatraži?

<span id="an_31:15">31:15</span> Zar nas oba on ne stvori u utrobi i
jednako sazda u krilu majčinu?

<span id="an_31:16">31:16</span> Ogluših li se na molbe siromaha ili
rasplakah oči udovičine?

<span id="an_31:17">31:17</span> Jesam li kada sam svoj jeo zalogaj a da
ga nisam sa sirotom dijelio?

<span id="an_31:18">31:18</span> TÓa od mladosti k'o otac sam mu bio,
vodio sam ga od krila materina!

<span id="an_31:19">31:19</span> Zar sam beskućnika vidio bez odjeće ili
siromaha kog bez pokrivača

<span id="an_31:20">31:20</span> a da mu bedra ne blagosloviše mene kad
se runom mojih ovaca ogrija?

<span id="an_31:21">31:21</span> Ako sam ruku na nevina podigao znajuć'
da mi je na vratima branitelj,

<span id="an_31:22">31:22</span> nek' se rame moje od pleća odvali i
neka mi ruka od lakta otpadne!

<span id="an_31:23">31:23</span> Jer strahote Božje na mene bi pale,
njegovu ne bih odolio veličanstvu.

<span id="an_31:24">31:24</span> Zar sam u zlato pouzdanje stavio i
rekao zlatu: 'Sigurnosti moja!'

<span id="an_31:25">31:25</span> Zar sam se veliku blagu radovao,
bogatstvima koja su mi stekle ruke?

<span id="an_31:26">31:26</span> Zar se, gledajući sunce kako blista i
kako mjesec sjajni nebom putuje,

<span id="an_31:27">31:27</span> moje srce dalo potajno zavesti da bih
rukom njima poljubac poslao?

<span id="an_31:28">31:28</span> Grijeh bi to bio što za sudom vapije,
jer Boga višnjega bih se odrekao.

<span id="an_31:29">31:29</span> Zar se obradovah nevolji dušmana i
likovah kad ga je zlo zadesilo,

<span id="an_31:30">31:30</span> ja koji ne dadoh griješiti jeziku,
proklinjući ga i želeći da umre?

<span id="an_31:31">31:31</span> Ne govorahu li ljudi mog šatora: 'TÓa
koga nije on mesom nasitio'?

<span id="an_31:32">31:32</span> Nikad nije stranac vani noćivao,
putniku sam svoja otvarao vrata.

<span id="an_31:33">31:33</span> Zar sam grijehe svoje ljudima tajio,
zar sam u grudima skrivao krivicu

<span id="an_31:34">31:34</span> jer sam se plašio govorkanja mnoštva i
strahovao od prezira plemenskog te sam mučao ne prelazeć' svoga praga?

<span id="an_31:35">31:35</span> O, kad bi koga bilo da mene sasluša!
Posljednju sam svoju riječ ja izrekao: na Svesilnom je sad da mi
odgovori! Nek' mi optužnicu napiše protivnik,

<span id="an_31:36">31:36</span> i ja ću je nosit' na svome ramenu, čelo
ću njome k'o krunom uresit'.

<span id="an_31:37">31:37</span> Dat ću mu račun o svojim koracima i
poput kneza pred njega ću stupiti."

<span id="an_31:38">31:38</span> Ako je na me zemlja moja vikala, ako su
s njom brazde njezine plakale;

<span id="an_31:39">31:39</span> ako sam plodove jeo ne plativši i ako
sam joj ojadio ratare,

<span id="an_31:40">31:40</span> \[40a\] neka mjesto žita po njoj niče
korov, a mjesto ječma nek' posvud kukolj raste! \[40b\] Konac riječi
Jobovih.

<span id="an_32:1">32:1</span> Ona tri čovjeka prestadoše Jobu
odgovarati, jer je on sebe smatrao nevinim.

<span id="an_32:2">32:2</span> Nato se rasrdi Elihu, sin Barakeelov, iz
Buza, od plemena Ramova: planu gnjevom na Joba zato što je sebe držao
pravednim pred Bogom;

<span id="an_32:3">32:3</span> a planu gnjevom i na tri njegova
prijatelja jer nisu više našli ništa što bi odgovorili te su tako Boga
osudili.

<span id="an_32:4">32:4</span> Dok su oni govorili s Jobom, Elihu je
šutio, jer su oni bili stariji od njega.

<span id="an_32:5">32:5</span> Ali kad vidje da ona tri čovjeka nisu
više imala odgovora u ustima, planu od srdžbe.

<span id="an_32:6">32:6</span> I progovorivši, Elihu, sin Barakeelov, iz
Buza, reče: "Po godinama svojim još mlad sam ja, a u duboku vi ste ušli
starost; bojažljivo se zato ja ustezah znanje svoje pokazati pred vama.

<span id="an_32:7">32:7</span> Mišljah u sebi: 'Govorit će starost,
mnoge godine pokazat će mudrost.'

<span id="an_32:8">32:8</span> Uistinu, dah neki u ljudima, duh
Svesilnog mudrim čini čovjeka.

<span id="an_32:9">32:9</span> Dob poodmakla ne daje mudrosti a niti
starost pravednosti uči.

<span id="an_32:10">32:10</span> Zato vas molim, poslušajte mene da vam
i ja znanje svoje izložim.

<span id="an_32:11">32:11</span> S pažnjom sam vaše besjede pratio i
razloge sam vaše saslušao dok ste tražili što ćete kazati.

<span id="an_32:12">32:12</span> Na vama moja sva bijaše pažnja, al' ne
bi nikog da Joba pobije ni da mu od vas tko riječ opovrgne.

<span id="an_32:13">32:13</span> Nemojte reći: 'Na mudrost smo naišli!
Bog će ga pobit jer čovjek ne može.'

<span id="an_32:14">32:14</span> Nije meni on besjedu upravio: odvratit
mu neću vašim riječima.

<span id="an_32:15">32:15</span> Poraženi, otpovrgnut ne mogu, riječi
zapeše u grlu njihovu.

<span id="an_32:16">32:16</span> Čekao sam! Al', gle, oni ne zbore.
Umukoše, ni riječ više da kažu!

<span id="an_32:17">32:17</span> Na meni je da progovorim sada, znanje
ću svoje i ja izložiti.

<span id="an_32:18">32:18</span> Riječi mnoge u meni naviru dok iznutra
moj duh mene nagoni.

<span id="an_32:19">32:19</span> Gle, nutrina mi je k'o mošt zatvoren,
k'o nova će se raspući mješina.

<span id="an_32:20">32:20</span> Da mi odlane, govorit ću stoga, otvorit
ću usne i odvratit' vama.

<span id="an_32:21">32:21</span> Nijednoj strani priklonit se neću niti
laskat ja namjeravam kome.

<span id="an_32:22">32:22</span> Laskati ja ne umijem nikako, jer
smjesta bi me Tvorac moj smaknuo.

<span id="an_33:1">33:1</span> Čuj dakle, Jobe, što ću ti kazati,
prikloni uho mojim besjedama.

<span id="an_33:2">33:2</span> Evo, usta sam svoja otvorio, a jezik
riječi pod nepcem mi stvara.

<span id="an_33:3">33:3</span> Iskreno će ti zborit' srce moje, usne će
čistu izreći istinu.

<span id="an_33:4">33:4</span> TÓa i mene je duh Božji stvorio, dah
Svesilnoga oživio mene.

<span id="an_33:5">33:5</span> Ako uzmogneš, ti me opovrgni; spremi se
da se suprotstaviš meni!

<span id="an_33:6">33:6</span> Gle, kao i ti, i ja sam pred Bogom, kao i
ti, od gline bjeh načinjen;

<span id="an_33:7">33:7</span> zato ja strahom tebe motrit' neću, ruka
te moja neće pritisnuti.

<span id="an_33:8">33:8</span> Dakle, na moje uši rekao si - posve sam
jasno tvoje čuo riječi:

<span id="an_33:9">33:9</span> 'Nedužan sam i bez ikakva grijeha; prav
sam i nema krivice na meni.

<span id="an_33:10">33:10</span> Al' On izlike protiv mene traži i za
svojeg me drži dušmanina.

<span id="an_33:11">33:11</span> Noge je moje u klade metnuo, nad svakim
mojim on pazi korakom.'

<span id="an_33:12">33:12</span> Ovdje, kažem ti, u pravu ti nisi, jer s
Bogom čovjek mjerit' se ne može.

<span id="an_33:13">33:13</span> Pa zašto s njime zamećeš prepirku što
ti na svaku riječ ne odgovara?

<span id="an_33:14">33:14</span> Bog zbori nama jednom i dva puta, al'
čovjek na to pažnju ne obraća.

<span id="an_33:15">33:15</span> U snovima, u viđenjima noćnim, kada san
dubok ovlada ljudima i na ležaju dok tvrdo snivaju,

<span id="an_33:16">33:16</span> tad on govori na uho čovjeku i utvarama
plaši ga jezivim

<span id="an_33:17">33:17</span> da ga od djela njegovih odvrati, da u
čovjeku obori oholost,

<span id="an_33:18">33:18</span> da dušu njegovu spasi od jame i život
mu od puta u Podzemlje.

<span id="an_33:19">33:19</span> Bolešću on ga kara na ležaju kad mu se
kosti tresu bez prestanka,

<span id="an_33:20">33:20</span> kad se kruh gadi njegovu životu i
ponajbolje jelo duši njegovoj;

<span id="an_33:21">33:21</span> kada mu tijelo gine naočigled i vide mu
se kosti ogoljele,

<span id="an_33:22">33:22</span> kad mu se duša približava jami a život
njegov boravištu mrtvih.

<span id="an_33:23">33:23</span> Ako se uza nj nađe tad anđeo, posrednik
jedan između tisuću, da čovjeka na dužnost opomene,

<span id="an_33:24">33:24</span> pa se sažali nad njim i pomoli: 'Izbavi
ga da u jamu ne ide; za život njegov nađoh otkupninu!

<span id="an_33:25">33:25</span> Neka mu tijelo procvate mladošću, nek'
se vrati u dane mladenačke!'

<span id="an_33:26">33:26</span> Vapije k Bogu i Bog ga usliša: radosno
On ga pogleda u lice; vrati čovjeku pravednost njegovu.

<span id="an_33:27">33:27</span> Tada čovjek pred ljudima zapjeva:
'Griješio sam i pravo izvrtao, ali mi Bog zlom nije uzvratio.

<span id="an_33:28">33:28</span> On mi je dušu spasio od jame i život mi
se veseli svjetlosti.'

<span id="an_33:29">33:29</span> Gle, sve to Bog je spreman učiniti do
dva i do tri puta za čovjeka:

<span id="an_33:30">33:30</span> da dušu njegovu spasi od jame i da mu
život svjetlošću obasja.

<span id="an_33:31">33:31</span> Pazi dÓe, Jobe, dobro me poslušaj;
šuti, jer nisam sve još izrekao.

<span id="an_33:32">33:32</span> Ako riječi još imaš, odvrati mi, zbori
- rado bih opravdao tebe.

<span id="an_33:33">33:33</span> Ako li nemaš, poslušaj me samo: pazi,
rad bih te poučit' mudrosti."

<span id="an_34:1">34:1</span> Elihu nastavi svoju besjedu i reče:

<span id="an_34:2">34:2</span> "I vi, mudraci, čujte što ću reći, vi,
ljudi umni, poslušajte mene,

<span id="an_34:3">34:3</span> jer uši nam prosuđuju besjede isto kao
što nepce hranu kuša.

<span id="an_34:4">34:4</span> Zajedno ispitajmo što je pravo i
razmislimo skupa što je dobro.

<span id="an_34:5">34:5</span> Job je utvrdio: 'Ja sam pravedan, ali Bog
meni pravdu uskraćuje.

<span id="an_34:6">34:6</span> U pravu sam, a lašcem prave mene, nasmrt
prostrijeljen, a bez krivnje svoje!'

<span id="an_34:7">34:7</span> Zar gdje čovjeka ima poput Joba koji
porugu pije kao vodu,

<span id="an_34:8">34:8</span> sa zlikovcima koji skupa hodi i s opakima
isti dijeli put?

<span id="an_34:9">34:9</span> On tvrdi: 'Kakva korist je čovjeku od tog
što Bogu ugoditi želi?'

<span id="an_34:10">34:10</span> Stoga me čujte, vi ljudi pametni! Od
Boga zlo je veoma daleko i nepravednost od Svemogućega,

<span id="an_34:11">34:11</span> te on čovjeku plaća po djelima, daje
svakom po njegovu vladanju.

<span id="an_34:12">34:12</span> Odista, Bog zla nikada ne čini, niti
Svesilni kad izvrće pravo.

<span id="an_34:13">34:13</span> TÓa tko je njemu povjerio zemlju i
vasioni svijet tko je stvorio?

<span id="an_34:14">34:14</span> Kad bi on dah svoj u se povukao, kad bi
čitav svoj duh k sebi vratio,

<span id="an_34:15">34:15</span> sva bića bi odjednom izdahnula i u prah
bi se pretvorio čovjek.

<span id="an_34:16">34:16</span> Ako razuma imaš, slušaj ovo, prikloni
uho glasu riječi mojih.

<span id="an_34:17">34:17</span> Može li vladat' koji mrzi pravo?
Najpravednijeg hoćeš li osudit'? -

<span id="an_34:18">34:18</span> Onog koji kaže kralju: 'Nitkove!' a
odličniku govori: 'Zlikovče!'

<span id="an_34:19">34:19</span> Koji nije spram knezovima pristran i
jednak mu je ubog i mogućnik, jer oni su djelo ruku njegovih?

<span id="an_34:20">34:20</span> Zaglave za tren, usred gluhe noći:
komešaju se narodi, prolaze; ni od čije ruke moćni padaju.

<span id="an_34:21">34:21</span> Jer, on nadzire pute čovjekove, pazi
nad svakim njegovim korakom.

<span id="an_34:22">34:22</span> Nema toga mraka niti crne tmine gdje bi
se mogli zlikovci sakriti.

<span id="an_34:23">34:23</span> Bog nikome unaprijed ne kaže kada će na
sud pred njega stupiti.

<span id="an_34:24">34:24</span> Bez saslušanja on satire jake i stavlja
druge na njihovo mjesto.

<span id="an_34:25">34:25</span> TÓa odveć dobro poznaje im djela! Sred
noći on ih obara i gazi.

<span id="an_34:26">34:26</span> Ćuškom ih bije zbog zloće njihove na
mjestu gdje ih svi vidjeti mogu.

<span id="an_34:27">34:27</span> Jer prestadoše za njime hoditi,
zanemariše putove njegove

<span id="an_34:28">34:28</span> goneć uboge da vape do njega i
potlačene da k njemu leleču.

<span id="an_34:29">34:29</span> Al' miruje li, tko da njega gane?
Zastre li lice, tko ga vidjet' može?

<span id="an_34:30">34:30</span> Nad pucima bdi k'o i nad čovjekom da ne
zavlada tko narod zavodi.

<span id="an_34:31">34:31</span> Kada bezbožnik Bogu svome kaže:
'Zavedoše me, više griješit neću.

<span id="an_34:32">34:32</span> Ne uviđam li, ti me sad pouči, i ako
sam kad nepravdu činio, ubuduće ja činiti je neću!'

<span id="an_34:33">34:33</span> Misliš da Bog mora njega kazniti, dok
ti zamisli njegove prezireš? Al' kada ti odlučuješ, a ne ja, mudrost nam
svoju istresi dÓe sada!

<span id="an_34:34">34:34</span> Svi ljudi umni sa mnom će se složit' i
svatko razuman koji čuje mene:

<span id="an_34:35">34:35</span> Nepromišljeno Job je govorio, u
riječima mu neima mudrosti.

<span id="an_34:36">34:36</span> Stoga, nek' se Job dokraja iskuša, jer
odgovara poput zlikovaca;

<span id="an_34:37">34:37</span> a svom grijehu još pobunu domeće, među
nama on plješće dlanovima i hule svoje na Boga gomila."

<span id="an_35:1">35:1</span> Elihu nastavi svoju besjedu i reče:

<span id="an_35:2">35:2</span> "Zar ti misliš da pravo svoje braniš, da
pravednost pred Bogom dokazuješ,

<span id="an_35:3">35:3</span> kada mu kažeš: 'Što ti je to važno, i ako
griješim, što ti činim time?'

<span id="an_35:4">35:4</span> Na sve to ja ću odgovorit' tebi i
prijateljima tvojim ujedno.

<span id="an_35:5">35:5</span> Po nebu se obazri i promatraj! Gledaj
oblake: od tebe su viši!

<span id="an_35:6">35:6</span> Ako griješiš, što si mu uradio,
prijestupom svojim što si mu zadao?

<span id="an_35:7">35:7</span> Ako si prav, što si dodao njemu i što iz
ruke tvoje on dobiva?

<span id="an_35:8">35:8</span> Opakost tvoja tebi slične pogađa i pravda
tvoja čovjeku koristi.

<span id="an_35:9">35:9</span> Ali kad ispod teškog stenju jarma, kad
vapiju na nasilje moćnika,

<span id="an_35:10">35:10</span> nitko ne kaže: 'Gdje je Bog, moj
tvorac, koji noć pjesmom veselom ispunja,

<span id="an_35:11">35:11</span> umnijim nas od zvijeri zemskih čini i
mudrijima od ptica nebeskih?'

<span id="an_35:12">35:12</span> Tad vapiju, al' on ne odgovara poradi
oholosti zlikovaca.

<span id="an_35:13">35:13</span> Ali kako je isprazno tvrditi da Bog
njihove ne čuje vapaje, da pogled na njih ne svraća Svesilni!

<span id="an_35:14">35:14</span> A kamoli tek kada ti govoriš: 'On ne
vidi mene, parnica moja pred njime stoji, a ja na nj još čekam.'

<span id="an_35:15">35:15</span> Ili: 'Njegova srdžba ne kažnjava,
nimalo on za prijestupe ne mari.'

<span id="an_35:16">35:16</span> Isprazno tada otvara Job usta i besjede
gomila nerazumne."

<span id="an_36:1">36:1</span> Elihu nastavi i reče:

<span id="an_36:2">36:2</span> "Strpi se malo, pa ću te poučit', jer još
nisam sve rekao za Boga.

<span id="an_36:3">36:3</span> Izdaleka ću svoje iznijet' znanje da
Stvoritelja svojega opravdam.

<span id="an_36:4">36:4</span> Zaista, za laž ne znaju mi riječi, uza te
je čovjek znanjem savršen.

<span id="an_36:5">36:5</span> Gle, Bog je silan, ali ne prezire, silan
je snagom razuma svojega.

<span id="an_36:6">36:6</span> Opakome on živjeti ne daje, nevoljnicima
pravicu pribavlja.

<span id="an_36:7">36:7</span> S pravednika on očiju ne skida, na
prijestolje ih diže uz kraljeve da bi dovijeka bili uzvišeni.

<span id="an_36:8">36:8</span> Ako su negvam' oni okovani i užetima
nevolje sputani,

<span id="an_36:9">36:9</span> djela njihova on im napominje, kazuje im
grijeh njine oholosti.

<span id="an_36:10">36:10</span> Tad im otvara uho k opomeni i poziva ih
da se zla okane.

<span id="an_36:11">36:11</span> Poslušaju li te mu se pokore, dani im
završavaju u sreći, u užicima godine njihove.

<span id="an_36:12">36:12</span> Ne slušaju li, od koplja umiru,
zaglave, sami ne znajući kako.

<span id="an_36:13">36:13</span> A srca opaka mržnju njeguju, ne ištu
pomoć kad ih on okuje;

<span id="an_36:14">36:14</span> u cvatu svoga dječaštva umiru i venu
poput hramskih milosnika.

<span id="an_36:15">36:15</span> Nevoljnog on bijedom njegovom spasava i
u nesreći otvara mu oči:

<span id="an_36:16">36:16</span> izbavit će te iz ždrijela tjeskobe k
prostranstvima bezgraničnim izvesti, k prepunu stolu mesa pretiloga.

<span id="an_36:17">36:17</span> Ako sudio nisi opakima, ako si pravo
krnjio siroti,

<span id="an_36:18">36:18</span> nek' te obilje odsad ne zavede i nek'
te dar prebogat ne iskvari.

<span id="an_36:19">36:19</span> Nek' ti je gavan k'o čovjek bez zlata,
a čovjek jake ruke poput slaba.

<span id="an_36:20">36:20</span> Ne goni one koji su ti tuđi da rodbinu
na njino mjesto staviš.

<span id="an_36:21">36:21</span> Pazi se da u nepravdu ne skreneš, jer
zbog nje snađe tebe iskušenje.

<span id="an_36:22">36:22</span> Gle, uzvišen je Bog u svojoj snazi! Zar
učitelja ima poput njega?

<span id="an_36:23">36:23</span> Tko je njemu put njegov odredio? Tko će
mu reći: 'Radio si krivo'?

<span id="an_36:24">36:24</span> Spomeni se veličati mu djelo što ga
pjesmama ljudi opjevaše.

<span id="an_36:25">36:25</span> S udivljenjem svijet čitav ga promatra,
divi se čovjek, pa ma izdaleka.

<span id="an_36:26">36:26</span> Veći je Bog no što pojmit' možemo,
nedokučiv je broj ljeta njegovih!

<span id="an_36:27">36:27</span> U visini on skuplja kapi vode te dažd u
paru i maglu pretvara.

<span id="an_36:28">36:28</span> Pljuskovi tada pljušte iz oblaka, po
mnoštvu ljudskom dažde obilato.

<span id="an_36:31">36:31</span> Pomoću njih on podiže narode, u
izobilju hranom ih dariva.

<span id="an_36:29">36:29</span> Tko li će shvatit' širenje oblaka,
tutnjavu strašnu njegovih šatora?

<span id="an_36:30">36:30</span> Gle, on nad sobom razastire svjetlost i
dno morsko on vodama pokriva.

<span id="an_36:32">36:32</span> On munju drži objema rukama i kazuje
joj kamo će zgoditi.

<span id="an_36:33">36:33</span> Glasom gromovnim sebe navješćuje, stiže
s gnjevom da zgromi opačinu.

<span id="an_37:1">37:1</span> Da, od toga i moje srce drhti i s mjesta
svoga iskočiti hoće.

<span id="an_37:2">37:2</span> Čujte, čujte gromor glasa njegova,
tutnjavu što mu iz usta izlazi.

<span id="an_37:3">37:3</span> Gle, munja lijeće preko cijelog neba - i
sijevne blijesak s kraja na kraj zemlje -

<span id="an_37:4">37:4</span> iza nje silan jedan glas se ori: to On
gromori glasom veličajnim. Munje mu lete, nitko ih ne priječi, tek što
mu je glas jednom odjeknuo.

<span id="an_37:5">37:5</span> Da, Bog gromori glasom veličajnim, djela
velebna, neshvatljiva stvara.

<span id="an_37:6">37:6</span> Kad snijegu kaže: 'Zasniježi po zemlji!'
i pljuskovima: 'Zapljuštite silno!'

<span id="an_37:7">37:7</span> svakom čovjeku zapečati ruke da svi
njegovo upoznaju djelo.

<span id="an_37:8">37:8</span> U brlog se tad zvijeri sve uvuku i na
svojem se šćućure ležaju.

<span id="an_37:9">37:9</span> S južne se strane podiže oluja, a studen
vjetri sjeverni donose.

<span id="an_37:10">37:10</span> Već led od daha Božjega nastaje i
vodena se kruti površina.

<span id="an_37:11">37:11</span> I opet vodom puni on oblake, i sijevat'
stanu oblaci munjama;

<span id="an_37:12">37:12</span> kruže posvuda po volji njegovoj, što im
naloži, to će izvršiti na licu cijelog kruga zemaljskoga.

<span id="an_37:13">37:13</span> Šalje ih - ili da kazni narode, ili da
ih milosrđem obdari.

<span id="an_37:14">37:14</span> Poslušaj ovo, Jobe, umiri se i promotri
djela Božja čudesna.

<span id="an_37:15">37:15</span> Znaš li kako Bog njima zapovijeda, kako
munju iz oblaka svog pušta?

<span id="an_37:16">37:16</span> Znaš li o čem vise gore oblaci? Čudesna
to su znanja savršenog.

<span id="an_37:17">37:17</span> Kako ti gore od žege haljine u južnom
vjetru kad zemlja obamre?

<span id="an_37:18">37:18</span> Zar si nebesa s njim ti razapeo, čvrsta
poput ogledala livenog?

<span id="an_37:19">37:19</span> DÓe naputi me što da mu kažemo: zbog
tmine se ne snalazimo više.

<span id="an_37:20">37:20</span> Zar ćeš mu reći: 'Hoću govoriti'? Ili
na propast vlastitu pristati?

<span id="an_37:21">37:21</span> Tko, dakle, može u svjetlost gledati na
nebesima što se sja blistavo kada oblake rastjeraju vjetri?

<span id="an_37:22">37:22</span> Sa sjevera k'o zlato je bljesnulo:
veličanstvom strašnim Bog se odjenu!

<span id="an_37:23">37:23</span> Da, Svesilnog doseći ne možemo,
neizmjeran je u moći i sudu, velik u pravdi, nikog on ne tlači.

<span id="an_37:24">37:24</span> Zato ljudi svi neka ga se boje! Na
mudrost oholu on i ne gleda!"

<span id="an_38:1">38:1</span> Nato Jahve odgovori Jobu iz oluje i reče:

<span id="an_38:2">38:2</span> "Tko je taj koji riječima bezumnim
zamračuje božanski promisao?

<span id="an_38:3">38:3</span> Bokove svoje opaši k'o junak: ja ću te
pitat', a ti me pouči.

<span id="an_38:4">38:4</span> Gdje si bio kad zemlju utemeljih? Kazuj,
ako ti je znanje sigurno.

<span id="an_38:5">38:5</span> Znaš li tko joj je mjere odredio i nad
njom uže mjerničko napeo?

<span id="an_38:6">38:6</span> Na čemu joj počivaju temelji? Tko joj
postavi kamen ugaoni

<span id="an_38:7">38:7</span> dok su klicale zvijezde jutarnje i Božji
uzvikivali dvorjani?

<span id="an_38:8">38:8</span> Tko li zatvori more vratnicama kad je
navrlo iz krila majčina;

<span id="an_38:9">38:9</span> kad ga oblakom k'o haljom odjenuh i k'o
pelenam' ovih maglom gustom;

<span id="an_38:10">38:10</span> kad sam njegovu odredio među, vrata
stavio sa prijevornicama?

<span id="an_38:11">38:11</span> Dotle, ne dalje, rekao sam njemu, tu
nek' se lomi ponos tvog valovlja!

<span id="an_38:12">38:12</span> Zar si ikad zapovjedio jutru, zar si
kazao zori mjesto njeno,

<span id="an_38:13">38:13</span> da poduhvati zemlju za rubove i da iz
nje sve bezbožnike strese;

<span id="an_38:14">38:14</span> da je pretvori u glinu pečatnu i oboji
je k'o kakvu haljinu.

<span id="an_38:15">38:15</span> Ona uzima svjetlost zlikovcima i
pesnicu im lomi uzdignutu.

<span id="an_38:16">38:16</span> Zar si ti prodro do izvora morskih, po
dnu bezdana zar si kad hodio?

<span id="an_38:17">38:17</span> Zar su ti vrata smrti pokazali; vidje
li dveri kraja mrtvih sjena?

<span id="an_38:18">38:18</span> Zar si prostranstvo zemlje uočio?
Govori, ako ti je znano sve to.

<span id="an_38:19">38:19</span> Koji putovi u dom svjetla vode, na
kojem mjestu prebivaju tmine,

<span id="an_38:20">38:20</span> da ih odvedeš u njine krajeve, da im
put k stanu njihovu pokažeš?

<span id="an_38:21">38:21</span> Ti znadeš to, tÓa davno ti se rodi,
tvojih dana broj veoma je velik!

<span id="an_38:22">38:22</span> Zar si stigao do riznica snijega i zar
si tuče spremišta vidio

<span id="an_38:23">38:23</span> što ih pričuvah za dane nevolje, za
vrijeme boja krvava i rata?

<span id="an_38:24">38:24</span> Kojim li se putem dijeli munja kada
iskre po svoj zemlji prosipa?

<span id="an_38:25">38:25</span> Tko li je jaz iskopao povodnju, tko
prokrčio pute grmljavini

<span id="an_38:26">38:26</span> da bi daždjelo na kraj nenastanjen, na
pustinju gdje žive duše nema,

<span id="an_38:27">38:27</span> da bi neplodnu napojio pustoš, da bi u
stepi trava izniknula?

<span id="an_38:28">38:28</span> Ima li kiša svoga roditelja? Tko je taj
koji kapi rose rađa?

<span id="an_38:29">38:29</span> Iz čijeg li mraz izlazi krila, tko
slanu stvara što s nebesa pada?

<span id="an_38:30">38:30</span> Kako čvrsnu vode poput kamena i led se
hvata površja bezdana?

<span id="an_38:31">38:31</span> Možeš li lancem vezati Vlašiće i
razdriješiti spone Orionu,

<span id="an_38:32">38:32</span> u pravo vrijeme izvesti Danicu, vodit'
Medvjeda s njegovim mladima?

<span id="an_38:33">38:33</span> Zar poznaješ ti zakone nebeske pa da
njima moć na zemlji dodijeliš?

<span id="an_38:34">38:34</span> Zar doviknuti možeš oblacima pa da
pljuskovi tebe poslušaju?

<span id="an_38:35">38:35</span> Zar na zapovijed tvoju munje lijeću i
tebi zar se odazivlju: 'Evo nas'?

<span id="an_38:36">38:36</span> Tko je mudrost darovao ibisu, tko li je
pamet ulio u pijetla?

<span id="an_38:37">38:37</span> Tko to mudro prebrojava oblake i tko
nebeske izlijeva mjehove

<span id="an_38:38">38:38</span> dok se zemlja u tijesto ne zgusne i dok
se grude njezine ne slijepe?

<span id="an_38:39">38:39</span> Zar ćeš ti plijen uloviti lavici ili
ćeš glad utažit' lavićima

<span id="an_38:40">38:40</span> na leglu svojem dok gladni čekaju i
vrebaju na žrtvu iz zaklona?

<span id="an_38:41">38:41</span> Tko hranu gavranovima pribavlja kad
Bogu ptići njegovi cijuču i naokolo oblijeću bez hrane?

<span id="an_39:1">39:1</span> Znaš li kako se legu divokoze? Vidje li
kako se mlade košute?

<span id="an_39:2">39:2</span> Izbroji li koliko nose mjeseci, znaš li u
koje doba se omlade?

<span id="an_39:3">39:3</span> Sagnuvši se, polegu lanad svoju i breme
usred pustinje odlažu,

<span id="an_39:4">39:4</span> a kad im porod ojača, poraste, ostave ga
i ne vraćaju mu se.

<span id="an_39:5">39:5</span> Tko dade divljem magarcu slobodu i tko to
oglav skinu njemu s glave?

<span id="an_39:6">39:6</span> U zavičaj mu dadoh ja pustinju i polja
slana da ondje živuje.

<span id="an_39:7">39:7</span> Buci gradova on se podruguje i ne sluša
goničevih povika.

<span id="an_39:8">39:8</span> Luta brdima, svojim pašnjacima, u potrazi
za zeleni svakakvom.

<span id="an_39:9">39:9</span> Možeš li slugom učinit' bivola, zadržat'
ga noć jednu za jaslama?

<span id="an_39:10">39:10</span> Možeš li njega za brazdu prikovat' da
ralo vuče po docima tvojim?

<span id="an_39:11">39:11</span> Možeš li se osloniti na njega jer je
njegova snaga prevelika i prepustit' mu težak svoj posao?

<span id="an_39:12">39:12</span> Misliš li tebi da će se vratiti i na
gumno ti dotjerati žito?

<span id="an_39:13">39:13</span> Krilima svojim noj trepće radosno, iako
krila oskudnih i perja.

<span id="an_39:14">39:14</span> On svoja jaja na zemlji ostavlja,
povjerava ih pijesku da ih grije,

<span id="an_39:15">39:15</span> ne mareć' što ih zgazit' može noga ili
nekakva divlja zvijer zgnječiti.

<span id="an_39:16">39:16</span> S nojićima k'o s tuđima postupa; što mu
je trud zaludu, on ne mari.

<span id="an_39:17">39:17</span> Jer Bog je njega lišio pameti, nije mu
dao nikakva razbora.

<span id="an_39:18">39:18</span> Ali kada na let krila raširi, tada se
ruga konju i konjaniku.

<span id="an_39:19">39:19</span> Zar si ti konja obdario snagom zar si
mu ti vrat grivom ukrasio?

<span id="an_39:20">39:20</span> Zar ti činiš da skače k'o skakavac, da
u strah svakog nagoni hrzanjem?

<span id="an_39:21">39:21</span> Kopitom zemlju veselo raskapa,
neustrašivo srlja na oružje.

<span id="an_39:22">39:22</span> Strahu se ruga, ničeg se ne boji, ni
pred mačem uzmaknuti neće.

<span id="an_39:23">39:23</span> Na sapima mu zvekeće tobolac, koplje
sijeva i ubojna sulica.

<span id="an_39:24">39:24</span> Bijesan i nestrpljiv guta prostore; kad
rog zasvira, tko će ga zadržat':

<span id="an_39:25">39:25</span> na svaki zvuk roga on zarže: Ha!
Izdaleka on ljuti boj već njuši, viku bojnu i poklič vojskovođa.

<span id="an_39:26">39:26</span> Zar po promislu tvojem lijeće soko i
prema jugu krila svoja širi?

<span id="an_39:27">39:27</span> Zar se na nalog tvoj diže orao i vrh
timora gnijezdo sebi vije?

<span id="an_39:28">39:28</span> Na litici on stanuje i noćÄi, na
grebenima vrleti visokih.

<span id="an_39:29">39:29</span> Odatle na plijen netremice vreba, oči
njegove vide nadaleko.

<span id="an_39:30">39:30</span> Krvlju se hrane njegovi orlići; gdje je
ubijenih, tamo je i on."

<span id="an_40:1">40:1</span> I Jahve se obrati Jobu i reče mu:

<span id="an_40:2">40:2</span> "Zar će se s Jakim preti još kudilac?
Tužitelj Božji nek' sam odgovori!"

<span id="an_40:3">40:3</span> A Job odgovori Jahvi i reče:

<span id="an_40:4">40:4</span> "Odveć sam malen: što da odgovorim? Rukom
ću svoja zatisnuti usta.

<span id="an_40:5">40:5</span> Riječ rekoh - neću više započeti; rekoh
dvije - al' neću nastaviti."

<span id="an_40:6">40:6</span> Nato Jahve odgovori Jobu iz oluje i reče:

<span id="an_40:7">40:7</span> "Bokove svoje opaši k'o junak, ja ću te
pitat', a ti me pouči.

<span id="an_40:8">40:8</span> Zar bi i moj sud pogaziti htio, okrivio
me da sebe opravdaš?

<span id="an_40:9">40:9</span> Zar ti mišica snagu Božju ima, zar glasom
grmjet' možeš poput njega?

<span id="an_40:10">40:10</span> Ogrni se sjajem i veličanstvom,
dostojanstvom se odjeni i slavom.

<span id="an_40:11">40:11</span> Plani dÓe bijesom ognja jarosnoga,
pogledom jednim snizi oholnika.

<span id="an_40:12">40:12</span> Ponositoga pogledaj, slomi ga, na
mjestu satri svakoga zlikovca.

<span id="an_40:13">40:13</span> U zemlju sve njih zajedno zakopaj, u
mračnu ih pozatvaraj tamnicu.

<span id="an_40:14">40:14</span> Tada ću i ja tebi odat' hvalu što si se
svojom desnicom spasio.

<span id="an_40:15">40:15</span> A sada, dÓe promotri Behemota! Travom
se hrani poput govečeta,

<span id="an_40:16">40:16</span> u bedrima je, gle, snaga njegova, a
krepkost mu u mišićju trbušnom.

<span id="an_40:17">40:17</span> Poput cedra rep podignut ukruti, sva su
mu stegna ispreplele žile.

<span id="an_40:18">40:18</span> Mjedene cijevi kosti su njegove,
zglobovi mu od željeza kvrge.

<span id="an_40:19">40:19</span> Prvenac on je Božjega stvaranja; mačem
ga je naoružao tvorac.

<span id="an_40:20">40:20</span> Gore mu danak u hrani donose i sve
zvijerje što po njima se igra.

<span id="an_40:21">40:21</span> Pod lotosom on zavaljen počiva, guštik
močvarni i glib kriju ga.

<span id="an_40:22">40:22</span> Sjenu mu pravi lotosovo lišće, pod
vrbama on hladuje potočnim.

<span id="an_40:23">40:23</span> Nabuja li rijeka, on ne strahuje:
nimalo njega ne bi zabrinulo da mu u žvale i sav Jordan jurne.

<span id="an_40:24">40:24</span> Tko bi za oči uhvatio njega i tko bi mu
nos sulicom probio?

<span id="an_40:25">40:25</span> Zar loviš Levijatana udicom? Zar ćeš mu
jezik zažvalit' užetom?

<span id="an_40:26">40:26</span> Zar mu nozdrve trskom probost' možeš
ili mu kukom probiti vilicu?

<span id="an_40:27">40:27</span> Hoće li te on preklinjat' za milost,
hoće li s tobom blago govoriti?

<span id="an_40:28">40:28</span> I zar će s tobom savez on sklopiti da
sveg života tebi sluga bude?

<span id="an_40:29">40:29</span> Hoćeš li se s njim k'o s pticom
poigrat' i vezat' ga da kćeri razveseliš?

<span id="an_40:30">40:30</span> Hoće li se za nj cjenkati ribari, među
sobom podijelit' ga trgovci?

<span id="an_40:31">40:31</span> Možeš li kopljem njemu kožu izbost ili
glavu mu probiti ostima?

<span id="an_40:32">40:32</span> Podigni de ruku svoju na njega: za boj
se spremi - bit će ti posljednji!

<span id="an_41:1">41:1</span> Zalud je nadu u njega gojiti, na pogled
njegov čovjek već pogiba.

<span id="an_41:2">41:2</span> Junaka nema da njega razdraži, tko će mu
se u lice suprotstavit'?

<span id="an_41:3">41:3</span> Tko se sukobi s njim i živ ostade? Pod
nebesima tog čovjeka nema!

<span id="an_41:4">41:4</span> Prešutjet neću njegove udove, ni silnu
snagu, ni ljepotu stasa.

<span id="an_41:5">41:5</span> Tko mu smije razodjenut' odjeću, tko li
kroz dvostruk prodrijeti mu oklop?

<span id="an_41:6">41:6</span> Tko će mu ralje rastvorit' dvokrilne kad
strah vlada oko zubi njegovih?

<span id="an_41:7">41:7</span> Hrbat mu je od ljuskavih štitova,
zapečaćenih pečatom kamenim.

<span id="an_41:8">41:8</span> Jedni uz druge tako se sljubiše da među
njima dah ne bi prošao.

<span id="an_41:9">41:9</span> Tako su čvrsto slijepljeni zajedno:
priljubljeni, razdvojit' se ne mogu.

<span id="an_41:10">41:10</span> Kad kihne, svjetlost iz njega zapršti,
poput zorinih vjeđa oči su mu.

<span id="an_41:11">41:11</span> Zublje plamsaju iz njegovih ralja,
iskre ognjene iz njih se prosiplju.

<span id="an_41:12">41:12</span> Iz nozdrva mu sukljaju dimovi kao iz
kotla što kipi na vatri.

<span id="an_41:13">41:13</span> Dah bi njegov zapalio ugljevlje, jer mu
iz ralja plamenovi suču.

<span id="an_41:14">41:14</span> U šiji leži sva snaga njegova, a ispred
njega užas se prostire.

<span id="an_41:15">41:15</span> Kad se ispravi, zastrepe valovi i prema
morskoj uzmiču pučini.

<span id="an_41:16">41:16</span> Poput pećine srce mu je tvrdo, poput
mlinskoga kamena otporno.

<span id="an_41:17">41:17</span> Pregibi tusta mesa srasli su mu, čvrsti
su kao da su saliveni.

<span id="an_41:18">41:18</span> Zgodi li ga mač, od njeg se odbije,
tako i koplje, sulica i strijela.

<span id="an_41:19">41:19</span> Poput slame je za njega željezo, mjed
je k'o drvo iscrvotočeno.

<span id="an_41:20">41:20</span> On ne uzmiče od strelice s luka,
stijenje iz praćke na nj k'o pljeva pada.

<span id="an_41:21">41:21</span> K'o slamčica je toljaga za njega,
koplju se smije kad zazviždi nad njim.

<span id="an_41:22">41:22</span> Crepovlje oštro ima na trbuhu i blato
njime ore k'o drljačom.

<span id="an_41:23">41:23</span> Pod njim vrtlog sav k'o lonac uskipi,
uspjeni more k'o pomast u kotlu.

<span id="an_41:24">41:24</span> Za sobom svijetlu ostavlja on brazdu,
regbi, bijelo runo bezdan prekriva.

<span id="an_41:25">41:25</span> Ništa slično na zemlji ne postoji i
niti je tko tako neustrašiv.

<span id="an_41:26">41:26</span> I na najviše on s visoka gleda, kralj
je svakome, i najponosnijim."

<span id="an_42:1">42:1</span> A Job ovako odgovori Jahvi:

<span id="an_42:2">42:2</span> "Ja znadem, moć je tvoja bezgranična: što
god naumiš, to izvesti možeš.

<span id="an_42:3">42:3</span> Tko je taj koji riječima bezumnim
zamračuje božanski promisao? Govorah stoga, ali ne razumjeh, o čudesima
meni neshvatljivim.

<span id="an_42:4">42:4</span> O, poslušaj me, pusti me da zborim: ja ću
te pitat', a ti me pouči.

<span id="an_42:5">42:5</span> Po čuvenju tek poznavah te dosad, ali
sada te oči moje vidješe.

<span id="an_42:6">42:6</span> Sve riječi svoje zato ja poričem i kajem
se u prahu i pepelu."

<span id="an_42:7">42:7</span> Kada Jahve izgovori Jobu ove riječi, reče
on Elifazu Temancu: "Ti i tvoja dva prijatelja raspalili ste gnjev moj
jer niste o meni onako pravo govorili kao moj sluga Job.

<span id="an_42:8">42:8</span> Zato uzmite sada sedam junaca i sedam
ovnova i pođite k mome sluzi Jobu, pa prinesite za sebe paljenicu, a
sluga moj Job molit će se za vas. Imat ću obzira prema njemu i neću vam
učiniti ništa nažao zato što niste o meni onako pravo govorili kao moj
sluga Job."

<span id="an_42:9">42:9</span> Tada odoše Elifaz iz Temana, Bildad iz
Šuaha i Sofar iz Naamata i učiniše kako im je Jahve zapovjedio. I Jahve
se obazre na Joba.

<span id="an_42:10">42:10</span> I Jahve vrati Joba u prijašnje stanje
jer se založio za svoje prijatelje, pa mu još udvostruči ono što je
posjedovao.

<span id="an_42:11">42:11</span> Tad se vratiše Jobu sva njegova braća,
i sve njegove sestre, i svi prijašnji znanci te su jeli s njim kruh u
njegovoj kući, žaleći ga i tješeći zbog svih nevolja što ih Jahve bijaše
na nj poslao. Svaki mu darova po jedan srebrnik i po jedan zlatan
prsten.

<span id="an_42:12">42:12</span> Jahve blagoslovi novo Jobovo stanje još
više negoli prijašnje. Blago mu je brojilo četrnaest tisuća ovaca, šest
tisuća deva, tisuću jarmova volova i tisuću magarica.

<span id="an_42:13">42:13</span> Imao je sedam sinova i tri kćeri.

<span id="an_42:14">42:14</span> Prvoj nadjenu ime Jemima, drugoj
Kasija, a trećoj Keren-Hapuk.

<span id="an_42:15">42:15</span> U svem onom kraju ne bijaše žena tako
lijepih kao Jobove kćeri. I otac im dade jednaku baštinu kao i njihovoj
braći.

<span id="an_42:16">42:16</span> Poslije toga Job doživje dob od sto
četrdeset godina i vidje djecu svoju i djecu svoje djece do četvrtog
koljena. Potom umrije Job, star, nauživši se života.

------------------------------------------------------------------------

[Next: Psalms](psa)
