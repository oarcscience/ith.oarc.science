[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](lev)  [Next](deu) 

------------------------------------------------------------------------

### Croatian Bible: Numbers

<span id="an_1:1">1:1</span> U Sinajskoj pustinji, u Šatoru sastanka,
reče Jahve Mojsiju prvoga dana drugoga mjeseca, druge godine po izlasku
iz zemlje egipatske:

<span id="an_1:2">1:2</span> "Obavite popis sve zajednice izraelske po
rodovima i porodicama, navodeći imena svih muškaraca, glavu po glavu.

<span id="an_1:3">1:3</span> Od dvadeset godina naviše, za borbu
sposobne u Izraelu, ti i Aron pobilježite prema njihovim jedinicama.

<span id="an_1:4">1:4</span> Neka s vama bude po jedan čovjek od svakoga
plemena, glavari svoga pradjedovskog doma.

<span id="an_1:5">1:5</span> Ovo su imena ljudi koji će vam pomagati:
Elisur, sin Šedeurov, za pleme Rubenovo;

<span id="an_1:6">1:6</span> Šelumiel, sin Surišadajev, za pleme
Šimunovo;

<span id="an_1:7">1:7</span> Nahšon, sin Aminadabov, za pleme Judino;

<span id="an_1:8">1:8</span> Netanel, sin Suarov, za pleme Jisakarovo;

<span id="an_1:9">1:9</span> Eliab, sin Helonov, za pleme Zebulunovo.

<span id="an_1:10">1:10</span> Za Josipove sinove: Elišama, sin
Amihudov, za pleme Efrajimovo; Gamliel, sin Pedahsurov, za pleme
Manašeovo;

<span id="an_1:11">1:11</span> Abidan, sin Gidonijev, za pleme
Benjaminovo;

<span id="an_1:12">1:12</span> Ahiezer, sin Amišadajev, za pleme Danovo;

<span id="an_1:13">1:13</span> Pagiel, sin Okranov, za pleme Ašerovo;

<span id="an_1:14">1:14</span> Elijasaf, sin Deuelov, za pleme Gadovo;

<span id="an_1:15">1:15</span> Ahira, sin Enanov, za pleme Naftalijevo."

<span id="an_1:16">1:16</span> To bijahu sazivači zajednice, knezovi
pradjedovskih plemena i glavari rodova izraelskih.

<span id="an_1:17">1:17</span> Mojsije i Aron onda uzmu one ljude što su
po imenu bili određeni

<span id="an_1:18">1:18</span> te prvoga dana drugoga mjeseca sazovu svu
zajednicu. Tada se u popis prema rodovima i porodicama po redu unosio
broj osoba starijih od dvadeset godina.

<span id="an_1:19">1:19</span> Kako je Jahve naredio Mojsiju, tako ih je
on pobilježio u Sinajskoj pustinji.

<span id="an_1:20">1:20</span> Kad se utvrdi potomstvo Rubena, Izraelova
prvorođenca, prema njegovim rodovima i porodicama, pribilježiše, glavu
po glavu, imena svih muškaraca od dvadeset godina naviše, svih za borbu
sposobnih.

<span id="an_1:21">1:21</span> Popisanih od Rubenova plemena bilo je
četrdeset i šest tisuća i pet stotina.

<span id="an_1:22">1:22</span> Bili su popisani Šimunovi potomci prema
njihovim rodovima i porodicama: pribilježiše se, glava po glava, imena
svih muškaraca od dvadeset godina naviše, svih za borbu sposobnih.

<span id="an_1:23">1:23</span> Popisanih od Šimunova plemena bilo je
pedeset i devet tisuća i tri stotine.

<span id="an_1:24">1:24</span> Kad se utvrdi potomstvo sinova Gadovih
prema njihovim rodovima i porodicama, pribilježiše se, glava po glava,
imena onih od dvadeset godina i više, svih za borbu sposobnih.

<span id="an_1:25">1:25</span> Popisanih od Gadova plemena bilo je
četrdeset i pet tisuća i šest stotina i pedeset.

<span id="an_1:26">1:26</span> Kad se utvrdi potomstvo sinova Judinih
prema njihovim rodovima i porodicama, pribilježiše se, glava po glava,
imena onih od dvadeset godina i više, svih za borbu sposobnih.

<span id="an_1:27">1:27</span> Popisanih od Judina plemena bilo je
sedamdeset i četiri tisuće i šest stotina.

<span id="an_1:28">1:28</span> Kad se utvrdi potomstvo sinova
Jisakarovih prema njihovim rodovima i porodicama, pribilježiše se, glava
po glava, imena onih od dvadeset godina i više, svih za borbu sposobnih.

<span id="an_1:29">1:29</span> Popisanih od Jisakarova plemena bilo je
pedeset i četiri tisuće i četiri stotine.

<span id="an_1:30">1:30</span> Kad se utvrdi potomstvo sinova
Zebulunovih prema njihovim rodovima i porodicama, pribilježiše se, glava
po glava, imena onih od dvadeset godina i više, svih za borbu sposobnih.

<span id="an_1:31">1:31</span> Popisanih od Zebulunova plemena bilo je
pedeset i sedam tisuća i četiri stotine.

<span id="an_1:32">1:32</span> Josipovi sinovi: Kad se utvrdi potomstvo
sinova Efrajimovih, prema njihovim rodovima i porodicama, pribilježiše
se, glava po glava, imena onih od dvadeset godina i više, svih za borbu
sposobnih.

<span id="an_1:33">1:33</span> Popisanih od Efrajimova plemena bilo je
četrdeset tisuća i pet stotina.

<span id="an_1:34">1:34</span> Kad se utvrdi potomstvo sinova
Manašeovih, prema njihovim rodovima i porodicama, pribilježiše se, glava
po glava, imena onih od dvadeset godina i više, svih za borbu sposobnih.

<span id="an_1:35">1:35</span> Popisanih od Manašeova plemena bilo je
trideset i dvije tisuće i dvjesta.

<span id="an_1:36">1:36</span> Kad se utvrdi potomstvo sinova
Benjaminovih, prema njihovim rodovima i porodicama, pribilježiše se,
glava po glava, imena onih od dvadeset godina i više, svih za borbu
sposobnih.

<span id="an_1:37">1:37</span> Popisanih od Benjaminova plemena bilo je
trideset i pet tisuća i četiri stotine.

<span id="an_1:38">1:38</span> Kad se utvrdi potomstvo sinova Danovih,
prema njihovim rodovima i porodicama, pribilježiše se, glava po glava,
imena onih od dvadeset godina i više, svih za borbu sposobnih.

<span id="an_1:39">1:39</span> Popisanih od Danova plemena bilo je
šezdeset i dvije tisuće i sedam stotina.

<span id="an_1:40">1:40</span> Kad se utvrdi potomstvo sinova Ašerovih,
prema njihovim rodovima i porodicama, pribilježiše se, glava po glava,
imena onih od dvadeset godina i više, svih za borbu sposobnih.

<span id="an_1:41">1:41</span> Popisanih od Ašerova plemena bila je
četrdeset i jedna tisuća i pet stotina.

<span id="an_1:42">1:42</span> Kad se utvrdi potomstvo sinova
Naftalijevih, prema njihovim rodovima i porodicama, pribilježiše se,
glava po glava, imena onih od dvadeset godina i više, svih za borbu
sposobnih.

<span id="an_1:43">1:43</span> Popisanih od Naftalijeva plemena bilo je
pedeset i tri tisuće i četiri stotine.

<span id="an_1:44">1:44</span> To su oni koje popisaše Mojsije i Aron sa
dvanaest knezova izraelskih, po jedan na svaki pradjedovski dom.

<span id="an_1:45">1:45</span> Bili su popisani svi Izraelci, prema
pradjedovskim domovima, od dvadeset godina i više, svi za borbu sposobni
u Izraelu.

<span id="an_1:46">1:46</span> Bilo je, dakle, svih popisanih šest
stotina i tri tisuće i pet stotina i pedeset.

<span id="an_1:47">1:47</span> Među te nisu se ubrojili Levijevci prema
svojem pradjedovskom plemenu.

<span id="an_1:48">1:48</span> Jahve je, naime, rekao Mojsiju:

<span id="an_1:49">1:49</span> "Nipošto nemoj popisivati Levijeva
plemena niti ga unosi u popis Izraelaca.

<span id="an_1:50">1:50</span> Nego ti sam odredi Levijevce za službu u
Prebivalištu svjedočanstva; za sav njegov namještaj i sve što na nj
spada; neka oni nose Prebivalište i sav njegov namještaj; neka oni u
njemu poslužuju i oko njega tabore.

<span id="an_1:51">1:51</span> Kad se Prebivalište mora premještati,
neka ga Levijevci rastave; a kad se s Prebivalištem treba utaboriti,
neka ga Levijevci opet podignu. Svjetovnjak koji bi mu se primakao neka
se pogubi.

<span id="an_1:52">1:52</span> Neka Izraelci logoruju svatko u svome
taboru; svatko kod svoje zastave, po četama.

<span id="an_1:53">1:53</span> Levijevci neka borave oko Prebivališta
svjedočanstva, da se gnjev ne obori na izraelsku zajednicu. Neka tako
Levijevci stražu straže oko Prebivališta svjedočanstva."

<span id="an_1:54">1:54</span> Izraelci učine kako je Jahve Mojsiju
naredio. U svemu tako urade.

<span id="an_2:1">2:1</span> Jahve reče Mojsiju i Aronu:

<span id="an_2:2">2:2</span> "Neka Izraelci logoruju svatko kod svoje
zastave, pod znakovima svojih pradjedovskih domova; neka se utabore oko
Šatora sastanka, ali malo podalje.

<span id="an_2:3">2:3</span> Sprijeda, s istočne strane, zastava Judina
tabora, prema njihovim četama. Glavar je Judinih potomaka Nahšon, sin
Aminadabov.

<span id="an_2:4">2:4</span> Njegova vojska broji sedamdeset i četiri
tisuće i šest stotina popisanih.

<span id="an_2:5">2:5</span> Do njega neka taboruje Jisakarovo pleme.
Glavar je Jisakarovih potomaka Netanel, sin Suarov.

<span id="an_2:6">2:6</span> Njegova vojska broji pedeset četiri tisuće
i četiri stotine popisanih.

<span id="an_2:7">2:7</span> Onda pleme Zebulunovo. Glavar je
Zebulunovih potomaka Eliab, sin Helonov.

<span id="an_2:8">2:8</span> Njegova vojska broji pedeset i sedam tisuća
i četiri stotine popisanih.

<span id="an_2:9">2:9</span> Prema njihovim četama, svih je upisanih u
Judinu taboru sto osamdeset i šest tisuća i četiri stotine. Neka oni
prvi stupaju!

<span id="an_2:10">2:10</span> S juga je zastava tabora Rubenova, prema
njihovim četama. Glavar je Rubenovih potomaka Elisur, sin Šedeurov.

<span id="an_2:11">2:11</span> Njegova vojska broji četrdeset i šest
tisuća i pet stotina popisanih.

<span id="an_2:12">2:12</span> Do njega neka taboruje pleme Šimunovo.
Glavar je Šimunovih potomaka Šelumiel, sin Surišadajev.

<span id="an_2:13">2:13</span> Njegova vojska broji pedeset i devet
tisuća i tri stotine popisanih.

<span id="an_2:14">2:14</span> Onda pleme Gadovo. Glavar je Gadovih
potomaka Elijasaf, sin Deuelov.

<span id="an_2:15">2:15</span> Njegova vojska broji četrdeset i pet
tisuća šest stotina i pedeset popisanih.

<span id="an_2:16">2:16</span> Prema njihovim četama, svih je upisanih u
taboru Rubenovu sto pedeset i jedna tisuća četiri stotine i pedeset.
Neka oni stupaju drugi!

<span id="an_2:17">2:17</span> Potom neka ide Šator sastanka, tako da
tabor levitski bude usred drugih tabora. Kako taboruju, onako neka i
stupaju: svatko pod svojom zastavom.

<span id="an_2:18">2:18</span> Sa zapada, zastava tabora Efrajimova,
prema njihovim četama. Glavar je Efrajimovih potomaka Elišama, sin
Amihudov.

<span id="an_2:19">2:19</span> Njegova vojska broji četrdeset tisuća i
pet stotina popisanih.

<span id="an_2:20">2:20</span> Do njega je pleme Manašeovo. Glavar je
Manašeovih potomaka Gamliel, sin Pedahsurov.

<span id="an_2:21">2:21</span> Njegova vojska broji trideset i dvije
tisuće i dvjesta popisanih.

<span id="an_2:22">2:22</span> Onda je pleme Benjaminovo. Glavar je
potomaka Benjaminovih Abidan, sin Gidonijev.

<span id="an_2:23">2:23</span> Njegova vojska broji trideset i pet
tisuća i četiri stotine popisanih.

<span id="an_2:24">2:24</span> Prema njihovim četama, svih je upisanih u
Efrajimovu taboru sto i osam tisuća i sto. Oni neka stupaju treći!

<span id="an_2:25">2:25</span> Sa sjevera, zastava tabora Danova, prema
njihovim četama. Glavar je Danovih potomaka Ahiezer, sin Amišadajev.

<span id="an_2:26">2:26</span> Njegova vojska broji šezdeset i dvije
tisuće i sedam stotina popisanih.

<span id="an_2:27">2:27</span> Do njega neka se utabori pleme Ašerovo.
Glavar je Ašerovih potomaka Pagiel, sin Okranov.

<span id="an_2:28">2:28</span> Njegova vojska broji četrdeset i jednu
tisuću i pet stotina popisanih.

<span id="an_2:29">2:29</span> Onda pleme Naftalijevo. Glavar je
Naftalijevih potomaka Ahira, sin Enanov.

<span id="an_2:30">2:30</span> Njegova vojska broji pedeset i tri tisuće
i četiri stotine popisanih.

<span id="an_2:31">2:31</span> Svih je popisanih u taboru Danovu sto
pedeset i sedam tisuća i šest stotina. Neka oni stupaju posljednji pod
svojim zastavama."

<span id="an_2:32">2:32</span> To su popisani Izraelci prema
pradjedovskim domovima. Svih je upisanih u taborima, po njihovim četama,
šest stotina i tri tisuće i pet stotina i pedeset.

<span id="an_2:33">2:33</span> Levijevci nisu bili upisivani s
Izraelcima, kako je Jahve naredio Mojsiju.

<span id="an_2:34">2:34</span> U svemu su Izraelci učinili kako je Jahve
naredio Mojsiju. Tako su taborovali pod svojim zastavama i tako išli,
svatko prema svom rodu i porodici.

<span id="an_3:1">3:1</span> Ovo je potomstvo Aronovo i Mojsijevo iz
vremena kad je Jahve Mojsiju govorio na Sinajskom brdu.

<span id="an_3:2">3:2</span> Ovo su bila imena Aronovih sinova:
prvorođenac Nadab, zatim Abihu, Eleazar i Itamar.

<span id="an_3:3">3:3</span> To su imena Aronovih sinova, svećenika
pomazanih, za svećeništvo posvećenih.

<span id="an_3:4">3:4</span> Ali Nadab i Abihu umriješe pred Jahvom kad
su u Sinajskoj pustinji pred njim prinosili neposvećenu vatru. Kako nisu
imali sinova, to su Eleazar i Itamar služili kao svećenici u nazočnosti
svoga oca Arona.

<span id="an_3:5">3:5</span> Jahve reče Mojsiju:

<span id="an_3:6">3:6</span> "Dozovi pleme Levijevo neka stane pred
svećenika Arona. Neka mu poslužuju;

<span id="an_3:7">3:7</span> neka vrše njegovu dužnost i dužnost sve
zajednice pred Šatorom sastanka, služeći Prebivalištu.

<span id="an_3:8">3:8</span> Neka se brinu za sav namještaj u Šatoru
sastanka, za dužnost sinova izraelovih, i obavljaju službu u
Prebivalištu.

<span id="an_3:9">3:9</span> Podaj levite Aronu i njegovim sinovima.
Neka mu ih Izraelci potpuno daruju.

<span id="an_3:10">3:10</span> Arona i njegove sinove postavi da vrše
svoju svećeničku službu. A svjetovnjak koji bi se tome približio neka se
pogubi."

<span id="an_3:11">3:11</span> Jahve reče Mojsiju:

<span id="an_3:12">3:12</span> "Ja, evo, uzimam Levijevce između
Izraelaca namjesto svih prvorođenaca - onih koji otvaraju materinju
utrobu kod Izraelaca. Moji su, dakle, Levijevci!

<span id="an_3:13">3:13</span> Meni, naime, pripada svaki prvorođenac.
Onoga dana kad sam pobio sve prvence u zemlji egipatskoj, sebi sam
posvetio sve prvorođence u Izraelu - i od ljudi i od stoke. Oni su moji.
Ja sam Jahve."

<span id="an_3:14">3:14</span> Jahve reče Mojsiju u Sinajskoj pustinji:

<span id="an_3:15">3:15</span> "Popiši Levijevce po njihovim porodicama
i rodovima; popiši sve muškarce od jednoga mjeseca i više."

<span id="an_3:16">3:16</span> Na zapovijed Jahvinu Mojsije ih popisa,
kako mu je bilo naređeno.

<span id="an_3:17">3:17</span> Ovo su poimenice bili sinovi Levijevi:
Geršon, Kehat i Merari.

<span id="an_3:18">3:18</span> A ovo su imena Geršonovih sinova po
njihovim rodovima: Libni i Šimi.

<span id="an_3:19">3:19</span> A sinovi su Kehatovi po svojim rodovima:
Amram, Jishar, Hebron i Uziel.

<span id="an_3:20">3:20</span> Sinovi su Merarijevi po svojim rodovima:
Mahli i Muši. To su Levijevi rodovi po svojim porodicama.

<span id="an_3:21">3:21</span> Od Geršona lozu vuče rod Libnijev i rod
Šimijev. To su rodovi Geršonovaca.

<span id="an_3:22">3:22</span> Njih je u popisu svih muškaraca od
jednoga mjeseca naviše ubilježeno sedam tisuća i pet stotina.

<span id="an_3:23">3:23</span> Rodovi Geršonovaca taborovali su za
Prebivalištem prema zapadu.

<span id="an_3:24">3:24</span> Glava porodice Geršonovaca bijaše
Elijasaf, sin Laelov.

<span id="an_3:25">3:25</span> Geršonovci su se u Šatoru sastanka
brinuli za Prebivalište, za Šator i njegov krov, za zavjese na ulazu u
Šator sastanka;

<span id="an_3:26">3:26</span> onda za dvorišne zavjese, za zavjesu na
ulazu u dvorište što je oko Prebivališta i žrtvenika, za njihova užeta i
za sve što spada na tu službu.

<span id="an_3:27">3:27</span> Od Kehata potječe rod Amramov, rod
Jisharov, rod Hebronov i rod Uzielov. To su rodovi Kehatovaca.

<span id="an_3:28">3:28</span> Kad se popisaše svi muškarci od jednoga
mjeseca naviše, bilo ih je osam tisuća i šest stotina. Oni su se brinuli
za Svetište.

<span id="an_3:29">3:29</span> Rodovi Kehatovaca taborovali su s južne
strane Prebivališta.

<span id="an_3:30">3:30</span> Glava rodova u domu Kehatovu bijaše
Elisafan, sin Uzielov.

<span id="an_3:31">3:31</span> Oni su se brinuli za Kovčeg, stol,
svijećnjak, žrtvenik i sveti pribor kojim su se služili i, konačno, za
zavjesu i za sve što joj pripada.

<span id="an_3:32">3:32</span> Vrhovni poglavar levita bio je Eleazar,
sin svećenika Arona. On je vršio nadzor nad onima koji su se brinuli za
Svetište.

<span id="an_3:33">3:33</span> Od Merarija potječe rod Mahlijev i rod
Mušijev. To su Merarijevi rodovi.

<span id="an_3:34">3:34</span> Njih je u popisu svih muškaraca od
jednoga mjeseca i više ubilježeno šest tisuća i dvije stotine.

<span id="an_3:35">3:35</span> Glava rodova u domu Merarijevu bijaše
Suriel, sin Abihajilov. Oni su taborovali sa sjeverne strane
Prebivališta.

<span id="an_3:36">3:36</span> Merarijevci su se brinuli za trenice
Prebivališta, za njegove priječnice, za stupce i njihova podnožja, za
sav njegov pribor i za sve što spada na njegovu službu.

<span id="an_3:37">3:37</span> Povrh toga, za stupove uokolo predvorja,
njihova podnožja, kočiće i užeta.

<span id="an_3:38">3:38</span> Pred Prebivalištem prema istoku, pred
Šatorom sastanka s istočne strane, utaborivali se Mojsije, Aron i
njihovi sinovi, kojima je u ime Izraelaca bila povjerena služba u
Svetištu. Svjetovnjak koji bi se približio imao se pogubiti.

<span id="an_3:39">3:39</span> Svih popisanih Levijevaca od jednoga
mjeseca naviše, koje je na Jahvinu zapovijed po njihovim rodovima
popisao Mojsije i Aron, bijaše dvadeset i dvije tisuće.

<span id="an_3:40">3:40</span> Jahve rekne Mojsiju: "Popiši sve muške
prvorođence izraelske od jednoga mjeseca naviše te načini popis njihovih
imena.

<span id="an_3:41">3:41</span> I levite dodijeli meni - ja sam Jahve -
namjesto svih prvorođenaca izraelskih, a stoku levitsku namjesto sve
prvenčadi stoke izraelske."

<span id="an_3:42">3:42</span> Tako Mojsije popiše sve prvorođence
izraelske, kako mu je Jahve naredio.

<span id="an_3:43">3:43</span> Svih muških prvorođenaca od jednoga
mjeseca naviše bijaše u popisu imena dvadeset i dvije tisuće i dvije
stotine sedamdeset i tri.

<span id="an_3:44">3:44</span> Tada Jahve reče Mojsiju:

<span id="an_3:45">3:45</span> "Uzmi levite namjesto svih prvorođenaca
izraelskih, a stoku levitsku namjesto stoke njihove; leviti neka budu
moji. Ja sam Jahve.

<span id="an_3:46">3:46</span> A za otkupninu dvjesta sedamdeset i triju
izraelskih prvorođenaca što ih je više nego levita,

<span id="an_3:47">3:47</span> uzmi pet šekela po glavi, uzmi ih prema
hramskom šekelu: dvadeset gera - jedan šekel.

<span id="an_3:48">3:48</span> Onda podaj taj novac Aronu i njegovim
sinovima za otkupninu onih kojih je odviše."

<span id="an_3:49">3:49</span> Tako Mojsije primi taj novac kao
otkupninu za prvorođence koji su nadilazili broj onih koje su leviti
otkupili.

<span id="an_3:50">3:50</span> Od izraelskih je prvorođenaca primio u
srebru tisuću trista šezdeset i pet šekela hramske mjere.

<span id="an_3:51">3:51</span> Po nalogu Jahvinu Mojsije predade novac
te otkupnine Aronu i njegovim sinovima, kako je Jahve Mojsiju naredio.

<span id="an_4:1">4:1</span> Jahve reče Mojsiju i Aronu:

<span id="an_4:2">4:2</span> "Izdvojite između sinova Levijevih glavare
Kehatovih sinova po rodovima i porodicama njihovim:

<span id="an_4:3">4:3</span> od trideset godina naviše, sve do pedeset
godina - sve koji mogu ući u red da vrše službe u Šatoru sastanka.

<span id="an_4:4">4:4</span> A služba je Kehatovih sinova u Šatoru
sastanka: briga za svetinje nad svetinjama.

<span id="an_4:5">4:5</span> Kad se tabor diže na put, neka uđu Aron i
njegovi sinovi te skinu zaštitnu zavjesu i njom pokriju Kovčeg
svjedočanstva.

<span id="an_4:6">4:6</span> Neka onda na nj stave pokrivalo od fine
kože, a po njemu neka razastru platno, potpuno ljubičasto. Potom neka
Kovčegu namjeste motke.

<span id="an_4:7">4:7</span> Po stolu prinošenja neka prostru ljubičasto
platno. Onda neka na nj stave zdjele, žlice, krčage i vrčeve za
ljevanice. Kruh neprekidnog prinošenja neka također bude na njemu.

<span id="an_4:8">4:8</span> To neka prekriju tamnocrvenim platnom, a
preko njega neka prebace pokrivalo od fine kože. Potom neka stolu
namjeste motke.

<span id="an_4:9">4:9</span> Neka zatim uzmu ljubičasto platno i pokriju
svijećnjak za svjetlo i njegove svjetiljke, njegove usekače, njegove
lugare i sve posude za ulje kojima se ono poslužuje.

<span id="an_4:10">4:10</span> Neka ga stave sa svim njegovim priborom
na pokrivalo od fine kože pa polože na nosiljku.

<span id="an_4:11">4:11</span> Po zlatnom žrtveniku neka razastru
ljubičasto platno i prekriju ga pokrivalom od fine kože. Potom neka mu
namjeste motke.

<span id="an_4:12">4:12</span> Neka sad uzmu sav pribor što se
upotrebljava za službu u Svetištu pa ga stave na ljubičasto platno i
onda prekriju pokrivačem od fine kože. Zatim neka sve to polože na
nosiljku.

<span id="an_4:13">4:13</span> Neka pometu pepeo sa žrtvenika i po njemu
razastru crveno platno.

<span id="an_4:14">4:14</span> Na nj neka postave sav pribor što se
upotrebljava za službu: kadionike, viljuške, lopatice i zdjele - sve
posuđe za žrtvenik. Po njemu onda neka razastru pokrivalo od fine kože.
Zatim neka namjeste motke.

<span id="an_4:15">4:15</span> Pošto Aron i njegovi sinovi završe
pokrivanje Svetišta i svega svetog posuđa, u času kad imadne tabor
krenuti na put, neka dođu potomci Kehatovi da to ponesu. No svetih se
predmeta ne smiju doticati da ne poginu. To je dužnost Kehatovih
potomaka u Šatoru sastanka.

<span id="an_4:16">4:16</span> A Eleazar, sin svećenika Arona, neka se
brine za ulje svijećnjaka, za mirisni kad, za trajnu prinosnicu i za
ulje pomazanja; neka se brine za sve Prebivalište, za sve što je u njemu
- za Svetište i njegovo posuđe."

<span id="an_4:17">4:17</span> Jahve reče Mojsiju i Aronu:

<span id="an_4:18">4:18</span> "Ne dopustite da nestane pleme rodova
Kehatovih između levita.

<span id="an_4:19">4:19</span> Ovako postupajte s njima, da žive i ne
izginu primičući se najvećim svetinjama: neka dođu Aron i njegovi sinovi
da postave svakoga od njih na njegovu službu i uz njegovu dužnost.

<span id="an_4:20">4:20</span> Oni neka ne ulaze ni da začas pogledaju
Svetište da ne bi poginuli."

<span id="an_4:21">4:21</span> Jahve reče Mojsiju:

<span id="an_4:22">4:22</span> "Popiši i Geršonove sinove po njihovim
porodicama i njihovim rodovima, od trideset godina naviše, sve do
pedesete godine;

<span id="an_4:23">4:23</span> popiši ih sve koji mogu ići u red da vrše
službu u Šatoru sastanka.

<span id="an_4:24">4:24</span> A ovo je služba rodova Geršonovaca pri
radu i prenošenju:

<span id="an_4:25">4:25</span> neka nose zavjese Prebivališta, Šator
sastanka s njegovim krovom, pokrivalo od fine kože što je povrh njega, i
zavjesu na ulazu u Šator sastanka;

<span id="an_4:26">4:26</span> onda, dvorišne zavjese, zavjesu s vrata
na ulazu u predvorje što opkoljuje Prebivalište i žrtvenik, konopce i
sav pribor za njihovu službu; što god treba oko tih stvari raditi, neka
učine.

<span id="an_4:27">4:27</span> Neka Geršonovci obavljaju sve svoje
dužnosti - sve što imaju nositi i sve što imaju raditi - po nalogu Arona
i njegovih sinova. Njihovoj brizi povjerite sve što treba da nose.

<span id="an_4:28">4:28</span> To je služba rodova Geršonovaca u Šatoru
sastanka. Njihova služba neka bude pod vodstvom Itamara, sina svećenika
Arona."

<span id="an_4:29">4:29</span> "Sinove Merarijeve popiši po rodovima i
porodicama njihovim.

<span id="an_4:30">4:30</span> Popiši ih od trideset godina naviše, sve
do pedeset godina, koji mogu ući u red da vrše službu u Šatoru sastanka.

<span id="an_4:31">4:31</span> Za sve njihove službe u Šatoru sastanka
dužnost im je da nose trenice za Prebivalište, njegove priječnice,
njegove stupce i njegova podnožja;

<span id="an_4:32">4:32</span> stupce što okružuju predvorje, njihova
podnožja, njihove kočiće, njihove konopce, sa svim priborom za njihovu
službu. Poimenično popišite predmete što su im povjereni da ih nose.

<span id="an_4:33">4:33</span> To je služba rodova Merarijevaca u svemu
što imaju činiti u Šatoru sastanka pod vodstvom Itamara, sina svećenika
Arona."

<span id="an_4:34">4:34</span> Mojsije, Aron i glavari zajednice
popisali su Kehatove sinove po njihovim rodovima i porodicama -

<span id="an_4:35">4:35</span> sve koji mogu ući u red da vrše službu u
Šatoru sastanka, od trideset godina naviše, sve do pedeset godina.

<span id="an_4:36">4:36</span> I popisanih po njihovim rodovima bijaše
dvije tisuće sedam stotina i pedeset.

<span id="an_4:37">4:37</span> To je popis rodova Kehatovaca, svih koji
su služili u Šatoru sastanka, a koje popisa Mojsije i Aron na zapovijed
što je Jahve dade Mojsiju.

<span id="an_4:38">4:38</span> Popisanih sinova Geršonovih po njihovim
rodovima i porodicama,

<span id="an_4:39">4:39</span> od trideset godina naviše, sve do pedeset
godina, svih koji mogu ući u red da vrše službu u Šatoru sastanka -

<span id="an_4:40">4:40</span> popisanih, dakle, po njihovim rodovima i
porodicama bijaše dvije tisuće šest stotina i pedeset.

<span id="an_4:41">4:41</span> To je popis rodova Geršonovaca, svih koji
su služili u Šatoru sastanka, a koje popisa Mojsije i Aron na Jahvinu
zapovijed.

<span id="an_4:42">4:42</span> Popis rodova Merarijevih sinova po
njihovim rodovima i porodicama,

<span id="an_4:43">4:43</span> od trideset godina naviše, sve do pedeset
godina, svih koji mogu ući u red da vrše službu u Šatoru sastanka -

<span id="an_4:44">4:44</span> popisanih, dakle, po njihovim rodovima
bijaše tri tisuće dvjesta.

<span id="an_4:45">4:45</span> To je popis Merarijevaca što su ga
sastavili Mojsije i Aron na zapovijed koju je Jahve dao Mojsiju.

<span id="an_4:46">4:46</span> Svih, dakle, popisanih levita koje su
popisali Mojsije, Aron i glavari izraelski po njihovim rodovima i
porodicama, od trideset godina naviše do pedeset godina -

<span id="an_4:47">4:47</span> svih koji su ušli u službu posluživanja i
službu prenošenja u Šatoru sastanka -

<span id="an_4:48">4:48</span> bilo je osam tisuća pet stotina i
osamdeset.

<span id="an_4:49">4:49</span> Na zapovijed koju je Jahve dao Mojsiju
svakoga su unijeli u popis prema onom u čemu je služio i što je
prenosio. Popisali su ih kako je Jahve zapovjedio Mojsiju.

<span id="an_5:1">5:1</span> Jahve reče Mojsiju:

<span id="an_5:2">5:2</span> "Naredi Izraelcima da iz tabora odstrane
svakoga gubavca, svakoga koji imadne izljev i svakoga koji se onečisti
mrtvim tijelom.

<span id="an_5:3">5:3</span> Odstranite i muške i ženske! Izvan tabora
ih istjerajte da ne onečiste svoje tabore u kojima ja boravim među
njima."

<span id="an_5:4">5:4</span> Izraelci tako učine: istjeraju ih iz
tabora. Kako je Jahve rekao Mojsiju, tako Izraelci učine.

<span id="an_5:5">5:5</span> Jahve reče Mojsiju:

<span id="an_5:6">5:6</span> "Kaži Izraelcima: Kad koji čovjek ili žena
počini bilo kakav grijeh na štetu čovjeka ogriješivši se protiv Jahve, i
osjeti se krivim,

<span id="an_5:7">5:7</span> neka prizna počinjeni grijeh, nadoknadi
štetu što bolje može te još doda tome petinu i dadne onome kome je nanio
nepravdu.

<span id="an_5:8">5:8</span> Ako čovjek ne bi imao bližeg rođaka kome bi
se nadoknada mogla uručiti, dužna nadoknada pripada Jahvi za svećenika,
ne računajući u to pomirbenoga ovna kojim će svećenik izvršiti nad
krivcem obred pomirenja.

<span id="an_5:9">5:9</span> I svaka podizanica od svih posvećenih
stvari što ih Izraelci svećeniku donose njemu pripada.

<span id="an_5:10">5:10</span> Svakome idu stvari koje je posvetio; i
neka svećeniku bude ono što njemu tko dadne."

<span id="an_5:11">5:11</span> Jahve reče Mojsiju:

<span id="an_5:12">5:12</span> "Govori Izraelcima i reci im: Ako nekome
žena pođe stranputicom te mu se iznevjeri

<span id="an_5:13">5:13</span> i netko s njom legne, ali to ostane
sakriveno očima njezina muža i žena ostane neotkrivena iako se oskvrnula
te protiv nje ne bude svjedoka budući da u činu nije bila uhvaćena -

<span id="an_5:14">5:14</span> i sad muža obuzme duh ljubomore i on
postane ljubomoran na svoju ženu koja se oskvrnula; ili ako ga spopadne
duh ljubomore te postane ljubomoran na svoju ženu a da se ona nije
oskvrnula -

<span id="an_5:15">5:15</span> neka taj muž dovede svoju ženu svećeniku.
Neka za nju donese prinos: desetinu efe ječmenog brašna. Neka po njemu
ne polijeva ulja niti na nj stavlja tamjana, jer to je prinosnica za
ljubomoru, spomen-prinosnica da podsjeti na grijeh.

<span id="an_5:16">5:16</span> Neka svećenik povede tu ženu i postavi je
pred Jahvu.

<span id="an_5:17">5:17</span> Sad neka svećenik uzme posvećene vode u
kakvu zemljanu posudu i, uzevši prašine što je na podu Prebivališta,
neka je svećenik ubaci u vodu.

<span id="an_5:18">5:18</span> Pošto je svećenik postavio ženu pred
Jahvu, neka joj otkrije glavu a na njezine ruke stavi spomen-prinosnicu,
to jest žitnu prinosnicu za ljubomoru, s svećenik neka drži u ruci vodu
gorčine i prokletstva.

<span id="an_5:19">5:19</span> Zatim neka svećenik ženu zakune. Neka joj
reče: 'Ako nikad čovjek s tobom nije ležao te ako nisi išla stranputicom
i oskvrnula se dok si bila pod vlašću svoga muža, budi pošteđena od ove
vode gorčine i prokletstva!

<span id="an_5:20">5:20</span> Ali ako si išla stranputicom dok si bila
pod vlašću svoga muža te se oskvrnula; ako je koji čovjek osim tvoga
muža legao s tobom ...'

<span id="an_5:21">5:21</span> Ovdje neka svećenik zakune ženu ovom
kletvom: neka joj rekne: Jahve te postavio za prokletstvo i kletvu među
tvojim narodom, učinio da ti uvene rodnica i da ti se utroba nadme!

<span id="an_5:22">5:22</span> Neka ova voda prokletstva zađe u tvoju
utrobu! Trbuh ti se od nje naduo, a rodnica uvenula! - A žena neka
poprati: Amen! Amen!

<span id="an_5:23">5:23</span> Potom neka ta prokletstva svećenik napiše
na list pa ih ispere u vodu gorčine.

<span id="an_5:24">5:24</span> Onda neka ženu napoji vodom gorčine i
prokletstva, da bi se voda gorčine po njoj razišla i napunila je
gorkošću.

<span id="an_5:25">5:25</span> Neka svećenik onda uzme iz ženine ruke
prinosnicu za ljubomoru, prinese je pred Jahvom kao žrtvu prikaznicu te
je donese na žrtvenik.

<span id="an_5:26">5:26</span> Zagrabivši od prinosnice punu pregršt kao
spomen-žrtvu, neka to sažeže u kad na žrtveniku. Napokon, neka ženu
napoji vodom.

<span id="an_5:27">5:27</span> Pošto je napoji vodom, bude li oskvrnuta
iznevjerivši se svome mužu, voda prokletstva ući će u nju i napunit će
je gorčinom; njezina će se utroba naduti a rodnica uvenuti - ta će žena
postati prokletstvom u svome narodu.

<span id="an_5:28">5:28</span> A ako žena ne bude oskvrnuta nego nevina,
neće joj biti ništa i imat će djece.

<span id="an_5:29">5:29</span> To je obred u slučaju ljubomore, kad žena
pođe stranputicom i oskvrne se dok je pod vlašću svoga muža;

<span id="an_5:30">5:30</span> ili kad kojega čovjeka obuzme duh
ljubomore te postane ljubomoran na svoju ženu. Neka, dakle, postavi
svoju ženu pred Jahvu, a svećenik neka nad njom izvrši sav ovaj obred.

<span id="an_5:31">5:31</span> Neka je muž slobodan od krivnje, a žena
neka snosi svoju krivnju."

<span id="an_6:1">6:1</span> Jahve reče Mojsiju:

<span id="an_6:2">6:2</span> "Govori Izraelcima i reci im: 'Ako tko,
bilo čovjek ili žena, položi nazirejski zavjet te se posveti Jahvi,

<span id="an_6:3">6:3</span> neka se suzdržava od vina i svakoga opojnog
pića. Neka ne pije ni ukiseljena vina niti ukiseljena opojnog pića; a
niti kakva soka od grožđa neka ne pije; neka ne jede grožđa, ni svježa
ni suha.

<span id="an_6:4">6:4</span> Sve vrijeme svoga nazireata ne smije jesti
ništa što rađa lozov trs - od zelena grožđa do komine.'

<span id="an_6:5">6:5</span> Sve dok traje njegov nazirejski zavjet,
neka britva ne prelazi preko njegove glave; dok se ne navrši vrijeme što
ga je Jahvi zavjetovao, neka bude posvećen i pusti kose da mu slobodno
rastu na glavi.

<span id="an_6:6">6:6</span> Za sve vrijeme svoga zavjeta Jahvi neka se
ne primiče nikakvu mrtvacu.

<span id="an_6:7">6:7</span> Neka se ne onečišćuje ni zbog svoga oca, ni
zbog svoje majke, svoga brata ili svoje sestre ako bi umrli, jer na
svojoj glavi nosi posvećenje svoga Boga.

<span id="an_6:8">6:8</span> Sve vrijeme svoga nazireata on je posvećen
Jahvi.

<span id="an_6:9">6:9</span> Umre li tko nenadanom smrću pokraj njega,
onečistivši tako njegovu posvećenu glavu, neka na dan svoga očišćenja
obrije svoju glavu - neka je obrije sedmoga dana.

<span id="an_6:10">6:10</span> A osmoga dana neka donese svećeniku, na
ulazu u Šator sastanka, dvije grlice ili dva golubića.

<span id="an_6:11">6:11</span> Neka svećenik prinese jedno kao žrtvu
okajnicu, a drugo kao žrtvu paljenicu, zatim neka nad njim izvrši obred
pomirenja zbog ljage kojom se okaljao uz mrtvaca. Toga dana neka posveti
svoju glavu;

<span id="an_6:12">6:12</span> neka zavjetuje Jahvi dane svoga
nazireata; neka donese jednogodišnjeg janjca kao žrtvu naknadnicu.
Prijašnje vrijeme neka se ne računa, jer je njegov nazireat bio
oskvrnjen.

<span id="an_6:13">6:13</span> Ovo je obred za nazirejca: na dan kad se
navrši vrijeme njegova nazireata, neka ga dovedu na ulaz Šatora
sastanka.

<span id="an_6:14">6:14</span> Kao svoj prinos neka Jahvi donese:
jednogodišnjeg janjca bez mane za žrtvu paljenicu; jednogodišnje žensko
janje, bez mane, za žrtvu okajnicu; jednoga ovna, bez mane, za žrtvu
pričesnicu;

<span id="an_6:15">6:15</span> nadalje, košaru neukvasanih pogača od
najboljeg brašna, u ulju zamiješenih i neukvasanih kolača, namazanih
uljem, s njihovim prinosnicama i ljevanicama.

<span id="an_6:16">6:16</span> Svećenik, pošto to donese pred Jahvu,
neka prinese njegovu okajnicu i paljenicu.

<span id="an_6:17">6:17</span> Zatim neka prinese ovna Jahvi kao žrtvu
pričesnicu zajedno s košarom neukvasanih pogača. I njegovu prinosnicu i
njegovu ljevanicu neka prinese svećenik.

<span id="an_6:18">6:18</span> Na ulazu u Šator sastanka neka nazirejac
obrije svoju posvećenu glavu i, uzevši uvojke sa svoje posvećene glave,
neka ih stavi na vatru što gori pred žrtvom pričesnicom.

<span id="an_6:19">6:19</span> Zatim neka svećenik uzme kuhano pleće
ovna, jednu neukvasanu pogaču iz košare i jedan neukvasani kolač i stavi
to na ruke nazirejcu pošto ovaj obrije svoje posvećene kose.

<span id="an_6:20">6:20</span> Neka to svećenik prinese kao žrtvu
prikaznicu pred Jahvom. To je svetinja što pripada svećeniku, osim grudi
prikaznice i stegna podizanice. Poslije toga nazirejac može piti vina."

<span id="an_6:21">6:21</span> Ovo je obred nazirejca, ne računajući ono
što bi još mogla prinijeti njegova ruka. Ako je povrh svoga nazireata
obećao kakav dar, neka povrh obreda svoga nazireata učini kako je
zavjetovao.

<span id="an_6:22">6:22</span> Jahve reče Mojsiju:

<span id="an_6:23">6:23</span> "Reci Aronu i njegovim sinovima: 'Ovako
blagoslivljajte Izraelce govoreći im:

<span id="an_6:24">6:24</span> Neka te blagoslovi Jahve i neka te čuva!

<span id="an_6:25">6:25</span> Neka te Jahve licem svojim obasja,
milostiv ti bude!

<span id="an_6:26">6:26</span> Neka pogled svoj Jahve svrati na te i mir
ti donese!' Tako neka stavljaju moje ime nad sinove Izraelove, i ja ću
ih blagoslivljati."

<span id="an_7:1">7:1</span> U onaj dan kad Mojsije završi podizanje
Prebivališta i kad ga pomaza i posveti sa svim njegovim posuđem, a tako
i žrtvenik sa svim njegovim priborom,

<span id="an_7:2">7:2</span> pristupe glavari izraelski, starješine
njihovih pradjedovskih domova, to jest knezovi plemenski koji su vodili
popisivanje,

<span id="an_7:3">7:3</span> i dovedu svoje prinose pred Jahvu: šestora
teretna kola i dvanaest volova - jedna kola za dvojicu glavara i vola za
svakoga pojedinoga. Dovedu ih pred Prebivalište.

<span id="an_7:4">7:4</span> Tada Jahve progovori Mojsiju:

<span id="an_7:5">7:5</span> "Primi to od njih za upotrebu pri službi u
Šatoru sastanka; onda to podaj svakome levitu prema njegovoj službi."

<span id="an_7:6">7:6</span> Mojsije uze kola i volove pa ih dade
levitima.

<span id="an_7:7">7:7</span> Dvoja kola i četiri vola dade Geršonovcima
prema njihovoj službi,

<span id="an_7:8">7:8</span> a četvera kola i osam volova dade
Merarijevcima prema njihovoj službi pod vodstvom Itamara, sina svećenika
Arona.

<span id="an_7:9">7:9</span> Kehatovcima nije dao ništa, jer je njihova
zadaća bila nositi posvećene predmete na ramenima.

<span id="an_7:10">7:10</span> Tada glavari prinesu prinos za posvetu
žrtvenika na dan njegova pomazanja. Dok su glavari prinosili svoje
prinose pred žrtvenik,

<span id="an_7:11">7:11</span> Jahve progovori Mojsiju: "Svakoga dana
neka po jedan glavar donese svoj prinos za posvetu žrtvenika!"

<span id="an_7:12">7:12</span> Prvoga dana donese svoj prinos Nahšon,
sin Aminadabov, od plemena Judina.

<span id="an_7:13">7:13</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; jedno i drugo bijaše napunjeno najboljim
brašnom, zamiješenim u ulju, za prinosnicu.

<span id="an_7:14">7:14</span> Onda jedna zlatna posudica od deset
šekela puna tamjana;

<span id="an_7:15">7:15</span> jedan junac, jedan ovan, jedno janje od
godinu dana za paljenicu;

<span id="an_7:16">7:16</span> jedan jarac za žrtvu okajnicu,

<span id="an_7:17">7:17</span> a za žrtvu pričesnicu: dva vola, pet
ovnova, pet kozlića i pet jednogodišnjih janjaca. To je bio prinos
Nahšona, Aminadabova sina.

<span id="an_7:18">7:18</span> Drugoga dana donese svoj prinos Netanel,
sin Suarov, glavar Jisakarovaca.

<span id="an_7:19">7:19</span> Za svoj prinos donio je: jednu srebrnu
zdjelu tešku sto trideset šekela, jedan srebrni kotlić od sedamdeset
šekela, prema hramskom šekelu; oboje puno najboljeg brašna, zamiješena u
ulju, za prinosnicu;

<span id="an_7:20">7:20</span> onda jednu zlatnu posudicu od deset
šekela punu tamjana;

<span id="an_7:21">7:21</span> jednog junca, jednoga ovna, jedno janje
od godinu dana za paljenicu;

<span id="an_7:22">7:22</span> jednog jarca za okajnicu,

<span id="an_7:23">7:23</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Netanela,
Suarova sina.

<span id="an_7:24">7:24</span> Trećega dana donese svoj prinos glavar
Zebulunovaca, Eliab, sin Helonov.

<span id="an_7:25">7:25</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; oboje puno najboljeg brašna, zamiješena u
ulju, za prinosnicu;

<span id="an_7:26">7:26</span> jedna zlatna posudica puna tamjana;

<span id="an_7:27">7:27</span> jedan junac, jedan ovan, jedno janje od
godinu dana za paljenicu;

<span id="an_7:28">7:28</span> jedan jarac za okajnicu,

<span id="an_7:29">7:29</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Eliaba,
Helonova sina.

<span id="an_7:30">7:30</span> Četvrtog dana donese svoj prinos glavar
Rubenovaca, Elisur, sin Šedeurov.

<span id="an_7:31">7:31</span> Njegov je prinos bio: jedna srebrna
zdjela teška sto trideset šekela, jedan srebrni kotlić od sedamdeset
šekela, prema hramskom šekelu; oboje puno najboljeg brašna, zamiješena u
ulju, za prinosnicu;

<span id="an_7:32">7:32</span> onda jedna zlatna posudica od deset
šekela puna tamjana;

<span id="an_7:33">7:33</span> jedan junac, jedan ovan, jedno janje od
godinu dana za paljenicu;

<span id="an_7:34">7:34</span> jedan jarac za okajnicu,

<span id="an_7:35">7:35</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Elisura,
Šedeurova sina.

<span id="an_7:36">7:36</span> Petoga dana donese svoj prinos glavar
Šimunovaca, Šelumiel, sim Surišadajev.

<span id="an_7:37">7:37</span> Njegov je prinos bio: jedna srebrna
zdjela teška sto trideset šekela, jedan srebrni kotlić od sedamdeset
šekela, prema hramskom šekelu; oboje napunjeno najboljim brašnom,
zamiješenim u ulju, za prinosnicu;

<span id="an_7:38">7:38</span> onda jedna zlatna posudica od deset
šekela puna tamjana;

<span id="an_7:39">7:39</span> jedan junac, jedan ovan, jedno janje od
godinu dana za paljenicu;

<span id="an_7:40">7:40</span> jedan jarac za okajnicu,

<span id="an_7:41">7:41</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Šelumiela,
Surišadajeva sina.

<span id="an_7:42">7:42</span> Šestoga dana donese svoj prinos glavar
Gadovaca, Elijasaf, sin Deuelov.

<span id="an_7:43">7:43</span> Njegov je prinos bio: jedna srebrna
zdjela teška sto trideset šekela, jedan srebrni kotlić od sedamdeset
šekela, prema hramskom šekelu; oboje napunjeno najboljim brašnom,
zamiješenim u ulju, za prinosnicu;

<span id="an_7:44">7:44</span> onda jedna zlatna posudica od deset
šekela puna tamjana;

<span id="an_7:45">7:45</span> jedan junac, jedan ovan, jedno janje od
godinu dana za paljenicu;

<span id="an_7:46">7:46</span> jedan jarac za okajnicu,

<span id="an_7:47">7:47</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Elijasafa,
Deuelova sina.

<span id="an_7:48">7:48</span> Sedmoga dana donese svoj prinos glavar
Efrajimovaca, Elišama, sin Amihudov.

<span id="an_7:49">7:49</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; oboje puno najboljeg brašna, zamiješena u
ulju, za prinosnicu;

<span id="an_7:50">7:50</span> onda jedna zlatna posudica od deset
šekela puna tamjana;

<span id="an_7:51">7:51</span> jedan junac, jedan ovan, jedno janje od
godinu dana za paljenicu,

<span id="an_7:52">7:52</span> jedan jarac za okajnicu,

<span id="an_7:53">7:53</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Elišama,
Amihudova sina.

<span id="an_7:54">7:54</span> Osmoga dana donese svoj prinos glavar
Manašeovaca, Gamliel, sin Pedahsurov.

<span id="an_7:55">7:55</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; oboje napunjeno najboljim brašnom,
zamiješenim u ulju, za prinosnicu;

<span id="an_7:56">7:56</span> onda jedna zlatna posudica od deset
šekela puna tamjana;

<span id="an_7:57">7:57</span> jedan junac, jedan ovan, jedno janje od
godinu dana za paljenicu;

<span id="an_7:58">7:58</span> jedan jarac za okajnicu,

<span id="an_7:59">7:59</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Gamliela,
Pedahsurova sina.

<span id="an_7:60">7:60</span> Devetoga dana donese svoj prinos glavar
Benjaminovaca, Abidan, sin Gidonijev.

<span id="an_7:61">7:61</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; oboje napunjeno najboljim brašnom,
zamiješenim u ulju, za prinosnicu;

<span id="an_7:62">7:62</span> onda jedna zlatna posudica od deset
šekela puna tamjana,

<span id="an_7:63">7:63</span> jedan junac, jedan ovan, jedno janje od
godinu dana za paljenicu;

<span id="an_7:64">7:64</span> jedan jarac za okajnicu,

<span id="an_7:65">7:65</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Abidana,
Gidonijeva sina.

<span id="an_7:66">7:66</span> Desetoga dana donese svoj prinos glavar
Danovaca, Ahiezer, sin Amišadajev.

<span id="an_7:67">7:67</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; oboje napunjeno najboljim brašnom,
zamiješenim u ulju, za prikaznicu;

<span id="an_7:68">7:68</span> onda jedna zlatna posudica od deset
šekela puna tamjana;

<span id="an_7:69">7:69</span> jedan junac, jedan ovan, jedno janje od
godinu dana za paljenicu;

<span id="an_7:70">7:70</span> jedan jarac za okajnicu,

<span id="an_7:71">7:71</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Ahiezera,
Amišadajeva sina.

<span id="an_7:72">7:72</span> Jedanaestoga dana donese svoj prinos
glavar Ašerovaca, Pagiel, sin Okranov.

<span id="an_7:73">7:73</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; oboje napunjeno najboljim brašnom,
zamiješenim u ulju, za prinosnicu;

<span id="an_7:74">7:74</span> onda jedna zlatna posudica od deset
šekela puna tamjana;

<span id="an_7:75">7:75</span> jedan junac, jedan ovan, jedno janje od
godinu dana za paljenicu;

<span id="an_7:76">7:76</span> jedan jarac za okajnicu,

<span id="an_7:77">7:77</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Pagiela,
Okranova sina.

<span id="an_7:78">7:78</span> Dvanaestoga dana donese svoj prinos
glavar Naftalijevaca, Ahira, sin Enanov.

<span id="an_7:79">7:79</span> Njegov je prinos bio: jedna srebrna
zdjela teška sto trideset šekela i jedan srebrni kotlić od sedamdeset
šekela, prema hramskom šekelu; oboje napunjeno najboljim brašnom,
zamiješenim u ulju, za prinosnicu;

<span id="an_7:80">7:80</span> onda jedna zlatna posudica od deset
šekela puna tamjana;

<span id="an_7:81">7:81</span> jedan junac, jedan ovan, jedno janje od
godinu dana za paljenicu;

<span id="an_7:82">7:82</span> jedan jarac za okajnicu,

<span id="an_7:83">7:83</span> a za pričesnicu: dva vola, pet ovnova,
pet kozlića i pet jednogodišnjih janjaca. To je bio prinos Ahire,
Enanova sina.

<span id="an_7:84">7:84</span> To su bili prinosi glavara izraelskih za
posvetu žrtvenika na dan kad bijaše pomazan: dvanaest srebrnih zdjela,
dvanaest srebrnih kotlića i dvanaest zlatnih posudica.

<span id="an_7:85">7:85</span> Svaka srebrna zdjela težila je sto
trideset šekela; svaki kotlić sedamdeset šekela. Svega srebra u posuđu
bilo je dvije tisuće i četiri stotine hramskih šekela.

<span id="an_7:86">7:86</span> Zlatnih posudica punih tamjana bilo je
dvanaest, svaka posudica težila je deset hramskih šekela. Sve zlato u
posudicama težilo je sto dvadeset šekela.

<span id="an_7:87">7:87</span> Sve stoke za paljenicu: dvanaest junaca,
dvanaest ovnova, dvanaest jednogodišnjih janjaca s njihovim prinosima.
Za okajnicu dvanaest jaraca.

<span id="an_7:88">7:88</span> Sve stoke za pričesnicu: dvadeset i
četiri vola, šezdeset ovnova, šezdeset kozlića i šezdeset janjaca od
godine dana. To je bio prinos za posvetu žrtvenika pošto bijaše pomazan.

<span id="an_7:89">7:89</span> Kad bi Mojsije ulazio u Šator sastanka da
razgovara s Njim, slušao bi glas kako mu govori ozgo s Pomirilišta što
je bilo na Kovčegu svjedočanstva, među dva kerubina. Tada bi mu govorio.

<span id="an_8:1">8:1</span> Jahve reče Mojsiju:

<span id="an_8:2">8:2</span> "Govori Aronu i reci mu: 'Kad budeš palio
svjetionice, neka sedam svjetionica svijetli na prednjoj strani
svijećnjaka.'"

<span id="an_8:3">8:3</span> Aron i učini tako: smjesti svjetionice na
prednju stranu svijećnjaka, kako je Jahve Mojsiju naredio.

<span id="an_8:4">8:4</span> Svijećnjak bijaše skovan od zlata; skovan
od svoga podnožja do svoje čaške. Svijećnjak je bio napravljen prema
uzorku što ga je Jahve pokazao Mojsiju.

<span id="an_8:5">8:5</span> Jahve reče Mojsiju:

<span id="an_8:6">8:6</span> "Uzmi levite između Izraelaca i očisti ih!

<span id="an_8:7">8:7</span> Ovako s njima postupi da ih očistiš:
poškropi ih vodom za okajavanje; a oni neka se obriju po svemu svome
tijelu, neka operu svoju odjeću i bit će čisti.

<span id="an_8:8">8:8</span> Neka zatim uzmu jednog junca i prinosnicu
od najboljeg brašna, zamiješena u ulju. A ti uzmi drugog junca za
okajnicu.

<span id="an_8:9">8:9</span> Dovedi onda levite pred Šator sastanka i
skupi svu izraelsku zajednicu.

<span id="an_8:10">8:10</span> Kad dovedeš levite pred Jahvu, neka
Izraelci stave na njih svoje ruke.

<span id="an_8:11">8:11</span> Neka zatim Aron prinese levite, kao
prikaznicu pred Jahvom, u ime Izraelaca. Tako će njihov posao biti da
služe Jahvi.

<span id="an_8:12">8:12</span> Neka potom leviti stave svoje ruke
juncima na glave; onda jednoga prinesi kao okajnicu, a drugoga kao
paljenicu Jahvi, da se izvrši obred pomirenja nad levitima.

<span id="an_8:13">8:13</span> Stavivši levite pred Arona i njegove
sinove, prikaži ih Jahvi žrtvom prikaznicom.

<span id="an_8:14">8:14</span> Odvoji tako levite između Izraelaca da
budu moji.

<span id="an_8:15">8:15</span> Poslije toga, pošto ih očistiš i prineseš
žrtvom prikaznicom, neka leviti uđu u službu Šatora sastanka.

<span id="an_8:16">8:16</span> Jer oni su između Izraelaca meni potpuno
darovani; njih sam sebi uzeo namjesto svih koji otvaraju majčinu utrobu,
svih izraelskih prvorođenaca.

<span id="an_8:17">8:17</span> Svako, naime, prvorođenče među
Izraelcima, kako čedo tako i živinče, moje je; sebi sam ih posvetio
onoga dana kad sam pobio svu prvorođenčad u zemlji egipatskoj.

<span id="an_8:18">8:18</span> Tako sam uzeo levite namjesto svih
izraelskih prvorođenaca.

<span id="an_8:19">8:19</span> I predao sam levite između Izraelaca kao
dar Aronu i njegovim sinovima da mjesto Izraelaca obavljaju službu u
Šatoru sastanka; da nad njima obavljaju obred pomirenja, tako da kakva
nedaća ne bi pogodila Izraelce što bi se približili Svetištu."

<span id="an_8:20">8:20</span> Mojsije, Aron i sva izraelska zajednica
učine tako s levitima; kako je Jahve naredio Mojsiju za levite, tako im
Izraelci i učine.

<span id="an_8:21">8:21</span> Leviti se očiste i operu svoju odjeću;
onda ih Aron prinese pred Jahvu žrtvom prikaznicom. Aron nad njima obavi
obred pomirenja da ih očisti.

<span id="an_8:22">8:22</span> Poslije toga uđu leviti u službu u Šator
sastanka, u nazočnosti Arona i njegovih sinova. Kako je Jahve naredio
Mojsiju za levite, tako su s njima i uradili.

<span id="an_8:23">8:23</span> Jahve reče Mojsiju:

<span id="an_8:24">8:24</span> "I ovo se tiče levita: od dvadeset i pet
godina naviše neka leviti po redu preuzimaju službu u Šatoru sastanka.

<span id="an_8:25">8:25</span> A kad kome bude pedeset godina, neka
istupi iz službe i neka više ne služi.

<span id="an_8:26">8:26</span> Ali može pomagati svojoj braći u vršenju
njihovih dužnosti u Šatoru sastanka, no sam ne mora vršiti službe. Tako
postupi prema levitima za njihove dužnosti!"

<span id="an_9:1">9:1</span> Prvoga mjeseca druge godine nakon izlaska
iz zemlje egipatske Jahve reče Mojsiju u Sinajskoj pustinji:

<span id="an_9:2">9:2</span> "Neka Izraelci slave Pashu u njezino
vrijeme.

<span id="an_9:3">9:3</span> Slavite je u njezino vrijeme, u suton,
četrnaestoga dana ovoga mjeseca; slavite je prema svim njezinim
propisima i običajima."

<span id="an_9:4">9:4</span> Tako Mojsije reče Izraelcima da slave
Pashu.

<span id="an_9:5">9:5</span> I oni su je slavili u Sinajskoj pustinji, u
suton, prvoga mjeseca, četrnaestoga dana u mjesecu. Kako je god Jahve
Mojsiju naredio, tako su Izraelci i učinili.

<span id="an_9:6">9:6</span> A bijaše ljudi onečišćenih mrtvacem; ti
nisu mogli slaviti Pashu onoga dana. Dođu tako pred Mojsija i Arona
istoga dana

<span id="an_9:7">9:7</span> pa reknu: "Mrtvacem smo se onečistili;
ipak, zašto bi nam bilo uskraćeno prinositi Jahvi žrtvu u njezino
vrijeme usred Izraelovih sinova?"

<span id="an_9:8">9:8</span> Mojsije im reče: "Strpite se da čujem što
će Jahve za vas odrediti."

<span id="an_9:9">9:9</span> I Jahve reče Mojsiju:

<span id="an_9:10">9:10</span> "Ovako kaži Izraelcima: 'Kad se tko
između vas ili vaših potomaka onečisti mrtvacem ili je na daleku putu,
neka ipak slavi Pashu Jahvi.

<span id="an_9:11">9:11</span> Neka je slave u suton četrnaestog dana
drugoga mjeseca. Neka je blaguju s neukvasanim kruhom i gorkim zeljem;

<span id="an_9:12">9:12</span> neka ništa od nje ne ostavljaju za
ujutro; neka ni jedne kosti na njoj ne lome. Neka je slave prema
propisima Pashe.

<span id="an_9:13">9:13</span> Onaj koji je čist a ne bude na putovanju
pa ipak propusti proslaviti Pashu, neka se iskorijeni iz svoga naroda.
Budući da nije prinio Jahvi žrtve u njezino vrijeme, takav neka snosi
svoju krivnju.

<span id="an_9:14">9:14</span> Ako s vama boravi stranac i Pashu prinosi
Jahvi, neka je prinosi prema propisima i običajima njezinim. Neka bude
jedan zakon za vas, bio to stranac ili domorodac.'"

<span id="an_9:15">9:15</span> Na dan kad je podignuto Prebivalište
oblak prekri Prebivalište, Šator svjedočanstva. Od večeri do jutra
stajao je u obliku ognja nad Prebivalištem.

<span id="an_9:16">9:16</span> Tako ga je oblak neprestano zaklanjao, a
noću bijaše poput ognja.

<span id="an_9:17">9:17</span> Kad bi se god oblak digao sa Šatora,
Izraelci bi poslije toga krenuli. A gdje bi oblak stao, tu bi se i
Izraelci utaborili.

<span id="an_9:18">9:18</span> Na zapovijed Jahvinu Izraelci su kretali
na put i na Jahvinu se zapovijed utaborivali. Sve vrijeme što bi oblak
stajao nad Prebivalištem oni su taborovali.

<span id="an_9:19">9:19</span> Ako bi oblak dugo stajao nad
Prebivalištem, Izraelci su slušali Jahvin nalog i ne bi polazili na put.

<span id="an_9:20">9:20</span> Ali ako bi se dogodilo da oblak ostane
nad Prebivalištem malo vremena, oni bi se na Jahvinu zapovijed utaborili
i na Jahvinu zapovijed opet krenuli na put.

<span id="an_9:21">9:21</span> Ako bi se oblak digao pošto se zadržao od
večeri do jutra, oni bi tada ujutro krenuli na put. Danju ili noću, kad
bi se oblak digao, oni bi krenuli na put.

<span id="an_9:22">9:22</span> Dva dana ili mjesec ili godinu - dok bi
oblak ostajao nad Prebivalištem - Izraelci su taborovali, ne krećući na
put, a čim bi se digao, oni bi krenuli.

<span id="an_9:23">9:23</span> Po zapovijedi Jahvinoj stajahu u taboru i
po zapovijedi Jahvinoj kretahu na put. Držali su se Jahvina naloga, kako
Jahve bijaše zapovjedio Mojsiju.

<span id="an_10:1">10:1</span> Jahve reče Mojsiju:

<span id="an_10:2">10:2</span> "Napravi sebi dvije trube; napravi ih od
kovana srebra. Neka ti služe za sazivanje zajednice i za pokretanje
tabora.

<span id="an_10:3">10:3</span> Kad se u njih zatrubi, neka se sva
zajednica skupi k tebi na ulazu u Šator sastanka.

<span id="an_10:4">10:4</span> Ako li se zatrubi u jednu, neka se k tebi
skupe glavari izraelski, tisućnici.

<span id="an_10:5">10:5</span> Kad popratite trubljenje bojnim poklikom,
neka krenu logori utaboreni na istočnoj strani.

<span id="an_10:6">10:6</span> Kad popratite trubljenje bojnim poklikom
po drugi put, neka krenu logori utaboreni s južne strane: neka se
trubljenje poprati bojnim poklikom da oni krenu.

<span id="an_10:7">10:7</span> Trubite i da skupite zajednicu, ali bez
bojnog poklika.

<span id="an_10:8">10:8</span> Neka u trube trube svećenici, sinovi
Aronovi. Neka vam to bude trajnom uredbom za vaše naraštaje.

<span id="an_10:9">10:9</span> Kad u svojoj zemlji pođete u rat na
neprijatelja koji vas pritisne, zaorite na trube s bojnim poklikom, i
Jahve, Bog vaš, sjetit će se vas i bit ćete izbavljeni od svojih
neprijatelja.

<span id="an_10:10">10:10</span> Na dan svoje svečanosti, svojih
blagdana ili svojih mjesečevih mlađaka, dok prinosite svoje paljenice i
pričesnice, trubite u trube. Neka to za vas bude spomen pred Bogom
vašim. Ja sam Jahve, Bog vaš."

<span id="an_10:11">10:11</span> Druge godine drugoga mjeseca dvadesetog
dana u mjesecu diže se oblak iznad Prebivališta svjedočanstva.

<span id="an_10:12">10:12</span> Tada se Izraelci zapute iz Sinajske
pustinje na svoja putovanja. Oblak se zaustavi u pustinji Paranu.

<span id="an_10:13">10:13</span> Tako na Jahvinu zapovijed danu Mojsiju
krenuše prvi put.

<span id="an_10:14">10:14</span> Prva je krenula zastava tabora Judinih
sinova u svojim četama. Nad njihovom vojskom bijaše Nahšon, sin
Aminadabov;

<span id="an_10:15">10:15</span> nad vojskom plemena Jisakarovaca
stajaše Netanel, sin Suarov,

<span id="an_10:16">10:16</span> a nad vojskom plemena Zebulunovaca
bijaše Eliab, sin Helonov.

<span id="an_10:17">10:17</span> Zatim, pošto je rastavljeno
Prebivalište, krenuše Geršonovci i Merarijevci noseći Prebivalište.

<span id="an_10:18">10:18</span> Potom krenu zastava tabora Rubenova u
svojim četama. Nad njihovom vojskom bijaše Elisur, sin Šedeurov;

<span id="an_10:19">10:19</span> nad vojskom plemena Šimunovaca stajao
je Šelumiel, sin Surišadajev;

<span id="an_10:20">10:20</span> nad vojskom plemena Gadovaca bio je
Elijasaf, sin Deuelov.

<span id="an_10:21">10:21</span> Potom krenuše Kehatovci noseći
posvećene predmete. Tako je Prebivalište bilo podignuto prije njihova
dolaska.

<span id="an_10:22">10:22</span> Onda krenu zastava tabora Efrajimovaca
u svojim četama. Nad njihovom vojskom bijaše Elišama, sin Amihudov,

<span id="an_10:23">10:23</span> nad vojskom plemena Manašeovaca stajaše
Gamliel, sin Pedahsurov;

<span id="an_10:24">10:24</span> nad vojskom plemena Benjaminovaca
bijaše Abidan, sin Gidonijev.

<span id="an_10:25">10:25</span> A kao zalazna straža za sve tabore
krenu, u svojim četama, zastava tabora Danovaca. Nad njihovom je vojskom
stajao Ahiezer, sin Amišadajev.

<span id="an_10:26">10:26</span> Nad vojskom plemena Ašerovaca bio je
Pagiel, sin Okranov;

<span id="an_10:27">10:27</span> a nad vojskom plemena Naftalijevaca bio
je Ahira, sin Enanov.

<span id="an_10:28">10:28</span> Takav je bio red putovanja Izraelaca
svrstanih u svoje čete. Tako su putovali.

<span id="an_10:29">10:29</span> Mojsije reče Hobabu, sinu Midjanca
Reuela, Mojsijeva tasta: "Zaputili smo se u kraj o kojemu je Jahve
rekao: 'Dat ću vam ga!' Pođi s nama i dobro ćemo ti činiti, jer je Jahve
obećao sreću Izraelu."

<span id="an_10:30">10:30</span> "Ne idem", odgovori mu, "nego se vraćam
u svoju zemlju; k svojima se vraćam."

<span id="an_10:31">10:31</span> "Molim te, ne ostavljaj nas!" - reče.
"Budući da znaš gdje nam se treba u pustinji utaboriti, valjat ćeš nam
kao oči.

<span id="an_10:32">10:32</span> Ako s nama pođeš, dobročinstva koja nam
Jahve bude udijelio s tobom ćemo dijeliti."

<span id="an_10:33">10:33</span> Od Jahvina brda putovali su tri dana
hoda. Kovčeg Jahvina saveza išao je pred njima ta tri dana hoda da im
potraži mjesto odmora.

<span id="an_10:34">10:34</span> Danju je opet Jahvin oblak bio nad
njima, kako bi se iz tabora zaputili.

<span id="an_10:35">10:35</span> Kad bi Kovčeg polazio, Mojsije bi
rekao: "Ustani, Jahve! Neprijatelji tvoji neka se rasprše! Koji tebe
mrze nek' bježe pred tobom!"

<span id="an_10:36">10:36</span> A kad bi se zaustavljao, popratio bi:
"Vrati se, o Jahve! Izraelu ti si tisuće bezbrojne!"

<span id="an_11:1">11:1</span> I stade narod zlobno mrmljati u Jahvine
uši. Kad to ču Jahve, planu gnjevom. Jahvin oganj izbi među njima i
spali jedan kraj tabora.

<span id="an_11:2">11:2</span> Narod zavapi Mojsiju, a Mojsije se pomoli
Jahvi i oganj se utiša.

<span id="an_11:3">11:3</span> Ono se mjesto prozva Tabera, jer je
Jahvin oganj ondje zaplamtio na njih.

<span id="an_11:4">11:4</span> Svjetinu koja se oko njih skupila obuzme
pohlepa za jelom. Izraelci se opet upuste u jadikovanje govoreći: "Tko
će nas nasititi mesom?

<span id="an_11:5">11:5</span> Sjećamo se kako smo u Egiptu jeli badava
ribe, krastavaca, dinje, prÓase, luka i češnjaka.

<span id="an_11:6">11:6</span> Sad nam život vene; nema ničega, osim
mÓane, pred našim očima."

<span id="an_11:7">11:7</span> MÓana je bila kao zrno korijandera i
nalik na bdelij.

<span id="an_11:8">11:8</span> Narod išao naokolo, skupljao je, a onda
tro kamenom na kamenoj ploči ili stÓupao u stÓupi. Kuhao ju je u loncu i
od nje pravio kolače. Okus joj bijaše kao okus kolača zgotovljena u
ulju.

<span id="an_11:9">11:9</span> Kad bi se noću spuštala rosa po
taborištu, s njome bi se spustila i mÓana.

<span id="an_11:10">11:10</span> Mojsije je slušao kako jadikuje narod u
svojim obiteljima, svatko na ulazu u svoj šator. Gnjev Jahvin žestoko
planu i Mojsije se ražalosti.

<span id="an_11:11">11:11</span> "Zašto zlostavljaš slugu svoga?" -
upravi Mojsije riječ Jahvi. "Zašto nisam stekao milost u tvojim očima
kad si na me uprtio teret svega ovog naroda?

<span id="an_11:12">11:12</span> Zar je od mene potekao sav ovaj narod?
Zar sam ga ja rodio, kad veliš: 'Nosi ga u svome krilu, kao što dojilja
nosi dojenče, u zemlju što sam je pod zakletvom obećao njihovim
očevima!'

<span id="an_11:13">11:13</span> Odakle meni meso da ga dam svemu ovom
puku koji plače oko mene govoreći: 'Daj nam mesa da jedemo!'

<span id="an_11:14">11:14</span> Ja sam ne mogu nositi sav ovaj narod.
Preteško je to za me.

<span id="an_11:15">11:15</span> Ako ćeš ovako sa mnom postupati, radije
me ubij, ako sam stekao milost u tvojim očima, da više ne gledam svoga
jada."

<span id="an_11:16">11:16</span> Onda Jahve reče Mojsiju: "Skupi mi
sedamdeset muževa između starješina izraelskih za koje znaš da su
starješine narodu i njegovi nadglednici. Dovedi ih u Šator sastanka pa
neka ondje zauzmu svoja mjesta s tobom.

<span id="an_11:17">11:17</span> Ja ću sići i ondje s tobom govoriti;
uzet ću nešto duha koji je na tebi i stavit ću ga na njih. Tako će s
tobom nositi teret naroda da ga ne nosiš sam.

<span id="an_11:18">11:18</span> Nadalje, kaži narodu: Za sutra se
posvetite i jest ćete mesa, jer ste mrmljali u uši Jahvi govoreći: 'Tko
će nas nasititi mesa? U Egiptu nam je bilo dobro.' Jahve će vam, dakle,
dati mesa da jedete.

<span id="an_11:19">11:19</span> Nećete ga jesti samo jedan dan, ni dva
dana, ni pet dana, ni deset dana, ni dvadeset dana,

<span id="an_11:20">11:20</span> nego cio mjesec, sve dok vam ne izbije
na nosnice i ne ogadi vam se, jer ste odbacili Jahvu koji je među vama
mrmljajući pred njim riječima: 'Zašto smo uopće odlazili iz Egipta!'"

<span id="an_11:21">11:21</span> "Naroda u kojemu se nalazim", odgovori
Mojsije, "ima šest stotina tisuća pješaka, a ti kažeš: 'Mesa ću im dati
da jedu mjesec dana.'

<span id="an_11:22">11:22</span> Može li im se naklati sitne i krupne
stoke da im dostane? Mogu li im se sve ribe iz mora zgrnuti da im bude
dosta?"

<span id="an_11:23">11:23</span> Jahve reče Mojsiju: "Zar je ruka
Jahvina tako kratka? Sad ćeš vidjeti hoće li se obistiniti moja riječ
ili neće."

<span id="an_11:24">11:24</span> Mojsije izađe i kaza narodu Jahvine
riječi. Onda skupi sedamdeset muževa između narodnih starješina i
smjesti ih oko Šatora.

<span id="an_11:25">11:25</span> Jahve siđe u oblaku i poče s njim
govoriti. Zatim uze od duha koji bijaše na njemu i stavi na onu
sedamdesetoricu starješina. Kad duh počinu na njima, počeše prorokovati,
ali to više nikad ne učiniše.

<span id="an_11:26">11:26</span> Dvojica ostadoše u taboru. Jednome je
bilo ime Eldad, a drugome Medad. Duh je i na njima počinuo - bili su i
oni među upisanima, premda nisu došli u tabor - te počeše u taboru
prorokovati.

<span id="an_11:27">11:27</span> Neki mladić otrča te javi Mojsiju:
"Eldad i Medad", reče, "prorokuju u taboru!"

<span id="an_11:28">11:28</span> Jošua, sin Nunov, koji je posluživao
Mojsija od svoje mladosti, prozbori i reče: "Mojsije, gospodaru moj,
ušutkaj ih!"

<span id="an_11:29">11:29</span> Mojsije mu odgovori: "Zar si zavidan
zbog mene! Oh, kad bi sav narod Jahvin postao prorok! Kad bi Jahve na
njih izlio svoga duha!"

<span id="an_11:30">11:30</span> Potom se Mojsije i starješine izraelske
vrate u tabor.

<span id="an_11:31">11:31</span> Tada Jahve zapovjedi te zapuhnu vjetar
i nanese prepelice od mora i sasu ih na tabor, na dan hoda i s ove i s
one strane tabora, na dva lakta iznad zemlje.

<span id="an_11:32">11:32</span> Narod je ustao te je toga cijeloga
dana, svu noć i cio sutrašnji dan skupljao prepelice. Onaj tko ih je
skupio najmanje imao je deset homera.

<span id="an_11:33">11:33</span> Zatim ih razastriješe oko tabora. Meso
još bijaše među njihovim zubima - još ga nisu prožvakali - kadli planu
Jahvin gnjev protiv naroda: Jahve udari narod strašnim pomorom.

<span id="an_11:34">11:34</span> Ono se mjesto prozva Kibrot Hataava,
jer su ondje pokopali one koji se bijahu polakomili.

<span id="an_11:35">11:35</span> Iz Kibrot Hataave narod se zaputi u
Haserot. I utabori se u Haserotu.

<span id="an_12:1">12:1</span> A Mirjam i Aron uzeše rogoboriti protiv
Mojsija zbog žene Kušanke kojom se oženio; jer bijaše uzeo za ženu jednu
Kušanku.

<span id="an_12:2">12:2</span> "Zar je samo Mojsiju govorio Jahve?" -
rekoše mu. "Zar i nama nije govorio?" Jahve to ču.

<span id="an_12:3">12:3</span> Mojsije je bio veoma skroman čovjek,
najskromniji čovjek na zemlji.

<span id="an_12:4">12:4</span> I odmah reče Jahve Mojsiju, Aronu i
Mirjami: "Vas se troje pojavite u Šatoru sastanka." Njih se troje
pojavi.

<span id="an_12:5">12:5</span> U stupu oblaka siđe Jahve te stade na
ulazu u Šator. Zovnu Arona i Mirjamu. Kad njih dvoje istupi naprijed,

<span id="an_12:6">12:6</span> reče Jahve: "Saslušajte riječi moje: Nađe
li se među vama prorok, u viđenju njemu ja se javljam, u snu njemu
progovaram.

<span id="an_12:7">12:7</span> Ali nije tako sa slugom mojim Mojsijem.
Od svih u kući mojoj najvjerniji je on.

<span id="an_12:8">12:8</span> Iz usta u usta njemu ja govorim,
očevidnošću, a ne zagonetkama, i lik Jahvin on smije gledati. Kako se
onda niste bojali govoriti protiv sluge moga Mojsija?"

<span id="an_12:9">12:9</span> Uskipjevši gnjevom na njih, Jahve ode.

<span id="an_12:10">12:10</span> Čim se od šatora oblak udaljio, gle!
Mirjam ogubavi, kao snijegom posuta. Aron se okrenu prema Mirjami, a to
guba na njoj.

<span id="an_12:11">12:11</span> Tada rekne Aron Mojsiju: "Gospodaru
moj, ne svaljuj na nas kazne za grijeh koji smo u ludosti počinili i
kojega smo krivci.

<span id="an_12:12">12:12</span> Ne daj da ona ostane kao mrtvo dijete
kojemu je već na izlasku iz majčine utrobe meso napol uništeno!"

<span id="an_12:13">12:13</span> Tada zavapi Mojsije Jahvi: "Bože, molim
te, ozdravi je!"

<span id="an_12:14">12:14</span> "Da joj je otac njezin pljunuo u lice",
reče Jahve Mojsiju, "zar se ne bi morala stidjeti sedam dana? Neka i ona
bude odvojena izvan tabora sedam dana, pa neka se poslije opet
pripusti."

<span id="an_12:15">12:15</span> Tako je Mirjam bila odvojena izvan
tabora sedam dana. Narod nije na put polazio dok Mirjam nije opet bila
pripuštena.

<span id="an_12:16">12:16</span> Poslije toga narod krenu iz Haserota i
utabori se u pustinji Paranu.

<span id="an_13:1">13:1</span> Jahve reče Mojsiju:

<span id="an_13:2">13:2</span> "Pošalji ljude, po jednoga čovjeka iz
pojedinog pradjedovskog plemena, da izvide kanaansku zemlju, koju dajem
Izraelcima. Pošaljite sve njihove glavare!"

<span id="an_13:3">13:3</span> Na Jahvinu zapovijed Mojsije ih posla iz
pustinje Parana. Svi ti ljudi bijahu glavari Izraelaca.

<span id="an_13:4">13:4</span> A ovo su njihova imena: Šamua, sin
Zakurov, od plemena Rubenova;

<span id="an_13:5">13:5</span> Šafat, sin Horijev, od plemena Šimunova;

<span id="an_13:6">13:6</span> Kaleb, sin Jefuneov, od plemena Judina;

<span id="an_13:7">13:7</span> Jigal, sin Josipov, od plemena
Jisakarova;

<span id="an_13:8">13:8</span> Hošea, sin Nunov, od plemena Efrajimova;

<span id="an_13:9">13:9</span> Palti, sin Rafuov, od plemena
Benjaminova;

<span id="an_13:10">13:10</span> Gadiel, sin Sodijev, od plemena
Zebulunova;

<span id="an_13:11">13:11</span> Gadi, sin Susijev, od plemena Josipova,
od plemena Manašeova;

<span id="an_13:12">13:12</span> Amiel, sin Gemalijev, od plemena
Danova;

<span id="an_13:13">13:13</span> Setur, sin Mikaelov, od plemena
Ašerova;

<span id="an_13:14">13:14</span> Nahbi, sin Vofsijev, od plemena
Naftalijeva;

<span id="an_13:15">13:15</span> Geuel, sin Makijev, od plemena Gadova.

<span id="an_13:16">13:16</span> To su imena ljudi koje je Mojsije
poslao da izvide zemlju. A Hošeu, sina Nunova, Mojsije prozva Jošuom.

<span id="an_13:17">13:17</span> Posla ih Mojsije da izvide kanaansku
zemlju pa im reče: "Idite gore u Negeb, onda se popnite na brdo.

<span id="an_13:18">13:18</span> Razgledajte zemlju kakva je. Je li
narod koji u njoj živi jak ili slab, malobrojan ili mnogobrojan?

<span id="an_13:19">13:19</span> Kakva je zemlja u kojoj živi: dobra ili
rđava? Kakvi su gradovi u kojima borave: otvoreni ili utvrđeni?

<span id="an_13:20">13:20</span> Kakvo je tlo: plodno ili mršavo? Ima li
po njemu drveća ili nema? Odvažni budite i ponesite plodova te zemlje."
Bilo je upravo vrijeme ranog grožđa.

<span id="an_13:21">13:21</span> Odu oni gore da izvide zemlju od
pustinje Sina do Rehoba, koji je na ulazu u Hamat.

<span id="an_13:22">13:22</span> Popnu se u Negeb i dođu do Hebrona,
gdje su se nalazili Ahiman, Šešaj i Talmaj, Anakovi potomci. - Hebron je
osnovan sedam godina prije nego Soan u Egiptu. -

<span id="an_13:23">13:23</span> Kada stigoše u Dolinu Eškol, odrezaše
ondje lozu s grozdom i ponesoše ga, udvoje, na motki; ponesoše i
mogranja i smokava.

<span id="an_13:24">13:24</span> Ono se mjesto prozva Dolina Eškol zbog
grozda koji su ondje Izraelci odrezali.

<span id="an_13:25">13:25</span> Nakon četrdeset dana vrate se iz zemlje
koju su izviđali.

<span id="an_13:26">13:26</span> Odu k Mojsiju i Aronu i svoj izraelskoj
zajednici u Kadeš, u Paranskoj pustinji. Podnesu njima i svoj zajednici
izvještaj, a onda im pokažu plodove zemlje.

<span id="an_13:27">13:27</span> Izvijeste ga oni: "Išli smo u zemlju u
koju si nas poslao. Zaista njome teče med i mlijeko. Evo njezinih
plodova.

<span id="an_13:28">13:28</span> Ali je jak narod koji u onoj zemlji
živi, gradovi su utvrđeni i vrlo veliki. A vidjesmo ondje i potomke
Anakove.

<span id="an_13:29">13:29</span> Amalečani borave u negepskom kraju:
Hetiti, Jebusejci i Amorejci žive u brdu; a Kanaanci se nalaze uz more i
duž Jordana."

<span id="an_13:30">13:30</span> Kaleb ušutka narod oko Mojsija i
progovori: "Krenimo ne oklijevajući i zauzmimo je, jer je možemo
nadvladati!"

<span id="an_13:31">13:31</span> Ali ljudi što su s njim išli odvratiše:
"Ne možemo ići na onaj narod jer je jači od nas."

<span id="an_13:32">13:32</span> I počnu ozloglašivati Izraelcima zemlju
koju su izviđali: "Zemlja kroz koju smo prošli da je izvidimo zemlja je
što proždire svoje stanovništvo. Sav narod što ga u njoj vidjesmo ljudi
su krupna stasa.

<span id="an_13:33">13:33</span> Vidjesmo ondje i divove - Anakovo
potomstvo od divova. Činilo nam se da smo prema njima kao skakavci.
Takvi bijasmo i njima."

<span id="an_14:1">14:1</span> Tada zagraja sva zajednica i poče vikati.
I te noći narod plakaše.

<span id="an_14:2">14:2</span> Svi su Izraelci mrmljali protiv Mojsija i
Arona. Sva im je zajednica govorila: "Kamo sreće da smo pomrli u zemlji
egipatskoj! Ili da smo pomrli u ovoj pustinji!

<span id="an_14:3">14:3</span> Zašto nas Jahve vodi u tu zemlju da
padnemo od mača a žene naše i djeca da postanu roblje! Zar nam ne bi
bilo bolje da se vratimo u Egipat!"

<span id="an_14:4">14:4</span> Jedan je drugome govorio: "Postavimo sebi
vođu i vratimo se u Egipat!"

<span id="an_14:5">14:5</span> Mojsije i Aron padoše ničice pred svom
okupljenom izraelskom zajednicom.

<span id="an_14:6">14:6</span> A Jošua, sin Nunov, i Kaleb, sin
Jefuneov, koji bijahu među onima što su izviđali zemlju, razderaše svoju
odjeću.

<span id="an_14:7">14:7</span> Zatim rekoše svoj zajednici izraelskoj:
"Zemlja kroz koju smo prošli da je istražimo izvanredno je dobra.

<span id="an_14:8">14:8</span> Ako nam Jahve bude dobrostiv, u tu će nas
zemlju dovesti i dat će nam je. To je zemlja u kojoj teče med i mlijeko.

<span id="an_14:9">14:9</span> Samo, nemojte se buniti protiv Jahve! Ne
bojte se naroda one zemlje: tÓa on je zalogaj za nas. Oni su bez
zaštite, a s nama je Jahve! Ne bojte ih se!"

<span id="an_14:10">14:10</span> I dok je sva zajednica već mislila da
ih kamenuje, pokaza se Slava Jahvina u Šatoru sastanka svima sinovima
Izraelovim.

<span id="an_14:11">14:11</span> Tada reče Mojsiju: "Dokle će me taj
narod prezirati? Dokle mi neće vjerovati unatoč svim znamenjima što sam
ih među njima izvodio?

<span id="an_14:12">14:12</span> Udarit ću ih pomorom i istrijebiti, a
od tebe ću učiniti narod veći i moćniji od njega."

<span id="an_14:13">14:13</span> Onda Mojsije reče Jahvi: "Egipćani su
shvatili da si ti, svojom moći, izveo ovaj narod između njih.

<span id="an_14:14">14:14</span> Oni su to kazali žiteljima one zemlje.
Već su saznali da si ti, Jahve, usred ovog naroda, kojemu se očituješ
licem u lice, i da ti, Jahve, u oblaku stojiš nad njima; da obdan u
stupu od oblaka, a obnoć u stupu od ognja ideš pred njima.

<span id="an_14:15">14:15</span> Zato, ako pobiješ ovaj narod kao
jednoga čovjeka, narodi koji su čuli glas o tebi reći će:

<span id="an_14:16">14:16</span> 'Jahve je bio nemoćan da dovede ovaj
narod u zemlju koju mu je pod zakletvom obećao, i zato ih je poubijao u
pustinji.'

<span id="an_14:17">14:17</span> Zato neka se snaga moga Gospodina
uzvisi, kako si najavio rekavši:

<span id="an_14:18">14:18</span> 'Jahve je spor na srdžbu, a bogat
milosrđem; podnosi opačinu i prijestup, ali krivca ne ostavlja
nekažnjena, nego opačinu otaca kažnjava na djeci do trećega i četvrtog
koljena.'

<span id="an_14:19">14:19</span> Oprosti krivnju ovome narodu po
veličini svoga milosrđa, kao što si vodio ovaj narod od Egipta dovde."

<span id="an_14:20">14:20</span> "Opraštam po riječi tvojoj", reče
Jahve.

<span id="an_14:21">14:21</span> "Ali ipak, tako ja živ bio i slave se
Jahvine napunila sva zemlja,

<span id="an_14:22">14:22</span> ni jedan od ljudi koji su vidjeli slavu
moju i znamenja što sam ih izveo u Egiptu i u pustinji, pa me ipak
iskušavali već deset puta ne hoteći poslušati moj glas,

<span id="an_14:23">14:23</span> neće vidjeti zemlje što sam je pod
zakletvom obećao njihovim ocima; nitko od onih koji me preziru neće je
vidjeti.

<span id="an_14:24">14:24</span> A slugu svoga Kaleba, jer je u njemu
drukčiji duh i jer mi bijaše poslušan, njega ću ja dovesti u zemlju u
koju je išao i njegovi će je potomci zaposjesti! Neka Amalečani i
Kanaanci samo ostanu u dolini.

<span id="an_14:25">14:25</span> Sutra se vratite i krenite u pustinju
put Crvenog mora."

<span id="an_14:26">14:26</span> Još reče Jahve Mojsiju i Aronu:

<span id="an_14:27">14:27</span> "Dokle će ta opaka zajednica mrmljati
protiv mene? Čuo sam tužbe što ih Izraelci na me dižu.

<span id="an_14:28">14:28</span> Kaži im: Tako ja živ bio, objavljuje
Jahve, kako ste na moje uši govorili, tako ću vam i učiniti.

<span id="an_14:29">14:29</span> U ovoj pustinji popadat će vaša mrtva
tijela: svih vas koji ste ubilježeni u bilo koji vaš popis od dvadeset
godina pa naprijed, koji ste rogoborili protiv mene.

<span id="an_14:30">14:30</span> Nećete ući u zemlju na koju sam svoju
ruku digao da vas u njoj nastanim, osim Kaleba, sina Jefuneova, i Jošue,
sina Nunova.

<span id="an_14:31">14:31</span> A vašu djecu, o kojoj kažete da bi
postala roblje, njih ću uvesti da nastane zemlju što ste je vi prezreli.

<span id="an_14:32">14:32</span> A vi? Neka vam tjelesa popadaju u ovoj
pustinji!

<span id="an_14:33">14:33</span> Vaši sinovi neka lutaju pustinjom
četrdeset godina, neka trpe zbog vaše nevjere dok vam ne ispropadaju
tjelesa u ovoj pustinji.

<span id="an_14:34">14:34</span> Prema broju dana u koje ste istraživali
zemlju - dana četrdeset, za svaki dan jednu godinu - ispaštajte svoje
opačine četrdeset godina. Iskusite što znači mene napustiti.

<span id="an_14:35">14:35</span> Ja, Jahve, to kažem: tako ću postupiti
s ovom opakom zajednicom što se sjatila protiv mene. U ovoj istoj
pustinji neka završi! Tu neka izgine."

<span id="an_14:36">14:36</span> A oni ljudi koje Mojsije bijaše poslao
da istraže zemlju i koji su nakon povratka potakli svu zajednicu da
rogobori protiv njega ozloglašujući zemlju;

<span id="an_14:37">14:37</span> oni, dakle, ljudi koji su zlobno
ozloglasili zemlju bijahu pomoreni pred Jahvom.

<span id="an_14:38">14:38</span> Od onih ljudi koji su išli da istraže
zemlju ostadoše na životu jedino Jošua, sin Nunov, i Kaleb, sin
Jefuneov.

<span id="an_14:39">14:39</span> Kad je Mojsije prenio te riječi svim
Izraelcima, narod se uvelike ražalosti.

<span id="an_14:40">14:40</span> I uranivši ujutro počnu se uspinjati na
vrh brda govoreći. "Evo uzlazimo na mjesto o kojem je govorio Jahve jer
smo zgriješili."

<span id="an_14:41">14:41</span> A Mojsije rekne: "Zašto kršite
zapovijed Jahvinu? Nećete uspjeti.

<span id="an_14:42">14:42</span> Ne penjite se, da vas ne potuku vaši
neprijatelji, jer Jahve nije među vama.

<span id="an_14:43">14:43</span> Ta ondje se pred vama nalaze Amalečani
i Kanaanci te ćete od mača pasti jer ste se odvratili od Jahve i jer
Jahve neće biti s vama."

<span id="an_14:44">14:44</span> Ali se oni prkosno penjahu prema vrhu
brda, iako se ni Kovčeg saveza Jahvina ni Mojsije nisu micali iz tabora.

<span id="an_14:45">14:45</span> Amalečani i Kanaanci koji su živjeli na
onome brdu spuste se, udare po njima i rasprše ih sve do Horme.

<span id="an_15:1">15:1</span> Jahve reče Mojsiju:

<span id="an_15:2">15:2</span> "Govori Izraelcima i reci im: 'Kad uđete
u zemlju gdje ćete boraviti i koju vam ja dajem,

<span id="an_15:3">15:3</span> pa budete prinosili Jahvi paljenu žrtvu,
paljenicu ili klanicu, zavjetnicu ili dragovoljnu žrtvu, ili žrtvu
prigodom svojih svetkovina - praveći tako od krupne ili sitne stoke
ugodan miris Jahvi -

<span id="an_15:4">15:4</span> neka prinositelj prinese svoj dar Jahvi:
prinosnicu od desetine efe najboljeg brašna, zamiješena u četvrtini hina
ulja.

<span id="an_15:5">15:5</span> Uz paljenicu ili uz klanicu prinesi
čevrtinu hina vina za ljevanicu na svako janje.

<span id="an_15:6">15:6</span> Povrh ovna prinesi kao prinosnicu dvije
desetine efe najboljeg brašna, zamiješena u jednoj trećini hina ulja;

<span id="an_15:7">15:7</span> i vina za ljevanicu prinesi trećinu hina
na ugodan miris Jahvi.

<span id="an_15:8">15:8</span> Ako Jahvi prinosiš junca kao paljenicu
ili kao klanicu da izvršiš zavjet ili kao pričesnicu,

<span id="an_15:9">15:9</span> neka se onda uz junca prinesu tri
desetine efe najboljeg brašna, zamiješena u pola hina ulja,

<span id="an_15:10">15:10</span> a za ljevanicu prinesi pola hina vina
kao paljenu žrtvu na ugodan miris Jahvi.

<span id="an_15:11">15:11</span> Neka se tako postupi uza svakoga vola i
uza svakoga ovna, uza svaku glavu sitne stoke, ovce ili koze:

<span id="an_15:12">15:12</span> koliko ih god prinesete, za svako
pojedino tako učinite, već prema njihovu broju.

<span id="an_15:13">15:13</span> Svaki domorodac neka postupa ovako kad
prinosi žrtvu paljenu na ugodan miris Jahvi.

<span id="an_15:14">15:14</span> I ako koji stranac koji živi među vama,
ili će biti među vašim potomcima, htjedne prinijeti žrtvu paljenu na
ugodan miris Jahvi, neka radi kako i vi radite.

<span id="an_15:15">15:15</span> Neka je jedan zakon i za vas i za
stranca koji s vama boravi. To je trajan zakon za vaše naraštaje: pred
Jahvom, kako je s vama, tako neka bude i sa strancem.

<span id="an_15:16">15:16</span> Jedan zakon i jedno pravo neka vrijedi
za vas i za stranca koji s vama boravi.'"

<span id="an_15:17">15:17</span> Jahve reče Mojsiju:

<span id="an_15:18">15:18</span> "Govori Izraelcima i reci im: 'Kad
dođete u zemlju u koju vas vodim

<span id="an_15:19">15:19</span> i budete jeli kruh te zemlje, prinesite
podizanicu Jahvi.

<span id="an_15:20">15:20</span> Kao prvinu iz svojih naćava prinesite
jedan kolač kao podizanicu; prinesite ga kao i podizanicu s gumna.

<span id="an_15:21">15:21</span> Od prvine svojih naćava davajte Jahvi
podizanicu od naraštaja do naraštaja.'"

<span id="an_15:22">15:22</span> "Ako nehotice pogriješite te ne budete
obdržavali koju od zapovijedi što ih je Jahve objavio po Mojsiju -

<span id="an_15:23">15:23</span> sve što vam je Jahve zapovjedio po
Mojsiju, odonda kad vam je izdao zapovijedi pa dalje od koljena do
koljena -

<span id="an_15:24">15:24</span> onda: ako je to počinjeno nepažnjom
zajednice, neka sva zajednica prinese jednoga junca kao paljenicu na
ugodan miris Jahvi s propisanom prikaznicom i ljevanicom i jednoga jarca
kao okajnicu.

<span id="an_15:25">15:25</span> Neka svećenik obavi obred pomirenja nad
svom izraelskom zajednicom, pa će im biti oprošteno. Bila je samo
nepažnja, a oni su prinijeli svoj dar - paljenu žrtvu Jahvi - i okajnicu
pred Jahvom za svoju nepažnju.

<span id="an_15:26">15:26</span> Bit će oprošteno svoj izraelskoj
zajednici, a tako i strancu koji među njima boravi, jer se sav narod iz
nepažnje ogriješio.

<span id="an_15:27">15:27</span> Pogriješi li iz nepažnje pojedinac,
neka prinese jedno žensko kozle od godine dana kao okajnicu.

<span id="an_15:28">15:28</span> Neka svećenik obavi obred pomirenja
pred Jahvom nad osobom koja je nehotice pogriješila od nepažnje. Kad nad
njom obavi obred pomirenja, bit će joj oprošteno.

<span id="an_15:29">15:29</span> Kada tko pogriješi nepažnjom, neka vam
jedan zakon vrijedi i za domoroca i za stranca koji boravi među vama.

<span id="an_15:30">15:30</span> Ali onaj koji nešto učini naumice, bio
on domorodac ili stranac, taj na Jahvu huli. Takav neka se istrijebi
između svoga naroda

<span id="an_15:31">15:31</span> jer je prezreo Jahvinu riječ i prekršio
njegovu zapovijed. Neka se takav iskorijeni. Neka njegova krivnja padne
na nj!"

<span id="an_15:32">15:32</span> Kad su Izraelci bili u pustinji, nađu
čovjeka kako kupi drva u subotnji dan.

<span id="an_15:33">15:33</span> I oni koji su ga našli da kupi drva
dovedu ga Mojsiju i Aronu i svoj zajednici.

<span id="an_15:34">15:34</span> Stave ga pod stražu, jer još nije bilo
određeno što treba s njim učiniti.

<span id="an_15:35">15:35</span> "Toga čovjeka treba pogubiti!" - reče
Jahve Mojsiju. "Neka ga kamenjem zaspe izvan tabora sva zajednica."

<span id="an_15:36">15:36</span> Sva ga zajednica izvede izvan tabora i
zasu ga kamenjem te on poginu, kako je Jahve zapovjedio Mojsiju.

<span id="an_15:37">15:37</span> Reče Jahve Mojsiju:

<span id="an_15:38">15:38</span> "Govori Izraelcima i reci im: neka od
naraštaja do naraštaja prave rese na skutovima svojih haljina, a za resu
svakoga skuta neka privezuju ljubičastu vrpcu.

<span id="an_15:39">15:39</span> Imat ćete rese zato da vas pogled na
njih sjeća svih Jahvinih zapovijedi. Vršite ih, a ne zanosite se svojim
srcem i svojim očima, što vas tako lako zavode na bludnost.

<span id="an_15:40">15:40</span> Tako ćete se sjećati svih mojih
zapovijedi, vršit ćete ih i bit ćete posvećeni svome Bogu.

<span id="an_15:41">15:41</span> Ja sam Jahve, Bog vaš, koji sam vas
izveo iz zemlje egipatske da vam budem Bogom. Ja, Jahve, Bog vaš."

<span id="an_16:1">16:1</span> Korah, sin Jisharov, sin Kehatov, sin
Levijev, pa Datan i Abiram, sinovi Eliabovi, i On, sin Peletov - potomci
Rubenovi -

<span id="an_16:2">16:2</span> ustanu protiv Mojsija zajedno sa dvjesta
pedeset Izraelaca, glavara zajednice, uglednih na skupštini i ljudi na
glasu.

<span id="an_16:3">16:3</span> Oni se sjate oko Mojsija i Arona govoreći
im: "Vi prelazite mjeru! Sva je zajednica, svi njezini članovi,
posvećena i među njima je Jahve. Zašto se onda uzvisujete iznad
zajednice Jahvine!"

<span id="an_16:4">16:4</span> Kad to ču Mojsije, pade ničice.

<span id="an_16:5">16:5</span> Zatim reče Korahu i svoj njegovoj
družini: "Sutra će Jahve pokazati tko je njegov i tko je posvećen, kome
dopušta da mu se približi. Koga sebi izabere, k sebi će ga i pustiti.

<span id="an_16:6">16:6</span> Učinite ovo: uzmite kadionike, Korah i
sva njegova družina;

<span id="an_16:7">16:7</span> sutra stavite u njih vatre i metnite
odozgo tamjana pred Jahvom. Koga Jahve odabere, taj neka bude posvećen.
Vi prelazite mjeru, Levijevci!"

<span id="an_16:8">16:8</span> Potom Mojsije reče Korahu: "Poslušajte,
Levijevci!

<span id="an_16:9">16:9</span> Zar vam je malo što vas je Bog Izraelov
izdvojio iz Izraelove zajednice da vas približi k sebi te da vršite
službu u Jahvinu prebivalištu i da stojite pred zajednicom služeći joj?

<span id="an_16:10">16:10</span> Promaknuo je tebe i s tobom svu tvoju
braću Levijevce, a vi još tražite i svećeništvo!

<span id="an_16:11">16:11</span> Ti i sva tvoja družina, dakle, sjatili
ste se protiv Jahve; jer što je Aron da protiv njega rogoborite?"

<span id="an_16:12">16:12</span> Zatim posla Mojsije po Datana i
Abirama, sinove Eliabove, ali oni odgovore: "Nećemo doći!

<span id="an_16:13">16:13</span> Zar je malo što si nas odveo iz zemlje
kojom teče med i mlijeko da nas pobiješ u ovoj pustinji, pa hoćeš da
nasilno zagospodariš nad nama?

<span id="an_16:14">16:14</span> Nisi nas uveo u zemlju kojom teče med i
mlijeko i nisi nam dao u posjed njive i vinograde! Misliš li iskopati
oči ovim ljudima? Nećemo doći!"

<span id="an_16:15">16:15</span> Mojsije se vrlo razljuti i reče Jahvi:
"Ne obaziri se na njihovu prinosnicu! Ni jednoga njihova magarca nisam
prisvojio niti sam ijednoga od njih oštetio."

<span id="an_16:16">16:16</span> Zatim Mojsije reče Korahu: "Ti i sva
tvoja družina stupite sutra pred Jahvu; ti, i oni, i Aron.

<span id="an_16:17">16:17</span> Neka svaki uzme svoj kadionik, stavi u
nj tamjana i neka svaki donese svoj kadionik pred Jahvu - dvjesta i
pedeset kadionika. A i ti i Aron donesite svaki svoj kadionik."

<span id="an_16:18">16:18</span> Svaki uzme svoj kadionik, stavi u nj
vatre, onda odozgo metne tamjana i stane s Mojsijem i Aronom kod ulaza u
Šator sastanka.

<span id="an_16:19">16:19</span> Kad, naprama njima, sabra Korah svu
zajednicu na ulazu u Šator sastanka, onda se svoj zajednici pokaza slava
Jahvina.

<span id="an_16:20">16:20</span> I reče Jahve Mojsiju i Aronu:

<span id="an_16:21">16:21</span> "Odvojite se od te zajednice da je
odmah satrem!"

<span id="an_16:22">16:22</span> Oni popadoše ničice i povikaše: "Bože!
Bože životnog duha u svakome tijelu! Zar ćeš se razgnjeviti na svu
zajednicu kad je samo jedan sagriješio!"

<span id="an_16:23">16:23</span> Onda Jahve reče Mojsiju:

<span id="an_16:24">16:24</span> "Reci toj zajednici: 'Uklonite se iz
okolice prebivališta Koraha, Datana i Abirama!'"

<span id="an_16:25">16:25</span> Mojsije ustade i pođe k Datanu i
Abiramu. Za njim krenuše izraelske starješine.

<span id="an_16:26">16:26</span> Zatim ovako progovori zajednici:
"Odstupite od šatora tih opakih ljudi! Ne dotičite se ničega što je
njihovo, da ne budete uništeni zbog svih njihovih grijeha."

<span id="an_16:27">16:27</span> Tako se oni udalje iz okolice
prebivališta Korahova, Datanova i Abiramova. Uto izađu Datan i Abiram te
stanu na ulazu svojih šatora sa svojim ženama, svojim sinovima i svojom
nejačadi.

<span id="an_16:28">16:28</span> "Po ovom ćete vidjeti", reče Mojsije,
"da me Jahve poslao da vršim sva ova djela, a da ih ne činim sam od
sebe:

<span id="an_16:29">16:29</span> ako ovi ljudi umru kao što umru i svi
ljudi; ako ih pohodi sudbina kakva pohodi sve ljude, onda me Jahve nije
poslao.

<span id="an_16:30">16:30</span> Ali ako Jahve učini nečuveno: ako
zemlja rastvori svoje ralje i proguta ih sa svim što je njihovo te živi
siđu u Šeol, onda znajte da su ovi ljudi prezreli Jahvu."

<span id="an_16:31">16:31</span> A kad on završi sve te riječi, tlo se
pod njima raspukne;

<span id="an_16:32">16:32</span> zemlja rastvori svoje ralje i proguta
ih s njihovim domovima, sa svim Korahovim ljudima i svim njihovim
imanjem.

<span id="an_16:33">16:33</span> Živi siđu u Šeol, oni i sve njihovo.
Onda se nad njima zemlja zatvori i oni iščeznu iz zbora.

<span id="an_16:34">16:34</span> Na njihov vrisak svi Izraelci što su
stajali oko njih pobjegoše govoreći: "Da i nas zemlja ne proguta!"

<span id="an_16:35">16:35</span> Ali sukne oganj od Jahve te proždre
dvjesta i pedeset ljudi koji su prinosili tamjan.

<span id="an_17:1">17:1</span> Jahve reče Mojsiju:

<span id="an_17:2">17:2</span> "Kaži Eleazaru, sinu svećenika Arona, da
ukloni kadionike - jer su posvećeni - iz toga zgarišta, a neposvećenu
vatru iz njih neka razaspe podalje.

<span id="an_17:3">17:3</span> Kadionici onih koji su sagriješili i
grijehom život pokopali neka se prekuju u pločice za oblaganje
žrtvenika. Doneseni su, naime, pred Jahvu, pa su posvećeni. Neka budu
opomenom Izraelcima!"

<span id="an_17:4">17:4</span> Tako svećenik Eleazar uze kadionike od
tuča što su ih prinosili oni koji izgorješe; prekovaše ih u pločice za
oblaganje žrtvenika.

<span id="an_17:5">17:5</span> One su opomena Izraelcima da se nitko
nepozvan - nitko tko nije od Aronova potomstva - ne smije približiti da
pali tamjan pred Jahvom, kako mu se ne bi dogodilo kao Korahu i njegovoj
družini, prema onom što je kazao Jahve po Mojsiju.

<span id="an_17:6">17:6</span> Sutradan je sva zajednica rogoborila
protiv Mojsija i Arona. "Pobili ste Jahvin narod!" - govorili su.

<span id="an_17:7">17:7</span> Dok se zajednica skupljala protiv Mojsija
i Arona, oni se okrenuše prema Šatoru sastanka, i gle! oblak ga prekri i
slava se Jahvina pokaza.

<span id="an_17:8">17:8</span> Tada Mojsije i Aron odoše pred Šator
sastanka.

<span id="an_17:9">17:9</span> I Jahve reče Mojsiju:

<span id="an_17:10">17:10</span> "Udaljite se od te zajednice; u tili ću
je čas uništiti!" Oni padoše ničice.

<span id="an_17:11">17:11</span> Zatim Mojsije reče Aronu: "Uzmi
kadionik, stavi u nj vatre sa žrtvenika, metni tamjana, a onda se žuri
do zajednice da obaviš nad njom obred pomirenja. Gnjev je Jahvin već
izbio i zlo je počelo!"

<span id="an_17:12">17:12</span> Aron uze što mu je Mojsije rekao te
otrča usred zbora, a kad tamo: pomor među narodom već počeo. Stavi
tamjana te obavi obred pomirenja nad narodom.

<span id="an_17:13">17:13</span> Zatim stade između mrtvih i živih i zlo
se ustavi.

<span id="an_17:14">17:14</span> Bilo ih je mrtvih od toga zla četrnaest
tisuća i sedam stotina, osim onih koji su poginuli zbog Koraha.

<span id="an_17:15">17:15</span> Aron se vrati k Mojsiju na ulaz u Šator
sastanka: pomor se ustavi.

<span id="an_17:16">17:16</span> Jahve reče Mojsiju:

<span id="an_17:17">17:17</span> "Razloži Izraelcima te od njih uzmi po
jedan štap za svaki predjedovski dom; uzmi od svih njihovih starješina
za njihove pradjedovske domove dvanaest štapova. Ime svakoga napiši na
njegovu štapu.

<span id="an_17:18">17:18</span> A kako ima po jedan štap za svakoga
starješinu pradjedovskih domova, Aronovo ime napiši na Levijevu štapu.

<span id="an_17:19">17:19</span> Onda ih pohrani u Šator sastanka pred
Svjedočanstvo; ondje gdje se s tobom sastajem.

<span id="an_17:20">17:20</span> Štap onoga čovjeka koga izaberem
propupat će. Tako ću maknuti od sebe rogoborenje Izraelaca kojim
prigovaraju vama."

<span id="an_17:21">17:21</span> Mojsije tako kaza Izraelcima. Sve
njihove starješine dadoše mu štap, po jedan štap za svakoga starješinu -
dakle, dvanaest štapova za njihove pradjedovske domove. Među njihovim
štapovima bio je i štap Aronov.

<span id="an_17:22">17:22</span> Mojsije pohrani štapove pred Jahvu u
Šatoru svjedočanstva.

<span id="an_17:23">17:23</span> Kad sutradan Mojsije uđe u Šator
svjedočanstva, gle: štap Arona iz doma Levijeva propupao! Potjerala
mladica, procvjetao cvijet i sazreli bademi.

<span id="an_17:24">17:24</span> Tada iznese Mojsije ispred Jahve sve
štapove sinovima Izraelovim. Oni ih razgledaše, a onda svatko uze svoj
štap.

<span id="an_17:25">17:25</span> Jahve reče Mojsiju: "Opet stavi Aronov
štap pred Svjedočanstvo, neka se čuva za znak buntovnim sinovima.
Dokončaj tako njihovo rogoborenje protiv mene da ne izginu."

<span id="an_17:26">17:26</span> I učini Mojsije: kako mu je Jahve
zapovjedio, tako učini.

<span id="an_17:27">17:27</span> "Izgibosmo!" - rekoše Izraelci Mojsiju.
"Propadosmo! Svi odreda propadosmo!

<span id="an_17:28">17:28</span> Tko god priđe Jahvinu prebivalištu,
umire ... Zar ćemo svi izginuti?"

<span id="an_18:1">18:1</span> Tada Jahve reče Aronu: "Ti, tvoji sinovi
i tvoj pradjedovski dom s tobom bit ćete odgovorni za grijehe u
Svetištu; ti i tvoji sinovi s tobom bit ćete odgovorni za grijehe svoga
svećeništva.

<span id="an_18:2">18:2</span> Pridruži k sebi i svoju braću od Levijeva
plemena - tvoga pradjedovskog doma - neka ti se priključe da ti
poslužuju, tebi i tvojim sinovima s tobom, pred Šatorom svjedočanstva.

<span id="an_18:3">18:3</span> Neka stoje na službu tebi i svemu Šatoru,
ali neka se ne približuju pokućstvu u Svetištu niti žrtveniku, da ne
poginu i oni i vi.

<span id="an_18:4">18:4</span> Neka su, dakle, tebi pridruženi i neka
preuzmu brigu za Šator sastanka, svaku službu oko Šatora. I neka se ni
jedan svjetovnjak ne približuje vama,

<span id="an_18:5">18:5</span> a vi vršite službu u Svetištu i službu
oko žrtvenika da se više ne izlijeva gnjev na Izraelce.

<span id="an_18:6">18:6</span> Uzeh, evo, vašu braću levite između
Izraelaca vama za dar; kao darovani pripadaju Jahvi da obavljaju službu
oko Šatora sastanka.

<span id="an_18:7">18:7</span> Ti i tvoji sinovi s tobom preuzmite
svećeničke poslove oko svega što spada na žrtvenik i iza zavjese. Službu
koju dajem na dar vašem svećeništvu vi obavljajte. A svjetovnjak koji se
primakne neka se pogubi."

<span id="an_18:8">18:8</span> Još reče Jahve Aronu: "Tebi, evo,
povjeravam brigu o onom što se meni prinosi. Sve što Izraelci posvećuju
dodjeljujem tebi i tvojim sinovima kao baštinu trajnim zakonom.

<span id="an_18:9">18:9</span> Ovo neka pripadne tebi od svetinja nad
svetinjama: od paljenih žrtava svi njihovi darovi, za sve njihove
prinosnice, za sve njihove okajnice i za sve njihove naknadnice što ih
budu meni uzvraćali; ta vrlo sveta stvar neka pripadne tebi i tvojim
sinovima!

<span id="an_18:10">18:10</span> Blagujte ih kao najveće svetinje! Svaki
muškarac može ih jesti. Neka ti budu svete!

<span id="an_18:11">18:11</span> I ovo neka bude za te: ono što se uzima
od izraelskih prinosa da se prinese kao prikaznica - trajnim zakonom
predajem tebi, tvojim sinovima i tvojim kćerima s tobom. Svatko tko u
tvome domu bude čist može od toga jesti.

<span id="an_18:12">18:12</span> Najbolje od novoga ulja i najbolje od
novoga vina i žita - prvine koje se prinose Jahvi - predajem tebi.

<span id="an_18:13">18:13</span> Prvi rodovi svega u njihovoj zemlji što
ih budu donosili Jahvi neka budu tvoji. Tko je god čist u tvome domu
može ih jesti.

<span id="an_18:14">18:14</span> Sve što u Izraelu bude određeno za
'herem' neka je tvoje.

<span id="an_18:15">18:15</span> Svako prvorođenče svih bića - kako
ljudi tako i životinja - što se prinose Jahvi neka bude tvoje. Samo
pusti da se otkupi prvenac od ljudi i prvenče od nečiste stoke.

<span id="an_18:16">18:16</span> Kad budu stari mjesec dana, pusti da ih
otkupljuju. A njihovu otkupnu cijenu odredi: pet srebrnih šekela, prema
hramskom šekelu, a to je dvadeset gera.

<span id="an_18:17">18:17</span> Ali prvenče kravlje, prvenče ovčje i
prvenče kozje neka se ne otkupljuje. Oni su svetinja. Krv njihovu izlij
na žrtvenik, a pretilinu njihovu sažeži u kad kao žrtvu spaljenu na
ugodan miris Jahvi.

<span id="an_18:18">18:18</span> Njihovo meso neka pripadne tebi; kao i
grudi žrtve prikaznice i desno pleće.

<span id="an_18:19">18:19</span> Sve posvećene prinose što ih Izraelci
podižu Jahvi predajem trajnim zakonom tebi, tvojim sinovima i tvojim
kćerima s tobom. To je savez osoljen, trajan pred Jahvom, tebi i tvome
potomstvu s tobom."

<span id="an_18:20">18:20</span> "Nemoj imati baštine u zemlji
njihovoj", reče Jahve Aronu, "niti sebi stječi posjeda među njima! Ja
sam tvoj dio i tvoja baština među Izraelcima."

<span id="an_18:21">18:21</span> "Levijevim sinovima, evo, predajem u
baštinu sve desetine u Izraelu za njihovu službu - za službu što je
obavljaju u Šatoru sastanka.

<span id="an_18:22">18:22</span> A Izraelci neka se više ne primiču
Šatoru sastanka, da ne navuku na se grijeh i ne poginu.

<span id="an_18:23">18:23</span> Neka samo leviti obavljaju službu u
Šatoru sastanka; i neka oni budu odgovorni za svoj grijeh. Trajna je to
odredba za vaše naraštaje; među Izraelcima neka nemaju posjeda,

<span id="an_18:24">18:24</span> jer ja im predajem u posjed desetine
što ih Izraelci prinose na dar Jahvi. Stoga sam za njih rekao: neka oni
nemaju posjeda među Izraelcima."

<span id="an_18:25">18:25</span> Jahve reče Mojsiju:

<span id="an_18:26">18:26</span> "Levitima govori i reci im: 'Kad od
Izraelaca primate desetinu, koju ja od njih dajem vama u baštinu, od
toga onda vi prinesite podizanicu Jahvi: desetinu od desetine.

<span id="an_18:27">18:27</span> Prinos će vam biti zaračunan kao da je
prinos s gumna i Óotoka iz badnja.

<span id="an_18:28">18:28</span> Tako isto prinosite podizanicu Jahvi i
od svih svojih desetina što ih primate od Izraelaca. Od toga davajte
podizanicu Jahvinu svećeniku Aronu.

<span id="an_18:29">18:29</span> Od svih darova koje budete primali
podižite podizanicu Jahvi; od svega ono najbolje - onaj dio koji treba
posvećivati.'

<span id="an_18:30">18:30</span> Još im reci: 'Pošto od toga prinesete
najbolji dio, neka se to levitima uračuna kao prihod s gumna i prihod iz
badnja.

<span id="an_18:31">18:31</span> Na svakome ga mjestu možete jesti, i vi
i vaši ukućani, jer to vam je nagrada za vašu službu u Šatoru sastanka.

<span id="an_18:32">18:32</span> Pošto prinesete njegov najbolji dio,
nećete navući na se grijeha; svetinja Izraelaca nećete oskvrnjivati te
nećete ginuti.'"

<span id="an_19:1">19:1</span> Jahve reče Mojsiju i Aronu:

<span id="an_19:2">19:2</span> "Ovo je zakonska odredba što ju je Jahve
naredio: Reci Izraelcima neka ti dovedu crvenu junicu, zdravu, na kojoj
nema mane i na koju još nije stavljan jaram.

<span id="an_19:3">19:3</span> A vi je predajte svećeniku Eleazaru. Neka
se zatim izvede izvan tabora i zakolje pred njim.

<span id="an_19:4">19:4</span> Svećenik Eleazar neka uzme njezine krvi
na svoj prst pa njome poškropi sedam puta prema pročelju Šatora
sastanka.

<span id="an_19:5">19:5</span> Neka se onda junica spali na njegove oči;
neka joj se spale: koža, meso, krv i nečist.

<span id="an_19:6">19:6</span> Potom neka svećenik uzme cedrovine, izopa
i crvenoga prediva pa ih baci usred vatre gdje se krava spaljuje.

<span id="an_19:7">19:7</span> Neka svećenik opere svoju odjeću, a svoje
tijelo u vodi okupa. Poslije toga neka se svećenik vrati u tabor, ali
neka je nečist do večeri.

<span id="an_19:8">19:8</span> I onaj koji ju je spaljivao neka svoju
odjeću opere i okupa svoje tijelo u vodi te bude nečist do večeri.

<span id="an_19:9">19:9</span> A jedan čist čovjek neka pokupi pepeo od
junice pa ga pohrani izvan tabora na čisto mjesto da se čuva izraelskoj
zajednici za vodu očišćenja. To je žrtva okajnica.

<span id="an_19:10">19:10</span> I onaj koji skupi pepeo od junice neka
opere svoju odjeću i bude nečist do večeri. Neka to bude trajan zakon i
za Izraelce i za stranca koji među njima boravi."

<span id="an_19:11">19:11</span> "Tko se dotakne mrtva ljudskog tijela
neka je nečist sedam dana.

<span id="an_19:12">19:12</span> Takav neka se opere tom vodom trećega
dana i sedmoga dana pa će biti čist. Ako se ne opere trećega dana i
sedmoga dana, neće biti čist.

<span id="an_19:13">19:13</span> Tko se dotakne mrtvaca, tijela
preminula čovjeka, a ne opere se, oskvrnjuje Jahvino prebivalište. Takav
neka se iskorijeni iz Izraela. Budući da vodom za očišćenje nije bio
poliven, nečist je; njegova je nečistoća još na njemu."

<span id="an_19:14">19:14</span> "Ovo je zakon kad koji čovjek umre u
šatoru; tko god uđe u šator i tko god bude u šatoru neka je nečist sedam
dana.

<span id="an_19:15">19:15</span> Svaka otvorena posuda koja ne bude
zatvorena poklopcem neka je nečista.

<span id="an_19:16">19:16</span> A na otvorenu polju tko se god dotakne
poginuloga od mača, ili mrtvaca, ili ljudskih kostiju, ili groba neka je
nečist sedam dana.

<span id="an_19:17">19:17</span> Neka se za onoga koji se onečistio uzme
pepela od životinje spaljene za okajnicu i na nj, u kakvu sudu, nalije
žive vode.

<span id="an_19:18">19:18</span> Onda neka čist čovjek uzme izopa,
zamoči ga u vodu te poškropi po šatoru, po svemu posuđu, po ljudima koji
su tu bili, po onome koji se dotakao kostiju, ili ubijenoga, ili
preminuloga, ili groba.

<span id="an_19:19">19:19</span> Neka čisti čovjek škropi nečistoga
trećega i sedmoga dana. Tako će ga na sedmi dan očistiti. Taj onda neka
opere svoju odjeću, okupa se u vodi i neka je navečer čist.

<span id="an_19:20">19:20</span> A bude li tko nečist pa se ne očisti,
neka se iskorijeni iz zajednice, jer je oskvrnuo Jahvino svetište; vodom
za očišćenje nije bio poliven; nečist je!

<span id="an_19:21">19:21</span> Neka im i ovo bude trajnim zakonom: i
onaj koji je škropio vodom za očišćenje neka opere svoju odjeću; i onaj
koji je dirnuo vodu za očišćenje neka je nečist do večeri.

<span id="an_19:22">19:22</span> Čega se god nečisti dotakne neka je
nečisto; a osoba koja se njega dotakne neka je nečista do večeri."

<span id="an_20:1">20:1</span> Potom stigoše Izraelci, sva zajednica, u
pustinju Sin u prvome mjesecu. Narod se nastani u Kadešu. Ondje umrije
Mirjam i ondje je sahraniše.

<span id="an_20:2">20:2</span> Nije bilo vode za zajednicu. Stoga se
udruže protiv Mojsija i protiv Arona.

<span id="an_20:3">20:3</span> Narod se poče svađati s Mojsijem i
govoriti: "Da smo bar izginuli kad su nam i braća poginula pred Jahvom!

<span id="an_20:4">20:4</span> Zašto ste doveli Jahvinu zajednicu u ovu
pustinju da ovdje pomremo i mi i naša stoka?

<span id="an_20:5">20:5</span> Zašto ste nas izveli iz Egipta da nas
dovedete u ovo nesretno mjesto; mjesto u kojem nema ni žita, ni smokava,
ni loze, ni mogranja? Nema ni vode da pijemo."

<span id="an_20:6">20:6</span> Mojsije i Aron odu ispred zajednice do
ulaza u Šator sastanka i padnu ničice. Tada im se pokaza slava Jahvina.

<span id="an_20:7">20:7</span> I Jahve reče Mojsiju:

<span id="an_20:8">20:8</span> "Uzmi štap pa ti i tvoj brat Aron skupite
zajednicu. Onda, na njihove oči, progovorite pećini da ustupi svoje
vode. Iz pećine im izvedi vodu te napoj zajednicu i njezino blago."

<span id="an_20:9">20:9</span> Mojsije uzme štap ispred Jahve kako mu je
naredio.

<span id="an_20:10">20:10</span> Zatim Mojsije i Aron skupe zbor pred
pećinu pa im Mojsije rekne: "Čujte, buntovnici! Hoćemo li vam iz ove
pećine izvesti vodu?"

<span id="an_20:11">20:11</span> Zatim Mojsije podigne ruku i dvaput
udari štapom o pećinu: voda provali u obilju, pa su mogli piti i
zajednica i njezino blago.

<span id="an_20:12">20:12</span> Potom će Jahve Mojsiju i Aronu: "Budući
da se niste pouzdavali u me i niste me svetim očitovali u očima sinova
Izraelovih, nećete uvesti ovaj zbor u zemlju koju im dajem."

<span id="an_20:13">20:13</span> To su Meripske vode, kraj njih su se
Izraelci prepirali s Jahvom, a on se pokazao svetim.

<span id="an_20:14">20:14</span> Iz Kadeša pošalje Mojsije glasnike:
"Kralju Edoma. Ovako veli tvoj brat Izrael: 'Ti znaš sve jade koji su
nas snašli.

<span id="an_20:15">20:15</span> Naši se preci spustiše u Egipat. U
Egiptu smo proboravili mnogo vremena. Egipćani su s nama i s našim
precima loše postupali.

<span id="an_20:16">20:16</span> Stoga smo vapili Jahvi, i on ču naš
glas i posla anđela koji nas izbavi iz Egipta. Evo nas sad u Kadešu,
gradu uz rub tvoga područja.

<span id="an_20:17">20:17</span> Pusti nas da prođemo kroz tvoju zemlju.
Nećemo ići preko polja ni vinograda niti ćemo piti vodu iz bunara; ići
ćemo Kraljevskim putem, ne skrećući ni desno ni lijevo, dok ne prođemo
tvoje područje."

<span id="an_20:18">20:18</span> Edom mu odgovori: "Ne prolazi preko
moje zemlje, jer eto me s mačem preda te!"

<span id="an_20:19">20:19</span> "Ići ćemo utrenikom", rekoše Izraelci,
"a budemo li pili tvoje vode, mi i naša stada, za to ćemo ti platiti.
Ništa više, samo da prođemo pješice."

<span id="an_20:20">20:20</span> "Ne prolazi!" - odgovori. I Edom mu
izađe u susret s mnogo ljudi i s velikom silom.

<span id="an_20:21">20:21</span> Tako Edom nije dopustio Izraelu da
prođe kroz njegovo područje i Izrael se okrenu od njega.

<span id="an_20:22">20:22</span> Zaputivši se od Kadeša, stigoše
Izraelci, sva zajednica, k brdu Horu.

<span id="an_20:23">20:23</span> Kod brda Hora, uz među edomsku, reče
Jahve Mojsiju i Aronu:

<span id="an_20:24">20:24</span> "Neka se Aron pridruži svojim precima!
Neće ući u zemlju koju dajem Izraelcima, jer ste se oprli mojoj
zapovijedi kod Meripskih voda.

<span id="an_20:25">20:25</span> Uzmi Arona i njegova sina Eleazara, pa
ih izvedi na brdo Hor.

<span id="an_20:26">20:26</span> I svuci Aronu njegove haljine pa ih
obuci njegovu sinu Eleazaru. Aron će se pridružiti precima, umrijet će
ondje."

<span id="an_20:27">20:27</span> Mojsije učini kako naredi Jahve. Pred
svom zajednicom popeše se na brdo Hor.

<span id="an_20:28">20:28</span> Mojsije svuče s Arona njegove haljine
te ih obuče njegovu sinu Eleazaru. Ondje navrh brda umrije Aron. Zatim
se Mojsije i Eleazar spustiše s brda.

<span id="an_20:29">20:29</span> Sva zajednica vidje da je Aron preminuo
i sav dom Izraelov oplakivaše Arona trideset dana.

<span id="an_21:1">21:1</span> Kralj Arada, Kanaanac koji je živio u
Negebu, ču da Izrael dolazi Atarimskim putem, pa navali na Izraela i
neke njegove zarobi.

<span id="an_21:2">21:2</span> Tada se Izrael ovako zavjetova Jahvi:
"Ako u moje ruke izručiš ovaj narod, potpuno ću uništiti njegove
gradove."

<span id="an_21:3">21:3</span> Jahve usliša glas Izraela i predade mu
Kanaance. A Izrael njih i njihove gradove 'heremom' uništi. Stoga se ono
mjesto prozva Horma.

<span id="an_21:4">21:4</span> Od brda Hora zapute se prema Crvenom moru
da zaobiđu zemlju edomsku. Narod putem postane nestrpljiv.

<span id="an_21:5">21:5</span> I počne govoriti i protiv Boga i protiv
Mojsija: "Zašto nas izvedoste iz Egipta da pomremo u ovoj pustinji? Nema
kruha, nema vode, a to bijedno jelo već se ogadilo dušama našim."

<span id="an_21:6">21:6</span> Onda Jahve pošalje na narod ljute zmije;
ujedale ih one, tako te pomrije mnogo naroda u Izraelu.

<span id="an_21:7">21:7</span> Dođe narod k Mojsiju pa reče:
"Sagriješili samo kad smo govorili protiv Jahve i protiv tebe. Pomoli se
Jahvi da ukloni zmije od nas!" Mojsije se pomoli za narod,

<span id="an_21:8">21:8</span> i Jahve reče Mojsiju: "Napravi otrovnicu
i stavi je na stup: tko god bude ujeden, ostat će na životu ako je
pogleda."

<span id="an_21:9">21:9</span> Mojsije napravi zmiju od mjedi i postavi
je na stup. Kad bi koga ujela ljutica, pogledao bi u mjedenu zmiju i
ozdravio.

<span id="an_21:10">21:10</span> Pođu Izraelci i utabore se u Obotu.

<span id="an_21:11">21:11</span> Potom se zapute iz Obota i utabore se
kraj Ije-Abarima, u pustinji što je nasuprot Moabu, sa strane sunčeva
izlaska.

<span id="an_21:12">21:12</span> Odande otputuju te se utabore u dolini
Zaredu.

<span id="an_21:13">21:13</span> Odande krenu i utabore se s onu stranu
Arnona, koji je u pustinji a izvire u području Amorejaca. Jer je Arnon
granica moapska između Moabaca i Amorejaca.

<span id="an_21:14">21:14</span> Zato se veli u "Knjizi Jahvinih vojni":
"Vaheb kod Sufe i doline arnonske

<span id="an_21:15">21:15</span> i padine doline što se naginje prema
mjestu Aru i naslanja se na granicu moapsku ..."

<span id="an_21:16">21:16</span> Odande odoše u Beer. To je bunar o
kojem je Jahve rekao Mojsiju: "Skupi narod da im dam vode!"

<span id="an_21:17">21:17</span> Tada Izrael zapjeva ovu pjesmu:
"Proključaj, studenče! A vi ga uznosite:

<span id="an_21:18">21:18</span> knezovi ga iskopali, prvaci narodni
izdubli žezlom, štapom svojim." Iz pustinje odu u Matanu,

<span id="an_21:19">21:19</span> iz Matane u Nahaliel, a iz Nahaliela u
Bamot;

<span id="an_21:20">21:20</span> iz Bamota u dolinu što se stere u
moapskom polju, prema vrhuncu Pisge, s koje se pruža vidik na pustaru.

<span id="an_21:21">21:21</span> Sad Izrael posla glasnike Sihonu,
amorejskome kralju, s porukom:

<span id="an_21:22">21:22</span> "Pusti da prođem preko tvoje zemlje.
Nećemo zalaziti u polja i u vinograde, niti ćemo piti vode iz bunara.
Ići ćemo Kraljevskim putem dok ne prođemo tvoje područje."

<span id="an_21:23">21:23</span> Ali Sihon ne dopusti Izraelu da prođe
njegovim područjem, nego skupi sav svoj narod te izađe u pustinju da
presretne Izraelce. Stigavši do Jahze, zavojuje na Izraela.

<span id="an_21:24">21:24</span> Ali ga Izrael potuče oštrim mačem i
osvoji njegovu zemlju od Arnona do Jaboka, do Amonaca, jer je Az ležao
na granici Amonaca.

<span id="an_21:25">21:25</span> Izrael zauzme sve one gradove i Izrael
se nastani u svim onim gradovima Amorejaca; u Hešbonu i svim njegovim
naseljima.

<span id="an_21:26">21:26</span> Kako je Hešbon bio glavni grad Sihona,
amorejskog kralja, koji je ratovao protiv prijašnjega moapskoga kralja
te osvojio svu njegovu zemlju do Arnona,

<span id="an_21:27">21:27</span> kažu zato pjesnici: "Hrabro, o Hešbone,
dobro sazdani, čvrsto posađeni grade Sihonov!

<span id="an_21:28">21:28</span> Iz Hešbona oganj suknu, plamen iz grada
Sihonova, sažga Ar moapski, proždrije visove arnonske.

<span id="an_21:29">21:29</span> Teško tebi, Moabe! Propao si, narode
Kemošev! Od sinova bjegunce učini, a od kćeri svojih ropkinje Sihonu,
kralju amorejskom.

<span id="an_21:30">21:30</span> Pobili smo ih; propao je Hešbon do
Dibona: sve smo razorili do Nofaha, što je blizu Medebe ..."

<span id="an_21:31">21:31</span> Tako se Izrael nastani u zemlji
Amorejaca.

<span id="an_21:32">21:32</span> Mojsije se uputi da izvidi Jazer. Potom
zauzmu njegova naselja a rastjeraju Amorejce koji bijahu ondje.

<span id="an_21:33">21:33</span> Okrenu se onda i pođu prema Bašanu. A
bašanski kralj Og presrete ih sa svim svojim narodom da zapodjene boj
kod Edreja.

<span id="an_21:34">21:34</span> Ali Jahve reče Mojsiju: "Ne boj ga se!
Predao sam u tvoje ruke njega, sav njegov narod i njegovu zemlju.
Postupi s njim kako si postupio s amorejskim kraljem Sihonom koji je
boravio u Hešbonu."

<span id="an_21:35">21:35</span> I potukoše ga, i sinove njegove, i sav
njegov narod, tako da nitko ne uteče. Potom zaposjedoše njegovu zemlju.

<span id="an_22:1">22:1</span> Poslije toga Izraelci otputuju i utabore
se na Moapskim poljanama, s onu stranu Jordana, nasuprot Jerihonu.

<span id="an_22:2">22:2</span> Balak, sin Siporov, vidje sve što Izrael
učini Amorejcima.

<span id="an_22:3">22:3</span> Moab se uvelike poboja toga naroda jer je
bio brojan. Moaba obuze strah od Izraelaca.

<span id="an_22:4">22:4</span> Zato reče Moab midjanskim starješinama:
"Sad će ova rulja oko nas sve popasti kao što vol popase travu po
polju." Balak, sin Siporov, bijaše moapski kralj u ono vrijeme.

<span id="an_22:5">22:5</span> On pošalje glasnike Bileamu, sinu
Beorovu, u Petoru, koji se nalazi na Rijeci, u zemlji Amonaca. Pozove ga
rekavši: "Evo je došao neki narod iz Egipta; evo je prekrio lice zemlje
i naselio se uza me.

<span id="an_22:6">22:6</span> Zato dođi i prokuni mi ovaj narod jer je
jači od mene. Tako ću ga moći svladati i istjerati iz zemlje. A znam da
je blagoslovljen onaj koga blagosloviš, a proklet onaj koga prokuneš."

<span id="an_22:7">22:7</span> Starješine moapske i starješine midjanske
krenu s nagradom za vračanje u svojim rukama. Stignu Bileamu i prenesu
mu Balakovu poruku.

<span id="an_22:8">22:8</span> On im rekne: "Prenoćite ovdje te ću vam
odgovoriti prema onome što mi Jahve kaže." Tako moapski knezovi ostanu
kod Bileama.

<span id="an_22:9">22:9</span> Bog dođe Bileamu i upita: "Tko su ti
ljudi s tobom?" Bileam odgovori Bogu:

<span id="an_22:10">22:10</span> "Poslao ih k meni Balak, sin Siporov,
moapski kralj, s porukom:

<span id="an_22:11">22:11</span> 'Evo je neki narod došao iz Egipta i
prekrio lice zemlje. Dođi da ga prokuneš. Tako ću ga moći svladati i
protjerati.'"

<span id="an_22:12">22:12</span> Ali Bog reče Bileamu: "Nemoj ići s
njima! Nemoj proklinjati onaj narod jer je blagoslovljen."

<span id="an_22:13">22:13</span> Ujutro Bileam ustane te će Balakovim
knezovima: "Odlazite u svoju zemlju jer mi ne da Jahve da pođem s vama."

<span id="an_22:14">22:14</span> Moapski se knezovi dignu, odu Balaku pa
mu reknu: "Bileam nije htio poći s nama."

<span id="an_22:15">22:15</span> Balak opet pošalje knezove, brojnije i
uglednije od prvih.

<span id="an_22:16">22:16</span> Oni dođu Bileamu i reknu mu: "Ovako je
poručio Balak, sin Siporov: 'Ne skanjuj se nego dođi k meni.

<span id="an_22:17">22:17</span> Bogato ću te nagraditi i učinit ću sve
što mi kažeš. Dođi, molim te, i prokuni mi ovaj narod!'"

<span id="an_22:18">22:18</span> Ali Bileam odgovori Balakovim slugama:
"Da mi Balak dadne svoju kuću punu srebra i zlata, ne bih mogao
prestupiti zapovijedi Jahve, Boga svoga, da učinim išta, bilo veliko
bilo malo.

<span id="an_22:19">22:19</span> Ali provedite ovdje i vi noć da doznam
što će mi Jahve još kazati."

<span id="an_22:20">22:20</span> Noću Bog dođe Bileamu pa mu rekne: "Ako
su ti ljudi došli da te pozovu, ustani, pođi s njima! Ali da činiš samo
što ti ja reknem!"

<span id="an_22:21">22:21</span> Ustane Bileam ujutro, osamari svoju
magaricu i ode s moapskim knezovima.

<span id="an_22:22">22:22</span> No Božja srdžba usplamtje što je on
pošao. Zato anđeo Jahvin stade na put da ga spriječi. On je jahao na
svojoj magarici, a pratila ga njegova dva momka.

<span id="an_22:23">22:23</span> Kad magarica opazi anđela Jahvina kako
stoji na putu s isukanim mačem u ruci, skrene sa staze i pođe preko
polja. Bileam poče tući magaricu da je vrati na put.

<span id="an_22:24">22:24</span> Anđeo Jahvin tada stade na uskom
prolazu, među vinogradima, a bijaše ograda i s ove i s one strane.

<span id="an_22:25">22:25</span> Magarica, spazivši Jahvina anđela,
stisne se uza zid i o zid pritisne Bileamovu nogu. On je opet poče tući.

<span id="an_22:26">22:26</span> Anđeo Jahvin pođe naprijed te stade na
usko mjesto gdje nije bilo prostora da se provuče ni desno ni lijevo.

<span id="an_22:27">22:27</span> Kad je magarica ugledala Jahvina
anđela, legne pod Bileamom. Bileam pobjesni i poče tući magaricu štapom.

<span id="an_22:28">22:28</span> Tada Jahve otvori usta magarici te ona
progovori Bileamu: "Što sam ti učinila da si me tukao tri puta?"

<span id="an_22:29">22:29</span> Bileam odgovori magarici: "Što sa mnom
zbijaš šalu! Da mi je mač u ruci, sad bih te ubio!"

<span id="an_22:30">22:30</span> A magarica uzvrati Bileamu: "Zar ja
nisam tvoja magarica na kojoj si jahao svega svoga vijeka do danas?
Jesam li ti običavala ovako?" - "Nisi!" - odgovori on.

<span id="an_22:31">22:31</span> Tada Jahve otvori oči Bileamu i on
opazi anđela Jahvina kako stoji na putu s golim mačem u ruci. Pognu on
glavu i pade ničice.

<span id="an_22:32">22:32</span> Onda će mu anđeo Jahvin: "Zašto si
tukao svoju magaricu već tri puta? TÓa ja sam istupio da te spriječim,
jer te put meni naočigled vodi u propast.

<span id="an_22:33">22:33</span> Magarica me opazila i preda mnom se
uklonila sva tri puta. Da mi se nije uklanjala, već bih te ubio, a nju
ostavio na životu."

<span id="an_22:34">22:34</span> Onda će Bileam anđelu Jahvinu:
"Sagriješio sam! Nisam znao da ti preda mnom stojiš na putu. Ali sad,
ako je zlo u tvojim očima, ja ću se vratiti."

<span id="an_22:35">22:35</span> Ali anđeo Jahvin odvrati Bileamu: "Idi
s tim ljudima, ali samo ono govori što ti ja kažem." Tako Bileam ode s
Balakovim knezovima.

<span id="an_22:36">22:36</span> Kad je Balak čuo da Bileam dolazi,
iziđe mu u susret do grada Moaba što se nalazi na granici Arnona, na
kraju područja.

<span id="an_22:37">22:37</span> "Zar nisam uporno po te slao i pozivao
te? Zašto mi nisi došao?" reče Balak Bileamu. "Zar te zaista ne mogu
bogato nagraditi?"

<span id="an_22:38">22:38</span> "Evo sam ti došao", reče Bileam Balaku.
"Ali hoću li ti moći sada što kazati? Samo što mi Bog stavi na jezik, to
ću govoriti."

<span id="an_22:39">22:39</span> Pođe zatim Bileam s Balakom i dođoše u
Kirjat Husot.

<span id="an_22:40">22:40</span> Žrtvova Balak i krupne i sitne stoke te
od toga pruži Bileamu i knezovima koji su ga pratili.

<span id="an_22:41">22:41</span> Sutradan uze Balak Bileama i odvede ga
gore na Bamot-Baal, odakle mogaše vidjeti krajnji dio naroda.

<span id="an_23:1">23:1</span> I Bileam reče Balaku: "Ovdje mi načini
sedam žrtvenika; ovdje mi pripravi sedam junaca i sedam ovnova."

<span id="an_23:2">23:2</span> Balak učini kako je Bileam rekao. A onda
Balak i Bileam prinesu po jednoga junca i ovna na svakome žrtveniku.

<span id="an_23:3">23:3</span> Potom će Bileam Balaku: "Ti stoj kod
svoje paljenice, a ja idem ne bih li se sreo s Jahvom, pa što mi
očituje, kazat ću ti." I ode na osamljeno mjesto.

<span id="an_23:4">23:4</span> I Bog srete Bileama, koji mu reče: "Sedam
sam žrtvenika podigao i prinio na svakome po jednoga junca i ovna."

<span id="an_23:5">23:5</span> A Jahve stavi riječi u usta Bileamu te mu
zapovjedi: "Vrati se Balaku i ovako govori."

<span id="an_23:6">23:6</span> Bileam se vrati k njemu, a on stajaše uza
svoju paljenicu i s njim svi knezovi moapski.

<span id="an_23:7">23:7</span> Tada on poče svoju pjesmu i reče: "Iz
Arama dovede me Balak, kralj Moaba, iz strana istočnih: 'Dođi, prokuni
mi Jakova, dođi, gromom udri Izraela!'

<span id="an_23:8">23:8</span> Kako mogu proklinjati koga Bog ne
proklinje? Kako gromom udarati koga Jahve ne udara?

<span id="an_23:9">23:9</span> Jer s vrha hridi ja ga gledam, s visoka
ga motrim brijega. Gle naroda koji odvojeno živi, među narode on se ne
broji.

<span id="an_23:10">23:10</span> Prah Jakovljev tko će prebrojiti;
pijesak Izraela tko će izmjeriti! O, da mi je umrijeti smrću pravednika!
O, da svršetak moj bude kao njegov!"

<span id="an_23:11">23:11</span> "Što mi to uradi!" - reče Balak
Bileamu. "Dovedoh te da prokuneš moje neprijatelje, a kad tamo, ti ih
blagoslovom obasu!"

<span id="an_23:12">23:12</span> On odgovori: "Zar mi nije dužnost
kazati što mi Jahve stavlja u usta?"

<span id="an_23:13">23:13</span> "Hajde sa mnom na drugo mjesto, odakle
ga možeš svega vidjeti" zamoli ga Balak. "Odavde mu vidiš samo jedan
kraj, a ne vidiš ga svega. Odande mi ga prokuni!"

<span id="an_23:14">23:14</span> Povede ga zatim na Sede Sofim, na vrh
Pisge. Tu sagradi sedam žrtvenika i na svakom žrtveniku prinese po
jednoga junca i ovna.

<span id="an_23:15">23:15</span> Bileam tada rekne Balaku: "Stoj ovdje
kraj svoje paljenice, a ja odoh onamo na susret Bogu."

<span id="an_23:16">23:16</span> Jahve sretne Bileama; stavi riječi u
njegova usta te mu zapovjedi: "Vrati se k Balaku i tako govori!"

<span id="an_23:17">23:17</span> I vrati se on Balaku, koji stajaše uza
svoju paljenicu i s njim moapski knezovi. Balak ga zapita: "Što je Jahve
rekao?"

<span id="an_23:18">23:18</span> Tada Bileam započe svoju pjesmu i reče:
"Ustani, Balače, i poslušaj! Uhom me posluhni, sine Siporov!

<span id="an_23:19">23:19</span> Bog nije čovjek da bi slagao, nije sin
Adama da bi se kajao. Zar on kada rekne, a ne učini, zar obeća, pa ne
ispuni?

<span id="an_23:20">23:20</span> Gle, primih od Boga da blagoslovim,
blagoslovit ću i povuć' neću blagoslova.

<span id="an_23:21">23:21</span> U Jakovu nesreće ne nazreh, nit'
nevolje vidjeh u Izraelu. Jahve, Bog njegov, s njime je, poklik kralju u
njemu odzvanja.

<span id="an_23:22">23:22</span> Iz Egipta Bog ga je izveo, on je njemu
k'o rozi bivola.

<span id="an_23:23">23:23</span> Gatanja nema protiv Jakova nit' protiv
Izraela vračanja. I kada budu rekli Jakovu i Izraelu: 'Što radi Bog?'

<span id="an_23:24">23:24</span> gle, ustat će narod k'o lavica, dići će
se poput lava: leći neće dok plijen ne proguta, dok ne popije krv
pobijenih."

<span id="an_23:25">23:25</span> Zatim Balak reče Bileamu: "Nemoj ga ni
kletvom kleti, ali ni blagoslovom blagoslivljati."

<span id="an_23:26">23:26</span> Bileam odvrati Balaku. "Zar ti nisam
rekao: sve što Jahve kaže, to ću činiti."

<span id="an_23:27">23:27</span> Potom Balak reče Bileamu: "Hajde!
Odvest ću te na drugo mjesto. Možda će Bogu biti pravo da mi ga odande
prokuneš."

<span id="an_23:28">23:28</span> I odvede Balak Bileama na vrh Peora,
odakle se pruža vidik na pustaru.

<span id="an_23:29">23:29</span> "Sagradi mi ovdje sedam žrtvenika",
reče Bileam Balaku. "Nadalje, pripremi mi ovdje sedam junaca i sedam
ovnova."

<span id="an_23:30">23:30</span> Balak učini kako je Bileam rekao i
prinese po jednoga junca i ovna na svakome žrtveniku.

<span id="an_24:1">24:1</span> Kad opazi Bileam da je Jahvi drago što on
blagoslivlja Izraela, ne htjede više ni ići kao prije u potragu za
znamenjima, nego se licem okrenu prema pustari.

<span id="an_24:2">24:2</span> Bileam podiže oči i vidje Izraela
utaborena po njegovim plemenima. Na nj siđe Duh Božji

<span id="an_24:3">24:3</span> i on poče svoju pjesmu te reče:
"Proročanstvo Bileama, sina Beorova, proročanstvo čovjeka pronicava
pogleda,

<span id="an_24:4">24:4</span> proročanstvo onoga koji riječi Božje
sluša, koji vidi viđenja Svesilnoga, koji pada i oči mu se otvaraju.

<span id="an_24:5">24:5</span> Kako su lijepi ti šatori, Jakove, i
stanovi tvoji, Izraele!

<span id="an_24:6">24:6</span> Kao dolovi što se steru, kao vrtovi uz
obalu rijeke, kao aloje što ih Jahve posadi, kao cedri pokraj voda!

<span id="an_24:7">24:7</span> Iz potomstva junak mu izlazi, nad mnogim
on vlada narodima. Kralj će njegov nadvisit' Agaga, uzdiže se
kraljevstvo njegovo.

<span id="an_24:8">24:8</span> Iz Egipta Bog ga izveo, on je njemu k'o
rozi bivola. On proždire narode dušmanske, on njihove kosti drobi.

<span id="an_24:9">24:9</span> Skupio se, polegao poput lava, poput
lavice: tko ga podići smije? Blagoslovljen bio tko te blagoslivlje,
proklet da je tko tebe proklinje!"

<span id="an_24:10">24:10</span> I usplamtje srdžbom Balak na Bileama i
udari rukom o ruku. "Pozvao sam te da prokuneš moje neprijatelje", reče
Balak Bileamu, "a kad tamo, ti ih blagoslovi evo triput!

<span id="an_24:11">24:11</span> Nosi se odmah u svoj kraj. Bio sam
rekao: dostojno ću te počastiti! A eto, Jahve te liši časti."

<span id="an_24:12">24:12</span> Nato Bileam odgovori Balaku: "Zar nisam
rekao i tvojim glasnicima koje si k meni poslao:

<span id="an_24:13">24:13</span> 'Da mi Balak dadne svoju kuću punu
srebra i zlata, ne bih mogao prestupiti zapovijed Jahvinu i po svojoj
volji činiti bilo dobro, bilo zlo; ono što kaže Jahve, to ću i ja reći.'

<span id="an_24:14">24:14</span> A sada, kad, evo, odlazim k svome
narodu, hajde da ti objavim što će ovaj narod učiniti tvome narodu u
budućnosti!"

<span id="an_24:15">24:15</span> I poče svoju pjesmu i reče:
"Proročanstvo Bileama, sina Beorova, proročanstvo čovjeka pronicava
pogleda,

<span id="an_24:16">24:16</span> proročanstvo onoga koji riječi Božje
sluša, koji poznaje mudrost Svevišnjega, koji vidi viđenja Svesilnoga,
koji pada i oči mu se otvaraju.

<span id="an_24:17">24:17</span> Vidim ga, ali ne sada: motrim ga, al'
ne iz blizine: od Jakova zvijezda izlazi, od Izraela žezlo se diže. On
Moabu razbija bokove i svu djecu Šetovu zatire!

<span id="an_24:18">24:18</span> Edom će njegovim postati posjedom, a
Seir zemljom osvojenom. Razvija snagu svoju Izrael,

<span id="an_24:19">24:19</span> Jakov vlada nad neprijateljima i
uništava preživjele iz Ira."

<span id="an_24:20">24:20</span> Bileam se zagleda u Amaleka te poče
svoju pjesmu i reče: "Amalek je prvenac među narodima, ali vječna
propast njegov je svršetak."

<span id="an_24:21">24:21</span> Onda se zagleda u Kenijce te poče svoju
pjesmu i reče: "Tvrd je stan tvoj, Kajine, na timoru ti gnijezdo
savijeno!

<span id="an_24:22">24:22</span> Al' gnijezdo pripada Beoru; dokle ćeš
Ašuru robovati?"

<span id="an_24:23">24:23</span> Opet poče svoju pjesmu i reče: "Narodi
pomorski sabiru se sa sjevera,

<span id="an_24:24">24:24</span> a brodovlje od strane Kitima.
Podjarmljuju Ašur, podjarmljuju Heber, pa i njega će propast stići
vječita."

<span id="an_24:25">24:25</span> Potom ustade Bileam te se uputi natrag
u svoj kraj. A i Balak ode svojim putem.

<span id="an_25:1">25:1</span> Dok je Izrael boravio u Šitimu, narod se
upusti u blud s Moapkama.

<span id="an_25:2">25:2</span> One pozivahu narod na žrtvovanje svojim
bogovima, a narod sudjelovaše u njihovim gozbama i klanjaše se njihovim
bogovima.

<span id="an_25:3">25:3</span> Tako se Izrael osramoti s Baalom
peorskim. I Jahve planu gnjevom na Izraela.

<span id="an_25:4">25:4</span> "Pokupi sve narodne glavare", reče Jahve
Mojsiju. "Objesi ih Jahvi usred bijela dana da se Jahvin gnjev odvrati
od Izraela."

<span id="an_25:5">25:5</span> Onda Mojsije rekne izraelskim sucima:
"Neka svatko pobije one svoje ljude koji su se osramotili s Baalom
peorskim."

<span id="an_25:6">25:6</span> Baš tada neki Izraelac dođe i dovede k
svojoj braći jednu Midjanku naočigled Mojsija i naočigled sve izraelske
zajednice koja zaplaka na ulazu u Šator sastanka.

<span id="an_25:7">25:7</span> Kad to opazi Pinhas, sin Eleazara, sina
svećenika Arona, ustade ispred zajednice: uze koplje u ruku

<span id="an_25:8">25:8</span> i pođe za Izraelcem u odaje i probode ih
oboje, Izraelca i ženu; nju kroza slabine. Tako pomor Izraelaca
prestade.

<span id="an_25:9">25:9</span> A onih koji su od pomora pomrli bilo je
dvadeset i četiri tisuće.

<span id="an_25:10">25:10</span> Jahve reče Mojsiju:

<span id="an_25:11">25:11</span> "Pinhas, sin Eleazara, sina svećenika
Arona, odvratio je moj gnjev od Izraelaca, obuzet među njima mojim
revnovanjem. Zato u svome revnovanju nisam istrijebio izraelskoga
naroda.

<span id="an_25:12">25:12</span> Kaži mu dakle: 'S njime, evo, sklapam
savez mira.

<span id="an_25:13">25:13</span> Neka to bude za nj i njegove potomke
poslije njega savez vječnoga svećeništva, jer je revnovao za svoga Boga
i izvršio pomirenje za izraelski narod.'"

<span id="an_25:14">25:14</span> Ime Izraelcu koji je bio ubijen - onome
što je ubijen s Midjankom - bijaše Zimri. Bio je sin Salua, glavara
jedne od Šimunovih porodica.

<span id="an_25:15">25:15</span> A ime ubijene žene Midjanke bijaše
Kozbi. Bila je kći Surova. Sur je bio glavar jednog plemena, jedne
porodice u Midjanu.

<span id="an_25:16">25:16</span> Jahve reče Mojsiju:

<span id="an_25:17">25:17</span> "Navali na Midjance i potuci ih,

<span id="an_25:18">25:18</span> jer su i oni navaljivali na vas svojim
lukavštinama kad su lukavo radili protiv vas u slučaju Peora i svoje
sestre Kozbi, kćeri glavara midjanskoga, koja je zaglavila u vrijeme
pomora nastalog zbog Peora."

<span id="an_26:1">26:1</span> Poslije toga zla Jahve reče Mojsiju i
Eleazaru, sinu svećenika Arona:

<span id="an_26:2">26:2</span> "Obavite popis sve zajednice sinova
Izraelovih, po njihovim porodicama, popišite sve, od dvadeset godina pa
naviše, koji su u Izraelu sposobni za borbu."

<span id="an_26:3">26:3</span> Mojsije, dakle, i svećenik Eleazar popišu
ih na Moapskim poljanama, uz Jordan blizu Jerihona,

<span id="an_26:4">26:4</span> sve od dvadeset godina pa naviše, kako je
Jahve naredio Mojsiju i Izraelcima. Sinovi Izraelovi koji su izašli iz
zemlje egipatske bili su:

<span id="an_26:5">26:5</span> Izraelov prvorođenac Ruben. Sinovi
Rubenovi: od Henoka rod Henokovaca; od Palua rod Paluovaca;

<span id="an_26:6">26:6</span> od Hesrona rod Hesronovaca i od Karmija
rod Karmijevaca.

<span id="an_26:7">26:7</span> To su rodovi Rubenovaca. Njih je bilo
četrdeset i tri tisuće sedam stotina i trideset.

<span id="an_26:8">26:8</span> Paluov sin bijaše Eliab,

<span id="an_26:9">26:9</span> a sinovi Eliabovi: Nemuel, Datan i
Abiram. Taj Datan i Abiram bijahu ugledni članovi zajednice koji se
podigoše protiv Mojsija i Arona u buni Korahovoj, kad se pobuniše protiv
Jahve.

<span id="an_26:10">26:10</span> Nato je zemlja rastvorila svoje ralje i
progutala ih zajedno s Korahom, kad je smrt pograbila tu skupinu i oganj
proždro dvjesta i pedeset ljudi. Tako su postali opomenom.

<span id="an_26:11">26:11</span> No sinovi Korahovi ne izginuše.

<span id="an_26:12">26:12</span> Sinovi Šimunovi po svojim rodovima: od
Nemuela rod Nemuelovaca; od Jamina rod Jaminovaca; od Jakina rod
Jakinovaca;

<span id="an_26:13">26:13</span> od Zeraha rod Zerahovaca i od Šaula rod
Šaulovaca.

<span id="an_26:14">26:14</span> To su rodovi Šimunovaca, njih dvadeset
i dvije tisuće i dvjesta.

<span id="an_26:15">26:15</span> Sinovi Gadovi po svojim rodovima: od
Sefona rod Sefonovaca; od Hagija rod Hagijevaca; od Šunija rod
Šunijevaca;

<span id="an_26:16">26:16</span> od Oznija rod Oznijevaca; od Erija rod
Erijevaca;

<span id="an_26:17">26:17</span> od Aroda roda Arodovaca i od Arelija
rod Arelijevaca.

<span id="an_26:18">26:18</span> To su rodovi Gadovih potomaka. Njih je
upisano četrdeset tisuća i pet stotina.

<span id="an_26:19">26:19</span> Judini sinovi: Er i Onan. I Er i Onan
umriješe u zemlji kanaanskoj.

<span id="an_26:20">26:20</span> Sinovi Judini po svojim rodovima
bijahu: od Šele rod Šelinaca; od Peresa rod Peresovaca i od Zeraha rod
Zerahovaca.

<span id="an_26:21">26:21</span> Peresovi su sinovi opet bili: od
Hesrona rod Hesronovaca i od Hamula rod Hamulovaca.

<span id="an_26:22">26:22</span> To su Judini rodovi. Njih je upisano
sedamdeset i šest tisuća i petsto.

<span id="an_26:23">26:23</span> Sinovi Jisakarovi, prema svojim
rodovima: od Tole rod Tolinaca; od Puve rod Puvinaca;

<span id="an_26:24">26:24</span> od Jašuba rod Jašubovaca i od Šimrona
rod Šimronovaca.

<span id="an_26:25">26:25</span> To su Jisakarovi rodovi. Njih je
upisano šezdeset i četiri tisuće i trista.

<span id="an_26:26">26:26</span> Sinovi Zebulunovi, po svojim rodovima:
od Sereda rod Seredovaca; od Elona rod Elonovaca i od Jahleela rod
Jahleelovaca.

<span id="an_26:27">26:27</span> To su rodovi Zebulunovaca. Njih je
upisano šezdeset tisuća i pet stotina.

<span id="an_26:28">26:28</span> Sinovi Josipovi, po svojim rodovima:
Manaše i Efrajim.

<span id="an_26:29">26:29</span> Sinovi Manašeovi: od Makira rod
Makirovaca. Makiru se rodio Gilead. Od Gileada rod Gileadovaca.

<span id="an_26:30">26:30</span> Ovo su bili sinovi Gileadovi: od Jezera
rod Jezerovaca; od Heleka rod Helekovaca;

<span id="an_26:31">26:31</span> od Asriela rod Asrielovaca; od Šekema
rod Šekemovaca;

<span id="an_26:32">26:32</span> od Šemide rod Šemidinaca i od Hefera
rod Heferovaca.

<span id="an_26:33">26:33</span> Heferov sin Selofhad nije imao sinova,
nego kćeri. Imena Selofhadovih kćeri bila su: Mahla, Noa, Hogla, Milka i
Tirsa.

<span id="an_26:34">26:34</span> To su Manašeovi rodovi. Njih je upisano
pedeset i dvije tisuće i sedam stotina.

<span id="an_26:35">26:35</span> Ovo su opet sinovi Efrajimovi, po
svojim rodovima: od Šutelaha rod Šutelahovaca; od Bekera rod Bekerovaca
i od Tahana rod Tahanovaca.

<span id="an_26:36">26:36</span> Ovo su sinovi Šutelahovi: od Erana rod
Eranovaca.

<span id="an_26:37">26:37</span> To su rodovi Efrajimovih sinova. Njih
je upisano trideset i dvije tisuće i pet stotina. To su sinovi Josipovi,
po svojim rodovima.

<span id="an_26:38">26:38</span> Sinovi Benjaminovi, po svojim rodovima:
od Bele rod Belinaca; od Ašbela rod Ašbelovaca; od Ahirama rod
Ahiramovaca;

<span id="an_26:39">26:39</span> od Šefufama rod Šefufamovaca i od
Hufama rod Hufamovaca.

<span id="an_26:40">26:40</span> Belini sinovi bili su: Ard i Naaman. I
tako, od Arda rod Ardovaca, a od Naamana rod Naamanovaca.

<span id="an_26:41">26:41</span> To su sinovi Benjaminovi, po svojim
rodovima. Njih je upisano četrdeset i pet tisuća i šest stotina.

<span id="an_26:42">26:42</span> Ovo su sinovi Danovi, po svojim
rodovima: od Šuhama rod Šuhamovaca. To su sinovi Danovi, prema svojim
rodovima.

<span id="an_26:43">26:43</span> Od svih rodova Šuhamovaca bilo je
upisano šezdeset i četiri tisuće i četiri stotine.

<span id="an_26:44">26:44</span> Sinovi Ašerovi, po svojim rodovima: od
Jimne rod Jimninaca; od Jišvija rod Jišvijevaca i od Berije rod
Berijevaca.

<span id="an_26:45">26:45</span> Od sinova Berijinih: od Hebera rod
Heberovaca i od Malkiela rod Malkielovaca.

<span id="an_26:46">26:46</span> Ašerovoj kćeri bilo je ime Serah.

<span id="an_26:47">26:47</span> To su rodovi Ašerovih sinova. Njih je
upisano pedeset i tri tisuće i četiri stotine.

<span id="an_26:48">26:48</span> Sinovi Naftalijevi, po svojim rodovima:
od Jahseela rod Jahseelovaca; od Gunija rod Gunijevaca;

<span id="an_26:49">26:49</span> od Jesera rod Jeserovaca i od Šilema
rod Šilemovaca.

<span id="an_26:50">26:50</span> To su rodovi Naftalijevaca. Po njihovim
rodovima upisano ih je četrdeset i pet tisuća i četiri stotine.

<span id="an_26:51">26:51</span> Bilo je, dakle, upisanih Izraelaca šest
stotina i jedna tisuća i sedam stotina i trideset.

<span id="an_26:52">26:52</span> Jahve reče Mojsiju:

<span id="an_26:53">26:53</span> "Tima neka se razdijeli zemlja u
baštinu prema broju osoba.

<span id="an_26:54">26:54</span> Većem broju povećaj njegovu baštinu, a
manjem smanji njegovu baštinu; neka se svakomu dadne njegova baština
prema broju upisanih.

<span id="an_26:55">26:55</span> Ali zemlja neka se podijeli kockom:
neka se primi u baštinu prema djedovskim plemenskim imenima.

<span id="an_26:56">26:56</span> Baština se ima podijeliti kockom svakom
plemenu prema njegovoj veličini."

<span id="an_26:57">26:57</span> Ovo je popis Levijevaca, po njihovim
rodovima: od Geršona rod Geršonovaca; od Kehata rod Kehatovaca i od
Merarija rod Merarijevaca.

<span id="an_26:58">26:58</span> Ovo su rodovi Levijevaca: rod
Libnijevaca, rod Hebronovaca, rod Mahlijevaca, rod Mušijevaca i rod
Korahovaca. Kehatu se rodio Amram.

<span id="an_26:59">26:59</span> Amramovoj ženi bijaše ime Jokebeda.
Bila je kći Levijeva, koja se Leviju rodila u Egiptu. Ona je Amramu
rodila: Arona, Mojsija i njihovu sestru Mirjam.

<span id="an_26:60">26:60</span> Aronu se rodili: Nadab, Abihu, Eleazar
i Itamar.

<span id="an_26:61">26:61</span> Nadab i Abihu poginuli su kad su
prinosili neposvećenu vatru pred Jahvom.

<span id="an_26:62">26:62</span> Svih je popisanih muškaraca od jednog
mjeseca pa naviše bilo dvadeset i tri tisuće. Oni nisu bili popisani s
Izraelcima i nije im bila dodijeljena baština među Izraelcima.

<span id="an_26:63">26:63</span> To su, dakle, oni koje je popisao
Mojsije i svećenik Eleazar; oni su obavili ovaj popis Izraelaca uz
Jordan, na Moapskim poljanama nasuprot Jerihonu.

<span id="an_26:64">26:64</span> Među njima nije bilo ni jednoga od onih
koje su popisali Mojsije i svećenik Aron kad su popisivali Izraelce u
Sinajskoj pustinji.

<span id="an_26:65">26:65</span> Jer Jahve bijaše za njih rekao: "Neka
pomru u pustinji i neka nitko od njih ne ostane, osim Kaleba, sina
Jefuneova, i Jošue, sina Nunova!"

<span id="an_27:1">27:1</span> Tada pristupiše kćeri Selofhada, sina
Heferova, sina Gileadova, sina Makirova, sina Manašeova iz roda Josipova
sina Manašea. A imena kćeri bila su: Mahla, Noa, Hogla, Milka i Tirsa.

<span id="an_27:2">27:2</span> One stanu pred Mojsija, pred svećenika
Eleazara, pred glavare i svu zajednicu na ulazu u Šator sastanka pa
reknu:

<span id="an_27:3">27:3</span> "Naš je otac umro u pustinji. Nije
pripadao družini što se pobunila protiv Jahve - Korahovoj družini - nego
je umro od svoga vlastitoga grijeha. Sinova nije imao.

<span id="an_27:4">27:4</span> Zašto bi se odstranilo ime našega oca iz
njegova roda? Budući da nije imao sina, daj nama posjed među braćom
našega oca!"

<span id="an_27:5">27:5</span> Mojsije iznese njihov slučaj pred Jahvu.

<span id="an_27:6">27:6</span> A Jahve reče Mojsiju:

<span id="an_27:7">27:7</span> "Selofhadove kćeri pravo kažu. Treba
svakako da im dadneš posjed koji će biti njihova baština među braćom
njihova oca. Prenesi na njih baštinu njihova oca.

<span id="an_27:8">27:8</span> Nadalje, reci Izraelcima: 'Kad koji
čovjek umre a ne imadne sina, prenesite njegovu baštinu na njegovu kćer.

<span id="an_27:9">27:9</span> Ne imadne li ni kćeri, predajte baštinu
njegovoj braći.

<span id="an_27:10">27:10</span> Ako ne imadne ni braće, njegovu baštinu
podajte braći njegova oca.

<span id="an_27:11">27:11</span> Ako mu otac ne imadne braće, baštinu
njegovu podajte najbližem rođaku njegova roda: neka je on uzme u
posjed.' Neka to bude zakonska odredba Izraelcima, kako je Jahve naredio
Mojsiju."

<span id="an_27:12">27:12</span> Jahve reče Mojsiju: "Popni se na ovo
brdo Abarim i razgledaj zemlju koju dajem Izraelcima.

<span id="an_27:13">27:13</span> A kad budeš razgledao, pridružit ćeš se
svojim precima i ti, kako se pridružio i tvoj brat Aron.

<span id="an_27:14">27:14</span> Jer ste se u pobuni zajednice u
pustinji Sin usprotivili mojim ustima umjesto da vodom očitujete moju
svetost pred njihovim očima." (To su Meripske vode kod Kadeša u Sinskoj
pustinji.)

<span id="an_27:15">27:15</span> A Jahvi Mojsije progovori ovako:

<span id="an_27:16">27:16</span> "Neka Jahve, Bog duhova u svakom
tijelu, postavi čovjeka nad ovom zajednicom

<span id="an_27:17">27:17</span> koji će pred njom izlaziti; koji će
pred njom stupati; koji će je izvoditi i uvoditi tako da Jahvina
zajednica ne bude kao stado što nema pastira."

<span id="an_27:18">27:18</span> "Uzmi Jošuu, sina Nunova!" - reče Jahve
Mojsiju. "To je čovjek u kome ima duha. Na nj položi ruku svoju!

<span id="an_27:19">27:19</span> Onda ga odvedi pred svećenika Eleazara
i pred svu zajednicu te mu na njihove oči daj naredbe!

<span id="an_27:20">27:20</span> Predaj mu dio svoje vlasti da ga sluša
sva zajednica sinova Izraelovih.

<span id="an_27:21">27:21</span> Neka pristupa k svećeniku Eleazaru,
koji će za nj tražiti odluke Urima pred Jahvom. Na njegovu zapovijed
neka izlaze i na njegovu zapovijed neka ulaze, oni i svi Izraelci s njim
- sva zajednica."

<span id="an_27:22">27:22</span> Mojsije učini kako mu je Jahve naredio:
uzme Jošuu te ga postavi pred svećenika Eleazara i pred svu zajednicu.

<span id="an_27:23">27:23</span> Položi zatim na nj svoje ruke i dade mu
svoje naredbe, kako je Jahve zapovjedio preko Mojsija.

<span id="an_28:1">28:1</span> Jahve reče Mojsiju:

<span id="an_28:2">28:2</span> "Naredi Izraelcima i reci im: 'Točno u
određeno vrijeme prinosite mi moje prinose, moju hranu - žrtve paljene
meni na ugodan miris.'

<span id="an_28:3">28:3</span> Reci im: Ovo su žrtve paljene koje ćete
prinositi Jahvi: Svaki dan dva jednogodišnja janjca bez mane kao trajnu
paljenicu.

<span id="an_28:4">28:4</span> Jedno janje prinosite jutrom, a drugo
janje prinosite u suton.

<span id="an_28:5">28:5</span> A za prinosnicu desetinu efe najboljeg
brašna, zamiješena u četvrtini hina čistoga ulja.

<span id="an_28:6">28:6</span> Trajna je to paljenica koja je već bila
prinesena na Sinajskom brdu - žrtva spaljena na ugodan miris Jahvi.

<span id="an_28:7">28:7</span> Njezina ljevanica neka se sastoji od
četvrtine hina za svako janje. Ljevanica vina neka se Jahvi izlijeva u
Svetištu.

<span id="an_28:8">28:8</span> Drugo janje prinosite u suton. Prinosi ga
kao i jutarnju prinosnicu i njezinu ljevanicu: kao žrtvu spaljenu Jahvi
na ugodan miris."

<span id="an_28:9">28:9</span> "Na subotnji dan: dva jednogodišnja
janjeta bez mane i dvije desetine efe najboljeg brašna, zamiješena s
uljem, za prinosnicu, s njezinom ljevanicom.

<span id="an_28:10">28:10</span> Neka se subotnja paljenica svake subote
dodaje trajnoj paljenici i njezinoj ljevanici."

<span id="an_28:11">28:11</span> "Na početku vaših mjeseci prinosite
Jahvi za paljenicu: dva junca, jednoga ovna i sedam jednogodišnjih
janjaca bez mane.

<span id="an_28:12">28:12</span> Za pojedinog junca kao prinosnicu: tri
desetine najboljeg brašna zamiješena s uljem; za svakog ovna kao
prinosnicu: dvije desetine efe najboljeg brašna zamiješena s uljem.

<span id="an_28:13">28:13</span> Za svako janje jednu desetinu efe
najboljeg brašna zamiješena s uljem kao prinosnicu. To je paljenica
spaljena na ugodan miris Jahvi.

<span id="an_28:14">28:14</span> Njihove ljevanice neka budu: na junca
polovica hina vina; na ovna trećina hina; na janje četvrtina hina. To
neka bude mjesečna paljenica na mlađak svakog mjeseca u godini.

<span id="an_28:15">28:15</span> Povrh trajne paljenice neka se Jahvi
prinosi jedan jarac kao okajnica s njezinom ljevanicom."

<span id="an_28:16">28:16</span> "Prvoga mjeseca, četrnaestoga dana u
mjesecu, Jahvina je Pasha,

<span id="an_28:17">28:17</span> a petnaestoga dana toga mjeseca jest
blagdan. Neka se sedam dana jedu beskvasni hljebovi.

<span id="an_28:18">28:18</span> Prvog dana neka bude sveti saziv.
Nikakva težačkog posla nemojte raditi.

<span id="an_28:19">28:19</span> Prinesite Jahvi žrtvu paljenu, žrtvu
paljenicu: dva junca, jednoga ovna i sedam jednogodišnjih janjaca. Neka
vam budu bez mane.

<span id="an_28:20">28:20</span> Njihova prinosnica, od najboljeg brašna
zamiješena s uljem, neka bude: tri desetine efe na junca, dvije desetine
efe na ovna,

<span id="an_28:21">28:21</span> a na svakoga od onih sedam janjaca neka
bude jedna desetina efe.

<span id="an_28:22">28:22</span> Neka bude jedan jarac kao okajnica, da
se nad vama izvrši obred pomirenja.

<span id="an_28:23">28:23</span> Ovo prinosite povrh jutarnje paljenice,
koje se prinosi kao trajna paljenica.

<span id="an_28:24">28:24</span> Tako činite svaki dan za sedam dana; to
je hrana, žrtva paljena na ugodan miris Jahvi. To neka se prinosi povrh
trajne paljenice i njezine ljevanice.

<span id="an_28:25">28:25</span> Sedmoga dana neka vam bude sveti savez.
Nikakva težačkog posla nemojte raditi!"

<span id="an_28:26">28:26</span> "I na Dan prvina - na svoj Blagdan
sedmica - kad budete Jahvi prinosili prinosnicu, imajte sveti saziv:
nikakva težačkog posla nemojte raditi.

<span id="an_28:27">28:27</span> Za paljenicu na ugodan miris Jahvi
prinesite dva junca, jednoga ovna i sedam jednogodišnjih janjaca.

<span id="an_28:28">28:28</span> Njihova prinosnica, od najboljeg brašna
zamiješena s uljem, neka bude: na pojedinog junca tri desetine efe, na
pojedinoga ovna dvije desetine efe,

<span id="an_28:29">28:29</span> a jedna desetina efe na svakoga od onih
sedam janjaca.

<span id="an_28:30">28:30</span> Neka bude i jedan jarac kao okajnica,
da se nad vama izvrši obred pomirenja.

<span id="an_28:31">28:31</span> Prinosite ih povrh trajne paljenice i
njezine prinosnice, a neka vam budu bez mane one i njihove ljevanice."

<span id="an_29:1">29:1</span> "U sedmome mjesecu, na prvi dan mjeseca,
imajte sveti saziv. Nikakva težačkog posla nemojte raditi. Neka vam to
bude Dan sazivanja.

<span id="an_29:2">29:2</span> Za paljenicu na ugodan miris Jahvi
prinesite: jednoga junca, jednoga ovna i sedam jednogodišnjih janjaca
bez mane.

<span id="an_29:3">29:3</span> Njihova prinosnica, od najboljeg brašna
zamiješena s uljem, neka bude: tri desetine efe na junca, dvije desetine
efe na ovna

<span id="an_29:4">29:4</span> i jedna desetina efe na svakoga od onih
sedam janjaca.

<span id="an_29:5">29:5</span> Neka bude jedan jarac kao okajnica, da se
nad vama izvrši obred pomirenja.

<span id="an_29:6">29:6</span> Neka to bude povrh paljenice o mlađaku
mjesecu i njezine prinosnice, povrh trajne paljenice i njezine
prinosnice i povrh njihovih propisanih ljevanica, žrtva spaljena na
ugodan miris Jahvi."

<span id="an_29:7">29:7</span> "A desetoga dana toga sedmog mjeseca
imajte sveti saziv. Postite i nemojte raditi nikakva posla.

<span id="an_29:8">29:8</span> Prinesite paljenicu Jahvi na ugodan
miris: jednoga junca, jednoga ovna i sedam jednogodišnjih janjaca. Neka
su vam bez mane.

<span id="an_29:9">29:9</span> Njihova prinosnica, od najboljeg brašna
zamiješena s uljem, neka bude: tri desetine efe na junca, dvije desetine
na jednoga ovna

<span id="an_29:10">29:10</span> i jedna desetina efe na svakoga od onih
sedam janjaca.

<span id="an_29:11">29:11</span> Jedan jarac neka se prinese kao
okajnica. To je povrh okajnice na Dan pomirenja, povrh trajne paljenice
i njezine prinosnice i njihovih ljevanica."

<span id="an_29:12">29:12</span> "Na petnaesti dan sedmoga mjeseca
imajte sveti saziv. Nikakva težačkog posla nemojte raditi. Sedam dana
svetkujte svečanost Jahvi.

<span id="an_29:13">29:13</span> A za paljenicu, spaljenu na ugodan
miris Jahvi, prinesite: trinaest junaca, dva ovna i četrnaest
jednogodišnjih janjaca. Neka su bez mane.

<span id="an_29:14">29:14</span> Njihova prinosnica, od najboljeg brašna
zamiješena s uljem, neka bude: tri desetine efe na svakoga od trinaest
junaca, dvije desetine efe na svakoga od dvaju ovnova

<span id="an_29:15">29:15</span> i jedna desetina efe na svako pojedino
od četrnaestero janjadi. Neka se nadoda jedan jarac kao okajnica.

<span id="an_29:16">29:16</span> To neka bude povrh trajne paljenice,
njezine prinosnice i njezine ljevanice.

<span id="an_29:17">29:17</span> Drugog dana: dvanaest junaca, dva ovna,
četrnaest jednogodišnjih janjaca bez mane.

<span id="an_29:18">29:18</span> Njihovu prinosnicu i njihove ljevanice
prinesite propisno prema broju junaca, ovnova i janjaca.

<span id="an_29:19">29:19</span> Prinesite jednoga jarca kao okajnicu
povrh trajne paljenice, njezine prinosnice i njezinih ljevanica.

<span id="an_29:20">29:20</span> Trećeg dana: jedanaest junaca, dva
ovna, četrnaest jednogodišnjih janjaca bez mane.

<span id="an_29:21">29:21</span> Njihovu prinosnicu i njihove ljevanice
prinesite propisno prema broju junaca, ovnova i janjaca.

<span id="an_29:22">29:22</span> Prinesite jednoga jarca kao okajnicu
povrh trajne paljenice, njezine prinosnice i njezine ljevanice.

<span id="an_29:23">29:23</span> Četvrtog dana: deset junaca, dva ovna,
četrnaest jednogodišnjih janjaca bez mane.

<span id="an_29:24">29:24</span> Njihovu prinosnicu i njihove ljevanice
prinesite propisno prema broju junaca, ovnova i janjaca.

<span id="an_29:25">29:25</span> Jednog jarca prinesite kao okajnicu
povrh trajne paljenice, njezine prinosnice i njezine ljevanice.

<span id="an_29:26">29:26</span> Petog dana: devet junaca, dva ovna,
četrnaest jednogodišnjih janjaca bez mane.

<span id="an_29:27">29:27</span> Njihovu prinosnicu i njihove ljevanice
prinesite propisno prema broju junaca, ovnova i janjaca.

<span id="an_29:28">29:28</span> Prinesite jednog jarca kao okajnicu
povrh trajne paljenice, njezine prinosnice i njezine ljevanice.

<span id="an_29:29">29:29</span> Šestog dana: osam junaca, dva ovna,
četrnaest jednogodišnjih janjaca bez mane.

<span id="an_29:30">29:30</span> Njihovu prinosnicu i njihove ljevanice
prinesite propisno prema broju junaca, ovnova i janjaca.

<span id="an_29:31">29:31</span> Jednoga jarca prinesite kao okajnicu
povrh trajne paljenice, njezine prinosnice i njezinih ljevanica.

<span id="an_29:32">29:32</span> Sedmog dana: sedam junaca, dva ovna,
četrnaest jednogodišnjih janjaca bez mane.

<span id="an_29:33">29:33</span> Njihovu prinosnicu i njihove ljevanice
prinesite propisno prema broju junaca, ovnova i janjaca.

<span id="an_29:34">29:34</span> Jednog jarca prinesite kao okajnicu
povrh trajne paljenice, njezine prinosnice i njezine ljevanice.

<span id="an_29:35">29:35</span> Osmog dana imajte svečani zbor. Nikakva
težačkog posla nemojte raditi.

<span id="an_29:36">29:36</span> A za paljenicu, spaljenu na ugodan
miris Jahvi, prinesite: jednog junca, jednoga ovna i sedam
jednogodišnjih janjaca bez mane.

<span id="an_29:37">29:37</span> Njihovu prinosnicu i njihove ljevanice
prinesite propisno prema broju junaca, ovnova i janjaca.

<span id="an_29:38">29:38</span> Jednog jarca prinesite kao okajnicu
povrh trajne paljenice, njezine prinosnice i njezine ljevanice.

<span id="an_29:39">29:39</span> Na svoje određene blagdane prinesite to
Jahvi osim svojih zavjetnica i svojih dragovoljnih žrtava, svojih
paljenica, prinosnica, ljevanica i svojih pričesnica."

<span id="an_30:1">30:1</span> Sve kako mu je Jahve naredio Mojsije kaza
Izraelcima.

<span id="an_30:2">30:2</span> Zatim reče Mojsije glavarima plemena
Izraelovih: "Ovo je Jahve naredio.

<span id="an_30:3">30:3</span> Ako koji čovjek učini zavjet ili se uz
zakletvu obveže da će se nečega odreći, neka ne krši svoje riječi; neka
izvrši sve što iz njegovih usta izađe!

<span id="an_30:4">30:4</span> Ako koja žena učini Jahvi zavjet ili se
obveže da će se nečega odreći dok je još mlada, u očevu domu,

<span id="an_30:5">30:5</span> a otac joj sazna za zavjet i obećanje
kojim se obvezala pa joj ništa ne rekne, tada su valjani svi njezini
zavjeti i valjano je svako obećanje kojim se obvezala.

<span id="an_30:6">30:6</span> Ali ako joj se otac usprotivi kad sazna,
nikakav njezin zavjet ni njezino obećanje kojim se vezala ne vrijedi.
Jahve će joj oprostiti jer joj se otac usprotivio.

<span id="an_30:7">30:7</span> Ako se uda dok je pod svojim zavjetima
ili pod obećanjem koje je nepromišljeno izišlo iz njezinih usta,

<span id="an_30:8">30:8</span> pa njezin muž sazna i pošto je saznao
ništa joj ne rekne, tada vrijede njezini zavjeti i vrijede obećanja
kojima se obvezala.

<span id="an_30:9">30:9</span> No ako se njezin muž usprotivi kad o tom
sazna, ukida se time njezin zavjet i obećanje što je nepromišljeno
izišlo iz njezinih usta. I Jahve će joj oprostiti.

<span id="an_30:10">30:10</span> A zavjet udovice ili žene otpuštene i
sve obveze koje je na se preuzela vrijede za nju.

<span id="an_30:11">30:11</span> Ako se zavjetuje ili se obveže
zakletvom na obećanje dok je u kući svoga muža,

<span id="an_30:12">30:12</span> pa njezin muž sazna i ništa joj ne
rekne, ne usprotivi joj se, svaki je njezin zavjet valjan i valjano je
svako obećanje kojim se obvezala.

<span id="an_30:13">30:13</span> Ali ako ih njezin muž proglasi
ništetnim kad o njima sazna, tada ništa što je izišlo iz njezinih usta,
njezini zavjeti ili preuzete obveze neće vrijediti. Muž ih je njezin
poništio, i Jahve će joj oprostiti.

<span id="an_30:14">30:14</span> Svaki zavjet i svaku zakletvu koja
obvezuje ženu na neko mrtvenje njezin muž može uzdržati na snazi ili
poništiti.

<span id="an_30:15">30:15</span> Ako joj muž od dana do dana ništa ne
rekne, time potvrđuje sve njezine zavjete i sva njezina obećanja kojima
se obvezala; on ih je učinio valjanima ako ništa nije rekao kad je o
njima čuo.

<span id="an_30:16">30:16</span> Ali ako ih poništi kasnije, pošto je o
njima već čuo, neka snosi njezinu krivnju."

<span id="an_30:17">30:17</span> To su uredbe koje je Jahve Mojsiju
izdao za muža i njegovu ženu i za oca i njegovu kćer, koja, još mlada,
živi u kući očevoj.

<span id="an_31:1">31:1</span> Jahve reče Mojsiju:

<span id="an_31:2">31:2</span> "Iskali osvetu Izraelaca na Midjancima, a
poslije toga pridružit ćeš se svojim precima."

<span id="an_31:3">31:3</span> A Mojsije reče narodu: "Opremite ljude
između sebe za pohod na Midjance,

<span id="an_31:4">31:4</span> da na Midjancima izvrše Jahvinu osvetu.
Na vojnu opremite po jednu tisuću od svakoga izraelskog plemena!"

<span id="an_31:5">31:5</span> I tako su iz izraelskih porodica - tisuću
po plemenu - za vojnu skupili dvanaest tisuća.

<span id="an_31:6">31:6</span> Posla ih Mojsije - tisuću po plemenu - na
vojnu zajedno s Pinhasom, sinom svećenika Eleazara. On je nosio
posvećene stvari i trube.

<span id="an_31:7">31:7</span> Oni zavojuju na Midjance, kako je Jahve
naredio Mojsiju, i pobiju sve muškarce.

<span id="an_31:8">31:8</span> Među ostalima pobili su i midjanske
kraljeve: Evija, Rekema, Sura, Hura i Rebu - pet midjanskih kraljeva.
Mačem pogube i Bileama, Beorova sina.

<span id="an_31:9">31:9</span> Odvedu tada Izraelci u ropstvo midjanske
žene s njihovom djecom i svu njihovu stoku, krupnu i sitnu, i zaplijene
sve njihovo blago.

<span id="an_31:10">31:10</span> Ognjem spale sve gradove njihove u
kojima se živjeli i sva njihova naselja,

<span id="an_31:11">31:11</span> a sve njihovo uzmu za plijen i pljačku,
i ljude i životinje.

<span id="an_31:12">31:12</span> Onda u tabor na Moapskim poljanama uz
Jordan, nasuprot Jerihonu, dovedu Mojsiju, svećeniku Eleazaru i svoj
izraelskoj zajednici zarobljenike, plijen i pljačku.

<span id="an_31:13">31:13</span> Mojsije, svećenik Eleazar i svi glavari
zajednice izađu im u susret izvan tabora.

<span id="an_31:14">31:14</span> Mojsije se razljuti na zapovjednike
vojske, tisućnike i satnike, koji se bijahu vratili s toga bojnog
pohoda.

<span id="an_31:15">31:15</span> Reče im: "Što! Na životu ste ostavili
sve ženskinje!

<span id="an_31:16">31:16</span> A baš su žene, po nagovoru Bileamovu,
zavele Izraelce da u Peorovu slučaju istupe protiv Jahve. Tako dođe
pomor na Jahvinu zajednicu.

<span id="an_31:17">31:17</span> Stoga svu mušku djecu pobijte! A ubijte
i svaku ženu koja je poznala muškarca!

<span id="an_31:18">31:18</span> A sve mlade djevojke koje nisu poznale
muškarca ostavite na životu za se.

<span id="an_31:19">31:19</span> Vi pak proboravite izvan tabora sedam
dana; svi vi koji ste koga ubili i koji ste se ubijenoga dotakli.
Čistite se i vi i vaši zarobljenici trećega i sedmoga dana;

<span id="an_31:20">31:20</span> očistite svu odjeću, sve mješine, sve
od kostrijeti napravljeno i sve drvene predmete."

<span id="an_31:21">31:21</span> Zatim svećenik Eleazar progovori
borcima koji su se vratili iz boja: "Ovo je odredba koju je izdao Jahve
Mojsiju:

<span id="an_31:22">31:22</span> 'Zlato, srebro, bakar, gvožđe, mjed i
olovo -

<span id="an_31:23">31:23</span> sve što podnosi vatru - provucite kroz
vatru i bit će očišćeno.' Ipak, neka se očisti i vodom očišćenja. A sve
što ne podnosi vatru provucite kroz vodu.

<span id="an_31:24">31:24</span> Sedmoga dana operite svoju odjeću i bit
ćete čisti. Poslije toga možete se vratiti u tabor."

<span id="an_31:25">31:25</span> Jahve reče Mojsiju:

<span id="an_31:26">31:26</span> "Ti, svećenik Eleazar i obiteljske
starješine zajednice napravite popis ratnoga plijena, ljudstva i stoke,

<span id="an_31:27">31:27</span> a onda ratni plijen podijeli napola: na
borce koji su išli u borbu i na svu ostalu zajednicu.

<span id="an_31:28">31:28</span> Od boraca koji su išli u borbu ustavi
ujam za Jahvu: jednu glavu od svakih pet stotina, bilo ljudi, bilo
krupnog blaga, magaradi ili sitne stoke.

<span id="an_31:29">31:29</span> Uzmi to od njihove polovice i podaj
svećeniku Eleazaru kao podizanicu za Jahvu.

<span id="an_31:30">31:30</span> A od polovice što zapadne druge
Izraelce uzmi po glavu od pedeset, bilo ljudi, bilo krupnog blaga,
magaradi ili sitne stoke - od svih životinja - pa ih podaj levitima koji
vode brigu o Jahvinu prebivalištu."

<span id="an_31:31">31:31</span> Mojsije i svećenik Eleazar učine kako
je Jahve naredio Mojsiju.

<span id="an_31:32">31:32</span> Ratnoga je plijena bilo, osim pljačke
što su vojnici napljačkali: šest stotina sedamdeset i pet tisuća grla
sitne stoke,

<span id="an_31:33">31:33</span> sedamdeset i dvije tisuće grla krupne
stoke,

<span id="an_31:34">31:34</span> šezdeset i jedna tisuća magaradi,

<span id="an_31:35">31:35</span> a ljudskih duša - žena koje nisu
poznale muškarca - bijaše u svemu trideset i dvije tisuće.

<span id="an_31:36">31:36</span> Prema tome, polovica što je dodijeljena
onima koji su išli u borbu bila je: tri stotine trideset i sedam tisuća
i pet stotina grla sitne stoke;

<span id="an_31:37">31:37</span> ujam za Jahvu od sitne stoke šest
stotina sedamdeset i pet grla;

<span id="an_31:38">31:38</span> krupne je stoke bilo trideset i šest
tisuća grla, a njihov ujam za Jahvu sedamdeset i dva grla;

<span id="an_31:39">31:39</span> magaradi je bilo trideset tisuća i pet
stotina, a njihov ujam za Jahvu šezdeset i jedno.

<span id="an_31:40">31:40</span> Ljudskih je duša bilo šesnaest tisuća,
a njihov ujam za Jahvu trideset i dvije osobe.

<span id="an_31:41">31:41</span> Ujam predade Mojsije svećeniku Eleazaru
za podizanicu Jahvi, kako je Jahve naredio Mojsiju.

<span id="an_31:42">31:42</span> A od polovice koja je zapala druge
Izraelce i koju Mojsije odijeli od one što je pripala ljudima koji su se
borili -

<span id="an_31:43">31:43</span> dakle, polovica što je pripala
zajednici iznosila je: trista trideset i sedam tisuća i pet stotina grla
sitne stoke,

<span id="an_31:44">31:44</span> a krupne stoke trideset i šest tisuća
grla;

<span id="an_31:45">31:45</span> magaradi trideset tisuća i pet stotina,

<span id="an_31:46">31:46</span> a ljudskih duša šesnaest tisuća.

<span id="an_31:47">31:47</span> Tako, od polovice što je pripala
Izraelcima Mojsije ostavi po jedno od pedeset, i od ljudstva i od stoke,
te ih predade levitima koji su se brinuli o Jahvinu prebivalištu, kako
je Jahve naredio Mojsiju.

<span id="an_31:48">31:48</span> Onda pristupiše k Mojsiju vojnički
zapovjednici, tisućnici i satnici,

<span id="an_31:49">31:49</span> i rekoše mu: "Tvoje sluge prebrojile su
borce što bijahu pod našim zapovjedništvom i od nas nitko nije
izgubljen.

<span id="an_31:50">31:50</span> Uz to smo donijeli svoje darove Jahvi:
narukvica, orukvica, prstenja, naušnica i ogrlica - na kakvu je tko
zlatninu već naišao - da se nad nama obavi obred pomirenja pred Jahvom."

<span id="an_31:51">31:51</span> Mojsije i svećenik Eleazar prime od
njih to zlato, to jest sve te izrađene predmete.

<span id="an_31:52">31:52</span> Bilo je svega zlata što su kao svoju
podizanicu Jahvi donijeli tisućnici i satnici: šesnaest tisuća sedam
stotina i pedeset šekela.

<span id="an_31:53">31:53</span> Svaki je vojnik za se zadržao svoj
plijen.

<span id="an_31:54">31:54</span> Tako Mojsije i svećenik Eleazar uzmu
zlato od tisućnika i satnika te ga donesu u Šator sastanka na spomen
Izraelcima pred Jahvom.

<span id="an_32:1">32:1</span> Rubenovci i Gadovci imađahu mnogo, vrlo
mnogo blaga. Opaze, međutim, da je zemlja jazerska i zemlja gileadska
pogodna za stočarstvo.

<span id="an_32:2">32:2</span> Zato Gadovci i Rubenovci dođu k Mojsiju,
svećeniku Eleazaru i glavarima zajednice pa reknu:

<span id="an_32:3">32:3</span> "Atarot, Dibon, Jazer, Nimra, Hešbon,
Eleale, Sebam, Nebo i Beon -

<span id="an_32:4">32:4</span> kraj što ga Jahve osvoji pred izraelskom
zajednicom - kraj je pogodan za stočarstvo; a sluge tvoje bave se
stočarstvom.

<span id="an_32:5">32:5</span> Ako smo stekli blagonaklonost u tvojim
očima", nastave, "neka se ovaj kraj dade u posjed tvojim slugama. Ne
šalji nas preko Jordana!"

<span id="an_32:6">32:6</span> Mojsije odgovori Gadovcima i Rubenovcima:
"Zar da vaša braća idu u rat, a vi da ostanete ovdje?

<span id="an_32:7">32:7</span> Zašto odvraćate srca Izraelaca da ne
prijeđu u zemlju koju im je Jahve predao?

<span id="an_32:8">32:8</span> Tako su učinili i vaši očevi kad sam ih
poslao iz Kadeš Barnee da izvide zemlju.

<span id="an_32:9">32:9</span> Popeli su se do Eškola i razgledali
zemlju, ali su onda ubili srčanost u Izraelcima da ne odu u zemlju koju
im je Jahve dao.

<span id="an_32:10">32:10</span> Onog dana Jahve planu gnjevom. Zakle se
i reče:

<span id="an_32:11">32:11</span> 'Ljudi što su izišli iz Egipta, kojima
je dvadeset ili više godina, jer me nisu vjerno slijedili, nikad neće
vidjeti zemlju što sam je pod zakletvom obećao Abrahamu, Izaku i
Jakovu!'

<span id="an_32:12">32:12</span> Jahvu su jedino vjerno slijedili
Kenižanin Kaleb, sin Jefuneov, i sin Nunov Jošua.

<span id="an_32:13">32:13</span> Jahve je gnjevom planuo na Izraelce pa
ih je pustinjom povlačio četrdeset godina, sve dok ne pomrije sav
naraštaj što je u očima Jahvinim zlo postupio.

<span id="an_32:14">32:14</span> A sad vi - grešni naraštaj - ustajete
namjesto svojih očeva da još povećate srdžbu Jahvinu na Izraela.

<span id="an_32:15">32:15</span> Ako se od njega odvratite, on će još
produžiti vaš boravak u pustinji; tako ćete upropastiti sav taj narod."

<span id="an_32:16">32:16</span> Onda se oni primaknu k njemu i reknu:
"Mi bismo ovdje podigli torove za svoje blago i gradove za svoju
nejačad,

<span id="an_32:17">32:17</span> a sami ćemo pograbiti oružje i poći na
čelu Izraelaca dok ih ne dovedemo na njihovo mjesto. Naša nejačad neka
ostane - zbog stanovništva ove zemlje - u utvrđenim gradovima.

<span id="an_32:18">32:18</span> Mi se svojim kućama nećemo vraćati sve
dok svaki Izraelac ne zaposjedne svoju baštinu.

<span id="an_32:19">32:19</span> S njima nećemo dijeliti svoje posjede s
onu stranu Jordana niti dalje, jer će nas zapasti naša baština s ovu
stranu, na istok od Jordana."

<span id="an_32:20">32:20</span> Mojsije im reče: "Ako tako uradite, ako
pođete pred Jahvom u boj;

<span id="an_32:21">32:21</span> ako vi svi naoružani prijeđete Jordan
pred Jahvom dok on ne rastjera ispred sebe svoje neprijatelje:

<span id="an_32:22">32:22</span> tada, kad zemlja bude pokorena Jahvi,
vi ćete se moći vratiti. Tako ćete biti oslobođeni odgovornosti prema
Jahvi i prema Izraelu, a ova će zemlja postati pred Jahvom vaše
vlasništvo.

<span id="an_32:23">32:23</span> Ali ako tako ne uradite, sagriješit
ćete protiv Jahve i znajte da će vas stići kazna za vaš grijeh.

<span id="an_32:24">32:24</span> Sazidajte, dakle, gradove za svoju
nejačad i torove za svoju stoku, ali izvršite što ste obećali."

<span id="an_32:25">32:25</span> Gadovci i Rubenovci odgovore Mojsiju:
"Tvoje će sluge učiniti kako gospodar naš nalaže.

<span id="an_32:26">32:26</span> Naša nejačad, naše žene, naša stoka i
sve naše blago neka ostanu ondje u gileadskim gradovima,

<span id="an_32:27">32:27</span> a tvoje sluge, svi koji su za boj
sposobni, poći će pred Jahvom u boj, kako naš gospodar nalaže."

<span id="an_32:28">32:28</span> Tada za njih Mojsije izda nalog
svećeniku Eleazaru, Nunovu sinu Jošui i glavarima obitelji izraelskih
plemena.

<span id="an_32:29">32:29</span> I reče im Mojsije: "Ako Gadovci i
Rubenovci, svi oni koji nose oružje, s vama prijeđu Jordan da se bore
pred Jahvom i zemlja bude pokorena vama, onda im dajte gileadsku zemlju
u vlasništvo.

<span id="an_32:30">32:30</span> Ali ako ne prijeđu naoružani s vama,
neka dobiju baštinu među vama u zemlji kanaanskoj."

<span id="an_32:31">32:31</span> Nato odgovore Gadovci i Rubenovci: "Što
je god Jahve rekao tvojim slugama, to ćemo učiniti.

<span id="an_32:32">32:32</span> Mi ćemo naoružani prijeći pred Jahvom u
zemlju kanaansku, ali neka nam bude posjed naše baštine s ove strane
Jordana."

<span id="an_32:33">32:33</span> I tako njima - Gadovcima, Rubenovcima i
polovici plemena Manašea, sina Josipova - dadne kraljevstvo amorejskoga
kralja Sihona i kraljevstvo bašanskoga kralja Oga, zemlju s gradovima u
njihovim granicama, gradove okolne zemlje.

<span id="an_32:34">32:34</span> Gadovci sagrade: Dibon, Atarot i Aroer,

<span id="an_32:35">32:35</span> Atrot Šofan, Jazer, Jogbohu,

<span id="an_32:36">32:36</span> Bet Nimru i Bet Haran, utvrđene gradove
i torove za stada.

<span id="an_32:37">32:37</span> Rubenovci sagrade: Hešbon, Eleale,
Kirjatajim,

<span id="an_32:38">32:38</span> Nebo, Baal Meon - nazivi su izmijenjeni
- i Šibmu. Oni prozovu svojim imenima gradove koje su oni podigli.

<span id="an_32:39">32:39</span> Sinovi Makira, sina Manašeova, odu u
Gilead, osvoje ga i protjeraju Amorejce koji bijahu ondje.

<span id="an_32:40">32:40</span> Mojsije preda Gilead Manašeovu sinu
Makiru, i on se u njemu nastani.

<span id="an_32:41">32:41</span> A Manašeov sin Jair ode te zauzme
njihova sela pa ih prozva "Jairova sela".

<span id="an_32:42">32:42</span> Potom ode Nobah i zauzme Kenat i
njegova područja te ga nazove svojim imenom "Nobah".

<span id="an_33:1">33:1</span> Ovo su postaje Izraelaca što ih prijeđoše
kad iziđoše iz zemlje egipatske u svojim četama pod vodstvom Mojsijevim
i Aronovim.

<span id="an_33:2">33:2</span> Na zapovijed Jahvinu Mojsije je bilježio
polazne točke njihova putovanja. Ovo su njihove postaje prema njihovim
polaznim točkama.

<span id="an_33:3">33:3</span> Iz Ramsesa krenuše u prvome mjesecu. Bio
je petnaesti dan prvoga mjeseca - sutradan poslije Pashe - kad se
Izraelci zaputiše uzdignutih pesnica i naočigled sviju Egipćana,

<span id="an_33:4">33:4</span> dok su Egipćani pokopavali one koje je
Jahve između njih pobio, to jest sve prvorođence, i tako nad njihovim
božanstvima izvršio pravdu.

<span id="an_33:5">33:5</span> Krenu dakle Izraelci iz Ramsesa i utabore
se u Sukotu.

<span id="an_33:6">33:6</span> Zatim odu iz Sukota i utabore se u Etamu,
baš na rubu pustinje.

<span id="an_33:7">33:7</span> Pođu iz Etama, a onda okrenu prema Pi
Hahirotu, koji se nalazi nasuprot Baal Sefona. Tabore postave pred
Migdolom.

<span id="an_33:8">33:8</span> Krenu od Pi Hahirota i prijeđu posred
mora u pustinju. Išli su tri dana pustinjom Etanom, a onda se utabore u
Mari.

<span id="an_33:9">33:9</span> Zatim odu iz Mare i stignu u Elim. U
Elimu je bilo dvanaest izvor-voda i sedamdeset palma. Tu su se
utaborili.

<span id="an_33:10">33:10</span> Potom krenu iz Elima te se utabore uz
Crveno more.

<span id="an_33:11">33:11</span> A otišavši od Crvenog mora, utabore se
u pustinji Sinu.

<span id="an_33:12">33:12</span> Potom odu iz pustinje Sina i postave
tabore u Dofki.

<span id="an_33:13">33:13</span> Otišavši iz Dofke, utabore se u Alušu.

<span id="an_33:14">33:14</span> Krenu iz Aluša i utabore se u Refidimu.
Tu narod nije imao vode da pije.

<span id="an_33:15">33:15</span> Odu iz Refidima te se utabore u
Sinajskoj pustinji.

<span id="an_33:16">33:16</span> Krenu iz Sinajske pustinje te se
utabore u Kibrot Hataavi.

<span id="an_33:17">33:17</span> Odu iz Kibrot Hataave te se utabore u
Haserotu.

<span id="an_33:18">33:18</span> Onda odu iz Haserota i utabore se u
Ritmi.

<span id="an_33:19">33:19</span> Krenu iz Ritme i utabore se u Rimon
Peresu.

<span id="an_33:20">33:20</span> Odu iz Rimon Peresa i utabore se u
Libni.

<span id="an_33:21">33:21</span> Iz Libne odu i utabore se u Risi.

<span id="an_33:22">33:22</span> Odu iz Rise te se utabore u Kehelati.

<span id="an_33:23">33:23</span> Odu iz Kehelate i utabore se na brdu
Šeferu.

<span id="an_33:24">33:24</span> Odu s brda Šefera i utabore se u
Haradi.

<span id="an_33:25">33:25</span> Odu iz Harade i utabore se u Makhelotu.

<span id="an_33:26">33:26</span> Odu iz Makhelota te se utabore u
Tahatu.

<span id="an_33:27">33:27</span> Odu iz Tahata i utabore se u Tarahu.

<span id="an_33:28">33:28</span> Iz Taraha odu i utabore se u Mitki.

<span id="an_33:29">33:29</span> Odu iz Mitke i utabore se u Hašmoni.

<span id="an_33:30">33:30</span> Iz Hašmone odu i utabore se u Moserotu.

<span id="an_33:31">33:31</span> Odu iz Moserota i utabore se u Bene
Jaakanu.

<span id="an_33:32">33:32</span> Odu iz Bene Jaakana i utabore se u Hor
Gidgadu.

<span id="an_33:33">33:33</span> Odu iz Hor Gidgada i utabore se u
Jotbati.

<span id="an_33:34">33:34</span> Odu iz Jotbate i utabore se u Abroni.

<span id="an_33:35">33:35</span> Iz Abrone odu i utabore se u Esion
Geberu.

<span id="an_33:36">33:36</span> Iz Esion Gebera odu i utabore se u
pustinji Sinu, to jest u Kadešu.

<span id="an_33:37">33:37</span> Iz Kadeša krenu te se utabore na brdu
Horu, na granici zemlje edomske.

<span id="an_33:38">33:38</span> Na zapovijed Jahvinu svećenik se Aron
pope na brdo Hor i tu umre na prvi dan petoga mjeseca, u četrdesetoj
godini nakon izlaska Izraelaca iz egipatske zemlje.

<span id="an_33:39">33:39</span> Aronu je bilo stotinu dvadeset i tri
godine kad je preminuo na brdu Horu.

<span id="an_33:40">33:40</span> Aradski kralj, Kanaanac, koji je živio
u kanaanskom kraju Negebu, čuo je o dolasku Izraelaca.

<span id="an_33:41">33:41</span> S brda Hora odu te se utabore u
Salmoni.

<span id="an_33:42">33:42</span> Odu iz Salmone i utabore se u Punonu.

<span id="an_33:43">33:43</span> Odu iz Punona i utabore se u Obotu.

<span id="an_33:44">33:44</span> Odu iz Obota i utabore se na moapskom
području u Ije-Abarimu.

<span id="an_33:45">33:45</span> Odu iz Ije-Abarima i utabore se u Dibon
Gadu.

<span id="an_33:46">33:46</span> Iz Dibon Gada odu i utabore se u Almon
Diblatajimu.

<span id="an_33:47">33:47</span> Iz Almon Diblatajima odu i utabore se
na Abarimskim bregovima, pred Nebom.

<span id="an_33:48">33:48</span> Odu s Abarimskih bregova i utabore se
na Moapskim poljanama, uz Jordan, nasuprot Jerihonu;

<span id="an_33:49">33:49</span> taborovali su uz Jordan od Bet
Haješimota sve do Abel Hašitima na Moapskim poljanama.

<span id="an_33:50">33:50</span> Na Moapskim poljanama uz Jordan,
nasuprot Jerihonu, Jahve reče Mojsiju:

<span id="an_33:51">33:51</span> "Ovako reci Izraelcima: 'Kad prijeđete
preko Jordana u zemlju kanaansku,

<span id="an_33:52">33:52</span> potjerajte ispred sebe sve stanovnike
te zemlje, uništite sve njihove slike; uništite sve njihove salivene
kumire i sve njihove uzvišice porušite.

<span id="an_33:53">33:53</span> Onda zaposjednite zemlju i u njoj se
nastanite, jer sam vam je predao da je zaposjednete.

<span id="an_33:54">33:54</span> Zemlju razdijelite kockom među svoje
rodove. Brojnijem povećajte dio, a manjem smanjite. Gdje god kocka
padne, bilo za koga, neka je to njegovo, a prema otačkim plemenima
dijelite im baštinu.

<span id="an_33:55">33:55</span> Ako stanovnike zemlje ispred sebe ne
potjerate, onda će oni koje od njih na životu ostavite biti trnje u
vašim očima i bodljike u vašim bokovima; dosađivat će vam u zemlji u
kojoj budete živjeli

<span id="an_33:56">33:56</span> i postupit ću s vama kako sam mislio
postupiti s njima.'"

<span id="an_34:1">34:1</span> Jahve reče Mojsiju:

<span id="an_34:2">34:2</span> "Izdaj Izraelcima naredbu i reci im: 'Kad
uđete u kanaansku zemlju, ta će vam zemlja pripasti u baštinu, zemlja
kanaanska sa svojim granicama.

<span id="an_34:3">34:3</span> Južna strana protezat će vam se od
pustinje Sina uz Edom. Južna će vam granica početi s kraja Slanog mora
na istočnoj strani.

<span id="an_34:4">34:4</span> Onda će vam granica skrenuti na jug,
prema Akrabimskoj strmini, i nastaviti se preko Sina. Doprijet će na
jugu do Kadeš Barnee; zatim će izaći prema Hasar Adaru i nastaviti se do
Asmone.

<span id="an_34:5">34:5</span> Od Asmone granica će skrenuti prema
Egipatskom potoku i izaći će na more.

<span id="an_34:6">34:6</span> Zapadna granica bit će vam Veliko more;
neka vam je to granica prema zapadu.

<span id="an_34:7">34:7</span> A ovo će vam biti sjeverna granica: od
Velikog mora povucite crtu na brdo Hor;

<span id="an_34:8">34:8</span> s brda Hora onda potegnite crtu do ulaza
u Hamat; završetak granice bit će Sedada.

<span id="an_34:9">34:9</span> Onda će se granica protegnuti do Zifrona
i završiti u Hasar Enanu. To će vam biti sjeverna granica.

<span id="an_34:10">34:10</span> Za svoju istočnu granicu povucite crtu
od Hasar Enana do Šefama.

<span id="an_34:11">34:11</span> Granica će se spuštati od Šefama do
Rible, istočno od Ajina. Odande će se granica spustiti i doprijeti do
istočne obale Kineretskog jezera.

<span id="an_34:12">34:12</span> Iza toga spustit će se granica niz
Jordan da završi u Slanome moru. To će biti vaša zemlja sa svojim
granicama naokolo.'"

<span id="an_34:13">34:13</span> Tada Mojsije naredi Izraelcima: "To je
zemlja koju ćete kockom dobiti u baštinu, a za koju je zapovjedio Jahve
da je dobije devet plemena i polovica jednog plemena.

<span id="an_34:14">34:14</span> Jer pleme Rubenovaca prema svojim
porodicama, zatim pleme Gadovaca prema svojim porodicama već primiše
svoju baštinu, kao što je svoju baštinu primila i polovica plemena
Manašeova.

<span id="an_34:15">34:15</span> Ta dva plemena i pol primila su svoje
baštine s one strane Jordana, nasuprot Jerihonu, s istočne strane."

<span id="an_34:16">34:16</span> Jahve reče Mojsiju:

<span id="an_34:17">34:17</span> "Ovo su imena ljudi koji će vam zemlju
podijeliti: svećenik Eleazar i Nunov sin Jošua;

<span id="an_34:18">34:18</span> i od svakoga plemena uzmi po jednoga
glavara za razdiobu zemlje.

<span id="an_34:19">34:19</span> Ovo su imena tih ljudi: Kaleb, sin
Jefuneov; od plemena Judina;

<span id="an_34:20">34:20</span> Šemuel, sin Amihudov, od plemena
Šimunova;

<span id="an_34:21">34:21</span> Elidad, sin Kislonov, od plemena
Benjaminova;

<span id="an_34:22">34:22</span> knez Buki, sin Joglijev, od plemena
Danovaca.

<span id="an_34:23">34:23</span> Od sinova Josipovih: knez Haniel, sin
Efodov, od plemena Manašeovaca;

<span id="an_34:24">34:24</span> knez Kemuel, sin Šiftanov, od plemena
Efrajimovaca;

<span id="an_34:25">34:25</span> knez Elisafan, sin Parnakov, od plemena
Zebulunovaca;

<span id="an_34:26">34:26</span> knez Paltiel, sin Azanov, od plemena
Jisakarovaca;

<span id="an_34:27">34:27</span> knez Ahihud, sin Šelomijev, od plemena
Ašerovaca;

<span id="an_34:28">34:28</span> knez Pedahel, sin Amihudov, od plemena
Naftalijevaca."

<span id="an_34:29">34:29</span> To su oni kojima je Jahve naložio da
Izraelcima izdijele baštinu u zemlji kanaanskoj.

<span id="an_35:1">35:1</span> Reče Jahve Mojsiju na Moapskim poljanama
kod Jordana, nasuprot Jerihonu:

<span id="an_35:2">35:2</span> "Naredi Izraelcima da ustupe levitima od
baštine koju posjeduju gradove gdje će stanovati i pašnjake oko gradova.
To dajte levitima.

<span id="an_35:3">35:3</span> Neka gradovi budu njima za stanovanje, a
okolni pašnjaci neka budu za njihova goveda, njihovo blago i sve njihove
životinje.

<span id="an_35:4">35:4</span> Pašnjaci uz gradove koje ustupite
levitima neka zahvate od gradskih zidina van do tisuću lakata naokolo.

<span id="an_35:5">35:5</span> Izmjerite od grada van dvije tisuće
lakata s istočne strane, dvije tisuće lakata s južne strane, dvije
tisuće lakata sa zapadne strane i sa sjeverne strane dvije tisuće
lakata, tako da grad bude u sredini. To neka im budu gradski pašnjaci.

<span id="an_35:6">35:6</span> Od gradova koje budete dali levitima šest
će ih biti gradovi-utočišta, koje ćete ustupiti da ubojica može tamo
pobjeći. Ovima dodajte još četrdeset i dva grada.

<span id="an_35:7">35:7</span> Tako će svih gradova koje ustupite
levitima biti četrdeset i osam gradova s njihovim pašnjacima.

<span id="an_35:8">35:8</span> A gradove koje budete izdvajali od
vlasništva Izraelaca, od onih koji ih imaju mnogo uzmite više, a manje
od onih koji imaju malo. Neka svatko ustupi gradove levitima prema
omjeru baštine koju bude primio."

<span id="an_35:9">35:9</span> Nadalje reče Jahve Mojsiju:

<span id="an_35:10">35:10</span> "Govori Izraelcima i reci im: 'Kad
prijeđete preko Jordana u zemlju kanaansku,

<span id="an_35:11">35:11</span> označite sebi gradove koji će vam
služiti kao gradovi-utočišta, kamo može pobjeći ubojica koji nehotice
koga ubije.

<span id="an_35:12">35:12</span> Ti gradovi neka vam budu utočište od
osvetnika, tako da ubojica ne moradne poginuti dok ne stane na sud pred
zajednicu.

<span id="an_35:13">35:13</span> Od gradova koje ustupite bit će vam
šest gradova za utočište.

<span id="an_35:14">35:14</span> Dodijelite tri grada s onu stranu
Jordana, a tri grada u zemlji kanaanskoj. Neka to budu gradovi-utočišta.

<span id="an_35:15">35:15</span> Tih šest gradova neka budu za utočište
kako Izraelcima tako i strancu i došljaku koji među njima borave, kamo
može pobjeći tko god ubije koga nehotice.

<span id="an_35:16">35:16</span> Ali ako tko udari koga gvozdenim
predmetom te ga usmrti, to je onda ubojica. Ubojica mora glavom platiti.

<span id="an_35:17">35:17</span> Udari li ga iz ruke kamenom od kojega
čovjek može poginuti i zbilja pogine, to je opet ubojica. Ubojica mora
glavom platiti.

<span id="an_35:18">35:18</span> Ili ako ga udari iz ruke kakvim drvenim
predmetom od kojega može umrijeti i zbilja umre, i to je ubojica.
Ubojica mora glavom platiti.

<span id="an_35:19">35:19</span> Krvni osvetnik mora sam ubojicu
usmrtiti. Kad ga sretne, neka ga ubije.

<span id="an_35:20">35:20</span> Nadalje, ako tko koga gurne iz mržnje
ili na nj nešto baci namjerno te ga usmrti,

<span id="an_35:21">35:21</span> ili ga udari rukom iz zlobe te udareni
umre, napadač mora zaglaviti - on je ubojica. Krvni osvetnik neka
ubojicu ubije čim ga sretne.

<span id="an_35:22">35:22</span> No gurne li ga slučajno, ne iz
neprijateljstva, ili nešto na nj baci, ali ne iz zasjede,

<span id="an_35:23">35:23</span> ili iz nepažnje na njega obori kakav
kamen od kojega čovjek može poginuti te ga usmrti, a nije mu bio
neprijatelj niti mu je zlo želio -

<span id="an_35:24">35:24</span> tada neka zajednica prosudi između
ubojice i krvnog osvetnika prema ovim pravilima:

<span id="an_35:25">35:25</span> Zajednica mora izbaviti ubojicu iz ruku
krvnog osvetnika; onda neka ga zajednica vrati u grad-utočište kamo je
pobjegao; tu neka on ostane do smrti velikoga svećenika koji je bio
pomazan svetim uljem.

<span id="an_35:26">35:26</span> Ali ako ubojica ikad izađe izvan
granice utočišta kamo je pobjegao,

<span id="an_35:27">35:27</span> pa na nj nabasa krvni osvetnik izvan
granica njegova grada-utočišta te krvni osvetnik ubije ubojicu, to mu se
ne računa u krvoproliće,

<span id="an_35:28">35:28</span> jer ubojica mora ostati u
gradu-utočištu do smrti velikoga svećenika. A poslije smrti velikoga
svećenika može se vratiti na svoj posjed.

<span id="an_35:29">35:29</span> Neka vam takvi budu sudbeni postupci od
naraštaja do naraštaja svuda gdje budete boravili.

<span id="an_35:30">35:30</span> Za svako ubojstvo čovjeka kazna smrti
nad ubojicom može se izvršiti na dokaz svjedoka. Nitko se ne može smrću
kazniti na dokaz samo jednog svjedoka.

<span id="an_35:31">35:31</span> Ne smijete primati otkupnine za život
ubojice koji je zaslužio smrt: on mora umrijeti.

<span id="an_35:32">35:32</span> Niti smijete primati otkupnine od bilo
koga koji, pošto je pobjegao u svoj grad-utočište, hoće da se vrati i da
živi na svome tlu prije smrti velikoga svećenika.

<span id="an_35:33">35:33</span> Nemojte oskvrnjivati zemlje u kojoj
živite. A krvoprolićem zemlja se oskvrnjuje. Za zemlju na kojoj je krv
prolivena pomirenje se ne može pribaviti, osim krvlju onoga koji ju je
prolio.

<span id="an_35:34">35:34</span> Ne smije se obeščašćivati zemlja u
kojoj živite i usred koje ja boravim, jer ja, Jahve, prebivam među
sinovima Izraelovim.'"

<span id="an_36:1">36:1</span> Tada pristupe obiteljski glavari od roda
sinova Gileada, sina Makirova, sina Manašeova, jednoga roda Josipovih
sinova, te pred Mojsijem i starješinama, glavarima obitelji,

<span id="an_36:2">36:2</span> reknu: "Jahve je naredio našemu gospodaru
da kockom dade ovu zemlju u baštinu Izraelcima; nadalje, našem je
gospodaru naredio Jahve da baštinu našega brata Selofhada dade njegovim
kćerima.

<span id="an_36:3">36:3</span> Ali ako se one udaju za koga iz drugog
izraelskoga plemena, onda će njihova baština biti otrgnuta od naše
djedovske baštine i biti priključena baštini plemena kojemu one
pripadnu. Tako će se okrnjiti baština koja kockom pripadne nama.

<span id="an_36:4">36:4</span> A kada nastupi jubilej Izraelcima,
baština će se tih žena dodati baštini plemena kojemu pripadnu. Tako će
njihova baština biti oduzeta od baštine našega pradjedovskog plemena."

<span id="an_36:5">36:5</span> I po zapovijedi Jahvinoj Mojsije naredi
Izraelcima: "Pleme Josipovih sinova pravo govori.

<span id="an_36:6">36:6</span> Ovo naređuje Jahve za Selofhadove kćeri:
Neka se one udaju za onoga koji im se učini dobar, samo neka se udaju u
rod svoga očinskoga plemena.

<span id="an_36:7">36:7</span> Baština Izraelaca ne smije se prenositi
iz jednoga plemena u drugo; i svaki Izraelac mora ostati privezan uz
pradjedovsku baštinu svoga plemena.

<span id="an_36:8">36:8</span> Zato se svaka djevojka koja steče baštinu
u izraelskim plemenima mora udati za nekoga u plemenu kojemu pripada rod
joj očev, tako da bi svaki Izraelac sačuvao baštinu svoga oca.

<span id="an_36:9">36:9</span> Tako se baština neće prenositi iz jednoga
plemena u drugo, nego će svako izraelsko pleme prianjati uza svoju
baštinu."

<span id="an_36:10">36:10</span> Kako je Jahve Mojsiju naredio, tako su
i učinile kćeri Selofhadove:

<span id="an_36:11">36:11</span> Mahla, Tirsa, Hogla, Milka i Noa, kćeri
Selofhadove, udaše se za sinove svojih stričeva.

<span id="an_36:12">36:12</span> Kako su se udale u rod potomstva
Manašea, Josipova sina, njihova je baština ostala u plemenu kojemu
pripadaše rod im očev.

<span id="an_36:13">36:13</span> To su zapovijedi i zakoni koje je Jahve
preko Mojsija izdao Izraelcima na Moapskim poljanama uz Jordan, nasuprot
Jerihonu.

------------------------------------------------------------------------

[Next: Deuteronomy](deu)
