<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Croatian Bible, full text etext at Intangible Textual Heritage">
<TITLE>Croatian Bible: 2 Samuel</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="sa1">Previous</A>&nbsp;
<A HREF="kg1">Next</A>&nbsp;
</CENTER>
<HR>
</p> <h3 align="center" align="center">Croatian Bible: 2 Samuel</h3> 
<p><A NAME="an_1:1">1:1</A>&nbsp;Poslije &#352;aulove smrti David se vratio ku&#263;i pobijediv&#353;i Amale&#269;ane.  Dva je dana proveo u Siklagu. </p> 
<p><A NAME="an_1:2">1:2</A>&nbsp;Tre&#263;ega dana do&#273;e neki &#269;ovjek  iz &#352;aulova tabora, razdrtih haljina i prahom posute glave. Do&#353;av&#353;i  k Davidu, baci se na zemlju i pokloni mu se. </p> 
<p><A NAME="an_1:3">1:3</A>&nbsp;David ga upita:  "Odakle dolazi&#353;?" A on mu odgovori: "Umakao sam iz izraelskog  tabora." </p> 
<p><A NAME="an_1:4">1:4</A>&nbsp;A David ga upita: "&#352;to se dogodilo? Pripovijedaj  mi!" On odvrati: "Narod je pobjegao iz boja, a mnogo je ljudi  i poginulo. Mrtvi su i &#352;aul i njegov sin Jonatan."</p> 
<p><A NAME="an_1:5">1:5</A>&nbsp;Nato David upita mladoga glasono&#353;u: "Kako zna&#353; da je poginuo  &#352;aul i njegov sin Jonatan?" </p> 
<p><A NAME="an_1:6">1:6</A>&nbsp;A mladi glasono&#353;a odgovori: "Slu&#269;ajno  sam do&#353;ao na goru Gilbou i vidio &#352;aula kako se upro u svoje koplje, a bojna kola i konjanici natisnuli se za njim. </p> 
<p><A NAME="an_1:7">1:7</A>&nbsp;&#352;aul, obazrev&#353;i  se, ugleda mene pa me zovnu, a ja mu se odazvah: 'Evo me!' </p> 
<p><A NAME="an_1:8">1:8</A>&nbsp;I  upita me on: 'Tko si ti?' A ja mu odgovorih: 'Amale&#269;anin sam.' </p> 
<p><A NAME="an_1:9">1:9</A>&nbsp;Tada mi on re&#269;e: 'Do&#273;i ovamo k meni pa me ubij, jer me obuzeo  smrtni gr&#269;, a du&#353;a je jo&#353; sva u meni!' </p> 
<p><A NAME="an_1:10">1:10</A>&nbsp;Pristupih k njemu  i zadadoh mu smrtni udarac, jer sam znao da ne&#263;e pre&#382;ivjeti nakon  pada. Zatim uzeh kraljevski znak koji mu bija&#353;e na glavi i narukvicu  koju ima&#353;e na ruci i, evo, donesoh to svome gospodaru."</p> 
<p><A NAME="an_1:11">1:11</A>&nbsp;Tada David zgrabi svoje haljine i razdrije ih, a tako  i svi ljudi koji bijahu s njim. </p> 
<p><A NAME="an_1:12">1:12</A>&nbsp;I naricali su, plakali i  postili do ve&#269;era za &#352;aulom i za njegovim sinom Jonatanom, za  Jahvinim narodom i za domom Izraelovim &#353;to izginu&#353;e od ma&#269;a.</p> 
<p><A NAME="an_1:13">1:13</A>&nbsp;Potom David upita mladoga glasono&#353;u: "Odakle si ti?"  A on odgovori: "Ja sam sin jednoga do&#353;ljaka, Amale&#269;anina." </p> 
<p><A NAME="an_1:14">1:14</A>&nbsp;Tada  mu re&#269;e David: "Kako se nisi bojao di&#263;i ruku da ubije&#353; pomazanika  Jahvina?" </p> 
<p><A NAME="an_1:15">1:15</A>&nbsp;I dozva David jednoga od momaka i zapovjedi mu:  "Do&#273;i ovamo i smakni ga!" Udari ga momak i on umrije. </p> 
<p><A NAME="an_1:16">1:16</A>&nbsp;A David  mu jo&#353; doviknu: "Tvoja krv na tvoju glavu! Tvoja su usta posvjedo&#269;ila  protiv tebe kad si rekao: 'Ja sam ubio pomazanika Jahvina.'" </p> 
<p><A NAME="an_1:17">1:17</A>&nbsp;Tada David zapjeva ovu tu&#382;aljku za &#352;aulom i za njegovim  sinom Jonatanom. </p> 
<p><A NAME="an_1:18">1:18</A>&nbsp;Zapisana je u Knjizi Pravednikovoj da je  u&#269;e sinovi Judini. David re&#269;e:</p> 
<p><A NAME="an_1:19">1:19</A>&nbsp;"Oh, kako ti slava pade, Izraele, izginu&#353;e div-junaci na tvom visu!</p> 
<p><A NAME="an_1:20">1:20</A>&nbsp;O porazu vi u Gatu ne pri&#269;ajte, a&#353;kelonskim ulicama ne glasite, da se k&#263;eri ne vesele filistejske, mlade &#382;ene da ne kli&#269;u nevjerni&#269;ke.</p> 
<p><A NAME="an_1:21">1:21</A>&nbsp;O Gilbojske gore klete, rosa na vas ne padala nit vas ki&#353;a s neba prala! Va&#353;a polja ne vra&#263;ala rod za sjeme, jer kod vas je osramo&#263;en &#353;tit junaka! &#352;tit &#352;aulov nije bio uljem mazan,</p> 
<p><A NAME="an_1:22">1:22</A>&nbsp;nego krvlju ranjenika, ma&#353;&#263;u palih! Luk Jonate nikad nije proma&#353;io, ma&#269; &#352;aulov nikad bezuspje&#353;an bio!</p> 
<p><A NAME="an_1:23">1:23</A>&nbsp;&#352;aul i Jonata, ljupki, ponositi, ni &#382;ivi se ne rasta&#353;e, ni u smrti! Od orlova bjehu br&#382;i, od lavova snagom ja&#269;i!</p> 
<p><A NAME="an_1:24">1:24</A>&nbsp;Za &#352;aulom sad pla&#269;ite, Izraelke, jer je u kras i u grimiz vas odijevo! Uz to zlatan nakit on je na ruho vam pri&#269;vr&#353;&#263;ivo.</p> 
<p><A NAME="an_1:25">1:25</A>&nbsp;Usred boja poginu&#353;e div-junaci! Smrt me tvoja, Jonatane, o&#382;alosti!</p> 
<p><A NAME="an_1:26">1:26</A>&nbsp;&#381;ao mi je tebe, brate, Jonatane! Kako li mi drag bija&#353;e ti veoma! Ljubav tvoja bje&#353;e meni jo&#353; od &#382;enske &#269;udesnija.</p> 
<p><A NAME="an_1:27">1:27</A>&nbsp;Oh, kako su izginuli div-junaci, i oru&#382;je bojno kako skr&#353;eno je!"</p> 
<p><A NAME="an_2:1">2:1</A>&nbsp;Poslije toga David upita Jahvu ovako: "Treba li da po&#273;em u  koji Judin grad?" A Jahve mu odgovori: "Po&#273;i!" David opet upita:  "Kamo da po&#273;em?" A odgovor bje&#353;e: "U Hebron!" </p> 
<p><A NAME="an_2:2">2:2</A>&nbsp;Tako David ode  onamo, a s njim i njegove dvije &#382;ene, Ahinoama iz Jizreela i  Abigajila, Nabalova &#382;ena iz Karmela. </p> 
<p><A NAME="an_2:3">2:3</A>&nbsp;I ljudi koji bijahu s  Davidom odo&#353;e s njim, svaki sa svojom obitelji, i nastani&#353;e se  u gradi&#263;ima Hebrona. </p> 
<p><A NAME="an_2:4">2:4</A>&nbsp;Tada do&#273;o&#353;e ljudi iz Jude i pomaza&#353;e  ondje Davida za kralja nad domom Judinim. Tada javi&#353;e Davidu da su ljudi iz Jabe&#353;a u Gileadu pokopali  &#352;aula. </p> 
<p><A NAME="an_2:5">2:5</A>&nbsp;Nato David posla glasnike k Jabe&#353;anima u Gileadu i  poru&#269;i im: "Budite blagoslovljeni od Jahve &#353;to ste izvr&#353;ili to  djelo ljubavi prema svome gospodaru &#352;aulu i &#353;to ste ga pokopali! </p> 
<p><A NAME="an_2:6">2:6</A>&nbsp;Zato neka vam Jahve iska&#382;e svoju ljubav i dobrotu, a i ja  &#263;u vam u&#269;initi dobro zato &#353;to ste tako radili. </p> 
<p><A NAME="an_2:7">2:7</A>&nbsp;A sada se ohrabrite  i budite junaci, jer je &#352;aul, va&#353; gospodar, poginuo, a mene je  Judin dom pomazao za svoga kralja." </p> 
<p><A NAME="an_2:8">2:8</A>&nbsp;Ali Abner, sin Nerov, vojvoda &#352;aulove vojske, bija&#353;e uzeo  &#352;aulova sina I&#353;baala i doveo ga prijeko u Mahanajim. </p> 
<p><A NAME="an_2:9">2:9</A>&nbsp;Ondje  ga je postavio za kralja nad Gileadom, nad A&#353;eranima, nad Jizreelom, Efrajimom, Benjaminom i nad svim Izraelom. </p> 
<p><A NAME="an_2:10">2:10</A>&nbsp;I&#353;baalu, sinu  &#352;aulovu, bija&#353;e &#269;etrdeset godina kad je postao kraljem nad Izraelom, a kraljevao je dvije godine. Samo je Judin dom pristao uz Davida. </p> 
<p><A NAME="an_2:11">2:11</A>&nbsp;A David je kraljevao u Hebronu nad Judinim domom sedam godina  i &#353;est mjeseci. </p> 
<p><A NAME="an_2:12">2:12</A>&nbsp;Potom izi&#273;e Abner, Nerov sin, s ljudima &#352;aulova sina  I&#353;baala iz Mahanajima prema Gibeonu. </p> 
<p><A NAME="an_2:13">2:13</A>&nbsp;Ali i Joab, Sarvijin  sin, izi&#273;e s Davidovim ljudima iz Hebrona i srete se s njima  kod Gibeonskog jezera. Tu se zaustavi&#353;e, ovi s jedne strane jezera, a oni s druge strane.</p> 
<p><A NAME="an_2:14">2:14</A>&nbsp;Tada Abner re&#269;e Joabu: "Neka ustanu mladi&#263;i i neka se  bore pred nama!" A Joab odgovori: "Neka ustanu!" </p> 
<p><A NAME="an_2:15">2:15</A>&nbsp;I ustado&#353;e, pa ih izbroji&#353;e: dvanaest od Benjamina za I&#353;baala, &#352;aulova sina, i dvanaest od Davidovih ljudi. </p> 
<p><A NAME="an_2:16">2:16</A>&nbsp;I svaki dohvati svoga protivnika  za glavu i zabode mu ma&#269; u bok, tako da su svi popadali zajedno.  Zato se to mjesto prozvalo Polje bokova, a le&#382;i kod Gibeona.</p> 
<p><A NAME="an_2:17">2:17</A>&nbsp;Potom se zametnu onoga dana vrlo &#382;estoka bitka i Davidove  &#269;ete razbi&#353;e Abnera i Izraelce. </p> 
<p><A NAME="an_2:18">2:18</A>&nbsp;A bijahu ondje tri Sarvijina  sina: Joab, Abi&#353;aj i Asahel; a Asahel bija&#353;e brz u trku kao gazela  u polju. </p> 
<p><A NAME="an_2:19">2:19</A>&nbsp;I jurnu Asahel u potjeru za Abnerom; u stopu je  slijedio Abnera ne skre&#263;u&#263;i ni desno ni lijevo. </p> 
<p><A NAME="an_2:20">2:20</A>&nbsp;Abner se  obazre i upita: "Jesi li to ti, Asahele?" A on odgovori: "Jesam." </p> 
<p><A NAME="an_2:21">2:21</A>&nbsp;A Abner mu re&#269;e: "Okreni se nadesno ili nalijevo pa zgrabi  jednoga od tih mladi&#263;a i uzmi njegovu odoru!" Ali Asahel nije  htio da skrene od njega. </p> 
<p><A NAME="an_2:22">2:22</A>&nbsp;Abner opet re&#269;e Asahelu: "Ukloni  se od mene! Za&#353;to da te sastavim sa zemljom? Kako bih onda jo&#353;  smio do&#263;i na o&#269;i tvome bratu Joabu?" </p> 
<p><A NAME="an_2:23">2:23</A>&nbsp;Ali on nikako nije htio  da se ukloni. Zato ga Abner udari stra&#382;njim krajem koplja u trbuh  tako da mu je koplje iza&#353;lo kroz le&#273;a van: on ondje pade i umrije  na mjestu. I ustavljao se tko god je do&#353;ao na ono mjesto gdje  je pao i umro Asahel.</p> 
<p><A NAME="an_2:24">2:24</A>&nbsp;Ali Joab i Abi&#353;aj nastavi&#353;e da gone Abnera, a kad je  sunce za&#353;lo, stigo&#353;e do bre&#382;uljka Ame, koji le&#382;i isto&#269;no od doline, na putu prema Gebi. </p> 
<p><A NAME="an_2:25">2:25</A>&nbsp;Dotle se Benjaminovi sinovi skupi&#353;e  za Abnerom, sastavi&#353;e &#269;etu i stado&#353;e na vrh bre&#382;uljka Ame. </p> 
<p><A NAME="an_2:26">2:26</A>&nbsp;Tada  Abner viknu Joabu: "Zar &#263;e nas dovijeka pro&#382;dirati ma&#269;? Ne zna&#353;  li da &#263;e to svr&#353;iti nesre&#263;om? Kad &#263;e&#353; napokon kazati svojim ljudima  da se okane gonjenja svoje bra&#263;e?" </p> 
<p><A NAME="an_2:27">2:27</A>&nbsp;A Joab odvrati: "Tako  mi &#382;ivog Jahve, da ti nisi progovorio, tek bi se sutra ujutro  ovi ljudi okanili gonjenja svoje bra&#263;e." </p> 
<p><A NAME="an_2:28">2:28</A>&nbsp;Nato Joab zatrubi  u rog i sva vojska stade: prestado&#353;e goniti Izraela i ne nastavi&#353;e  boja. </p> 
<p><A NAME="an_2:29">2:29</A>&nbsp;Abner i njegovi ljudi i&#353;li su kroz Arabu cijelu onu no&#263;;  onda prije&#273;o&#353;e preko Jordana, nastavi&#353;e put cijelo jutro i stigo&#353;e  napokon u Mahanajim. </p> 
<p><A NAME="an_2:30">2:30</A>&nbsp;Kad je Joab odustao od potjere za Abnerom  i skupio svu vojsku, vidje&#353;e da izme&#273;u Davidovih ljudi nema devetnaestorice, i uz to Asahela. </p> 
<p><A NAME="an_2:31">2:31</A>&nbsp;A Davidovi su ljudi od Benjaminovih sinova, Abnerovih vojnika, pobili tri stotine i &#353;ezdeset ljudi. </p> 
<p><A NAME="an_2:32">2:32</A>&nbsp;Asahela  poneso&#353;e i pokopa&#353;e u grobu njegova oca u Betlehemu. A Joab i  njegovi ljudi i&#353;li su svu no&#263; i ve&#263; se bija&#353;e zadanilo kad stigo&#353;e  u Hebron.</p> 
<p><A NAME="an_3:1">3:1</A>&nbsp;Rat izme&#273;u &#352;aulove ku&#263;e i Davidove ku&#263;e potrajao je jo&#353; dugo  vremena, ali je David sve vi&#353;e ja&#269;ao, a &#352;aulova ku&#263;a postajala  sve slabija.</p> 
<p><A NAME="an_3:2">3:2</A>&nbsp;Davidu se rodi&#353;e sinovi u Hebronu. Prvenac mu je bio Amnon, od Ahinoame Jizreelke; </p> 
<p><A NAME="an_3:3">3:3</A>&nbsp;drugi mu je bio Kileab, od Abigajile, &#382;ene Nabalove iz Karmela; tre&#263;i Ab&#353;alom, sin Maake, k&#263;eri ge&#353;urskoga  kralja Tolmaja; </p> 
<p><A NAME="an_3:4">3:4</A>&nbsp;&#269;etvrti Adonija, sin Hagitin; peti &#352;efatja, sim Abitalin; </p> 
<p><A NAME="an_3:5">3:5</A>&nbsp;&#353;esti Jitream, od Egle, Davidove &#382;ene. Ti se  Davidu rodi&#353;e u Hebronu.</p> 
<p><A NAME="an_3:6">3:6</A>&nbsp;Dok je trajao rat izme&#273;u &#352;aulove ku&#263;e i Davidove ku&#263;e, Abner je malo-pomalo prisvajao svu vlast u &#352;aulovoj ku&#263;i. </p> 
<p><A NAME="an_3:7">3:7</A>&nbsp;A  u ku&#263;i bija&#353;e &#352;aulova ino&#269;a po imenu Rispa, k&#263;i Ajina: nju Abner  uze sebi. A I&#353;baal upita Abnera: "Za&#353;to si se pribli&#382;io ino&#269;i  moga oca?" </p> 
<p><A NAME="an_3:8">3:8</A>&nbsp;Na te I&#353;baalove rije&#269;i Abner se razgnjevi i re&#269;e:  "Zar sam ja pasja glava u Judi? Do danas sam samo dobro &#269;inio  domu tvoga oca &#352;aula, njegovoj bra&#263;i i njegovim prijateljima;  nisam dopustio da padne&#353; u Davidove ruke, a ti me danas prekorava&#353;  zbog obi&#269;ne &#382;ene! </p> 
<p><A NAME="an_3:9">3:9</A>&nbsp;Neka Abneru Bog u&#269;ini ovo zlo i neka mu  doda drugo ako ne izvr&#353;im kako se Jahve zakleo Davidu: </p> 
<p><A NAME="an_3:10">3:10</A>&nbsp;da  &#263;e oduzeti kraljevstvo &#352;aulovoj ku&#263;i i da &#263;e utvrditi Davidov  prijesto nad Izraelom i nad Judom od Dana pa do Beer &#352;ebe!"</p> 
<p><A NAME="an_3:11">3:11</A>&nbsp;I&#353;baal se ne usudi odgovoriti ni rije&#269;i Abneru jer ga  se boja&#353;e.</p> 
<p><A NAME="an_3:12">3:12</A>&nbsp;Nato Abner posla glasnike k Davidu i poru&#269;i mu: "&#268;ija  je zemlja?" Htio je re&#263;i: "U&#269;ini savez sa mnom i moja &#263;e ti ruka  pomo&#263;i da okupi&#353; oko sebe svega Izraela." </p> 
<p><A NAME="an_3:13">3:13</A>&nbsp;David odgovori  Abneru: "Dobro! U&#269;init &#263;u savez s tobom! Ali samo jedno tra&#382;im  od tebe: ne smije&#353; mi do&#263;i na o&#269;i ako ne dovede&#353; sa sobom Mikalu, &#352;aulovu k&#263;er, kad do&#273;e&#353; da vidi&#353; moje lice." </p> 
<p><A NAME="an_3:14">3:14</A>&nbsp;Ujedno posla  David glasnike i k I&#353;baalu, &#352;aulovu sinu, s porukom: "Vrati mi  moju &#382;enu Mikalu, koju sam stekao stotinom filistejskih obrezaka." </p> 
<p><A NAME="an_3:15">3:15</A>&nbsp;I&#353;baal posla po nju i uze je od njezina mu&#382;a Paltiela, Laji&#353;eva  sina. </p> 
<p><A NAME="an_3:16">3:16</A>&nbsp;A njezin mu&#382; po&#273;e s njom i pratio ju je pla&#269;u&#263;i sve  do Bahurima. Tada mu Abner re&#269;e: "Hajde, vrati se sada ku&#263;i!"  I on se vrati.</p> 
<p><A NAME="an_3:17">3:17</A>&nbsp;Abner je ve&#263; bio razgovarao s Izraelovim starje&#353;inama  i rekao im: "Ve&#263; odavna &#382;elite Davida za svoga kralja. </p> 
<p><A NAME="an_3:18">3:18</A>&nbsp;U&#269;inite  to sada, jer je Jahve rekao o Davidu ovo: 'Rukom svoga sluge  Davida izbavit &#263;u svoj narod Izraela iz ruke filistejske i iz  ruku svih njegovih neprijatelja.'" </p> 
<p><A NAME="an_3:19">3:19</A>&nbsp;Tako je Abner govorio  i Benjaminovim sinovima, a onda je oti&#353;ao u Hebron da javi Davidu  sve &#353;to se svidjelo Izraelu i domu Benjaminovu.</p> 
<p><A NAME="an_3:20">3:20</A>&nbsp;Kad je Abner do&#353;ao k Davidu u Hebron, i s njim dvadeset  ljudi, David priredi gozbu Abneru i ljudima koji bijahu s njim. </p> 
<p><A NAME="an_3:21">3:21</A>&nbsp;Tada Abner re&#269;e Davidu: "Hajdemo! Ja &#263;u skupiti svega Izraela  oko gospodara moga kralja: oni &#263;e sklopiti s tobom savez i ti  &#263;e&#353; kraljevati nad svim &#353;to bude&#353; &#382;elio." David otpusti Abnera, koji ode u miru.</p> 
<p><A NAME="an_3:22">3:22</A>&nbsp;I gle, Davidovi se ljudi s Joabom upravo vra&#263;ali sa &#269;etovanja, nose&#263;i sa sobom bogat plijen, a Abner nije vi&#353;e bio kod Davida  u Hebronu, jer ga David bija&#353;e otpustio te je on oti&#353;ao u miru. </p> 
<p><A NAME="an_3:23">3:23</A>&nbsp;Kad sti&#382;e Joab i sva vojska &#353;to je i&#353;la s njim, javi&#353;e Joabu  da je Abner, Nerov sin, bio do&#353;ao kralju i da ga je kralj otpustio  da ode u miru. </p> 
<p><A NAME="an_3:24">3:24</A>&nbsp;Tada Joab do&#273;e kralju i re&#269;e mu: "&#352;to si u&#269;inio?  Abner je do&#353;ao k tebi, za&#353;to si ga otpustio da ode u miru? </p> 
<p><A NAME="an_3:25">3:25</A>&nbsp;Zar  ne zna&#353; Abnera, Nerova sina? Do&#353;ao je da te prevari, da dozna  tvoje korake, da dozna sve &#353;to &#269;ini&#353;!"</p> 
<p><A NAME="an_3:26">3:26</A>&nbsp;Potom iza&#273;e Joab od Davida i posla glasnike za Abnerom, koji ga vrati&#353;e, od studenca Sire, a David nije znao ni&#353;ta o  tome. </p> 
<p><A NAME="an_3:27">3:27</A>&nbsp;Kad se Abner vratio u Hebron, odvede ga Joab u stranu  iza vrata, kao da &#382;eli s njim nesmetano govoriti, i ondje ga  smrtno rani u slabine da se osveti za krv svoga brata Asahela.</p> 
<p><A NAME="an_3:28">3:28</A>&nbsp;Kad je David to poslije &#269;uo, re&#269;e: "Ja i moje kraljevstvo  nevini smo pred Jahvom dovijeka za krv Abnera, sina Nerova. </p> 
<p><A NAME="an_3:29">3:29</A>&nbsp;Neka  padne na Joabovu glavu i na sav njegov o&#269;inski dom! Nikad ne  ponestalo u Joabovu domu ljudi bolesnih od gnojenja ili od gube, ljudi koji se la&#263;aju vretena ili padaju od ma&#269;a, ljudi koji  nemaju kruha!" - </p> 
<p><A NAME="an_3:30">3:30</A>&nbsp;Joab i njegov brat Abi&#353;aj ubili su Abnera  jer je on pogubio njihova brata Asahela u boju kod Gibeona. - </p> 
<p><A NAME="an_3:31">3:31</A>&nbsp;Nato David re&#269;e Joabu i svoj vojsci koja je bila s njim:  "Razderite svoje haljine, obucite kostrijet i nari&#269;ite za Abnerom!"  I kralj David po&#273;e za nosilima. </p> 
<p><A NAME="an_3:32">3:32</A>&nbsp;Kad su ukopali Abnera u Hebronu, udari kralj u glasan pla&#269; na grobu Abnerovu, a plakao je i sav  narod. </p> 
<p><A NAME="an_3:33">3:33</A>&nbsp;Tada kralj ispjeva ovu tu&#382;aljku za Abnerom: "Zar morade umrijeti Abner kako umire luda?</p> 
<p><A NAME="an_3:34">3:34</A>&nbsp;Ruke tvoje ne bijahu vezane, noge tvoje ne bijahu okovane. Pao si kao &#353;to se pada od zlikovaca!" Tada sav narod jo&#353; lju&#263;e zaplaka za njim.</p> 
<p><A NAME="an_3:35">3:35</A>&nbsp;Nato pristupi sav narod nutkaju&#263;i Davida da jede dok  je jo&#353; dana, ali se David zakle ovako: "Neka mi Bog u&#269;ini ovo  zlo i neka mi doda drugo zlo ako okusim kruha ili &#353;to drugo prije  zalaska sunca!" </p> 
<p><A NAME="an_3:36">3:36</A>&nbsp;Sav je narod to &#269;uo, i bilo mu je po volji, kao &#353;to je narod i sve drugo odobravao &#353;to god je kralj &#269;inio. </p> 
<p><A NAME="an_3:37">3:37</A>&nbsp;Toga dana sav narod i sav Izrael spozna da kralj nije kriv  u umorstvu Abnera, sina Nerova.</p> 
<p><A NAME="an_3:38">3:38</A>&nbsp;Nato kralj re&#269;e svojim dvoranima: "Ne znate li da je  danas pao knez i velik &#269;ovjek u Izraelu? </p> 
<p><A NAME="an_3:39">3:39</A>&nbsp;Ali ja sam sada  jo&#353; slab, iako sam pomazani kralj, a ovi ljudi, Sarvijini sinovi, ja&#269;i su od mene. Neka Jahve plati zlo&#269;incu po njegovoj zlo&#263;i!"</p> 
<p><A NAME="an_4:1">4:1</A>&nbsp;Kad je &#352;aulov sin I&#353;baal &#269;uo da je poginuo Abner u Hebronu, klonu&#353;e mu ruke i sav se Izrael zaprepasti. </p> 
<p><A NAME="an_4:2">4:2</A>&nbsp;A &#352;aulov sin  I&#353;baal ima&#353;e dvojicu vo&#273;a svojih &#269;eta; jedan se zvao Baana, a  drugi Rekab; bili su sinovi Rimona Beero&#263;anina iz Benjaminova  plemena, jer se Beerot pribraja k Benjaminu. </p> 
<p><A NAME="an_4:3">4:3</A>&nbsp;A Beero&#263;ani bijahu  pobjegli u Gitajim, gdje su ostali kao do&#353;ljaci do dana&#353;njeg  dana. </p> 
<p><A NAME="an_4:4">4:4</A>&nbsp;&#352;aulov sin Jonatan imao je sina hroma na obje noge. Njemu  je bilo pet godina kad je iz Jizreela do&#353;ao glas o &#352;aulovoj i  Jonatanovoj pogibiji. Njegova ga dadilja uze i pobje&#382;e, ali u  brzini bijega dijete pade i osta hromo. Ime mu bija&#353;e Meribaal.</p> 
<p><A NAME="an_4:5">4:5</A>&nbsp;Sinovi Rimona Beero&#263;anina, Rekab i Baana, digo&#353;e se i  do&#273;o&#353;e za najve&#263;e dnevne vru&#263;ine I&#353;baalu do ku&#263;e, a on upravo  spava&#353;e podnevni po&#269;inak. </p> 
<p><A NAME="an_4:6">4:6</A>&nbsp;A vratarica, &#269;iste&#263;i p&#353;enicu, bija&#353;e  zadrijemala te je spavala. Rekab i njegov brat Baana pro&#353;ulja&#353;e  se kraj nje. </p> 
<p><A NAME="an_4:7">4:7</A>&nbsp;Kad su u&#353;li u ku&#263;u, on je le&#382;ao na postelji u  svojoj spavaonici. Oni ga ubi&#353;e, odsjeko&#353;e mu glavu i uze&#353;e je  i cijelu su onu no&#263; i&#353;li putem kroz Arabu. </p> 
<p><A NAME="an_4:8">4:8</A>&nbsp;Glavu I&#353;baalovu  doneso&#353;e Davidu u Hebron i reko&#353;e kralju: "Evo glave I&#353;baala, sina &#352;aulova, tvoga neprijatelja koji ti je radio o glavi. Jahve  je danas krvavo osvetio moga gospodara i kralja na &#352;aulu i njegovu  rodu." </p> 
<p><A NAME="an_4:9">4:9</A>&nbsp;Ali David odvrati Rekabu i njegovu bratu Baani, sinovima  Rimona iz Beerota, i re&#269;e im: "Tako mi &#382;ivog Jahve koje me izbavio  iz svake nevolje! </p> 
<p><A NAME="an_4:10">4:10</A>&nbsp;Onaj koji mi je javio da je poginuo &#352;aul  mislio je da mi javlja radosnu vijest, a ja sam ga uhvatio i  pogubio u Siklagu da mu platim za njegovu dobru vijest! </p> 
<p><A NAME="an_4:11">4:11</A>&nbsp;&#352;to  &#263;u tek u&#269;initi sa zlikovcima koji su ubili po&#353;tena &#269;ovjeka u  njegovoj ku&#263;i, na njegovoj postelji! Zar da ne tra&#382;im od vas  ra&#269;un za njegovu krv i da vas ne istrijebim sa zemlje?" </p> 
<p><A NAME="an_4:12">4:12</A>&nbsp;Nato  David zapovjedi vojnicima te ih pogubi&#353;e. Potom im odsjeko&#353;e  ruke i noge i objesi&#353;e ih kod jezera u Hebronu. I&#353;baalovu glavu  uze&#353;e i pokopa&#353;e u Abnerovu grobu u Hebronu. </p> 
<p><A NAME="an_5:1">5:1</A>&nbsp;Tada se sabra&#353;e sva izraelska plemena k Davidu u Hebron i reko&#353;e:  "Evo, mi smo od tvoje kosti i od tvoga mesa. </p> 
<p><A NAME="an_5:2">5:2</A>&nbsp;Jo&#353; prije, dok  je jo&#353; &#352;aul bio kralj nad nama, ti si upravljao svim pokretima  Izraela, a Jahve ti je rekao: 'Ti &#263;e&#353; pasti moj izraelski narod  i ti &#263;e&#353; biti knez nad Izraelom!'" </p> 
<p><A NAME="an_5:3">5:3</A>&nbsp;Tako do&#273;o&#353;e sve izraelske  starje&#353;ine kralju u Hebron, a kralj David sklopi s njima savez  u Hebronu pred Jahvom; i pomaza&#353;e Davida za kralja nad Izraelom.</p> 
<p><A NAME="an_5:4">5:4</A>&nbsp;Trideset je godina bilo Davidu kad je postao kralj, a  kraljevao je &#269;etrdeset godina. </p> 
<p><A NAME="an_5:5">5:5</A>&nbsp;U Hebronu je kraljevao nad  Judom sedam godina i &#353;est mjeseci, a u Jeruzalemu kraljeva&#353;e  trideset i tri godine nad svim Izraelom i nad Judom.</p> 
<p><A NAME="an_5:6">5:6</A>&nbsp;David krene s ljudima na Jeruzalem protiv Jebusejaca,  koji su &#382;ivjeli u onoj zemlji. Ali oni poru&#269;i&#353;e Davidu: "Ne&#263;e&#353;  u&#263;i ovamo! Slijepci &#263;e te i kljasti odbiti!" (To je imalo zna&#269;iti:  David ne&#263;e u&#263;i ovamo.) </p> 
<p><A NAME="an_5:7">5:7</A>&nbsp;Ipak David osvoji Sionsku tvr&#273;avu,  to jest Davidov grad. </p> 
<p><A NAME="an_5:8">5:8</A>&nbsp;Onoga dana re&#269;e David: "Tko god pobije  Jebusejce i popne se kroz prorov ..." A kljaste i slijepe mrzi  David iz sve du&#353;e. (Stoga se ka&#382;e: Slijepci i kljasti neka ne  ulaze u Hram.) </p> 
<p><A NAME="an_5:9">5:9</A>&nbsp;David se nastani u tvr&#273;avi i prozva je Davidov  grad. Tada David podi&#382;e zid unaokolo od Mila pa unutra. </p> 
<p><A NAME="an_5:10">5:10</A>&nbsp;David  je postajao sve silniji, jer Jahve, Bog nad vojskama, bija&#353;e  s njim.</p> 
<p><A NAME="an_5:11">5:11</A>&nbsp;Tirski kralj Hiram posla k Davidu izaslanstvo i cedrova  drveta, tesara i zidara, koji sagradi&#353;e dvor Davidu. </p> 
<p><A NAME="an_5:12">5:12</A>&nbsp;Tada  David spozna da ga je Jahve potvrdio za kralja nad Izraelom i  da je vrlo uzvisio njegovo kraljevstvo radi svojega izraelskog  naroda. </p> 
<p><A NAME="an_5:13">5:13</A>&nbsp;Po dolasku iz Hebrona David uze jo&#353; ino&#269;a i &#382;ena iz Jeruzalema;  i rodi se Davidu jo&#353; sinova i k&#263;eri. </p> 
<p><A NAME="an_5:14">5:14</A>&nbsp;Evo imena djece koja  mu se rodi&#353;e u Jeruzalemu: &#352;amua, &#352;obab, Natan, Salomon, </p> 
<p><A NAME="an_5:15">5:15</A>&nbsp;Jibhar, Eli&#353;ua, Nefeg, Jafija, </p> 
<p><A NAME="an_5:16">5:16</A>&nbsp;Eli&#353;ama, Beeljada i Elifelet.</p> 
<p><A NAME="an_5:17">5:17</A>&nbsp;Kad su Filistejci &#269;uli da su Davida pomazali za kralja  nad Izraelom, izi&#273;o&#353;e svi da se do&#269;epaju Davida. &#268;uv&#353;i to, David  si&#273;e u svoj zaklon. </p> 
<p><A NAME="an_5:18">5:18</A>&nbsp;Filistejci do&#273;o&#353;e i ra&#353;iri&#353;e se po Refaimskoj  dolini. </p> 
<p><A NAME="an_5:19">5:19</A>&nbsp;Tada David upita Jahvu: "Mogu li napasti Filistejce?  Ho&#263;e&#353; li ih predati meni u ruke?" Jahve odgovori Davidu: "Napadni!  Predat &#263;u Filistejce tebi u ruke!" </p> 
<p><A NAME="an_5:20">5:20</A>&nbsp;Tada David do&#273;e u Baal  Perasim i ondje ih pobi. David re&#269;e: "Jahve je preda mnom prodro  me&#273;u moje neprijatelje kao &#353;to voda prodire." Stoga se ono mjesto  prozvalo Baal Perasim. </p> 
<p><A NAME="an_5:21">5:21</A>&nbsp;Ostavili su ondje svoje bogove; a  David i njegovi ljudi odneso&#353;e ih.</p> 
<p><A NAME="an_5:22">5:22</A>&nbsp;Filistejci opet do&#273;o&#353;e i ra&#353;iri&#353;e se po Refaimskoj dolini. </p> 
<p><A NAME="an_5:23">5:23</A>&nbsp;David opet upita Jahvu, a on mu odgovori: "Ne idi pred njih, nego im za&#273;i za le&#273;a i navali na njih s protivne strane Bekaima. </p> 
<p><A NAME="an_5:24">5:24</A>&nbsp;Kad za&#269;uje&#353; topot koraka po bekaimskim vrhovima, onda se  po&#382;uri, jer &#263;e tada Jahve i&#263;i pred tobom da pobije filistejsku  vojsku." </p> 
<p><A NAME="an_5:25">5:25</A>&nbsp;David u&#269;ini kako mu je zapovjedio Jahve i pobi Filistejce  od Gibeona sve do ulaza u Gezer.</p> 
<p><A NAME="an_6:1">6:1</A>&nbsp;Jednoga dana David opet skupi svu izabranu mom&#269;ad u Izraelu, trideset tisu&#263;a ljudi. </p> 
<p><A NAME="an_6:2">6:2</A>&nbsp;Zatim David i sva vojska &#353;to je bila  s njim krenu na put i odo&#353;e u Baalu Judinu da odande donesu Kov&#269;eg  Bo&#382;ji, &#353;to nosi ime Jahve Sebaota koji stoluje nad kerubinima. </p> 
<p><A NAME="an_6:3">6:3</A>&nbsp;Kov&#269;eg Bo&#382;ji metnu&#353;e na nova kola, iznijev&#353;i ga iz ku&#263;e Abinadabove, koja je stajala na bre&#382;uljku. Uza i Ahjo, Abinadabovi sinovi, pratili su kola. </p> 
<p><A NAME="an_6:4">6:4</A>&nbsp;Uza je stupao kraj Kov&#269;ega Bo&#382;jeg, a Ahjo  i&#353;ao pred njim. </p> 
<p><A NAME="an_6:5">6:5</A>&nbsp;David i sav dom Izraelov igrahu pred Jahvom  iz sve snage pjevaju&#263;i uza zvuke citara, harfa, bubnjeva, udaraljki  i cimbala. </p> 
<p><A NAME="an_6:6">6:6</A>&nbsp;Kad su do&#353;li do Nakonova gumna, posegnu Uza rukom  za Kov&#269;egom Bo&#382;jim da ga pridr&#382;i jer ga volovi umalo ne prevrnu&#353;e. </p> 
<p><A NAME="an_6:7">6:7</A>&nbsp;Ali se Jahve razgnjevio na Uzu: Bog ga na mjestu udari za  taj prijestup, tako da je umro ondje, kraj Kov&#269;ega Bo&#382;jega. </p> 
<p><A NAME="an_6:8">6:8</A>&nbsp;Davidu  bija&#353;e &#382;ao &#353;to je Jahve onako udario Uzu, i on prozva ono mjesto  Peres Uza, kako se zove i dan-danas.</p> 
<p><A NAME="an_6:9">6:9</A>&nbsp;Toga se dana David upla&#353;i Jahve i re&#269;e u sebi: "Kako bi  mogao do&#263;i k meni Kov&#269;eg Jahvin?" </p> 
<p><A NAME="an_6:10">6:10</A>&nbsp;Zato David ne htjede dovesti  Kov&#269;eg Jahvin k sebi, u Davidov grad, nego ga otpremi u ku&#263;u  Obed-Edoma iz Gata. </p> 
<p><A NAME="an_6:11">6:11</A>&nbsp;I ostade Jahvin Kov&#269;eg u ku&#263;i Obed-Edomovoj  u Gatu tri mjeseca i Jahve blagoslovi Obed-Edoma i svu njegovu  obitelj. </p> 
<p><A NAME="an_6:12">6:12</A>&nbsp;Kad su kralju javili da je Jahve blagoslovio Obed-Edomovu  obitelj i sav njegov posjed zbog Kov&#269;ega Bo&#382;jeg, ode David i  ponese Kov&#269;eg Bo&#382;ji iz Obed-Edomove ku&#263;e gore u Davidov grad  s velikim veseljem. </p> 
<p><A NAME="an_6:13">6:13</A>&nbsp;Tek &#353;to su nosioci Kov&#269;ega Bo&#382;jeg pokro&#269;ili  &#353;est koraka, David &#382;rtvova vola i tovna ovna. </p> 
<p><A NAME="an_6:14">6:14</A>&nbsp;David je igrao  iz sve snage pred Jahvom, a bio je ogrnut samo lanenim ople&#263;kom. </p> 
<p><A NAME="an_6:15">6:15</A>&nbsp;Tako su David i sav Izraelov dom nosili gore Kov&#269;eg Jahvin  kli&#269;u&#263;i i trube&#263;i u rog.</p> 
<p><A NAME="an_6:16">6:16</A>&nbsp;A kad je Kov&#269;eg Jahvin ulazio u Davidov grad, &#352;aulova  je k&#263;i Mikala gledala kroz prozor i vidjela kralja Davida kako  ska&#269;e i vrti se pred Jahvom i prezre ga ona u svome srcu. </p> 
<p><A NAME="an_6:17">6:17</A>&nbsp;Tada  uneso&#353;e Kov&#269;eg Jahvin i postavi&#353;e ga usred &#353;atora koji mu bija&#353;e  razapeo David. Onda David prinese pred Jahvom paljenice i pri&#269;esnice. </p> 
<p><A NAME="an_6:18">6:18</A>&nbsp;Po&#353;to je prinio paljenice i pri&#269;esnice, David blagoslovi  narod imenom Jahve Sebaota. </p> 
<p><A NAME="an_6:19">6:19</A>&nbsp;Potom razdijeli me&#273;u sav narod, me&#273;u sve mno&#353;tvo Izraelovo, ljudima i &#382;enama, svakome po jedan  kruh, komad mesa i kola&#269; od suhoga gro&#382;&#273;a. Zatim se razi&#273;e sav  narod, svaki svojoj ku&#263;i.</p> 
<p><A NAME="an_6:20">6:20</A>&nbsp;Kad se David vratio ku&#263;i da blagoslovi svoju obitelj, &#352;aulova k&#263;i Mikala izi&#273;e u susret Davidu i re&#269;e mu: "Kako se  &#269;asno danas ponio Izraelov kralj kad se otkrio pred o&#269;ima slu&#353;kinja  slugu svojih kao &#353;to se otkriva prost &#269;ovjek!" </p> 
<p><A NAME="an_6:21">6:21</A>&nbsp;Ali David  odgovori Mikali: "Pred Jahvom ja igram! Tako mi &#382;ivoga Jahve, koji me izabrao mjesto tvog oca i mjesto svega njegova doma  da me postavi za kneza nad Izraelom, narodom Jahvinim: pred Jahvom  &#263;u igrati! </p> 
<p><A NAME="an_6:22">6:22</A>&nbsp;I jo&#353; &#263;u se dublje poniziti. Bit &#263;u neznatan u  tvojim o&#269;ima, ali pred slu&#353;kinjama o kojima govori&#353;, pred njima  &#263;u biti u &#269;asti." </p> 
<p><A NAME="an_6:23">6:23</A>&nbsp;A Mikala, &#352;aulova k&#263;i, ne imade poroda  do dana svoje smrti.</p> 
<p><A NAME="an_7:1">7:1</A>&nbsp;Kad se David nastanio u svojem dvoru i kad mu je Jahve pribavio  mir od svih njegovih neprijatelja unaokolo, </p> 
<p><A NAME="an_7:2">7:2</A>&nbsp;re&#269;e kralj proroku  Natanu: "Pogledaj! Ja, evo, stojim u dvoru od cedrovine, a Kov&#269;eg  Bo&#382;ji stoji pod &#353;atorom." </p> 
<p><A NAME="an_7:3">7:3</A>&nbsp;A Natan odgovori kralju: "Idi i  &#269;ini sve &#353;to ti je na srcu jer je Jahve s tobom."</p> 
<p><A NAME="an_7:4">7:4</A>&nbsp;Ali jo&#353; iste no&#263;i do&#273;e Natanu ova Jahvina rije&#269;:</p> 
<p><A NAME="an_7:5">7:5</A>&nbsp;"Idi i reci mome sluzi Davidu: Ovako govori Jahve: 'Zar  &#263;e&#353; mi ti sagraditi ku&#263;u da u njoj prebivam? </p> 
<p><A NAME="an_7:6">7:6</A>&nbsp;Nisam nikad prebivao  u ku&#263;i otkako sam izveo iz Egipta sinove Izraelove pa do dana&#353;njega  dana, nego sam bio lutalac pod &#353;atorom i u prebivali&#353;tu. </p> 
<p><A NAME="an_7:7">7:7</A>&nbsp;Dok  sam hodio sa svim Izraelovim sinovima, jesam li ijednu rije&#269;  rekao nekomu od Izraelovih sudaca kojima sam zapovjedio da budu  pastiri mojem narodu izraelskom i kazao: 'Za&#353;to mi ne sagradite  ku&#263;u od cedrovine?' </p> 
<p><A NAME="an_7:8">7:8</A>&nbsp;Zato sad ovo reci mome sluzi Davidu: Ovako  govori Jahve nad vojskama: Ja sam te doveo s pa&#353;njaka, od ovaca  i koza, da bude&#353; knez nad mojim izraelskim narodom. </p> 
<p><A NAME="an_7:9">7:9</A>&nbsp;Bio sam  s tobom kuda si god i&#353;ao, iskorijenio sam sve tvoje neprijatelje  pred tobom. Ja &#263;u ti pribaviti veliko ime, kao &#353;to je velika&#353;ko  ime na zemlji. </p> 
<p><A NAME="an_7:10">7:10</A>&nbsp;Odredit &#263;u prebivali&#353;te svojem izraelskom  narodu, posadit &#263;u ga da &#382;ivi na svojem mjestu i da ne luta vi&#353;e  naokolo, niti da ga zlikovci mu&#269;e kao prije, </p> 
<p><A NAME="an_7:11">7:11</A>&nbsp;onda kad sam  odredio suce nad svojim izraelskim narodom. Ja &#263;u mu pribaviti  mir od svih njegovih neprijatelja. Jahve &#263;e te u&#269;initi velikim.  Jahve &#263;e ti podi&#263;i dom. </p> 
<p><A NAME="an_7:12">7:12</A>&nbsp;I kad se ispune tvoji dani i ti po&#269;ine&#353;  kod svojih otaca, podi&#263;i &#263;u tvoga potomka nakon tebe, koji &#263;e  se roditi od tvoga tijela, i utvrdit &#263;u njegovo kraljevstvo. </p> 
<p><A NAME="an_7:13">7:13</A>&nbsp;On &#263;e sagraditi dom imenu mojem, a ja &#263;u utvrditi njegovo  prijestolje zauvijek. </p> 
<p><A NAME="an_7:14">7:14</A>&nbsp;Ja &#263;u njemu biti otac, a on &#263;e meni  biti sin: ako u&#269;ini &#353;to zlo, kaznit &#263;u ga ljudskom &#353;ibom i udarcima  kako ih zadaju sinovi ljudski. </p> 
<p><A NAME="an_7:15">7:15</A>&nbsp;Ali svoje naklonosti ne&#263;u  odvratiti od njega, kao &#353;to sam je odvratio od &#352;aula koga sam  uklonio ispred tebe. </p> 
<p><A NAME="an_7:16">7:16</A>&nbsp;Tvoja &#263;e ku&#263;a i tvoje kraljevstvo trajati  dovijeka preda mnom, tvoje &#263;e prijestolje &#269;vrsto stajati zasvagda.'"</p> 
<p><A NAME="an_7:17">7:17</A>&nbsp;Natan prenese Davidu sve te rije&#269;i i cijelo vi&#273;enje.</p> 
<p><A NAME="an_7:18">7:18</A>&nbsp;Nato kralj David u&#273;e u &#353;ator i stade pred Jahvom i pomoli  se:  "Tko sam ja, Gospode Jahve, i &#353;to je moj dom te si me doveo  dovde? </p> 
<p><A NAME="an_7:19">7:19</A>&nbsp;Pa i to je jo&#353; premalo u tvojim o&#269;ima, Gospode Jahve, te daje&#353; svoja obe&#263;anja ku&#263;i svoga sluge za daleku budu&#263;nost  i gleda&#353; na me kao na ugledna &#269;ovjeka! </p> 
<p><A NAME="an_7:20">7:20</A>&nbsp;Ali &#353;to bi ti David  jo&#353; mogao kazati, kad ti sam poznaje&#353; svoga slugu, Gospode Jahve! </p> 
<p><A NAME="an_7:21">7:21</A>&nbsp;Radi svoje rije&#269;i i po svome srcu u&#269;inio si sve ovo veliko  djelo, obznaniv&#353;i ove veli&#269;ajnosti. </p> 
<p><A NAME="an_7:22">7:22</A>&nbsp;Zato si velik, Gospode  Jahve; nema takvoga kakav si ti i nema Boga osim tebe, po svemu  &#353;to smo u&#353;ima svojim &#269;uli. </p> 
<p><A NAME="an_7:23">7:23</A>&nbsp;Postoji li ijedan narod na zemlji  kao tvoj izraelski narod radi kojega je Bog i&#353;ao da ga izbavi  sebi za narod da tako ste&#269;e&#353; sebi ime velikim i stra&#353;nim &#269;udesima, izgone&#263;i krivobo&#382;a&#269;ka plemena pred svojim narodom koji si otkupio  iz Egipta? </p> 
<p><A NAME="an_7:24">7:24</A>&nbsp;Tako si u&#269;inio svoj izraelski narod svojim narodom  zauvijek, a ti si mu, Jahve, postao Bogom. </p> 
<p><A NAME="an_7:25">7:25</A>&nbsp;Zato sada, Gospode  Jahve, ispuni zauvijek obe&#263;anje koje si dao svome sluzi i njegovu  domu i u&#269;ini kako si obrekao. </p> 
<p><A NAME="an_7:26">7:26</A>&nbsp;Neka se veli&#269;a tvoje ime zauvijek  i neka se govori: Jahve nad vojskama jest Bog Izraelov, a dom  sluge tvoga Davida neka stoji &#269;vrsto pred tobom. </p> 
<p><A NAME="an_7:27">7:27</A>&nbsp;Jer si ti, Jahve nad vojskama, Bo&#382;e Izraelov, objavio svome sluzi ovo:  'Ja &#263;u ti podi&#263;i dom.' Zato je tvoj sluga smogao hrabrosti da  ti se pomoli ovom molitvom. </p> 
<p><A NAME="an_7:28">7:28</A>&nbsp;Uistinu, Gospode Jahve, ti si  Bog, tvoje su rije&#269;i istinite i ti daje&#353; ovo lijepo obe&#263;anje  svome sluzi. </p> 
<p><A NAME="an_7:29">7:29</A>&nbsp;Udostoj se sada blagosloviti dom svoga sluge  da ostane dovijeka pred tobom. Jer kad ti, Gospode Jahve, obrekne&#353;  i blagoslovi&#353;, ku&#263;a tvoga sluge bit &#263;e blagoslovljena zasvagda."</p> 
<p><A NAME="an_8:1">8:1</A>&nbsp;Poslije toga David porazi Filistejce i pokori ih te ote Gat  s njegovim selima iz filistejskih ruku. </p> 
<p><A NAME="an_8:2">8:2</A>&nbsp;Porazi i Moapce i  izmjeri ih uzicom polegav&#353;i ih po zemlji: dvije uzice odmjeri  onih koje treba pogubiti, a jednu punu uzicu onih koje treba  ostaviti na &#382;ivotu. Tako Moapci postado&#353;e Davidovi podanici koji  su mu donosili danak.</p> 
<p><A NAME="an_8:3">8:3</A>&nbsp;David je porazio i Hadadezera, Rehobova sina, sopskoga  kralja, kad je izi&#353;ao da pro&#353;iri svoju vlast do Rijeke. </p> 
<p><A NAME="an_8:4">8:4</A>&nbsp;David  zarobi od njega tisu&#263;u i sedam stotina konjanika i dvadeset tisu&#263;a  pje&#353;aka; ispresijecao je petne &#382;ile svim konjima od bojnih kola;  ostavio ih je samo stotinu. </p> 
<p><A NAME="an_8:5">8:5</A>&nbsp;Dama&#353;&#269;anski su Aramejci do&#353;li  u pomo&#263; Hadadezeru, sopskome kralju, ali je David pobio me&#273;u  Aramejcima dvadeset i dvije tisu&#263;e ljudi. </p> 
<p><A NAME="an_8:6">8:6</A>&nbsp;Postavio je namjesnike  u Dama&#353;&#269;anskom Aramu. Tako Aramejci postado&#353;e Davidovi podanici  i morado&#353;e mu pla&#263;ati danak. Jahve je davao pobjedu Davidu kuda  je god i&#353;ao. </p> 
<p><A NAME="an_8:7">8:7</A>&nbsp;David zaplijeni zlatne &#353;titove &#353;to ih imahu Hadadezerove  sluge i donese ih u Jeruzalem. </p> 
<p><A NAME="an_8:8">8:8</A>&nbsp;Iz Tebaha i iz Berotaja, Hadadezerovih  gradova, donese kralj David silni tu&#269;.</p> 
<p><A NAME="an_8:9">8:9</A>&nbsp;Kad je &#269;uo hamatski kralj Tou da je David porazio svu  Hadadezerovu vojsku, </p> 
<p><A NAME="an_8:10">8:10</A>&nbsp;poslao je svoga sina Hadorama kralju  Davidu da ga pozdravi i da mu &#269;estita &#353;to je vojevao protiv Hadadezera  i porazio ga, jer je Hadadezer bio u ratu s Touom; Hadoram donese  srebrnih, zlatnih i tu&#269;anih predmeta. </p> 
<p><A NAME="an_8:11">8:11</A>&nbsp;I njih kralj David  posveti Jahvi sa srebrom i zlatom &#353;to ga bija&#353;e uzeo od svih  naroda koje je pokorio: </p> 
<p><A NAME="an_8:12">8:12</A>&nbsp;od Aramaca, Moabaca, Amonaca, Filistejaca  i od Amale&#269;ana te od plijena Hadadezera, Rehobova sina, kralja  Sobe. </p> 
<p><A NAME="an_8:13">8:13</A>&nbsp;David ste&#269;e novu slavu kad je na povratku porazio Edomce, u Slanoj dolini, osamnaest tisu&#263;a njih. </p> 
<p><A NAME="an_8:14">8:14</A>&nbsp;I postavi upravitelje  u Edomu, i svi Edomci postado&#353;e podanici Davidovi. I kuda je  god David i&#353;ao, Jahve mu dava&#353;e pobjedu.</p> 
<p><A NAME="an_8:15">8:15</A>&nbsp;David kraljeva&#353;e nad svim Izraelom, &#269;ine&#263;i pravo i pravicu  svemu svome narodu. </p> 
<p><A NAME="an_8:16">8:16</A>&nbsp;Joab, sin Sarvijin, zapovijeda&#353;e vojskom, a Jo&#353;afat, sin Ahiludov, bija&#353;e ljetopisac. </p> 
<p><A NAME="an_8:17">8:17</A>&nbsp;Sadok, sin Ahitubov, i Ebjatar, sin Ahimelekov, bijahu sve&#263;enici; Seraja bija&#353;e dr&#382;avni  pisar; </p> 
<p><A NAME="an_8:18">8:18</A>&nbsp;Benaja, sin Jojadin, zapovijeda&#353;e Kere&#263;anima i Pele&#263;anima;  Davidovi sinovi bijahu namjesnici. </p> 
<p><A NAME="an_9:1">9:1</A>&nbsp;Jednoga dana upita David: "Ima li jo&#353; koji pre&#382;ivjeli od &#352;aulove  ku&#263;e da mu u&#269;inim milost zbog Jonatana?" </p> 
<p><A NAME="an_9:2">9:2</A>&nbsp;A bija&#353;e u &#352;aulovoj  ku&#263;i sluga po imenu Siba: njega dozva&#353;e pred Davida i kralj ga  zapita: "Jesi li ti Siba?" A on odgovori: "Jesam, tvoj sluga!" </p> 
<p><A NAME="an_9:3">9:3</A>&nbsp;A kralj nastavi: "Zar nema vi&#353;e nikoga od &#352;aulove ku&#263;e da  mu iska&#382;em milost kao &#353;to je Bo&#382;ja milost?" A Siba odgovori kralju:  "Ima jo&#353; Jonatanov sin koji je hrom na obje noge." </p> 
<p><A NAME="an_9:4">9:4</A>&nbsp;Kralj ga  upita: "Gdje je on?" A Siba odgovori kralju: "Eno ga u ku&#263;i Makira, sina Amielova, u Lo Debaru."</p> 
<p><A NAME="an_9:5">9:5</A>&nbsp;Tada kralj David posla po njega u ku&#263;u Makira, sina Amielova, iz Lo Debara.</p> 
<p><A NAME="an_9:6">9:6</A>&nbsp;Kad je Meribaal, sin Jonatana, sina &#352;aulova, do&#353;ao k Davidu, pade ni&#269;ice i pokloni se. A David re&#269;e: "Meribaale!" On odgovori:  "Evo tvoga sluge!" </p> 
<p><A NAME="an_9:7">9:7</A>&nbsp;A David mu re&#269;e: "Ne boj se jer ti &#382;elim  iskazati milost zbog tvoga oca Jonatana. Vratit &#263;u ti sva polja  tvoga djeda &#352;aula, a ti &#263;e&#353; svagda jesti kruh za mojim stolom." </p> 
<p><A NAME="an_9:8">9:8</A>&nbsp;Meribaal se pokloni i re&#269;e: "&#352;to je tvoj sluga te iskazuje&#353;  milost mrtvome psu kao &#353;to sam ja?"</p> 
<p><A NAME="an_9:9">9:9</A>&nbsp;Potom kralj dozva Sibu, &#352;aulova slugu, i re&#269;e mu: "Sve  &#353;to je pripadalo &#352;aulu i njegovoj ku&#263;i, sve to dajem sinu tvoga  gospodara. </p> 
<p><A NAME="an_9:10">9:10</A>&nbsp;Ti &#263;e&#353; mu sa svojim sinovima i sa svojim slugama  obra&#273;ivati zemlju, od nje &#263;e&#353; skupljati &#382;etvu da obitelj tvoga  gospodara ima kruha; a Meribaal, sin tvoga gospodara, jest &#263;e  svagda za mojim stolom." A Siba ima&#353;e petnaest sinova i dvadeset  slugu. </p> 
<p><A NAME="an_9:11">9:11</A>&nbsp;Siba odgovori kralju: "Tvoj &#263;e sluga u&#269;initi sve &#353;to  je moj gospodar i kralj zapovjedio svome sluzi." Meribaal je, dakle, jeo za Davidovim stolom kao jedan izme&#273;u  kraljevih sinova. </p> 
<p><A NAME="an_9:12">9:12</A>&nbsp;Meribaal je imao maloga sina po imenu Mika.  A svi koji su &#382;ivjeli u Sibinoj ku&#263;i bijahu u slu&#382;bi Meribaala. </p> 
<p><A NAME="an_9:13">9:13</A>&nbsp;A Meribaal je boravio u Jeruzalemu, jer je uvijek jeo za  kraljevim stolom. Bio je hrom na obje noge.</p> 
<p><A NAME="an_10:1">10:1</A>&nbsp;Poslije toga umrije Naha&#353;, kralj Amonaca, a zakralji se njegov  sin Hanun mjesto njega. </p> 
<p><A NAME="an_10:2">10:2</A>&nbsp;A David re&#269;e u sebi: "&#381;elio bih iskazati  ljubav Naha&#353;evu sinu Hanunu, kao &#353;to je njegov otac iskazao meni."  Zato David posla svoje sluge da mu izraze su&#263;ut zbog njegova  oca. Ali kad su Davidove sluge do&#353;le u zemlju Amonaca, </p> 
<p><A NAME="an_10:3">10:3</A>&nbsp;reko&#353;e  knezovi Amonaca svome gospodaru Hanunu: "Zar misli&#353; da je David  poslao ljude da ti izraze su&#263;ut zato &#353;to bi htio iskazati &#269;ast  tvome ocu? Nije li mo&#382;da zato David poslao svoje ljude k tebi  da razvide grad da bi doznao njegovu obranu i potom ga oborio?" </p> 
<p><A NAME="an_10:4">10:4</A>&nbsp;Tada Hanun pograbi Davidove sluge, obrija im pola brade i  skrati im haljine dopola, sve do zadnjice, i posla ih natrag. </p> 
<p><A NAME="an_10:5">10:5</A>&nbsp;Kad su to javili Davidu, posla on &#269;ovjeka pred njih, jer su  ti ljudi bili te&#353;ko osramo&#263;eni, i poru&#269;i im: "Ostanite u Jerihonu  dok vam ne naraste brada, pa se onda vratite!"</p> 
<p><A NAME="an_10:6">10:6</A>&nbsp;Tada Amonci uvidje&#353;e da su se omrazili s Davidom; zato  Amonci posla&#353;e glasnike da za pla&#263;u unajme Aramejce iz Bet Rehoba  i Aramejce iz Sobe, dvadeset tisu&#263;a pje&#353;aka, zatim kralja Maake, tisu&#263;u ljudi, i ljude iz Toba, dvanaest tisu&#263;a vojnika. </p> 
<p><A NAME="an_10:7">10:7</A>&nbsp;Kad  je David to &#269;uo, posla Joaba s vojskom i izabranim junacima. </p> 
<p><A NAME="an_10:8">10:8</A>&nbsp;Amonci izi&#273;o&#353;e i svrsta&#353;e se u bojni red pred gradskim vratima, dok su Aramejci iz Sobe i iz Rehoba i ljudi iz Toba i iz Maake  stajali zasebno na polju. </p> 
<p><A NAME="an_10:9">10:9</A>&nbsp;Vidjev&#353;i postavljene bojne redove  prema sebi sprijeda i straga, probra Joab najvrsnije me&#273;u Izraelcima  i svrsta ih prema Aramejcima. </p> 
<p><A NAME="an_10:10">10:10</A>&nbsp;Ostalu vojsku predade bratu  Abi&#353;aju da je svrsta prema Amoncima. </p> 
<p><A NAME="an_10:11">10:11</A>&nbsp;I re&#269;e mu: "Ako Aramejci  budu ja&#269;i od mene, onda ti meni prisko&#269;i u pomo&#263;; ako Amonci  budu ja&#269;i od tebe, ja &#263;u tebi pohrliti u pomo&#263;. </p> 
<p><A NAME="an_10:12">10:12</A>&nbsp;Budi hrabar  i juna&#269;ki se dr&#382;imo radi naroda i radi gradova svoga Boga; a  Jahve neka u&#269;ini &#353;to je dobro u njegovim o&#269;ima." </p> 
<p><A NAME="an_10:13">10:13</A>&nbsp;Tada se  Joab i vojska koja je bila s njim po&#269;e&#353;e primicati da udare na  Aramejce, ali oni pobjego&#353;e pred njima. </p> 
<p><A NAME="an_10:14">10:14</A>&nbsp;Kad su Amonci vidjeli  da su Aramejci pobjegli, umako&#353;e i oni ispred Abi&#353;aja i povuko&#353;e  se u grad. Tada Joab odustane od rata protiv Amonaca i vrati  se u Jeruzalem.</p> 
<p><A NAME="an_10:15">10:15</A>&nbsp;Kad su Aramejci vidjeli gdje su ih Izraelci razbili,  sabra&#353;e ponovo svoje &#269;ete. </p> 
<p><A NAME="an_10:16">10:16</A>&nbsp;Hadadezer posla glasnike i sabra  Aramejce &#353;to su s one strane rijeke. Ovi do&#273;o&#353;e u Helam pod vodstvom  &#352;obaka, vojvode Hadadezerove vojske. </p> 
<p><A NAME="an_10:17">10:17</A>&nbsp;Po&#353;to su to javili Davidu, on skupi sve Izraelce i, pre&#353;av&#353;i preko Jordana, do&#273;e u Helam.  Aramejci se svrsta&#353;e protiv Davida i zametnu&#353;e s njime boj. </p> 
<p><A NAME="an_10:18">10:18</A>&nbsp;Ali  Aramejci udari&#353;e u bijeg ispred Izraelaca i David im pobi sedam  stotina konja od bojnih kola i &#269;etrdeset tisu&#263;a pje&#353;aka; pogubi  i njihova vojvodu &#352;obaka te je ondje umro. </p> 
<p><A NAME="an_10:19">10:19</A>&nbsp;A kad svi kraljevi, Hadadezerovi vazali, vidje&#353;e da ih je razbio Izrael, sklopi&#353;e  mir s Izraelom i po&#269;e&#353;e mu slu&#382;iti. A Aramejci se vi&#353;e nisu usu&#273;ivali  pomagati Amoncima. </p> 
<p><A NAME="an_11:1">11:1</A>&nbsp;U po&#269;etku slijede&#263;e godine, u doba kad kraljevi izlaze u rat, posla David Joaba i s njim svoje ljude i svega Izraela: oni  pobi&#353;e Amonce i podsjedo&#353;e Rabu. A David osta u Jeruzalemu.</p> 
<p><A NAME="an_11:2">11:2</A>&nbsp;A jednoga dana predve&#269;e usta David sa svoje postelje i  pro&#353;eta se po krovu svoje pala&#269;e. Opazi s krova &#382;enu gdje se  kupa. Ta &#382;ena bija&#353;e izvanredno lijepa. </p> 
<p><A NAME="an_11:3">11:3</A>&nbsp;David se propita za  tu &#382;enu i reko&#353;e mu: "Pa to je Bat-&#352;eba, k&#263;i Eliamova i &#382;ena  Urije Hetita!" </p> 
<p><A NAME="an_11:4">11:4</A>&nbsp;Nato David posla glasnika da je dovedu k njemu.  Kad je do&#353;la, le&#382;e on s njom, upravo kad se bila o&#269;istila od  svoje ne&#269;isto&#263;e. Zatim se ona vrati svojoj ku&#263;i. </p> 
<p><A NAME="an_11:5">11:5</A>&nbsp;&#381;ena zatrudnje  te poru&#269;i Davidu: "Trudna sam!"</p> 
<p><A NAME="an_11:6">11:6</A>&nbsp;Tada David posla poruku Joabu: "Po&#353;alji k meni Uriju Hetita!"  I Joab posla Uriju k Davidu. </p> 
<p><A NAME="an_11:7">11:7</A>&nbsp;Kad je Urija do&#353;ao k njemu, zapita  ga David kako je Joab, kako je vojska i kako napreduje rat. </p> 
<p><A NAME="an_11:8">11:8</A>&nbsp;Potom  David re&#269;e Uriji: "Si&#273;i u svoju ku&#263;u i operi svoje noge!" Urija  izi&#273;e iz kraljeva dvora, a za njim poneso&#353;e dar s kraljeva stola. </p> 
<p><A NAME="an_11:9">11:9</A>&nbsp;Ali Urija osta da spava pred vratima kraljeva dvora sa stra&#382;arima  svoga gospodara i ne ode svojoj ku&#263;i.</p> 
<p><A NAME="an_11:10">11:10</A>&nbsp;Javi&#353;e to Davidu govore&#263;i: "Urija nije oti&#353;ao svojoj  ku&#263;i!" Tada David upita Uriju: "Zar nisi do&#353;ao s puta? Za&#353;to  ne ide&#353; svojoj ku&#263;i?" </p> 
<p><A NAME="an_11:11">11:11</A>&nbsp;A Urija odgovori Davidu: "Kov&#269;eg, Izrael  i Juda borave pod &#353;atorima, moj gospodar Joab i stra&#382;a moga gospodara  borave na otvorenu polju, a ja da u&#273;em u svoju ku&#263;u da jedem  i da pijem i da spavam sa svojom &#382;enom? &#381;ivoga mi Jahve, i tako  mi tvoga &#382;ivota, zaista ne&#263;u u&#269;initi ne&#353;to takvo!" </p> 
<p><A NAME="an_11:12">11:12</A>&nbsp;Tada David  re&#269;e Uriji: "Ostani jo&#353; danas ovdje, a sutra &#263;u te otpustiti."  Tako Urija osta u Jeruzalemu onaj dan. </p> 
<p><A NAME="an_11:13">11:13</A>&nbsp;Sutradan David pozva  Uriju da jede i da pije pred njim i on ga opi. A uve&#269;er Urija  izi&#273;e i le&#382;e na svoju postelju sa stra&#382;ama svoga gospodara, ali  svojoj ku&#263;i nije oti&#353;ao.</p> 
<p><A NAME="an_11:14">11:14</A>&nbsp;Ujutro David napisa pismo Joabu i posla ga po Uriji. </p> 
<p><A NAME="an_11:15">11:15</A>&nbsp;A u tom pismu pisao je ovako: "Postavite Uriju naprijed,  gdje je naj&#382;e&#353;&#263;i boj, pa uzmaknite iza njega: neka bude pogo&#273;en  i neka pogine!" </p> 
<p><A NAME="an_11:16">11:16</A>&nbsp;Zato Joab, opsjedaju&#263;i grad, postavi Uriju  na mjesto gdje je znao da stoje najhrabriji ratnici. </p> 
<p><A NAME="an_11:17">11:17</A>&nbsp;Kad  su onda gra&#273;ani provalili van i pobili se s Joabom, pade nekoliko  od njegove vojske, od Davidovih ljudi, a pogibe i Urija Hetit.</p> 
<p><A NAME="an_11:18">11:18</A>&nbsp;Potom Joab posla &#269;ovjeka i javi Davidu sve &#353;to se dogodilo  u boju. </p> 
<p><A NAME="an_11:19">11:19</A>&nbsp;I zapovjedi glasniku ovako: "Kad pripovjedi&#353; kralju  sve &#353;to se dogodilo u boju, </p> 
<p><A NAME="an_11:20">11:20</A>&nbsp;mo&#382;da &#263;e se kralj razljutiti  pa ti kazati: 'Za&#353;to ste se primakli tako blizu gradu da navalite?  Zar niste znali da se obi&#269;no izme&#263;u strijele sa zida? </p> 
<p><A NAME="an_11:21">11:21</A>&nbsp;Tko  je ubio Abimeleka, sina Jerubaalova? Nije li jedna &#382;ena bacila  na njega mlinski kamen, ozgo sa zida, te je poginuo u Tebesu?  Za&#353;to ste se primakli tako blizu zidu?' Ako ti tako ka&#382;e, a ti  mu reci: 'Poginuo je i tvoj sluga Urija Hetit.'"</p> 
<p><A NAME="an_11:22">11:22</A>&nbsp;Glasnik krenu na put, do&#273;e k Davidu i pripovjedi mu sve  &#353;to mu je nalo&#382;io Joab. A David planu gnjevom na Joaba i re&#269;e  glasniku: "Za&#353;to ste se primakli tako blizu zidu? Tko je ubio  Abimeleka, sina Jerubaalova? Nije li jedna &#382;ena bacila na njega  mlinski kamen, ozgo sa zida, te je poginuo u Tebesu? Za&#353;to ste  se primakli tako blizu zidu?" </p> 
<p><A NAME="an_11:23">11:23</A>&nbsp;Glasnik odgovori Davidu: "Ti  su ljudi silovito udarali na nas i iza&#353;li su protiv nas na otvoreno  polje. Mi smo ih potisnuli natrag do gradskih vrata, </p> 
<p><A NAME="an_11:24">11:24</A>&nbsp;ali  su strijelci sa zida stali izmetati strijele na tvoje ljude te  ih je poginulo nekoliko izme&#273;u kraljevih slugu; tako je poginuo  i tvoj sluga Urija Hetit."</p> 
<p><A NAME="an_11:25">11:25</A>&nbsp;Tada David re&#269;e glasniku: "Ovako reci Joabu: 'Nemoj to  uzimati toliko k srcu, jer ma&#269; pro&#382;dire sad ovoga, sad onoga.  Udaraj jo&#353; ja&#269;e na grad i obori ga!' Tako &#263;e&#353; mu vratiti sr&#269;anost!" </p> 
<p><A NAME="an_11:26">11:26</A>&nbsp;Kad je Urijina &#382;ena &#269;ula da je poginuo njezin mu&#382; Urija,  &#382;alila je za svojim mu&#382;em. </p> 
<p><A NAME="an_11:27">11:27</A>&nbsp;A kad je pro&#353;lo vrijeme &#382;alosti, posla David po nju i uze je u svoj dvor, i ona mu posta &#382;enom.  I rodi mu sina. Ali djelo koje u&#269;ini David bija&#353;e zlo u o&#269;ima  Jahvinim. </p> 
<p><A NAME="an_12:1">12:1</A>&nbsp;Jahve posla proroka Natana k Davidu. On u&#273;e k njemu i re&#269;e  mu:  "U nekom gradu &#382;ivjela dva &#269;ovjeka, jedan bogat, a drugi  siroma&#353;an. </p> 
<p><A NAME="an_12:2">12:2</A>&nbsp;Bogati ima&#353;e ovaca i goveda u obilju. </p> 
<p><A NAME="an_12:3">12:3</A>&nbsp;A siromah  nema&#353;e ni&#353;ta, osim jedne jedine ov&#269;ice koju bija&#353;e kupio. Hranio  ju je i ona je rasla kraj njega i s njegovom djecom; jela je  od njegova zalogaja, pila iz njegove &#269;a&#353;e; spavala ja na njegovu  krilu: bila mu je kao k&#263;i. </p> 
<p><A NAME="an_12:4">12:4</A>&nbsp;I do&#273;e putnik k bogatom &#269;ovjeku, a njemu bilo &#382;ao uzeti od svojih ovaca ili goveda da zgotovi  gostu koji mu je do&#353;ao. On ukrade ov&#269;icu siromaha i zgotovi je  za svog pohodnika."</p> 
<p><A NAME="an_12:5">12:5</A>&nbsp;Tada David planu &#382;estokim gnjevom na toga &#269;ovjeka i re&#269;e  Natanu: "Tako mi &#382;ivog Jahve, smrt je zaslu&#382;io &#269;ovjek koji je  to u&#269;inio! </p> 
<p><A NAME="an_12:6">12:6</A>&nbsp;&#268;etverostruko &#263;e naknaditi ovcu zato &#353;to je u&#269;inio  to djelo i &#353;to nije znao milosr&#273;a!"</p> 
<p><A NAME="an_12:7">12:7</A>&nbsp;Tada Natan re&#269;e Davidu: "Ti si taj &#269;ovjek! Ovako govori  Jahve, Bog Izraelov: 'Ja sam te pomazao za kralja nad Izraelom, ja sam te izbavio iz &#352;aulove ruke. </p> 
<p><A NAME="an_12:8">12:8</A>&nbsp;Predao sam ti ku&#263;u tvoga  gospodara, polo&#382;io sam &#382;ene tvoga gospodara na tvoje krilo, dao  sam ti dom Izraelov i dom Judin; a ako to nije dosta, dodat &#263;u  ti jo&#353; ovo ili ono. </p> 
<p><A NAME="an_12:9">12:9</A>&nbsp;Za&#353;to si prezreo Jahvu i u&#269;inio ono &#353;to  je zlo u njegovim o&#269;ima? Ubio si ma&#269;em Uriju Hetita, a njegovu  si &#382;enu uzeo za svoju &#382;enu. Jest, njega si ubio ma&#269;em Amonaca. </p> 
<p><A NAME="an_12:10">12:10</A>&nbsp;Zato se ne&#263;e nikada vi&#353;e okrenuti ma&#269; od tvoga doma, jer  si me prezreo i jer si uzeo &#382;enu Urije Hetita da ti bude &#382;ena.' </p> 
<p><A NAME="an_12:11">12:11</A>&nbsp;Ovako govori Jahve: 'Evo ja &#263;u podi&#263;i na te zlo iz tvoga  doma. Uzet &#263;u tvoje &#382;ene ispred tvojih o&#269;iju i dat &#263;u ih tvome  bli&#382;njemu, koji &#263;e spavati s tvojim &#382;enama na vidiku ovome suncu. </p> 
<p><A NAME="an_12:12">12:12</A>&nbsp;Ti si dodu&#353;e radio tajno, ali ja &#263;u ovu prijetnju izvr&#353;iti  pred svim Izraelom i pred ovim suncem!'"</p> 
<p><A NAME="an_12:13">12:13</A>&nbsp;Tada David re&#269;e Natanu: "Sagrije&#353;io sam protiv Jahve!"  A Natan odvrati Davidu: "Jahve ti opra&#353;ta tvoj grijeh: ne&#263;e&#353;  umrijeti. </p> 
<p><A NAME="an_12:14">12:14</A>&nbsp;Ali jer si tim djelom prezreo Jahvu, neminovno  &#263;e umrijeti dijete koje ti se rodilo!"</p> 
<p><A NAME="an_12:15">12:15</A>&nbsp;Potom Natan ode svojoj ku&#263;i.  A Jahve udari dijete koje je Urijina &#382;ena rodila Davidu i  ono se te&#353;ko razbolje. </p> 
<p><A NAME="an_12:16">12:16</A>&nbsp;David se molitvom obrati Bogu za dijete:  postio je, vra&#263;ao se ku&#263;i i le&#382;ao preko no&#263;i na goloj zemlji, pokriven vre&#263;om. </p> 
<p><A NAME="an_12:17">12:17</A>&nbsp;A starje&#353;ine njegova doma stajahu oko njega  da ga podignu sa zemlje, ali on ne htjede i ne okusi s njima  nikakva jela. </p> 
<p><A NAME="an_12:18">12:18</A>&nbsp;A sedmi dan umrije dijete. Davidovi dvorani  ne usudi&#353;e se javiti mu da je dijete umrlo. Jer mi&#353;ljahu: "Dok  je dijete bilo &#382;ivo, govorili smo mu, a on nas nije htio slu&#353;ati.  A kako &#263;emo mu kazati da je dijete umrlo? U&#269;init &#263;e zlo!"</p> 
<p><A NAME="an_12:19">12:19</A>&nbsp;A David opazi da njegovi dvorani &#353;ap&#263;u me&#273;u sobom i on  shvati da je dijete umrlo. I upita David svoje dvorane: "Je li  dijete umrlo?" A oni odgovori&#353;e: "Umrlo je."</p> 
<p><A NAME="an_12:20">12:20</A>&nbsp;Tada David usta sa zemlje, okupa se, pomaza se i preobu&#269;e  se u druge haljine. Zatim u&#273;e u Dom Jahvin i pokloni se. Vrativ&#353;i  se potom svojoj ku&#263;i, zatra&#382;i da mu dadu jela; i jeo je. </p> 
<p><A NAME="an_12:21">12:21</A>&nbsp;A  njegovi dvorani upita&#353;e ga: "&#352;to to radi&#353;? Dok je dijete bilo  &#382;ivo, postio si i plakao; a sada, kad je dijete umrlo, ustaje&#353;  i jede&#353;!" </p> 
<p><A NAME="an_12:22">12:22</A>&nbsp;A on odgovori: "Dok je dijete bilo &#382;ivo, postio  sam i plakao jer sam mislio: 'Tko zna? Jahve &#263;e se mo&#382;da smilovati  na me i dijete &#263;e ostati &#382;ivo!' </p> 
<p><A NAME="an_12:23">12:23</A>&nbsp;A sada, kad je umrlo, &#269;emu  da postim? Mogu li ga vratiti? Ja &#263;u oti&#263;i k njemu, ali se ono  ne&#263;e vratiti k meni!"</p> 
<p><A NAME="an_12:24">12:24</A>&nbsp;Potom David utje&#353;i svoju &#382;enu Bat-&#352;ebu. Do&#273;e k njoj i  le&#382;e s njom. Ona zatrudnje i rodi sina komu nadjenu ime Salomon.  Jahve ga zamilova </p> 
<p><A NAME="an_12:25">12:25</A>&nbsp;i objavi to po proroku Natanu. Ovaj ga  nazva imenom Jedidja, po rije&#269;i Jahvinoj.</p> 
<p><A NAME="an_12:26">12:26</A>&nbsp;Joab navali na Rabu sinova Amonovih i osvoji kraljevski  grad. </p> 
<p><A NAME="an_12:27">12:27</A>&nbsp;Tada Joab posla glasnika k Davidu s porukom: "Ja sam  navalio na Rabu i osvojio grad uz vodu. </p> 
<p><A NAME="an_12:28">12:28</A>&nbsp;Sada ti saberi ostalu  vojsku, opkoli grad i osvoji ga, da ne bih ja osvojio grada i  dao mu svoje ime."</p> 
<p><A NAME="an_12:29">12:29</A>&nbsp;I skupi David svu vojsku, krenu na Rabu, navali na grad  i zauze ga. </p> 
<p><A NAME="an_12:30">12:30</A>&nbsp;Ondje skinu s Malkomove glave krunu, koja bija&#353;e  te&#353;ka jedan zlatni talenat; u njoj je bio dragi kamen, koji posta  ures na Davidovoj glavi. I vrlo bogat plijen odnese iz grada. </p> 
<p><A NAME="an_12:31">12:31</A>&nbsp;A narod koji bija&#353;e u njemu izvede i stavi ga da radi kod  pila, &#382;eljeznim pijucima i &#382;eljeznim sjekirama i upotrijebi ga  za rad u ciglanama. I tako je isto &#269;inio svim gradovima sinova  Amonovih. Potom se David sa svom vojskom vrati u Jeruzalem. </p> 
<p><A NAME="an_13:1">13:1</A>&nbsp;A potom se dogodi ovo: Davidov sin Ab&#353;alom imao je lijepu  sestru po imenu Tamaru i u nju se zaljubio Davidov sin Amnon. </p> 
<p><A NAME="an_13:2">13:2</A>&nbsp;Amnon se toliko mu&#269;io da se gotovo razbolio radi svoje sestre  Tamare: jer ona bija&#353;e djevica, pa Amnon nije vidio mogu&#263;nosti  da joj u&#269;ini bilo &#353;to. </p> 
<p><A NAME="an_13:3">13:3</A>&nbsp;Ali ima&#353;e Amnon prijatelja po imenu  Jonadaba, sina Davidova brata &#352;imeja; a Jonadab bija&#353;e vrlo domi&#353;ljat. </p> 
<p><A NAME="an_13:4">13:4</A>&nbsp;I upita on Amnona: "Odakle to, kraljev sine, da si svako jutro  mlitav? Ne bi li mi kazao?" A Amnon mu odgovori: "Zaljubljen  sam u Tamaru, sestru svoga brata Ab&#353;aloma." </p> 
<p><A NAME="an_13:5">13:5</A>&nbsp;A Jonadab mu re&#269;e:  "Lezi u postelju i pri&#269;ini se bolestan, pa kad do&#273;e tvoj otac  da te pohodi, ti mu reci: 'Dopusti da do&#273;e moja sestra Tamara  da mi dade jesti; ako ona pred mojim o&#269;ima zgotovi jelo da to  vidim, onda &#263;u iz njezine ruke jesti.'"</p> 
<p><A NAME="an_13:6">13:6</A>&nbsp;Amnon, dakle, le&#382;e i pri&#269;ini se bolestan. Kad je do&#353;ao  kralj da ga pohodi, re&#269;e Amnon kralju: "Dopusti da do&#273;e moja  sestra Tamara da pred mojim o&#269;ima zgotovi koji kola&#269; i ja &#263;u  se okrijepiti iz njezine ruke." </p> 
<p><A NAME="an_13:7">13:7</A>&nbsp;Tada David poru&#269;i Tamari u  pala&#269;u: "Idi u ku&#263;u svoga brata Amnona i priredi mu jelo!"</p> 
<p><A NAME="an_13:8">13:8</A>&nbsp;Tamara ode u ku&#263;u svoga brata Amnona. A on le&#382;a&#353;e. Uze  ona bra&#353;na, umijesi ga, na&#269;ini kola&#269;e pred njegovim o&#269;ima te  ih ispe&#269;e. </p> 
<p><A NAME="an_13:9">13:9</A>&nbsp;Potom uze tavu i istrese je preda nj, ali Amnon  ne htjede jesti nego re&#269;e: "Otpremite sve odavde!" I svi izi&#273;o&#353;e  od njega. </p> 
<p><A NAME="an_13:10">13:10</A>&nbsp;Tada Amnon re&#269;e Tamari: "Donesi mi jelo u spavaonicu  da se okrijepim iz tvoje ruke!" I Tamara uze kola&#269;e koje bija&#353;e  zgotovila i donese ih svome bratu Amnonu u spavaonicu. </p> 
<p><A NAME="an_13:11">13:11</A>&nbsp;A  kad mu je pru&#382;ila da jede, on je uhvati rukom i re&#269;e joj: "Do&#273;i, sestro moja, lezi sa mnom!" </p> 
<p><A NAME="an_13:12">13:12</A>&nbsp;A ona mu re&#269;e: "Nemoj, brate  moj! Ne sramoti me jer se tako ne radi u Izraelu. Ne &#269;ini takve  sramote! </p> 
<p><A NAME="an_13:13">13:13</A>&nbsp;Kuda bih ja sa svojom sramotom? A i ti bi bio kao  bestidnik u Izraelu! Nego govori s kraljem: on me ne&#263;e uskratiti  tebi!" </p> 
<p><A NAME="an_13:14">13:14</A>&nbsp;Ali je on ne htjede poslu&#353;ati, nego je svlada i le&#382;e  s njom.</p> 
<p><A NAME="an_13:15">13:15</A>&nbsp;Nato je odmah zamrzi silnom mr&#382;njom te je mr&#382;nja kojom  ju je zamrzio bila ve&#263;a od ljubavi kojom ju je prije ljubio.  I re&#269;e joj Amnon: "Ustani! Odlazi!" </p> 
<p><A NAME="an_13:16">13:16</A>&nbsp;A ona mu odvrati: "Ne, brate moj! Ako me sad otjera&#353;, bit &#263;e to ve&#263;e zlo od onoga koje  si mi u&#269;inio!" Ali je on ne htjede slu&#353;ati, </p> 
<p><A NAME="an_13:17">13:17</A>&nbsp;nego dozva momka  koji ga je slu&#382;io i zapovjedi mu: "Otjeraj ovu od mene, izbaci  je i zaklju&#269;aj vrata za njom!" </p> 
<p><A NAME="an_13:18">13:18</A>&nbsp;(A ona je imala na sebi haljinu  s dugim rukavima, jer su se neko&#263; u takve haljine obla&#269;ile kraljeve  k&#263;eri dok su bile djevojke.) Sluga je izvede van i zaklju&#269;a vrata  za njom.</p> 
<p><A NAME="an_13:19">13:19</A>&nbsp;Tada Tamara uze pra&#353;ine i posu se njom po glavi, razdrije  haljinu s dugim rukavima koju je imala na sebi, stavi ruku na  glavu i ode vi&#269;u&#263;i glasno dok je i&#353;la. </p> 
<p><A NAME="an_13:20">13:20</A>&nbsp;A njezin je brat Ab&#353;alom  upita: "Je li mo&#382;da tvoj brat Amnon bio s tobom? Ali sada, sestro  moja, &#353;uti: brat ti je! Ne uzimaj to k srcu!" Tako je Tamara  ostala osamljena u ku&#263;i svoga brata Ab&#353;aloma.</p> 
<p><A NAME="an_13:21">13:21</A>&nbsp;Kad je kralj David &#269;uo sve &#353;to se dogodilo, vrlo se razgnjevi, ali ne htjede &#382;alostiti svoga sina Amnona, koga je ljubio jer  mu bija&#353;e prvoro&#273;enac. </p> 
<p><A NAME="an_13:22">13:22</A>&nbsp;A Ab&#353;alom ne re&#269;e Amnonu ni rije&#269;i, ni zle ni dobre, jer je Ab&#353;alom zamrzio Amnona &#353;to mu osramoti  sestru Tamaru.</p> 
<p><A NAME="an_13:23">13:23</A>&nbsp;A poslije dvije godine imao je Ab&#353;alom stri&#382;enje ovaca  u Baal Hasoru kod Efrajima; i Ab&#353;alom pozva svu kraljevu obitelj. </p> 
<p><A NAME="an_13:24">13:24</A>&nbsp;Ab&#353;alom do&#273;e kralju i re&#269;e mu: "Evo, tvoj sluga ima stri&#382;enje  ovaca, pa neka se kralj i njegovi dvorani udostoje do&#263;i svome  sluzi." </p> 
<p><A NAME="an_13:25">13:25</A>&nbsp;Ali kralj odgovori Ab&#353;alomu: "Ne, sine, ne&#263;emo do&#263;i  svi, da ti ne budemo na teret." Ab&#353;alom ustraja, ali kralj ne  htjede i&#263;i, nego ga blagoslovi i otpusti. </p> 
<p><A NAME="an_13:26">13:26</A>&nbsp;Ali Ab&#353;alom nastavi:  "Ako ti ne&#263;e&#353;, dopusti da bar moj brat Amnon po&#273;e s nama." A  kralj ga upita: "Za&#353;to da ide s tobom?" </p> 
<p><A NAME="an_13:27">13:27</A>&nbsp;Ali je Ab&#353;alom i  dalje navaljivao te David naposljetku pusti s njim Amnona i sve  kraljeve sinove. Ab&#353;alom priredi kraljevsku gozbu </p> 
<p><A NAME="an_13:28">13:28</A>&nbsp;i zapovjedi svojim slugama  ovako: "Pazite! Kad se Amnonu razveseli srce od vina i ja vam  viknem: 'Ubijte Amnona!' tada ga pogubite! Ne bojte se, jer vam  tako zapovijedam! Ohrabrite se i poka&#382;ite se junaci!" </p> 
<p><A NAME="an_13:29">13:29</A>&nbsp;I Ab&#353;alomove  sluge u&#269;ini&#353;e s Amnonom kako im zapovjedi Ab&#353;alom. Tada sko&#269;i&#353;e  svi kraljevi sinovi, pojaha&#353;e svaki svoju mazgu i pobjego&#353;e.</p> 
<p><A NAME="an_13:30">13:30</A>&nbsp;Dok su oni jo&#353; bili na putu, do&#273;e ovakva vijest Davidu:  "Ab&#353;alom je pobio sve kraljeve sinove, nije ostao od njih ni  jedan jedini." </p> 
<p><A NAME="an_13:31">13:31</A>&nbsp;Kralj ustade, razdrije svoje haljine i baci  se na zemlju; i svi njegovi dvorani koji stajahu oko njega razdrije&#353;e  svoje haljine. </p> 
<p><A NAME="an_13:32">13:32</A>&nbsp;Ali Jonadab, sin Davidova brata &#352;imeja, progovori  ovako: "Neka ne govori moj gospodar da su pobili sve mladi&#263;e, kraljeve sinove, jer je poginuo samo Amnon: na Ab&#353;alomovu licu  mogla se predvi&#273;ati nesre&#263;a od onoga dana kad je Amnon osramotio  njegovu sestru Tamaru. </p> 
<p><A NAME="an_13:33">13:33</A>&nbsp;Zato neka sada moj gospodar i kralj  ne misli u srcu da su svi kraljevi sinovi poginuli. Poginuo je  samo Amnon, </p> 
<p><A NAME="an_13:34">13:34</A>&nbsp;a Ab&#353;alom je pobjegao." A momak koji bija&#353;e na stra&#382;i podi&#382;e o&#269;i i ugleda mno&#353;tvo  naroda gdje silazi cestom od Horonajima. Stra&#382;ar do&#273;e i javi  kralju: "Vidio sam ljude gdje silaze cestom od Horonajima po  gorskom obronku." </p> 
<p><A NAME="an_13:35">13:35</A>&nbsp;Tada Jonadab re&#269;e kralju: "Evo stigo&#353;e  kraljevi sinovi! Dogodilo se kako je rekao tvoj sluga." </p> 
<p><A NAME="an_13:36">13:36</A>&nbsp;Tek  &#353;to je to izrekao, a to kraljevi sinovi u&#273;o&#353;e i zaplaka&#353;e u sav  glas; a i kralj i svi njegovi dvorani plakahu. </p> 
<p><A NAME="an_13:37">13:37</A>&nbsp;Ab&#353;alom pak  bija&#353;e pobjegao i oti&#353;ao k Talmaju, sinu Amihudovu, ge&#353;urskom  kralju. A David tugova&#353;e za svojim sinom bez prestanka.</p> 
<p><A NAME="an_13:38">13:38</A>&nbsp;A po&#353;to je Ab&#353;alom pobjegao i oti&#353;ao u Ge&#353;ur, ostao je  ondje tri godine.</p> 
<p><A NAME="an_13:39">13:39</A>&nbsp;Kralj David prestao se srditi na Ab&#353;aloma jer se utje&#353;io  zbog smrti Amnonove.</p> 
<p><A NAME="an_14:1">14:1</A>&nbsp;A Joab, sin Sarvijin, opazi da se kraljevo srce okre&#263;e k Ab&#353;alomu. </p> 
<p><A NAME="an_14:2">14:2</A>&nbsp;Zato Joab po&#353;alje u Tekou po jednu pametnu &#382;enu i re&#269;e joj:  "U&#269;ini se kao da si u &#382;alosti za mrtvim, obuci &#382;alobne haljine, nemoj se mazati uljem, nego budi kao &#382;ena koja je ve&#263; dugo vremena  u &#382;alosti za mrtvim. </p> 
<p><A NAME="an_14:3">14:3</A>&nbsp;Oti&#263;i &#263;e&#353; kralju i govorit &#263;e&#353; mu ovako."  I Joab je nau&#269;i &#353;to &#263;e govoriti.</p> 
<p><A NAME="an_14:4">14:4</A>&nbsp;&#381;ena iz Tekoe ode kralju, pade ni&#269;ice na zemlju i pokloni  se, zatim re&#269;e: "Pomozi, kralju!" </p> 
<p><A NAME="an_14:5">14:5</A>&nbsp;Kralj je upita: "&#352;to ti  je?" A ona odgovori: "Ah, ja sam udovica. Mu&#382; mi je umro, </p> 
<p><A NAME="an_14:6">14:6</A>&nbsp;a  tvoja je slu&#382;benica imala dva sina. Oni se posvadi&#353;e u polju, a nije bilo nikoga da ih razdvoji te je jedan od njih udario  svoga brata i ubio ga. </p> 
<p><A NAME="an_14:7">14:7</A>&nbsp;I sad se podi&#382;e sav rod na tvoju slu&#382;benicu  i re&#269;e: 'Predaj nam toga &#353;to je ubio svoga brata: mi &#263;emo ga  pogubiti za &#382;ivot njegova brata koga je ubio, a time &#263;emo zatrti  i ba&#353;tinika.' Tako ho&#263;e da ugase &#382;eravicu koja mi je ostala,  da ne ostave mome mu&#382;u ni imena ni potomstva na zemlji." </p> 
<p><A NAME="an_14:8">14:8</A>&nbsp;A  kralj re&#269;e &#382;eni: "Idi svojoj ku&#263;i, ja &#263;u odrediti &#353;to treba za  te." </p> 
<p><A NAME="an_14:9">14:9</A>&nbsp;A &#382;ena iz Tekoe re&#269;e kralju: "Gospodaru kralju! Neka  na me i na moj o&#269;inski dom padne krivica; kralj i njegovo prijestolje  nedu&#382;ni su u tome!" </p> 
<p><A NAME="an_14:10">14:10</A>&nbsp;A kralj nastavi: "Onoga koji ti se zaprijetio  dovedi k meni! Taj te ne&#263;e vi&#353;e dirnuti!" </p> 
<p><A NAME="an_14:11">14:11</A>&nbsp;A ona re&#269;e: "Neka  se kralj udostoji spomenuti ime Jahve, svoga Boga, da krvni osvetnik  ne&#263;e umno&#382;iti zator i da ne&#263;e pogubiti moga sina!" A on obe&#263;a:  "Tako mi &#382;ivog Jahve, nijedna vlas ne&#263;e pasti s glave tvome sinu!"</p> 
<p><A NAME="an_14:12">14:12</A>&nbsp;A &#382;ena nastavi: "Dopusti da tvoja slu&#382;benica ka&#382;e jednu  rije&#269; svome gospodaru kralju." A on odvrati: "Govori!" </p> 
<p><A NAME="an_14:13">14:13</A>&nbsp;A  &#382;ena re&#269;e: "Dakle, za&#353;to je kralj - jer se izri&#269;u&#263;i ovakvu presudu  sam priznao krivim - donio protiv naroda Bo&#382;jega odluku da ne  pu&#353;ta ku&#263;i onoga koga je prognao? </p> 
<p><A NAME="an_14:14">14:14</A>&nbsp;Mi smo svi osu&#273;eni na smrt, sli&#269;ni smo vodi koja se prolije na zemlju i vi&#353;e se ne mo&#382;e  skupiti, i Bog ne podi&#382;e mrtvaca: neka, dakle, kralj misli na  to da prognanik ne ostane izagnan daleko od njega.</p> 
<p><A NAME="an_14:15">14:15</A>&nbsp;A razlog za&#353;to sam do&#353;la da iznesem pred svoga gospodara  kralja ovu stvar bio je taj &#353;to su me zapla&#353;ili ljudi, pa je  mislila tvoja slu&#382;benica: moram govoriti s kraljem, mo&#382;da &#263;e  kralj u&#269;initi ono &#353;to mu njegova slu&#382;benica ka&#382;e. </p> 
<p><A NAME="an_14:16">14:16</A>&nbsp;Jer &#263;e  kralj poslu&#353;ati svoju slu&#382;benicu i izbaviti je iz ruku &#269;ovjeka  koji ho&#263;e da me istrijebi zajedno s mojim sinom iz Bo&#382;je ba&#353;tine. </p> 
<p><A NAME="an_14:17">14:17</A>&nbsp;Zato je tvoja slu&#382;benica pomislila: neka mi rije&#269; moga gospodara  i kralja bude na umirenje. Jer moj je gospodar i kralj kao Bo&#382;ji  an&#273;eo koji slu&#353;a dobro i zlo. Jahve, tvoj Bog, neka bude s tobom!"</p> 
<p><A NAME="an_14:18">14:18</A>&nbsp;Tada progovori kralj i re&#269;e &#382;eni: "Nemoj mi sada zatajiti  ono &#353;to &#263;u te pitati!" A &#382;ena odgovori: "Neka govori moj gospodar  kralj!" </p> 
<p><A NAME="an_14:19">14:19</A>&nbsp;Tada kralj upita: "Nisu li Joabovi prsti s tobom  u svemu tome?" A &#382;ena odgovori: "Tako bio &#382;iv, gospodaru kralju, zaista se ne mo&#382;e ni desno ni lijevo od svega &#353;to je kazao moj  gospodar i kralj! Jest, tvoj mi je sluga Joab zapovjedio, on  je nau&#269;io tvoju slu&#382;benicu sve ove rije&#269;i. </p> 
<p><A NAME="an_14:20">14:20</A>&nbsp;Tvoj je sluga  Joab to u&#269;inio da bi svemu dao drugo lice, ali je moj gospodar  mudar kao Bo&#382;ji an&#273;eo, on zna sve &#353;to se zbiva na zemlji."</p> 
<p><A NAME="an_14:21">14:21</A>&nbsp;Tada se kralj okrenu Joabu i re&#269;e mu: "Dobro, u&#269;init  &#263;u to. Idi i dovedi natrag mladi&#263;a Ab&#353;aloma!" </p> 
<p><A NAME="an_14:22">14:22</A>&nbsp;A Joab pade  licem na zemlju, pokloni se i zahvali kralju; zatim re&#269;e Joab:  "Danas vidi tvoj sluga da je na&#353;ao milost u tvojim o&#269;ima, gospodaru  kralju, kad je kralj ispunio molbu svoga sluge." </p> 
<p><A NAME="an_14:23">14:23</A>&nbsp;Potom se  di&#382;e Joab, ode u Ge&#353;ur i dovede Ab&#353;aloma natrag u Jeruzalem. </p> 
<p><A NAME="an_14:24">14:24</A>&nbsp;Ali kralj re&#269;e: "Neka ide u svoju ku&#263;u, a meni neka ne dolazi  na o&#269;i!" I Ab&#353;alom se povu&#269;e u svoju ku&#263;u i ne do&#273;e kralju na  o&#269;i. </p> 
<p><A NAME="an_14:25">14:25</A>&nbsp;U svemu Izraelu ne bija&#353;e &#269;ovjeka tako lijepa kao Ab&#353;alom  komu bi se mogle izre&#263;i tolike pohvale: od pete do glave nije  bilo na njemu mane. </p> 
<p><A NAME="an_14:26">14:26</A>&nbsp;A kad bi &#353;i&#353;ao kosu - a &#353;i&#353;ao ju je na  koncu svake godine, jer mu je bila prete&#353;ka pa ju je morao &#353;i&#353;ati  - mjerio bi svoju kosu: bila bi te&#353;ka dvije stotine &#353;ekela, po  kraljevskoj mjeri. </p> 
<p><A NAME="an_14:27">14:27</A>&nbsp;Ab&#353;alomu se rodi&#353;e tri sina i jedna k&#263;i  po imenu Tamara; bila je to vrlo lijepa &#382;ena.</p> 
<p><A NAME="an_14:28">14:28</A>&nbsp;Ab&#353;alom provede dvije godine u Jeruzalemu a da nije do&#353;ao  kralju na o&#269;i. </p> 
<p><A NAME="an_14:29">14:29</A>&nbsp;Tada Ab&#353;alom pozva Joaba k sebi da bi ga poslao  kralju, ali Joab ne htjede do&#263;i k njemu; i posla drugi put po  njega, ali on opet ne htjede do&#263;i. </p> 
<p><A NAME="an_14:30">14:30</A>&nbsp;Tada Ab&#353;alom zapovjedi  slugama: "Znate Joabovo polje koje je pokraj mojega i na kojem  raste je&#269;am: idite i zapalite ga!" I Ab&#353;alomove sluge zapali&#353;e  ono polje. </p> 
<p><A NAME="an_14:31">14:31</A>&nbsp;Tada se di&#382;e Joab, do&#273;e k Ab&#353;alomu u ku&#263;u i upita  ga: "Za&#353;to su tvoje sluge zapalile moje polje?" </p> 
<p><A NAME="an_14:32">14:32</A>&nbsp;A Ab&#353;alom  odgovori Joabu: "Ja sam poslao k tebi i poru&#269;io ti: 'Do&#273;i ovamo, &#382;elio bih te poslati kralju s ovom porukom: Za&#353;to sam se vratio  iz Ge&#353;ura?' Bolje bi bilo za mene da sam jo&#353; ondje. Zato sad  ho&#263;u da do&#273;em kralju na o&#269;i, pa ako ima na meni kakva krivica, neka me pogubi!" </p> 
<p><A NAME="an_14:33">14:33</A>&nbsp;Joab ode kralju i javi mu te rije&#269;i. Zatim  kralj pozva Ab&#353;aloma. Do&#273;e on pred kralja, pokloni mu se i pade  ni&#269;ice pred kralja. I kralj poljubi Ab&#353;aloma.</p> 
<p><A NAME="an_15:1">15:1</A>&nbsp;Poslije toga nabavi Ab&#353;alom sebi kola i konje i pedeset ljudi  koji su tr&#269;ali pred njim. </p> 
<p><A NAME="an_15:2">15:2</A>&nbsp;Ab&#353;alom je u rano jutro stajao kraj  puta koji vodi do gradskih vrata; i tko god je imao kakvu parnicu  te i&#353;ao kralju na sud, Ab&#353;alom bi ga dozvao k sebi i pitao: "Iz  kojega si grada?" A kad bi ovaj odgovorio: "Tvoj je sluga iz  toga i toga Izraelova plemena", </p> 
<p><A NAME="an_15:3">15:3</A>&nbsp;tada bi mu Ab&#353;alom rekao:  "Vidi&#353;, tvoja je stvar dobra i pravedna, ali ne&#263;e&#353; na&#263;i nikoga  koji bi te saslu&#353;ao kod kralja." </p> 
<p><A NAME="an_15:4">15:4</A>&nbsp;Ab&#353;alom bi nastavljao: "Ah, kad bi mene postavili za suca u zemlji! Svaki bi koji ima kakvu  parnicu ili sud dolazio k meni i ja bih mu pribavio pravo!" </p> 
<p><A NAME="an_15:5">15:5</A>&nbsp;A  kad bi mu se tko pribli&#382;io da mu se pokloni, on bi pru&#382;io ruku, privukao ga k sebi i poljubio. </p> 
<p><A NAME="an_15:6">15:6</A>&nbsp;Tako je &#269;inio Ab&#353;alom svim  Izraelcima koji su dolazili na sud kralju. Time je Ab&#353;alom predobivao  srca Izraelaca za sebe.</p> 
<p><A NAME="an_15:7">15:7</A>&nbsp;Kad su pro&#353;le &#269;etiri godine, Ab&#353;alom re&#269;e kralju: "Dopusti  da odem u Hebron i da izvr&#353;im zavjet kojim sam se zavjetovao  Jahvi. </p> 
<p><A NAME="an_15:8">15:8</A>&nbsp;Jer kad bijah u Ge&#353;uru u Aramu, tvoj se sluga zavjetovao  ovako: 'Ako me Jahve dovede natrag u Jeruzalem, iskazat &#263;u &#269;ast  Jahvi u Hebronu.'" </p> 
<p><A NAME="an_15:9">15:9</A>&nbsp;A kralj mu odgovori: "Idi u miru!" I on  krenu na put i ode u Hebron.</p> 
<p><A NAME="an_15:10">15:10</A>&nbsp;Ab&#353;alom razasla tajne glasnike po svim Izraelovim plemenima  i poru&#269;i im: "Kad &#269;ujete zvuk roga, tada recite: Ab&#353;alom je postao  kralj u Hebronu." </p> 
<p><A NAME="an_15:11">15:11</A>&nbsp;A ode s Ab&#353;alomom dvije stotine ljudi iz  Jeruzalema; bijahu to uzvanici koji su bezazleno po&#353;li ne znaju&#263;i  &#353;to se sprema. </p> 
<p><A NAME="an_15:12">15:12</A>&nbsp;Ab&#353;alom posla i po Gilonjanina Ahitofela,  Davidova savjetnika, iz njegova grada Gilona, da pribiva prino&#353;enju  &#382;rtava. Urota je bila jaka, a mno&#353;tvo Ab&#353;alomovih prista&#353;a sve  je vi&#353;e raslo.</p> 
<p><A NAME="an_15:13">15:13</A>&nbsp;Tada sti&#382;e Davidu glasnik te mu javi: "Srce Izraelaca  priklonilo se Ab&#353;alomu." </p> 
<p><A NAME="an_15:14">15:14</A>&nbsp;Tada David re&#269;e svim svojim dvoranima  koji bijahu s njim u Jeruzalemu: "Ustanite! Bje&#382;imo! Ina&#269;e ne&#263;emo  ute&#263;i od Ab&#353;aloma. Pohitite brzo, da on ne bude br&#382;i i ne stigne  nas, da ne obori na nas zlo i ne pobije grada o&#353;tricom ma&#269;a!" </p> 
<p><A NAME="an_15:15">15:15</A>&nbsp;A kraljevi dvorani odgovori&#353;e kralju: "&#352;to god odlu&#269;i na&#353;  gospodar kralj, evo tvojih slugu!" </p> 
<p><A NAME="an_15:16">15:16</A>&nbsp;I kralj izi&#273;e pje&#353;ice  sa svim svojim dvorom; ipak ostavi kralj deset ino&#269;a da &#269;uvaju  pala&#269;u. </p> 
<p><A NAME="an_15:17">15:17</A>&nbsp;I kralj ode pje&#353;ice sa svim narodom i zaustavi se  kod posljednje ku&#263;e. </p> 
<p><A NAME="an_15:18">15:18</A>&nbsp;Svi njegovi dvorani stajahu uza nj.  Tada svi Kere&#263;ani, svi Pele&#263;ani, Itaj i svi Gi&#263;ani koji bijahu  do&#353;li s njim iz Gata, &#353;est stotina ljudi, pro&#273;o&#353;e pred kraljem.</p> 
<p><A NAME="an_15:19">15:19</A>&nbsp;Kralj upita Itaja Gi&#263;anina: "Za&#353;to i ti ide&#353; s nama?  Vrati se i ostani kod kralja! Ti si stranac, prognan iz svoje  zemlje. </p> 
<p><A NAME="an_15:20">15:20</A>&nbsp;Ju&#269;er si do&#353;ao, a danas da te vodim da se potuca&#353;  s nama kad ja idem kamo me sre&#263;a nanese. Vrati se i odvedi svoju  bra&#263;u natrag sa sobom, a Jahve neka ti iska&#382;e ljubav i vjernost!"</p> 
<p><A NAME="an_15:21">15:21</A>&nbsp;Ali Itaj odgovori kralju ovako: "&#381;ivoga mi Jahve i tako  mi &#382;iv bio moj gospodar kralj: gdje god bude moj gospodar kralj, bilo na smrt ili na &#382;ivot, ondje &#263;e biti i tvoj sluga!"</p> 
<p><A NAME="an_15:22">15:22</A>&nbsp;Tada David re&#269;e Itaju: "Hajde, pro&#273;i!" I Itaj iz Gata  pro&#273;e sa svim svojim ljudima i sa svom svojom pratnjom.</p> 
<p><A NAME="an_15:23">15:23</A>&nbsp;Svi plakahu iza glasa. Kralj je stajao na potoku Kidronu  i sav je narod prolazio pred njim prema pustinji.</p> 
<p><A NAME="an_15:24">15:24</A>&nbsp;Bija&#353;e ondje i Sadok i s njim svi leviti koji su nosili  Kov&#269;eg Bo&#382;ji. I oni spusti&#353;e Kov&#269;eg Bo&#382;ji kraj Ebjatara dok sav  narod nije izi&#353;ao iz grada. </p> 
<p><A NAME="an_15:25">15:25</A>&nbsp;Tada kralj re&#269;e Sadoku: "Odnesi  Kov&#269;eg Bo&#382;ji natrag u grad. Ako na&#273;em  milost u Jahve, on &#263;e  me dovesti natrag i dopustiti mi da opet vidim njega i njegovo  prebivali&#353;te. </p> 
<p><A NAME="an_15:26">15:26</A>&nbsp;A ako rekne ovako: 'Nisi mi po volji!' - onda  evo me, neka &#269;ini sa mnom &#353;to je dobro u njegovim o&#269;ima!" </p> 
<p><A NAME="an_15:27">15:27</A>&nbsp;Jo&#353;  kralj re&#269;e sve&#263;eniku Sadoku: "Hajde, ti i Ebjatar vratite se  u miru u grad, i va&#353;a dva sina s vama, tvoj sin Ahimaas i Ebjatarov  sin Jonatan. </p> 
<p><A NAME="an_15:28">15:28</A>&nbsp;Evo, ja &#263;u se zadr&#382;ati na ravnicama pustinje  dok ne do&#273;e od vas glas da me obavijesti."</p> 
<p><A NAME="an_15:29">15:29</A>&nbsp;Nato Sadok i Ebjatar odneso&#353;e Kov&#269;eg Bo&#382;ji natrag u Jeruzalem  i ostado&#353;e ondje.</p> 
<p><A NAME="an_15:30">15:30</A>&nbsp;David se uspinjao na Maslinsku goru, sve pla&#269;u&#263;i, pokrivene  glave i bos, i sav narod koji ga je pratio i&#273;a&#353;e pokrivene glave  i pla&#269;u&#263;i. </p> 
<p><A NAME="an_15:31">15:31</A>&nbsp;Tada javi&#353;e Davidu da je i Ahitofel me&#273;u urotnicima  s Ab&#353;alomom. A David zavapi: "Obezumi Ahitofelove savjete, Jahve!"</p> 
<p><A NAME="an_15:32">15:32</A>&nbsp;Kad je David do&#353;ao na vrh gore, ondje gdje se klanja  Bogu, do&#273;e mu u susret Hu&#353;aj Ar&#269;anin, prijatelj Davidov, razdrte  haljine i glave posute prahom. </p> 
<p><A NAME="an_15:33">15:33</A>&nbsp;David mu re&#269;e: "Ako po&#273;e&#353;  sa mnom, bit &#263;e&#353; mi na teret. </p> 
<p><A NAME="an_15:34">15:34</A>&nbsp;Ali ako se vrati&#353; u grad i  ka&#382;e&#353; Ab&#353;alomu: 'Bit &#263;u tvoj sluga, gospodaru kralju; prije sam  slu&#382;io tvome ocu, a sada &#263;u slu&#382;iti tebi', mo&#263;i &#263;e&#353; tada okretati  Ahitofelove savjete u moju korist. </p> 
<p><A NAME="an_15:35">15:35</A>&nbsp;S tobom &#263;e biti i sve&#263;enici  Sadok i Ebjatar. Sve &#353;to &#269;uje&#353; iz pala&#269;e, javi sve&#263;enicima Sadoku  i Ebjataru. </p> 
<p><A NAME="an_15:36">15:36</A>&nbsp;S njima su ondje i dva njihova sina, Ahimaas  Sadokov i Jonatan Ebjatarov: po njima mi javljajte sve &#353;to &#269;ujete."</p> 
<p><A NAME="an_15:37">15:37</A>&nbsp;Tako se Hu&#353;aj, prijatelj Davidov, vrati u grad upravo  u &#269;asu kad je Ab&#353;alom ulazio u Jeruzalem.</p> 
<p><A NAME="an_16:1">16:1</A>&nbsp;Kad je David pre&#353;ao malo preko vrha, do&#273;e mu u susret Siba, sluga Meribaalov, sa dva osamarena magarca koja su nosila dvije  stotine kruhova, sto grozdova suhog gro&#382;&#273;a, sto vo&#263;nja&#269;a i mijeh  vina. </p> 
<p><A NAME="an_16:2">16:2</A>&nbsp;Kralj upita Sibu: "&#352;to &#263;e&#353; s tim?" A Siba odgovori:  "Magarci &#263;e poslu&#382;iti kraljevoj obitelji za jahanje, kruh i vo&#263;e  momcima za jelo, a vino za pi&#263;e onima koji se umore u pustinji." </p> 
<p><A NAME="an_16:3">16:3</A>&nbsp;Kralj dalje upita: "A gdje je sin tvoga gospodara?" A Siba  odgovori kralju: "Eno, ostao je u Jeruzalemu jer je mislio: 'Danas  &#263;e mi dom Izraelov vratiti kraljevstvo moga oca.'" </p> 
<p><A NAME="an_16:4">16:4</A>&nbsp;Tada kralj  re&#269;e Sibi: "Sve &#353;to posjeduje Meribaal neka je tvoje." A Siba  odgovori: "Bacam se ni&#269;ice pred tobom. O, da bih i dalje bio  dostojan milosti u tvojim o&#269;ima, kralju gospodaru!"</p> 
<p><A NAME="an_16:5">16:5</A>&nbsp;Kad je kralj David do&#353;ao do Bahurima, iza&#273;e odande &#269;ovjek  od roda &#352;aulova. Zvao se &#352;imej, a bio je sin Gerin. Dok je izlazio, neprestano je proklinjao. </p> 
<p><A NAME="an_16:6">16:6</A>&nbsp;Bacao je kamenje na Davida i na  sve dvorane kralja Davida, premda je sva vojska sa svim junacima  okru&#382;ivala kralja s desne i lijeve strane. </p> 
<p><A NAME="an_16:7">16:7</A>&nbsp;A &#352;imej je ovako  govorio proklinju&#263;i: "Odlazi, odlazi, krvni&#269;e, ni&#353;tarijo! </p> 
<p><A NAME="an_16:8">16:8</A>&nbsp;Jahve  je okrenuo na tebe svu krv &#352;aulova doma, kojemu si ti oduzeo  kraljevstvo. Ujedno je Jahve predao kraljevstvo u ruke tvome  sinu Ab&#353;alomu. Evo, sad si zapao u nevolju jer si krvnik."</p> 
<p><A NAME="an_16:9">16:9</A>&nbsp;Tada Sarvijin sin Abi&#353;aj zapita kralja: "Zar da ovaj uginuli  pas proklinje moga gospodara kralja? Dopusti da odem prijeko  i da mu skinem glavu!" </p> 
<p><A NAME="an_16:10">16:10</A>&nbsp;Ali kralj odgovori: "&#352;to ho&#263;ete od  mene, Sarvijini sinovi? Ako on proklinje te ako mu je Jahve zapovjedio:  'Proklinji Davida!' - tko ga smije pitati: 'Za&#353;to &#269;ini&#353; tako?'" </p> 
<p><A NAME="an_16:11">16:11</A>&nbsp;Nato David re&#269;e Abi&#353;aju i svim svojim dvoranima: "Eto, moj  sin koji je iza&#353;ao od moga tijela radi mi o glavi, a kamoli ne&#263;e  sada ovaj Benjaminovac! Pustite ga neka proklinje ako mu je Jahve  to zapovjedio. </p> 
<p><A NAME="an_16:12">16:12</A>&nbsp;Mo&#382;da &#263;e Jahve pogledati na moju nevolju te  mi vratiti dobro za njegovu dana&#353;nju psovku."</p> 
<p><A NAME="an_16:13">16:13</A>&nbsp;Zatim David sa svojim ljudima nastavi put, a &#352;imej i&#273;a&#353;e  gorskom stranom usporedo s njim, neprestano psuju&#263;i, bacaju&#263;i  kamenje i di&#382;u&#263;i pra&#353;inu. </p> 
<p><A NAME="an_16:14">16:14</A>&nbsp;Kralj i sav narod koji ga je pratio  stigo&#353;e umorni i ondje odahnu&#353;e.</p> 
<p><A NAME="an_16:15">16:15</A>&nbsp;Ab&#353;alom je me&#273;utim sa svim narodom izraelskim u&#353;ao u  Jeruzalem; i Ahitofel bija&#353;e s njim. </p> 
<p><A NAME="an_16:16">16:16</A>&nbsp;A kad je Hu&#353;aj Ar&#269;anin, Davidov prijatelj, do&#353;ao k Ab&#353;alomu, re&#269;e Hu&#353;aj Ab&#353;alomu: "&#381;ivio  kralj! &#381;ivio kralj!" </p> 
<p><A NAME="an_16:17">16:17</A>&nbsp;A Ab&#353;alom upita Hu&#353;aja: "Je li to tvoja  vjernost prema tvome prijatelju? Za&#353;to nisi oti&#353;ao sa svojim  prijateljem?" </p> 
<p><A NAME="an_16:18">16:18</A>&nbsp;A Hu&#353;aj odgovori Ab&#353;alomu: "Ne, nego koga je  izabrao Jahve i ovaj narod i svi Izraelci, njegov &#263;u biti i s  njim &#263;u ostati. </p> 
<p><A NAME="an_16:19">16:19</A>&nbsp;A drugo: kome &#263;u slu&#382;iti? Zar ne njegovu  sinu? Kako sam slu&#382;io tvojemu ocu, tako &#263;u slu&#382;iti tebi."</p> 
<p><A NAME="an_16:20">16:20</A>&nbsp;Potom se Ab&#353;alom obrati Ahitofelu: "Savjetuj sada: &#353;to  da &#269;inimo?" </p> 
<p><A NAME="an_16:21">16:21</A>&nbsp;Ahitofel odgovori Ab&#353;alomu: "U&#273;i k ino&#269;ama svoga  oca, koje je ostavio da &#269;uvaju pala&#269;u: tada &#263;e sav Izrael &#269;uti  da si u zavadi sa svojim ocem, pa &#263;e se ohrabriti svi oni koji  su pristali uz tebe." </p> 
<p><A NAME="an_16:22">16:22</A>&nbsp;Tada razape&#353;e za Ab&#353;aloma &#353;ator na  krovu i Ab&#353;alom u&#273;e k ino&#269;ama svoga oca na o&#269;i svemu Izraelu. </p> 
<p><A NAME="an_16:23">16:23</A>&nbsp;A savjet &#353;to bi ga dao Ahitofel u ono vrijeme vrijedio je  kao odgovor Bo&#382;ji; toliko je vrijedio svaki Ahitofelov savjet  i kod Davida i kod Ab&#353;aloma.</p> 
<p><A NAME="an_17:1">17:1</A>&nbsp;Nato Ahitofel re&#269;e Ab&#353;alomu: "Dopusti da izaberem dvanaest  tisu&#263;a ljudi pa da se dignem i po&#273;em u potjeru za Davidom jo&#353;  no&#263;as. </p> 
<p><A NAME="an_17:2">17:2</A>&nbsp;Navalit &#263;u na njega kad bude umoran i bez snage; pla&#353;it  &#263;u ga i razbje&#382;at &#263;e se sav narod koji je s njim. Onda &#263;u ubiti  samoga kralja. </p> 
<p><A NAME="an_17:3">17:3</A>&nbsp;A sav &#263;u narod dovesti natrag k tebi, kao &#353;to  se mlada vra&#263;a svome mu&#382;u: ti radi&#353; o glavi samo jednome &#269;ovjeku, a sav &#263;e narod onda biti miran." </p> 
<p><A NAME="an_17:4">17:4</A>&nbsp;Svidje se to Ab&#353;alomu i  svim starje&#353;inama Izraelovim.</p> 
<p><A NAME="an_17:5">17:5</A>&nbsp;Ali Ab&#353;alom re&#269;e: "Pozovimo jo&#353; Hu&#353;aja Ar&#269;anina da &#269;ujemo  &#353;to &#263;e nam on kazati!" </p> 
<p><A NAME="an_17:6">17:6</A>&nbsp;Kad je Hu&#353;aj do&#353;ao k Ab&#353;alomu, re&#269;e  mu Ab&#353;alom: "Ahitofel je svjetovao ovako. Ho&#263;emo li u&#269;initi kako  je on predlo&#382;io? Ako ne, govori ti!"</p> 
<p><A NAME="an_17:7">17:7</A>&nbsp;A Hu&#353;aj odgovori Ab&#353;alomu: "Ovaj put savjet Ahitofelov  nije dobar." </p> 
<p><A NAME="an_17:8">17:8</A>&nbsp;I nastavi Hu&#353;aj: "Ti zna&#353; da su tvoj otac i njegovi  ljudi junaci i da su ljuti kao medvjedica kojoj su oteli njezine  medvjedi&#263;e. Tvoj je otac ratnik, ne&#263;e on dopustiti da narod po&#269;iva  preko no&#263;i. </p> 
<p><A NAME="an_17:9">17:9</A>&nbsp;On se sada krije u kakvoj jami ili na kakvu drugom  mjestu. Pa ako odmah u po&#269;etku koji od na&#353;ih padne, pro&#353;irit  &#263;e se glas o porazu u vojsci koja je pristala uz Ab&#353;aloma. </p> 
<p><A NAME="an_17:10">17:10</A>&nbsp;Tada  &#263;e i najhrabriji, u koga je srce kao u lava, izgubiti sr&#269;anost.  Jer sav Izrael zna da je tvoj otac junak i da su hrabri oni koji  ga prate. </p> 
<p><A NAME="an_17:11">17:11</A>&nbsp;Zato ja svjetujem ovo: neka se sav Izrael, od Dana  do Beer &#352;ebe, okupi oko tebe, da ga bude kao pijeska na obali  morskoj, a ti sam da stupa&#353; u njihovoj sredini. </p> 
<p><A NAME="an_17:12">17:12</A>&nbsp;Tada &#263;emo  navaliti na njega gdje se god bude nalazio, oborit &#263;emo se na  nj kao &#353;to rosa pada na zemlju i ne&#263;emo ostaviti &#382;iva ni njega  niti ikojega od njegovih ljudi. </p> 
<p><A NAME="an_17:13">17:13</A>&nbsp;Ako li se povu&#269;e u koji grad, sav &#263;e izraelski narod donijeti u&#382;eta pod onaj grad pa &#263;emo  ga povla&#269;iti do potoka, sve dok vi&#353;e ni kamen&#269;i&#263;a ne bude od  njega." </p> 
<p><A NAME="an_17:14">17:14</A>&nbsp;Tada Ab&#353;alom i svi Izraelci reko&#353;e: "Bolji je savjet  Hu&#353;aja Ar&#269;anina nego savjet Ahitofelov." Jer Jahve bija&#353;e odlu&#269;io  da se osujeti izvrsna Ahitofelova osnova, kako bi navukao nesre&#263;u  na Ab&#353;aloma.</p> 
<p><A NAME="an_17:15">17:15</A>&nbsp;Potom Hu&#353;aj javi sve&#263;enicima Sadoku i Ebjataru: "Ahitofel  je tako i tako savjetovao Ab&#353;aloma i starje&#353;ine izraelske, a  ja sam savjetovao tako i tako. </p> 
<p><A NAME="an_17:16">17:16</A>&nbsp;Zato sad brzo javite to Davidu  i poru&#269;ite mu: 'Nemoj no&#263;as no&#263;iti na ravnicama pustinje, nego  brzo prije&#273;i na drugu stranu da ne bude uni&#353;ten kralj i sva vojska  koja je s njim.'"</p> 
<p><A NAME="an_17:17">17:17</A>&nbsp;Jonatan i Ahimaas zadr&#382;avali se kod Rogelskog izvora;  jedna je slu&#353;kinja dolazila i donosila im vijesti, a oni su odlazili  da to jave kralju Davidu, jer se nisu smjeli odati ulaze&#263;i u  grad. </p> 
<p><A NAME="an_17:18">17:18</A>&nbsp;Ali ih opazi neki momak te javi Ab&#353;alomu. Nato obojica  &#382;urno odo&#353;e i do&#273;o&#353;e u ku&#263;u nekoga &#269;ovjeka u Bahurimu. U njegovu  dvori&#353;tu bija&#353;e studenac i oni se spusti&#353;e u nj. </p> 
<p><A NAME="an_17:19">17:19</A>&nbsp;A &#382;ena uze  i razastrije pokriva&#269; preko otvora studencu i posu po njem stu&#269;enoga  zrnja, tako da se ni&#353;ta nije moglo opaziti.</p> 
<p><A NAME="an_17:20">17:20</A>&nbsp;Ab&#353;alomove sluge do&#273;o&#353;e k toj &#382;eni u ku&#263;u i upita&#353;e:  "Gdje su Ahimaas i Jonatan?" A &#382;ena im odgovori: "Oti&#353;li su dalje  prema vodi." Potom su ih jo&#353; tra&#382;ili, ali ih ne na&#273;o&#353;e pa se  vrati&#353;e u Jeruzalem. </p> 
<p><A NAME="an_17:21">17:21</A>&nbsp;A kad su oni oti&#353;li, ona dvojica izi&#273;o&#353;e  iz studenca i odo&#353;e da donesu vijesti kralju Davidu. I reko&#353;e  mu: "Ustajte i prije&#273;ite br&#382;e preko vode, jer je tako i tako  savjetovao protiv vas Ahitofel." </p> 
<p><A NAME="an_17:22">17:22</A>&nbsp;Tada se David i sav narod  &#353;to bija&#353;e s njim di&#382;e i prije&#273;e preko Jordana; u zoru nije vi&#353;e  bilo nijednoga koji nije pre&#353;ao preko Jordana.</p> 
<p><A NAME="an_17:23">17:23</A>&nbsp;Kad je Ahitofel vidio da se nije izvr&#353;io njegov savjet, osamari svoga magarca, krenu na put i ode svojoj ku&#263;i u svoj  grad. Ondje se pobrinu za svoju ku&#263;u, zatim se objesi i umrije.  Pokopa&#353;e ga u grobu njegova oca. </p> 
<p><A NAME="an_17:24">17:24</A>&nbsp;David je ve&#263; bio do&#353;ao u Mahanajim kad je Ab&#353;alom pre&#353;ao  preko Jordana sa svim Izraelcima koji bijahu s njim. </p> 
<p><A NAME="an_17:25">17:25</A>&nbsp;Ab&#353;alom  bija&#353;e postavio Amasu za zapovjednika nad vojskom namjesto Joaba.  A Amasa je bio sin nekoga &#269;ovjeka po imenu Jitre, Ji&#353;maelovca, koji je u&#353;ao k Abigajili, k&#263;eri Ji&#353;ajevoj i sestri Sarvije,  Joabove majke. </p> 
<p><A NAME="an_17:26">17:26</A>&nbsp;Izrael i Ab&#353;alom udari&#353;e tabor u zemlji gileadskoj.</p> 
<p><A NAME="an_17:27">17:27</A>&nbsp;Kad je David do&#353;ao u Mahanajim, tada &#352;obi, sin Naha&#353;ev  iz Rabe Amonske, pa Makir, sin Amielov iz Lo Debara, i Barzilaj, Gilea&#273;anin iz Rogelima, </p> 
<p><A NAME="an_17:28">17:28</A>&nbsp;doneso&#353;e postelja, pokriva&#269;a, &#269;a&#353;a  i zemljanog su&#273;a, uz to p&#353;enice, je&#269;ma, bra&#353;na, pr&#382;ena &#382;ita,  boba, le&#263;e, </p> 
<p><A NAME="an_17:29">17:29</A>&nbsp;meda, kiseloga mlijeka i sira kravljeg i ov&#269;jeg  i ponudi&#353;e Davida i narod &#353;to bija&#353;e s njim da jedu. Jer mi&#353;ljahu:  "Ljudi su u pustinji trpjeli glad, umor i &#382;e&#273;u."</p> 
<p><A NAME="an_18:1">18:1</A>&nbsp;Potom David pobroji narod &#353;to bija&#353;e s njim i postavi nad  njima tisu&#263;nike i stotnike. </p> 
<p><A NAME="an_18:2">18:2</A>&nbsp;Zatim podijeli vojsku na tri skupine:  jednu tre&#263;inu predade Joabu, drugu tre&#263;inu Abi&#353;aju, sinu Sarvijinu, bratu Joabovu, a tre&#263;u tre&#263;inu Itaju iz Gata. Tada David re&#269;e  narodu: "I ja &#263;u s vama u rat." </p> 
<p><A NAME="an_18:3">18:3</A>&nbsp;Ali se narod usprotivi: "Ne  smije&#353; ti i&#263;i. Jer ako mi i pobjegnemo, ne&#263;e nitko na to obra&#263;ati  pa&#382;nju, ili ako nas i pola izgine, ne&#263;e se na to obra&#263;ati pa&#382;nja;  ali ti sam vrijedi&#353; kao nas deset tisu&#263;a. Osim toga, bolje je  da bude&#353; pripravan da nam iz grada pomogne&#353;." </p> 
<p><A NAME="an_18:4">18:4</A>&nbsp;A kralj im odgovori:  "U&#269;init &#263;u sve &#353;to vam se &#269;ini dobro." I kralj stade kod vrata  dok je vojska izlazila po stotinama i tisu&#263;ama. </p> 
<p><A NAME="an_18:5">18:5</A>&nbsp;A Joabu, Abi&#353;aju  i Itaju dade zapovijed: "&#268;uvajte mi mladi&#263;a Ab&#353;aloma!" I sav  je narod &#269;uo da je kralj tako zapovjedio svim vojvodama za Ab&#353;aloma.</p> 
<p><A NAME="an_18:6">18:6</A>&nbsp;Tako vojska izi&#273;e za boj spremna pred Izraela i bitka  se zametnu u Efrajimovoj &#353;umi. </p> 
<p><A NAME="an_18:7">18:7</A>&nbsp;Izraelsku vojsku potuko&#353;e Davidovi  ljudi; i velik poraz bija&#353;e u onaj dan: dvadeset tisu&#263;a mrtvih. </p> 
<p><A NAME="an_18:8">18:8</A>&nbsp;Boj se pro&#353;irio po svemu onom kraju i vi&#353;e je ljudi onoga  dana progutala &#353;uma nego ma&#269;.</p> 
<p><A NAME="an_18:9">18:9</A>&nbsp;Ab&#353;alom slu&#269;ajno zapade u ruke Davidovim ljudima. Ab&#353;alom  je jahao na mazgi, a mazga nai&#273;e pod grane velika hrasta, tako  te je Ab&#353;alomu glava zapela o grane i on osta vise&#263;i izme&#273;u neba  i zemlje, dok je mazga ispod njega oti&#353;la dalje.</p> 
<p><A NAME="an_18:10">18:10</A>&nbsp;Vidje to neki &#269;ovjek i javi Joabu govore&#263;i: "Upravo sam  vidio Ab&#353;aloma gdje visi o jednom hrastu." </p> 
<p><A NAME="an_18:11">18:11</A>&nbsp;A Joab odvrati  &#269;ovjeku koji mu je to javio: "Kad si ga vidio, za&#353;to ga na mjestu  nisi sastavio sa zemljom? Moja bi onda bila du&#382;nost da ti dam  deset srebrnih &#353;ekela i jedan pojas!" </p> 
<p><A NAME="an_18:12">18:12</A>&nbsp;Ali &#269;ovjek odgovori  Joabu: "I kad bi mi na dlan izbrojio tisu&#263;u srebrnih &#353;ekela,  ne bih digao ruku na kraljeva sina! &#268;uli smo na svoje u&#353;i kako  je kralj zapovjedio tebi, Abi&#353;aju i Itaju govore&#263;i: '&#268;uvajte  mi mladi&#263;a Ab&#353;aloma!' </p> 
<p><A NAME="an_18:13">18:13</A>&nbsp;Da sam podmuklo napao na njega izla&#382;u&#263;i  opasnosti svoj &#382;ivot - jer kralju ni&#353;ta ne ostaje skriveno -  onda bi se ti dr&#382;ao po strani."</p> 
<p><A NAME="an_18:14">18:14</A>&nbsp;A Joab odvrati: "Ne&#263;u ja ovdje dangubiti s tobom!" I  uze tri sulice u ruke i zabode ih u srce Ab&#353;alomu, koji je bio  jo&#353; &#382;iv vise&#263;i o hrastu. </p> 
<p><A NAME="an_18:15">18:15</A>&nbsp;Nato pri&#273;e deset momaka, &#353;titono&#353;a  Joabovih, i dotuko&#353;e Ab&#353;aloma i usmrti&#353;e.</p> 
<p><A NAME="an_18:16">18:16</A>&nbsp;Tada Joab zapovjedi da zatrube u rog, i vojska prestade  progoniti Izraela jer je Joab zaustavio vojsku. </p> 
<p><A NAME="an_18:17">18:17</A>&nbsp;Potom uze&#353;e  Ab&#353;aloma, baci&#353;e ga u duboku jamu usred &#353;ume i navalja&#353;e na nj  veliku gomilu kamenja. Izraelci pak pobjego&#353;e svaki svome &#353;atoru.</p> 
<p><A NAME="an_18:18">18:18</A>&nbsp;Ab&#353;alom bija&#353;e jo&#353; za &#382;ivota postavio sebi spomenik u  Kraljevoj dolini jer mi&#353;lja&#353;e: "Nemam sina koji bi sa&#269;uvao spomen  mome imenu." I nazvao je taj spomenik po svome imenu te se jo&#353;  i danas zove "Ab&#353;alomov spomenik".</p> 
<p><A NAME="an_18:19">18:19</A>&nbsp;Ahimaas, Sadokov sin, re&#269;e Joabu: "Idem javiti kralju  veselu vijest da mu je Jahve pribavio pravdu izbaviv&#353;i ga iz  ruku njegovih neprijatelja." </p> 
<p><A NAME="an_18:20">18:20</A>&nbsp;Ali mu Joab re&#269;e: "Ne mo&#382;e&#353;  danas biti glasnik vesele vijesti, nego &#263;e&#353; to biti koji drugi  dan; danas ne mo&#382;e&#353; javiti dobru vijest jer je poginuo kraljev  sin." </p> 
<p><A NAME="an_18:21">18:21</A>&nbsp;Zatim Joab zapovjedi Etiopljaninu: "Idi javi kralju &#353;to  si vidio!" Etiopljanin se pokloni Joabu i otr&#269;a.</p> 
<p><A NAME="an_18:22">18:22</A>&nbsp;A Sadokov sim Ahimaas opet zamoli Joaba: "Dogodilo se  &#353;to mu drago, dopusti da otr&#269;im i ja za Etiopljaninom." A Joab  upita: "Za&#353;to bi tr&#269;ao, sine moj, kad ti ta vesela vijest ne&#263;e  pribaviti nagrade?" </p> 
<p><A NAME="an_18:23">18:23</A>&nbsp;A on ponovi: "Dogodilo se &#353;to mu drago, tr&#269;at &#263;u!" A Joab mu odvrati: "Tr&#269;i!" I Ahimaas otr&#269;a putem  kroz ravnicu i prete&#269;e Etiopljanina.</p> 
<p><A NAME="an_18:24">18:24</A>&nbsp;David je upravo sjedio me&#273;u dvojim gradskim vratima,  a stra&#382;ar se bio uspeo na krov iznad vrata. Podigav&#353;i o&#269;i, stra&#382;ar  ugleda &#269;ovjeka kako tr&#269;i sam. </p> 
<p><A NAME="an_18:25">18:25</A>&nbsp;Stra&#382;ar povika i javi kralju, a kralj mu re&#269;e: "Ako je sam, nosi dobar glas na ustima." &#268;ovjek  je dolazio sve bli&#382;e. </p> 
<p><A NAME="an_18:26">18:26</A>&nbsp;Uto stra&#382;ar ugleda drugoga &#269;ovjeka  gdje tr&#269;i. I povika stra&#382;ar koji je bio nad vratima: "Evo jo&#353;  jednoga &#269;ovjeka koji tr&#269;i sam!" A kralj odvrati: "I taj nosi  dobar glas." </p> 
<p><A NAME="an_18:27">18:27</A>&nbsp;Stra&#382;ar nastavi: "Prepoznajem trk prvoga &#269;ovjeka:  tr&#269;i kao Sadokov sin Ahimaas." A kralj odvrati: "To je dobar  &#269;ovjek, dolazi s dobrim glasom."</p> 
<p><A NAME="an_18:28">18:28</A>&nbsp;Ahimaas se pribli&#382;i kralju i pozdravi ga: "Zdravo!" Baci  se licem na zemlju pred kraljem i nastavi: "Blagoslovljen Jahve, tvoj Bog, koji je napustio ljude &#353;to su digli ruku na moga gospodara  i kralja!" </p> 
<p><A NAME="an_18:29">18:29</A>&nbsp;A kralj upita: "Je li spa&#353;en mladi&#263; Ab&#353;alom?"  A Ahimaas odgovori: "Vidio sam veliku vrevu kad je kraljev sluga  Joab slao tvoga slugu, ali ne znam &#353;to je bilo." </p> 
<p><A NAME="an_18:30">18:30</A>&nbsp;Kralj mu  re&#269;e: "Odstupi i stani tamo!" On odstupi i stade.</p> 
<p><A NAME="an_18:31">18:31</A>&nbsp;Uto sti&#382;e Etiopljanin i progovori: "Neka moj gospodar  kralj primi veselu vijest. Jahve ti je danas pribavio pravdu  izbaviv&#353;i te iz ruku svih onih koji su ustali na tebe." </p> 
<p><A NAME="an_18:32">18:32</A>&nbsp;A  kralj upita Etiopljanina: "Je li spa&#353;en mladi&#263; Ab&#353;alom?" A Etiopljanin  odgovori: "Neka neprijatelji moga gospodara i kralja i svi koji  se di&#382;u na tebe u zloj namjeri - pro&#273;u kao taj mladi&#263;!"</p> 
<p><A NAME="an_19:1">19:1</A>&nbsp;Kralj zadrhta, pope se u gornju odaju nad vratima i zaplaka;  jecaju&#263;i govora&#353;e ovako: "Sine Ab&#353;alome, sine moj! Sine moj Ab&#353;alome!  Oh, da sam ja umro mjesto tebe! Ab&#353;alome, sine moj, sine moj!" </p> 
<p><A NAME="an_19:2">19:2</A>&nbsp;I javi&#353;e Joabu: "Eno kralj pla&#269;e i tuguje za Ab&#353;alomom." </p> 
<p><A NAME="an_19:3">19:3</A>&nbsp;Tako  se pobjeda u onaj dan pretvorila u &#382;alost za svu vojsku, jer  je vojska &#269;ula u onaj dan da kralj tuguje za svojim sinom. </p> 
<p><A NAME="an_19:4">19:4</A>&nbsp;I  toga se dana vojskom kradom vrati u grad, kao &#353;to se kradom &#353;ulja  vojska koja se osramotila bje&#382;e&#263;i iz boja. </p> 
<p><A NAME="an_19:5">19:5</A>&nbsp;A kralj je pokrio  svoje lice i vapio iza glasa: "Sine moj Ab&#353;alome! Ab&#353;alome, sine  moj! Sine moj!"</p> 
<p><A NAME="an_19:6">19:6</A>&nbsp;Tada Joab do&#273;e kralju u ku&#263;u i re&#269;e mu: "Posti&#273;uje&#353; danas  lice svih svojih slugu koji su danas spasili &#382;ivot tebi, &#382;ivot  tvojim sinovima i tvojim k&#263;erima, &#382;ivot tvojim &#382;enama i &#382;ivot  ino&#269;ama tvojim, </p> 
<p><A NAME="an_19:7">19:7</A>&nbsp;jer iskazuje&#353; ljubav onima koji te mrze, a  mr&#382;nju onima koji te ljube. Danas si pokazao da ti ni&#353;ta nije  ni do vojvoda ni do vojnika, jer vidim sada da bi ti sasvim pravo  bilo kad bi Ab&#353;alom bio &#382;iv, a mi svi da smo danas poginuli. </p> 
<p><A NAME="an_19:8">19:8</A>&nbsp;Zato sada ustani, izi&#273;i i prijazno progovori svojim vojnicima;  jer, kunem ti se Jahvom, ako ne izi&#273;e&#353;, nijedan &#269;ovjek ne&#263;e ostati  no&#263;as s tobom, i to &#263;e ti biti ve&#263;a nesre&#263;a od svih koje su te  sna&#353;le od tvoje mladosti pa do sada."</p> 
<p><A NAME="an_19:9">19:9</A>&nbsp;Kralj ustade i sjede na vrata. Javi&#353;e to svemu narodu  govore&#263;i: "Eno kralj sjedi na vratima." I sav narod do&#273;e pred  kralja.  A Izraelci bijahu pobjegli svaki u svoj &#353;ator. </p> 
<p><A NAME="an_19:10">19:10</A>&nbsp;I sav  se narod po svim Izraelovim plemenima prepirao govore&#263;i: "Kralj  nas je izbavio iz ruku na&#353;ih neprijatelja, on nas je izbavio  iz ruku filistejskih, a sada je morao pobje&#263;i iz zemlje ispred  Ab&#353;aloma. </p> 
<p><A NAME="an_19:11">19:11</A>&nbsp;A Ab&#353;alom koga smo pomazali za kralja poginuo je  u boju. Za&#353;to se, dakle, kolebate dovesti kralja natrag?"</p> 
<p><A NAME="an_19:12">19:12</A>&nbsp;Te rije&#269;i svega Izraela dopru do kralja u njegovu ku&#263;u.  Zato kralj David poru&#269;i sve&#263;enicima Sadoku i Ebjataru: "Recite  starje&#353;inama judejskim ovako: 'Za&#353;to da vi budete posljednji  koji &#263;e kralja dovesti u njegovu ku&#263;u? </p> 
<p><A NAME="an_19:13">19:13</A>&nbsp;Vi ste moja bra&#263;a, vi ste od moga mesa i od mojih kosti. Za&#353;to biste, dakle, bili  posljednji koji &#263;e dovesti kralja natrag?' </p> 
<p><A NAME="an_19:14">19:14</A>&nbsp;Recite i Amasi:  'Nisi li ti od mojih kosti i od moga mesa? Neka mi Bog u&#269;ini  zlo i neka mi doda drugo ako mi ne bude&#353; zauvijek vojvoda nad  mojom vojskom namjesto Joaba!'" </p> 
<p><A NAME="an_19:15">19:15</A>&nbsp;Tada se slo&#382;i&#353;e svi ljudi  Judina roda kao jedan &#269;ovjek i poru&#269;i&#353;e kralju: "Vrati se sa  svim svojim ljudima!"</p> 
<p><A NAME="an_19:16">19:16</A>&nbsp;I tako se kralj vrati i do&#273;e do Jordana, a Judejci bijahu  stigli do Gilgala dolaze&#263;i u susret kralju da prate kralja na  prijelazu preko Jordana. </p> 
<p><A NAME="an_19:17">19:17</A>&nbsp;Tada je pohitio i &#352;imej, sin Gerin, Benjaminovac iz Bahurima, i si&#353;ao s Judejcima u susret kralju  Davidu. </p> 
<p><A NAME="an_19:18">19:18</A>&nbsp;Imao je sa sobom tisu&#263;u ljudi od Benjaminova plemena.  I Siba, sluga &#352;aulova doma, sa petnaest svojih sinova i dvadeset  svojih slugu, do&#273;e do Jordana pred kralja. </p> 
<p><A NAME="an_19:19">19:19</A>&nbsp;Dovezli su splav  da prevezu kraljevu &#269;eljad i da u&#269;ine sve &#353;to bi mu bilo drago. A Gerin sin &#352;imej baci se pred noge kralju kad je kralj htio  prije&#263;i preko Jordana; </p> 
<p><A NAME="an_19:20">19:20</A>&nbsp;i re&#269;e kralju: "Neka mi moj gospodar  ne upi&#353;e u grijeh! Ne opominji se zla &#353;to ti ga je u&#269;inio tvoj  sluga u onaj dan kad je moj gospodar i kralj izlazio iz Jeruzalema.  Neka to kralj ne uzima k srcu! </p> 
<p><A NAME="an_19:21">19:21</A>&nbsp;Tvoj sluga uvi&#273;a da je sagrije&#353;io;  zato sam, evo, do&#353;ao danas prvi iz svega Josipova doma da si&#273;em  u susret svome gospodaru i kralju."</p> 
<p><A NAME="an_19:22">19:22</A>&nbsp;Ali Sarvijin sin Abi&#353;aj progovori i re&#269;e: "Zar &#352;imej  ne zaslu&#382;uje smrt &#353;to je proklinjao pomazanika Jahvina?" </p> 
<p><A NAME="an_19:23">19:23</A>&nbsp;A  David odgovori: "&#352;to ja imam s vama, Sarvijini sinovi, te me  danas uvodite u napast? Zar bi danas mogao tko biti pogubljen  u Izraelu? T&#211;a sada znam da sam danas opet kralj nad Izraelom." </p> 
<p><A NAME="an_19:24">19:24</A>&nbsp;Tada kralj re&#269;e &#352;imeju: "Ne&#263;e&#353; poginuti!" I kralj mu se zakle.</p> 
<p><A NAME="an_19:25">19:25</A>&nbsp;I &#352;aulov sin Meribaal si&#353;ao je u susret kralju. On nije  njegovao ni svojih nogu ni svojih ruku, nije ure&#273;ivao svoje brade, nije prao svojih haljina od onoga dana kad je oti&#353;ao kralj pa  sve do dana kad se opet vratio u miru. </p> 
<p><A NAME="an_19:26">19:26</A>&nbsp;Kad je iz Jeruzalema  do&#353;ao u susret kralju, upita ga kralj: "Za&#353;to nisi po&#353;ao sa mnom, Meribaale?" </p> 
<p><A NAME="an_19:27">19:27</A>&nbsp;A on odgovori: "Kralju gospodaru! Moj me sluga  prevario. Tvoj mu je sluga rekao: 'Osamari mi magaricu da je  uzja&#353;em i po&#273;em s kraljem!' Jer tvoj je sluga hrom. </p> 
<p><A NAME="an_19:28">19:28</A>&nbsp;On je  oklevetao tvoga slugu pred mojim gospodarom i kraljem. Ali moj  je gospodar i kralj kao Bo&#382;ji an&#273;eo: zato &#269;ini &#353;to je dobro u  tvojim o&#269;ima. </p> 
<p><A NAME="an_19:29">19:29</A>&nbsp;Jer sav moj o&#269;inski dom nije bio drugo zaslu&#382;io  nego smrt od moga gospodara kralja, a ti si ipak primio svoga  slugu me&#273;u one koji jedu za tvojim stolom. Pa kako jo&#353; imam pravo  tu&#382;iti se kralju?"</p> 
<p><A NAME="an_19:30">19:30</A>&nbsp;A kralj mu odgovori: "&#268;emu da jo&#353; dulji&#353; svoj govor?  Odre&#273;ujem: ti i Siba podijelite njive!"</p> 
<p><A NAME="an_19:31">19:31</A>&nbsp;Meribaal re&#269;e kralju: "Neka uzme i sve, kad se moj gospodar  kralj sretno vratio u svoj dom!"</p> 
<p><A NAME="an_19:32">19:32</A>&nbsp;I Barzilaj Gilea&#273;anin do&#273;e iz Rogelima i nastavi s kraljem  da ga isprati preko Jordana. </p> 
<p><A NAME="an_19:33">19:33</A>&nbsp;Barzilaj bija&#353;e vrlo star, bilo  mu je osamdeset godina. Pribavljao je kralju opskrbu dok je boravio  u Mahanajimu jer bija&#353;e vrlo imu&#263;an &#269;ovjek. </p> 
<p><A NAME="an_19:34">19:34</A>&nbsp;Kralj re&#269;e Barzilaju:  "Po&#273;i sa mnom, ja &#263;u te u tvojim starim danima uzdr&#382;avati kod  sebe u Jeruzalemu." </p> 
<p><A NAME="an_19:35">19:35</A>&nbsp;A Barzilaj odgovori kralju: "A koliko  mi jo&#353; godina &#382;ivota ostaje da idem s kraljem u Jeruzalem? </p> 
<p><A NAME="an_19:36">19:36</A>&nbsp;Sada  mi je osamdeset godina; mogu li jo&#353; razlikovati &#353;to je dobro  a &#353;to zlo? Mo&#382;e li tvojem sluzi jo&#353; goditi &#353;to jede i pije? Mogu  li jo&#353; slu&#353;ati glas pjeva&#269;a i pjeva&#269;ica? Za&#353;to bi tvoj sluga  bio jo&#353; na teret mome gospodaru kralju? </p> 
<p><A NAME="an_19:37">19:37</A>&nbsp;Tvoj &#263;e sluga jo&#353;  samo prije&#263;i preko Jordana s kraljem, ali za&#353;to bi mi kralj dao  takvu nagradu? </p> 
<p><A NAME="an_19:38">19:38</A>&nbsp;Dopusti svome sluzi da se vrati, da umrem  u svom gradu kod groba svoga oca i svoje majke. Ali evo tvoga  sluge Kimhama, neka ide dalje s mojim gospodarom kraljem, pa  njemu u&#269;ini &#353;to je dobro u tvojim o&#269;ima!"</p> 
<p><A NAME="an_19:39">19:39</A>&nbsp;Kralj odgovori: "Neka onda Kimham ide sa mnom dalje,  a ja &#263;u mu u&#269;initi &#353;to bude tebi drago i &#353;to god me zamoli&#353; sve  &#263;u mu u&#269;initi za tebe."</p> 
<p><A NAME="an_19:40">19:40</A>&nbsp;Kad je sav narod pre&#353;ao preko Jordana, prije&#273;e i kralj, poljubi Barzilaja i blagoslovi ga, potom se ovaj vrati u svoje  mjesto. </p> 
<p><A NAME="an_19:41">19:41</A>&nbsp;Kralj nastavi put u Gilgal, a Kimham i&#273;a&#353;e s njim. Kralja  je pratio sav narod Judin i polovina naroda Izraelova. </p> 
<p><A NAME="an_19:42">19:42</A>&nbsp;Uto  svi Izraelci do&#273;u pred kralja i upitaju ga: "Za&#353;to te na&#353;a bra&#263;a  Judejci ukrado&#353;e i za&#353;to prevedo&#353;e preko Jordana na&#353;ega kralja  i njegov dom i sve Davidove ljude s njim?" </p> 
<p><A NAME="an_19:43">19:43</A>&nbsp;A Juda odgovori  Izraelu: "Kralj je meni rod. Za&#353;to si se ra&#382;estio zbog toga?  Jesam li jeo na kraljev ra&#269;un? Ili sam si &#353;to prigrabio?" </p> 
<p><A NAME="an_19:44">19:44</A>&nbsp;Tada  Izrael odgovori Judi ovako: "Ja imam deset udjela na kralja i  prema tebi ja sam prvoro&#273;enac. Za&#353;to si me, dakle, prezreo? Nije  li moja rije&#269; bila prva kad je trebalo natrag dovesti moga kralja?"  Ali govor Judin bija&#353;e tvr&#273;i od govora Izraelova.</p> 
<p><A NAME="an_20:1">20:1</A>&nbsp;Ondje se slu&#269;ajno na&#353;ao opak &#269;ovjek po imenu &#352;eba, Bikrijev  sin, Benjaminovac. On zatrubi u rog i viknu: "Mi nemamo udjela na Davidu ni ba&#353;tine na Ji&#353;ajevu sinu! Svaki svome &#353;atoru, Izraele!"</p> 
<p><A NAME="an_20:2">20:2</A>&nbsp;Tako svi Izraelci ostavi&#353;e Davida i po&#273;o&#353;e za Bikrijevim  sinom &#352;ebom; a Judejci prionu&#353;e uza svoga kralja i otprati&#353;e  ga od Jordana do Jeruzalema.</p> 
<p><A NAME="an_20:3">20:3</A>&nbsp;Kad se David vratio u svoju pala&#269;u u Jeruzalem, uze deset  ino&#269;a koje je bio ostavio da &#269;uvaju pala&#269;u i stavi ih da budu  &#269;uvane. Brinuo im se za uzdr&#382;avanje, ali nije vi&#353;e i&#353;ao k njima.  Tako su one &#382;ivjele zatvorene do svoje smrti, kao udovice &#382;ivoga  mu&#382;a. </p> 
<p><A NAME="an_20:4">20:4</A>&nbsp;Potom kralj zapovjedi Amasi: "Sazovi mi Judejce do tri  dana, a i ti da bude&#353; ovdje!" </p> 
<p><A NAME="an_20:5">20:5</A>&nbsp;Amasa ode da sazove Judejce, ali se zadr&#382;a preko vremena koje mu bija&#353;e odredio kralj. </p> 
<p><A NAME="an_20:6">20:6</A>&nbsp;Tada  David re&#269;e Abi&#353;aju: "Sad &#263;e nam Bikrijev sin &#352;eba biti opasniji  nego Ab&#353;alom. Zato uzmi ljude svoga gospodara i po&#273;i za njim  u potjeru da se ne domogne tvrdih gradova i ne izmakne nam iz  o&#269;iju!" </p> 
<p><A NAME="an_20:7">20:7</A>&nbsp;Za Abi&#353;ajem krenu na put Joab, Kere&#263;ani, Pele&#263;ani  i svi junaci; oni izi&#273;u iz Jeruzalema u potjeru za Bikrijevim  sinom &#352;ebom. </p> 
<p><A NAME="an_20:8">20:8</A>&nbsp;Kad su bili kod velikoga kamena &#353;to je kod Gibeona, do&#273;e Amasa prema njima. Joab ima&#353;e na sebi ratnu haljinu, a  preko nje ima&#353;e pripasan ma&#269; uz bedro, u koricama; ali mu se  ma&#269; iskliznu i pade. </p> 
<p><A NAME="an_20:9">20:9</A>&nbsp;Joab pozdravi Amasu: "Jesi li mi dobro, brate?" I desnom rukom uhvati za bradu Amasu da ga poljubi. </p> 
<p><A NAME="an_20:10">20:10</A>&nbsp;Amasa se nije obazirao na ma&#269; koji bija&#353;e Joabu u ruci, i  on ga udari njim u trbuh i prosu mu utrobu na zemlju. Nije morao  ponoviti udarac i Amasa umrije. Joab sa svojim bratom Abi&#353;ajem  nastavi potjeru za Bikrijevim sinom &#352;ebom.</p> 
<p><A NAME="an_20:11">20:11</A>&nbsp;Jedan od Joabovih momaka osta na stra&#382;i kod Amase i tu  je vikao: "Kome je mio Joab i tko je za Davida neka slijedi Joaba!" </p> 
<p><A NAME="an_20:12">20:12</A>&nbsp;A Amasa le&#382;ao u krvi nasred puta. Vide&#263;i onaj &#269;ovjek gdje  se ustavlja sav narod, odvu&#269;e Amasu s puta u polje i baci preko  njega kabanicu jer je vidio gdje se zaustavlja svatko tko nai&#273;e  blizu njega. </p> 
<p><A NAME="an_20:13">20:13</A>&nbsp;Kad je Amasa bio uklonjen s puta, svi ljudi  po&#273;o&#353;e za Joabom da gone Bikrijeva sina &#352;ebu.</p> 
<p><A NAME="an_20:14">20:14</A>&nbsp;&#352;eba je pro&#353;ao kroza sva izraelska plemena sve do Abel  Bet Maake i svi Bikrani s njim. Skupi&#353;e se oni i po&#273;o&#353;e za njim. </p> 
<p><A NAME="an_20:15">20:15</A>&nbsp;Joab do&#273;e i opsjede ga u Abel Bet Maaki. Dade nasuti nasip  oko grada. Sva vojska koja bija&#353;e s Joabom navali potkopavati  zid da ga obori. </p> 
<p><A NAME="an_20:16">20:16</A>&nbsp;Tada se jedna mudra &#382;ena uspe na zid i povika  iz grada: "&#268;ujte! &#268;ujte! Recite Joabu: 'Pri&#273;i ovamo, da govorim  s tobom!'" </p> 
<p><A NAME="an_20:17">20:17</A>&nbsp;Kad je pri&#353;ao, upita &#382;ena: "Jesi li ti Joab?"  On odgovori: "Jesam." A ona &#263;e: "Poslu&#353;aj rije&#269; slu&#353;kinje svoje!"  On odgovori: "Slu&#353;am." </p> 
<p><A NAME="an_20:18">20:18</A>&nbsp;&#381;ena nastavi: "Neko&#263; se govorilo ovako:  'Treba pitati u Abelu i u Danu </p> 
<p><A NAME="an_20:19">20:19</A>&nbsp;je li svr&#353;eno s onim &#353;to su  utvrdili vjernici u Izraelu.' Ti bi htio uni&#353;titi jedan grad, i to jedan od mati&#269;nih gradova u Izraelu. Za&#353;to zatire&#353; ba&#353;tinu  Jahvinu?" </p> 
<p><A NAME="an_20:20">20:20</A>&nbsp;Joab odgovori ovako: "Daleko, daleko bilo to od mene!  Ne &#382;elim ni zatirati ni razarati. </p> 
<p><A NAME="an_20:21">20:21</A>&nbsp;Ne radi se o tome, nego  je jedan &#269;ovjek iz Efrajimove gore, po imenu &#352;eba, Bikrijev sin, podigao ruku na kralja, na Davida. Predajte samo njega, pa &#263;u  oti&#263;i od grada!" &#381;ena odgovori Joabu: "Dobro. Odmah &#263;e ti njegovu  glavu baciti preko zida!" </p> 
<p><A NAME="an_20:22">20:22</A>&nbsp;&#381;ena se vrati u grad i progovori  svemu narodu kako joj je govorila njezina mudrost. I odsjeko&#353;e  glavu Bikrijevu sinu &#352;ebi i baci&#353;e je Joabu. A on zapovjedi da  zatrube u rog te se razi&#273;o&#353;e od grada, svaki u svoj kraj. A Joab  se vrati kralju u Jeruzalem.</p> 
<p><A NAME="an_20:23">20:23</A>&nbsp;Joab je bio zapovjednik nad svom vojskom. Jojadin sin  Benaja bio je zapovjednik nad Kere&#263;anima i Pele&#263;anima. </p> 
<p><A NAME="an_20:24">20:24</A>&nbsp;Adoram  je bio nadglednik nad radovima. Ahiludov sin Jo&#353;afat bio je pe&#269;atnik. </p> 
<p><A NAME="an_20:25">20:25</A>&nbsp;Seraja je bio dr&#382;avni pisar. Sadok i Ebjatar bijahu sve&#263;enici. </p> 
<p><A NAME="an_20:26">20:26</A>&nbsp;Uz to je Jairanin Ira bio zamjenik Davidov.</p> 
<p><A NAME="an_21:1">21:1</A>&nbsp;U dane Davidove vlada&#353;e jednom glad tri godine uzastopce.  David se obrati Jahvi, a Jahve mu odgovori: "Na &#352;aulu i njegovu  domu le&#382;i krvna krivnja jer je pogubio Gibeonce." </p> 
<p><A NAME="an_21:2">21:2</A>&nbsp;Tada kralj  sazva Gibeonce da ih pita. Ti Gibeonci nisu pripadali Izraelcima, nego su bili ostatak Amorejaca, kojima se Izraelci bijahu zakleli  zakletvom, ali je &#352;aul tra&#382;io da ih uni&#353;ti u svojoj revnosti  za Izraelce i Judejce.</p> 
<p><A NAME="an_21:3">21:3</A>&nbsp;David, dakle, upita Gibeonce: "&#352;to da vam u&#269;inim i &#269;ime  da vam dadem zadovolj&#353;tinu da biste blagoslovili ba&#353;tinu Jahvinu?" </p> 
<p><A NAME="an_21:4">21:4</A>&nbsp;Gibeonci odgovori&#353;e: "Ne tra&#382;imo mi ni srebra ni zlata od  &#352;aula i njegova doma, niti nam je stalo da se pogubi koji &#269;ovjek  u Izraelu." David &#263;e im nato: "&#352;to reknete u&#269;init &#263;u za vas."</p> 
<p><A NAME="an_21:5">21:5</A>&nbsp;A oni odgovori&#353;e kralju: "&#268;ovjek koji nas je zatirao i  koji je smi&#353;ljao da nas uni&#353;ti, da nas ne bude nigdje u svemu  izraelskom podru&#269;ju, </p> 
<p><A NAME="an_21:6">21:6</A>&nbsp;od njegovih potomaka neka nam se preda  sedam ljudi da ih objesimo pred Jahvom u Gibeonu na gori Jahvinoj."  Kralj odvrati: "Dat &#263;u vam ih."</p> 
<p><A NAME="an_21:7">21:7</A>&nbsp;Kralj po&#353;tedje Meribaala, sina &#352;aulova sina Jonatana,  zbog zakletve pred Jahvom koja ih je vezala, Davida i Jonatana, sina &#352;aulova. </p> 
<p><A NAME="an_21:8">21:8</A>&nbsp;Tako kralj uze oba sina Rispe, Ajine k&#263;eri, koje je rodila &#352;aulu, Armonija i Meribaala, i svih pet sinova  Merabe, &#352;aulove k&#263;eri, koje je rodila Adrielu, sinu Barzilajevu, iz Mehole. </p> 
<p><A NAME="an_21:9">21:9</A>&nbsp;Njih dade u ruke Gibeoncima, a oni ih objesi&#353;e  na gori pred Jahvom. Tako sva sedmorica poginu&#353;e zajedno, pogubljeni  prvih dana &#382;etve, na po&#269;etku je&#269;mene &#382;etve.</p> 
<p><A NAME="an_21:10">21:10</A>&nbsp;Rispa, Ajina k&#263;i, uze kostrijet i prostrije je za sebe  na stijeni od po&#269;etka je&#269;mene &#382;etve sve dok nije ki&#353;a s neba  pala na mrtva tijela, i tako nije dala nebeskim pticama da se  spu&#353;taju na njih danju ni poljskim zvijerima no&#263;u. </p> 
<p><A NAME="an_21:11">21:11</A>&nbsp;Kad su  Davidu javili &#353;to je u&#269;inila Ajina k&#263;i Rispa, &#352;aulova ino&#269;a, </p> 
<p><A NAME="an_21:12">21:12</A>&nbsp;ode David i uze &#352;aulove kosti i kosti njegova sina Jonatana  od stanovnika Jabe&#353;a Gileadskog, koji ih bijahu potajno odnijeli  s trga u Bet &#352;anu, gdje su ih objesili Filistejci u onaj dan  kad su Filistejci porazili &#352;aula na Gilboi. </p> 
<p><A NAME="an_21:13">21:13</A>&nbsp;David prenese  odande &#352;aulove kosti i kosti njegova sina Jonatana pa ih zdru&#382;i  s kostima pogubljenih. </p> 
<p><A NAME="an_21:14">21:14</A>&nbsp;I ukopa&#353;e &#352;aulove kosti i kosti njegova  sina Jonatana s kostima pogubljenih u zemlji Benjaminovoj, u  Seli, u grobu &#352;aulova oca Ki&#353;a. Po&#353;to izvr&#353;i&#353;e sve &#353;to je kralj  zapovjedio, Bog se smilova zemlji.</p> 
<p><A NAME="an_21:15">21:15</A>&nbsp;Jednom opet nasta rat izme&#273;u Filistejaca i Izraelaca.  David ode u boj sa svojim ljudima te su se borili s Filistejcima  tako da se David umorio. </p> 
<p><A NAME="an_21:16">21:16</A>&nbsp;I&#353;ibenob, jedan od Rafinih potomaka, &#269;ije je koplje bilo te&#353;ko tri stotine mjedenih &#353;ekela i koji  o pripasu ima&#353;e nov ma&#269;, hvastao se tada da &#263;e ubiti Davida. </p> 
<p><A NAME="an_21:17">21:17</A>&nbsp;Ali Davidu prisko&#269;i u pomo&#263; Sarvijin sin Abi&#353;aj; udari on  Filistejca te ga ubi. Tada se Davidovi ljudi zakle&#353;e rekav&#353;i  Davidu: "Ne&#263;e&#353; vi&#353;e i&#263;i s nama u boj, da ne ugasi&#353; svjetiljke  Izraelove!" </p> 
<p><A NAME="an_21:18">21:18</A>&nbsp;Poslije toga opet izbi rat s Filistejcima u Gobu; tada  je Hu&#353;anin Sibkaj pogubio Sipaja, jednoga od Rafinih potomaka. </p> 
<p><A NAME="an_21:19">21:19</A>&nbsp;Uz to nasta rat s Filistejcima u Gobu; tada je Jairov sin  Elhanan iz Betlehema pogubio Golijata Gitejca, koji je imao koplja&#269;u  kao tkala&#269;ko vratilo.</p> 
<p><A NAME="an_21:20">21:20</A>&nbsp;Potom opet izbi rat u Gatu, gdje je bio neki &#269;ovjek visoka  rasta: ima&#353;e taj na svakoj ruci i nozi po &#353;est prstiju, dakle  dvadeset i &#269;etiri; i on bija&#353;e potomak Rafin. </p> 
<p><A NAME="an_21:21">21:21</A>&nbsp;Kad je po&#269;eo  ru&#382;iti Izraela, ubi ga Jonatan, sin Davidova brata &#352;imeja.</p> 
<p><A NAME="an_21:22">21:22</A>&nbsp;Ta &#269;etvorica bijahu potomci istoga Rafe iz Gata, a poginu&#353;e  od ruke Davidove i od ruku njegovih slugu.</p> 
<p><A NAME="an_22:1">22:1</A>&nbsp;David upravi Jahvi rije&#269;i ove pjesme u dan kad ga je Jahve  izbavio iz ruku svih njegovih neprijatelja i iz ruke &#352;aulove. </p> 
<p><A NAME="an_22:2">22:2</A>&nbsp;Pjevao je: "Jahve, hridino moja, utvrdo moja, spase moj;</p> 
<p><A NAME="an_22:3">22:3</A>&nbsp;Bo&#382;e moj, pe&#263;ino moja kojoj se utje&#269;em, &#353;tite moj, spasenje moje, tvr&#273;avo moja! Ti me izbavlja&#353; od nasilja.</p> 
<p><A NAME="an_22:4">22:4</A>&nbsp;Zazvat &#263;u Jahvu hvale predostojna i od du&#353;mana bit &#263;u izbavljen.</p> 
<p><A NAME="an_22:5">22:5</A>&nbsp;Valovi smrti okru&#382;i&#353;e mene, prestravi&#353;e me bujice pogubne,</p> 
<p><A NAME="an_22:6">22:6</A>&nbsp;U&#382;ad Podzemlja sputi&#353;e me, smrtonosne zamke pado&#353;e na me:</p> 
<p><A NAME="an_22:7">22:7</A>&nbsp;u nevolji zazvah Jahvu i Bogu svome zavapih. Iz svog Doma zov mi za&#269;u, i vapaj moj mu do u&#353;iju doprije.</p> 
<p><A NAME="an_22:8">22:8</A>&nbsp;I zemlja se potrese i uzdrhta, uzdrma&#353;e se temelji nebesa, pokrenu&#353;e se, jer On gnjevom planu.</p> 
<p><A NAME="an_22:9">22:9</A>&nbsp;Iz nosnica mu dim se di&#382;e, iz usta mu oganj liznu, ugljevlje &#382;ivo od njega plamsa.</p> 
<p><A NAME="an_22:10">22:10</A>&nbsp;On nagnu nebesa i si&#273;e, pod nogama oblaci mu mra&#269;ni.</p> 
<p><A NAME="an_22:11">22:11</A>&nbsp;Na keruba stade i poletje; na krilima vjetra zaplovi.</p> 
<p><A NAME="an_22:12">22:12</A>&nbsp;Ogrnu se mrakom kao koprenom, prekri se tamnim vodama i oblacima tmastim,</p> 
<p><A NAME="an_22:13">22:13</A>&nbsp;od bljeska pred licem njegovim u&#382;ga se ugljevlje plameno.</p> 
<p><A NAME="an_22:14">22:14</A>&nbsp;Jahve s neba zagrmje, Svevi&#353;njega glas se ori.</p> 
<p><A NAME="an_22:15">22:15</A>&nbsp;Odape strijele i du&#353;mane rasu, izbaci munje i na zemlju ih obori.</p> 
<p><A NAME="an_22:16">22:16</A>&nbsp;Morska dna se pokaza&#353;e, i temelji svijeta posta&#353;e goli od stra&#353;ne prijetnje Jahvine, od olujna daha gnjeva njegova.</p> 
<p><A NAME="an_22:17">22:17</A>&nbsp;On pru&#382;i s neba ruku i mene prihvati, iz silnih voda on me izbavi.</p> 
<p><A NAME="an_22:18">22:18</A>&nbsp;Od protivnika mo&#263;nog mene oslobodi, od du&#353;mana mojih ja&#269;ih od mene.</p> 
<p><A NAME="an_22:19">22:19</A>&nbsp;Navali&#353;e na me u dan zlosretni, ali me Jahve za&#353;titi,</p> 
<p><A NAME="an_22:20">22:20</A>&nbsp;na polje prostrano izvede me, spasi me jer sam mu mio.</p> 
<p><A NAME="an_22:21">22:21</A>&nbsp;Po pravednosti mojoj Jahve mi uzvrati, po &#269;isto&#263;i ruku mojih on me nagradi,</p> 
<p><A NAME="an_22:22">22:22</A>&nbsp;jer &#269;uvah putove Jahvine, od Boga se svoga ne udaljih.</p> 
<p><A NAME="an_22:23">22:23</A>&nbsp;Odredbe njegove sve su mi pred o&#269;ima, zapovijedi njegove nisam odbacio,</p> 
<p><A NAME="an_22:24">22:24</A>&nbsp;do sr&#382;i odan njemu sam bio, &#269;uvam se grijeha svakoga.</p> 
<p><A NAME="an_22:25">22:25</A>&nbsp;Jahve mi po pravdi mojoj vrati, &#269;isto&#263;u ruku mojih vidje.</p> 
<p><A NAME="an_22:26">22:26</A>&nbsp;S prijateljem ti si prijatelj, po&#353;tenu po&#353;tenjem uzvra&#263;a&#353;.</p> 
<p><A NAME="an_22:27">22:27</A>&nbsp;S &#269;ovjekom &#269;istim ti si &#269;ist, a lukavca izigrava&#353;,</p> 
<p><A NAME="an_22:28">22:28</A>&nbsp;jer narodu poni&#382;enu spasenje donosi&#353; a poni&#382;ava&#353; o&#269;i ohole.</p> 
<p><A NAME="an_22:29">22:29</A>&nbsp;Jahve, ti moju svjetiljku u&#382;i&#382;e&#353;, Bo&#382;e, tminu moju obasjava&#353;:</p> 
<p><A NAME="an_22:30">22:30</A>&nbsp;s tobom udaram na &#269;ete du&#353;manske, s Bogom svojim preska&#269;em zidine.</p> 
<p><A NAME="an_22:31">22:31</A>&nbsp;Savr&#353;eni su puti Gospodnji, i rije&#269; je Jahvina ognjem ku&#353;ana. on je &#353;tit svima, samo on, koji se k njemu utje&#269;u.</p> 
<p><A NAME="an_22:32">22:32</A>&nbsp;Jer tko je Bog osim Jahve? Tko li je hridina osim Boga na&#353;ega?</p> 
<p><A NAME="an_22:33">22:33</A>&nbsp;Taj Bog me snagom opasuje, stere mi put besprijekoran.</p> 
<p><A NAME="an_22:34">22:34</A>&nbsp;Noge mi dade brze ko u ko&#353;ute i postavi me na visine sigurne,</p> 
<p><A NAME="an_22:35">22:35</A>&nbsp;ruke mi za borbu uvje&#382;ba i mi&#353;ice da luk mjedeni napinju.</p> 
<p><A NAME="an_22:36">22:36</A>&nbsp;Daje&#353; mi &#353;tit svoj koji spasava, tvoja me bri&#382;ljivost uzvisi.</p> 
<p><A NAME="an_22:37">22:37</A>&nbsp;Pouzdanje daje&#353; mom koraku, i noge mi vi&#353;e ne posr&#263;u.</p> 
<p><A NAME="an_22:38">22:38</A>&nbsp;Pognah svoje du&#353;mane i dostigoh, i ne vratih se dok ih ne uni&#353;tih.</p> 
<p><A NAME="an_22:39">22:39</A>&nbsp;Obaram ih, ne mogu se di&#263;i, padaju, pod nogama mi le&#382;e.</p> 
<p><A NAME="an_22:40">22:40</A>&nbsp;Ti me opasa snagom za borbu, a protivnike moje meni podlo&#382;i.</p> 
<p><A NAME="an_22:41">22:41</A>&nbsp;Ti du&#353;mane moje u bijeg natjera, i raspr&#353;ih one koji su me mrzili.</p> 
<p><A NAME="an_22:42">22:42</A>&nbsp;Vapiju u pomo&#263;, nikog da pomogne, vapiju Jahvi - ne odaziva se.</p> 
<p><A NAME="an_22:43">22:43</A>&nbsp;Smrvih ih kao prah na vjetru, zgazih ih ko blato na putu.</p> 
<p><A NAME="an_22:44">22:44</A>&nbsp;Ti me &#167;izbav&#196;i od bune u mom narodu, postavi me glavarom pogana, puk koji ne poznavah slu&#382;i mi.</p> 
<p><A NAME="an_22:45">22:45</A>&nbsp;Svaki moj &#353;apat pokorno on slu&#353;a. Sinovi tu&#273;inci meni laskaju,</p> 
<p><A NAME="an_22:46">22:46</A>&nbsp;sinovi tu&#273;inski gube sr&#269;anost izlaze dr&#353;&#263;u&#263; iz svojih utvrda.</p> 
<p><A NAME="an_22:47">22:47</A>&nbsp;&#381;ivio Jahve! Blagoslovljena hridina moja! Neka se uzvisi Bog, spasenje moje!</p> 
<p><A NAME="an_22:48">22:48</A>&nbsp;Bog koji mi daje osvetu i narode meni pokorava.</p> 
<p><A NAME="an_22:49">22:49</A>&nbsp;Od du&#353;mana me mojih izbavlja&#353; i nad protivnike me moje izdi&#382;e&#353;, ti mene od &#269;ovjeka silnika spasava&#353;.</p> 
<p><A NAME="an_22:50">22:50</A>&nbsp;Zato te slavim, Jahve, me&#273;u pucima i psalam pjevam tvome Imenu:</p> 
<p><A NAME="an_22:51">22:51</A>&nbsp;umno&#382;io si pobjede kralju svojemu, pomazaniku svome milost si iskazao, Davidu i potomstvu njegovu navijeke."</p> 
<p><A NAME="an_23:1">23:1</A>&nbsp;Ovo su posljednje Davidove rije&#269;i: "Rije&#269; Davida, sina Ji&#353;ajeva, rije&#269; &#269;ovjeka koji je bio visoko uzdignut, pomazanika Boga Jakovljeva, pjeva&#269;a pjesama Izraelovih:</p> 
<p><A NAME="an_23:2">23:2</A>&nbsp;Jahvin duh govori po meni, njegova je rije&#269; na mom jeziku.</p> 
<p><A NAME="an_23:3">23:3</A>&nbsp;Re&#269;e mi Jakovljev Bog, re&#269;e mi Izraelova hrid: Tko vlada ljudima pravedno, i tko vlada u strahu Bo&#382;jemu,</p> 
<p><A NAME="an_23:4">23:4</A>&nbsp;taj je kao jutarnja svjetlost kad ograne sunce, jutro bez oblaka, na kojem se svjetluca zemaljska trava poslije ki&#353;e.</p> 
<p><A NAME="an_23:5">23:5</A>&nbsp;Da, moja ku&#263;a stoji &#269;vrsto pred Bogom: on je u&#269;inio vje&#269;an Savez sa mnom, u svemu dobro ure&#273;en i utvr&#273;en. Da, on &#263;e dati da napreduje sve moje spasenje i svaka moja &#382;elja.</p> 
<p><A NAME="an_23:6">23:6</A>&nbsp;Belijalovi ljudi svi su kao trnje u pustinji, jer ih nitko ne hvata rukom.</p> 
<p><A NAME="an_23:7">23:7</A>&nbsp;Nitko ih se ne doti&#269;e, osim gvo&#382;&#273;em i koplja&#269;om, i potpuno se spaljuju u ognju."</p> 
<p><A NAME="an_23:8">23:8</A>&nbsp;Ovo su imena Davidovih junaka: I&#353;baal, Hakmonac, prvak  me&#273;u trojicom; on je zavitlao svojim kopljem protiv osam stotina  i pobio ih najedanput. </p> 
<p><A NAME="an_23:9">23:9</A>&nbsp;Za njim dolazi Eleazar, sin Dodonov, Ahoa&#353;anin, jedan od trojice junaka; on je bio s Davidom kod  Pas Damina kad su se ondje skupili Filistejci za boj, a Izraelci  se povukli pred njima. </p> 
<p><A NAME="an_23:10">23:10</A>&nbsp;Ali se on &#269;vrsto dr&#382;ao i udarao Filistejce  dok mu se ruka nije uko&#269;ila i ostala kao prirasla uz ma&#269;. Jahve  je dao veliku pobjedu u onaj dan, pa se vojska vratila za Eleazarom, ali samo da pokupi plijen. </p> 
<p><A NAME="an_23:11">23:11</A>&nbsp;Za njim dolazi &#352;ama, sin Elin, Hararac; kad su se Filistejci skupili u Lehiju, bija&#353;e polje  puno le&#263;e, a vojska je bila pobjegla ispred Filistejaca. </p> 
<p><A NAME="an_23:12">23:12</A>&nbsp;Tada  je on stao usred polja i obranio ga i potukao Filistejce. Tako  je Jahve dao veliku pobjedu.</p> 
<p><A NAME="an_23:13">23:13</A>&nbsp;Trojica izme&#273;u tridesetorice jednom su krenula na put  i o po&#269;etku &#382;etve do&#353;la k Davidu u Adulamsku pe&#263;inu kad jedna  filistejska &#269;eta bija&#353;e utaborena u Refaimskoj dolini. </p> 
<p><A NAME="an_23:14">23:14</A>&nbsp;David  je tada bio u svojoj kuli, a filistejska je posada bila tada  u Betlehemu. </p> 
<p><A NAME="an_23:15">23:15</A>&nbsp;David uzdahnu: "O, kad bi me tko napojio vodom  iz betlehemskoga studenca &#353;to je kod vrata?" </p> 
<p><A NAME="an_23:16">23:16</A>&nbsp;Tada ta tri  junaka prodrije&#353;e kroz filistejski tabor i, zahvativ&#353;i vode iz  betlehemskog studenca &#353;to je kod vrata, doneso&#353;e je i dado&#353;e  Davidu. Ali je David ne htjede piti, nego je proli kao ljevanicu  Jahvi </p> 
<p><A NAME="an_23:17">23:17</A>&nbsp;govore&#263;i: "Ne dao mi Jahve da to u&#269;inim! Zar da pijem  krv ovih ljudi? T&#211;a izla&#382;u&#263;i &#382;ivot pogibli, donijeli su vode!"  I nije htio piti. To su, eto, u&#269;inila ta tri junaka.</p> 
<p><A NAME="an_23:18">23:18</A>&nbsp;Abi&#353;aj, Joabov brat a sin Sarvijin, bio je vojvoda nad  tridesetoricom. On je zavitlao kopljem na tri stotine, pobio  ih i proslavio se me&#273;u tridesetoricom. </p> 
<p><A NAME="an_23:19">23:19</A>&nbsp;On se odlikovao me&#273;u  tridesetoricom i postao njihov glavar, ali nije dostigao trojice.</p> 
<p><A NAME="an_23:20">23:20</A>&nbsp;Jojadin sin Benaja, junak iz Kabseela, bogat juna&#269;kim  djelima, ubio je dva sina Ariela iz Moaba; on je jednoga snje&#382;nog  dana si&#353;ao i ubio lava usred jame. </p> 
<p><A NAME="an_23:21">23:21</A>&nbsp;Ubio je i nekog Egip&#263;anina, &#269;ovjeka golema stasa. Egip&#263;anin je imao koplje u ruci, a on  izi&#353;ao preda nj sa &#353;tapom: istrgav&#353;i Egip&#263;aninu koplje iz ruke, ubi ga njegovim kopljem. </p> 
<p><A NAME="an_23:22">23:22</A>&nbsp;To je u&#269;inio Jojadin sin Benaja  i proslavio se me&#273;u tridesetoricom junaka. </p> 
<p><A NAME="an_23:23">23:23</A>&nbsp;Bio je najznamenitiji  me&#273;u tridesetoricom, ali one prve trojice nije dostigao; David  ga postavi za zapovjednika svoje tjelesne stra&#382;e.</p> 
<p><A NAME="an_23:24">23:24</A>&nbsp;Asahel, brat Joabov, bio je me&#273;u tridesetoricom. Zatim:  Elhanan, sin Dodonov, iz Betlehema; </p> 
<p><A NAME="an_23:25">23:25</A>&nbsp;&#352;ama iz Haroda; Elika  iz Haroda; </p> 
<p><A NAME="an_23:26">23:26</A>&nbsp;Heles iz Peleta; Ira, sin Ike&#353;ev, iz Tekoe; </p> 
<p><A NAME="an_23:27">23:27</A>&nbsp;Abiezer  iz Anatota; Sibekaj iz Hu&#353;e; </p> 
<p><A NAME="an_23:28">23:28</A>&nbsp;Salmon iz Ahoha; Mahraj iz Netofe; </p> 
<p><A NAME="an_23:29">23:29</A>&nbsp;Heled, sin Baanin, iz Netofe; Itaj, sin Ribajev, iz Gibeje  sinova Benjaminovih; </p> 
<p><A NAME="an_23:30">23:30</A>&nbsp;Benaja iz Pireatona; Hidaj od Gaa&#353;kih  potoka; </p> 
<p><A NAME="an_23:31">23:31</A>&nbsp;Abibaal iz Bet Haarabe; Azmavet iz Bahurima; </p> 
<p><A NAME="an_23:32">23:32</A>&nbsp;Eljahba  iz &#352;aalbona; Ja&#353;en, sin Jonatanov; </p> 
<p><A NAME="an_23:33">23:33</A>&nbsp;&#352;ama iz Harara; Ahiam, sin &#352;ararov, iz Arara; </p> 
<p><A NAME="an_23:34">23:34</A>&nbsp;Elifelet, sin Ahasbajev, iz Bet Maake;  Eliam, sin Ahitofelov, iz Gilona; </p> 
<p><A NAME="an_23:35">23:35</A>&nbsp;Hesraj iz Karmela; Paaraj  iz Araba; </p> 
<p><A NAME="an_23:36">23:36</A>&nbsp;Jigeal, sin Natanov, iz Sobe; Bani iz Gada; </p> 
<p><A NAME="an_23:37">23:37</A>&nbsp;Selek  Amonac; Nahraj iz Beerota, &#353;titono&#353;a Sarvijina sina Joaba; </p> 
<p><A NAME="an_23:38">23:38</A>&nbsp;Ira  iz Jatira; Gareb iz Jatira; </p> 
<p><A NAME="an_23:39">23:39</A>&nbsp;Urija Hetit. Svega trideset i  sedam. </p> 
<p><A NAME="an_24:1">24:1</A>&nbsp;Jo&#353; je jednom srd&#382;ba Jahvina planula na Izraelce te potakla  Davida protiv njih govore&#263;i: "Idi, izbroj Izraelce i Judejce!" </p> 
<p><A NAME="an_24:2">24:2</A>&nbsp;I kralj zapovjedi Joabu i vojvodama koji bijahu s njim: "Obi&#273;ite  sva Izraelova plemena od Dana do Beer &#352;ebe i popi&#353;ite narod da  znam koliko ima naroda." </p> 
<p><A NAME="an_24:3">24:3</A>&nbsp;Joab odgovori kralju: "Neka Jahve, tvoj Bog, dade svome narodu jo&#353; sto puta ovoliko koliko ga je  sada i neka to jo&#353; vidi svojim o&#269;ima moj gospodar kralj, ali  za&#353;to moj gospodar kralj ima takvu &#382;elju?"</p> 
<p><A NAME="an_24:4">24:4</A>&nbsp;Ali kraljeva rije&#269; bija&#353;e ja&#269;a od Joabove i od rije&#269;i  vojvoda njegove vojske. Tako Joab i vojvode odo&#353;e ispred kralja  da popi&#353;u izraelski narod.</p> 
<p><A NAME="an_24:5">24:5</A>&nbsp;Prije&#273;o&#353;e oni preko Jordana i po&#269;e&#353;e kod Aroera i kod  grada &#353;to le&#382;i usred doline i krenu&#353;e odande prema Gaditima i  prema Jazeru. </p> 
<p><A NAME="an_24:6">24:6</A>&nbsp;Potom do&#273;o&#353;e u Gilead i u zemlju Hetita, u Kade&#353;;  zatim stigo&#353;e u Dan, a iz Dana skrenu&#353;e prema Sidonu. </p> 
<p><A NAME="an_24:7">24:7</A>&nbsp;Zatim  do&#273;o&#353;e do tvr&#273;ave Tira i u sve gradove Hivijaca i Kanaanaca i  zavr&#353;i&#353;e svoj put u Negebu Judinu, u Beer &#352;ebi.</p> 
<p><A NAME="an_24:8">24:8</A>&nbsp;Pro&#353;av&#353;i svu zemlju, vrati&#353;e se poslije devet mjeseci  i dvadeset dana u Jeruzalem. </p> 
<p><A NAME="an_24:9">24:9</A>&nbsp;Joab dade kralju popis naroda:  Izraelaca bija&#353;e osam stotina tisu&#263;a ratnika vi&#269;nih ma&#269;u, a Judejaca  pet stotina tisu&#263;a ljudi.</p> 
<p><A NAME="an_24:10">24:10</A>&nbsp;Poslije toga Davida zape&#269;e savjest &#353;to je dao brojiti  narod pa re&#269;e Jahvi: "Veoma sam sagrije&#353;io &#353;to sam to u&#269;inio!  Ali, Jahve, oprosti tu krivicu sluzi svome, jer sam vrlo ludo  radio." </p> 
<p><A NAME="an_24:11">24:11</A>&nbsp;Kad je David ujutro ustao, ve&#263; je Jahvina rije&#269; bila  do&#353;la proroku Gadu, Davidovu vidiocu: </p> 
<p><A NAME="an_24:12">24:12</A>&nbsp;"Idi i ka&#382;i Davidu:  Ovako govori Jahve: 'Troje stavljam preda te, izaberi jedno od  toga da ti u&#269;inim!'"</p> 
<p><A NAME="an_24:13">24:13</A>&nbsp;Gad tako do&#273;e Davidu i javi mu ovo: "Ho&#263;e&#353; li da do&#273;u  tri gladne godine na tvoju zemlju, ili da tri mjeseca bje&#382;i&#353;  pred svojim neprijateljem koji &#263;e te goniti, ili da bude tri  dana kuga u tvojoj zemlji? Sada promisli i gledaj &#353;to da odgovorim  onome koji me poslao!"</p> 
<p><A NAME="an_24:14">24:14</A>&nbsp;David odgovori Gadu: "Na velikoj sam muci! Ali neka padnemo  u ruke Jahvine, jer je veliko njegovo milosr&#273;e, a u ljudske ruke  neka ne zapadnem!"</p> 
<p><A NAME="an_24:15">24:15</A>&nbsp;David, dakle, izabra kugu. Bilo je upravo vrijeme p&#353;eni&#269;ne &#382;etve. Jahve pusti kugu na  Izraela od jutra pa do odre&#273;enoga vremena; i pomor udari na narod  i pomrije sedamdeset tisu&#263;a ljudi od Dana do Beer &#352;ebe. </p> 
<p><A NAME="an_24:16">24:16</A>&nbsp;Kad  je an&#273;eo pru&#382;io svoju ruku na Jeruzalem da ga uni&#353;ti, sa&#382;ali  se Jahvi zbog toga zla, pa re&#269;e an&#273;elu koji je ubijao narod:  "Dosta je sada! Povuci svoju ruku!" A Jahvin je an&#273;eo bio upravo  kod gumna Araune Jebusejca. </p> 
<p><A NAME="an_24:17">24:17</A>&nbsp;Kad David vidje an&#273;ela koji je  ubijao narod, zavapi Jahvi: "Evo, ja sam sagrije&#353;io, ja sam u&#269;inio  zlo! A oni, ovce, &#353;to su skrivili? Neka tvoja ruka padne na mene  i na moju obitelj!"</p> 
<p><A NAME="an_24:18">24:18</A>&nbsp;Istoga dana do&#273;e Gad k Davidu i re&#269;e mu: "Idi i podigni  Jahvi &#382;rtvenik na gumnu Araune Jebusejca!" </p> 
<p><A NAME="an_24:19">24:19</A>&nbsp;I ode David po  Gadovoj rije&#269;i, kako mu je zapovjedio Jahve. </p> 
<p><A NAME="an_24:20">24:20</A>&nbsp;Kad Arauna pogleda, opazi kralja i njegove dvorane gdje idu prema njemu. Arauna  izi&#273;e i pokloni se kralju licem do zemlje. </p> 
<p><A NAME="an_24:21">24:21</A>&nbsp;Arauna upita:  "Za&#353;to je moj gospodar kralj do&#353;ao svome sluzi?" A David odgovori:  "Da kupi od tebe ovo gumno, da sagradi &#382;rtvenik Jahvi, kako bi  prestao pomor u narodu."</p> 
<p><A NAME="an_24:22">24:22</A>&nbsp;Arauna re&#269;e Davidu: "Neka ga uzme moj gospodar kralj  i neka &#382;rtvuje ono &#353;to je u njegovim o&#269;ima dobro! Evo goveda  za paljenicu, mlatilice, i volujske opreme za drvo! </p> 
<p><A NAME="an_24:23">24:23</A>&nbsp;Sve to  sluga moga gospodara kralja poklanja kralju!" Jo&#353; re&#269;e Arauna  kralju: "Jahve, Bog tvoj, neka ti bude milostiv!"</p> 
<p><A NAME="an_24:24">24:24</A>&nbsp;Ali kralj odgovori Arauni: "Ne, nego ho&#263;u da kupim od  tebe i da platim; ne&#263;u prinositi Jahvi, svome Bogu, paljenica  koje su mi poklonjene." I tako David kupi ono gumno i goveda za pedeset srebrnih  &#353;ekela. </p> 
<p><A NAME="an_24:25">24:25</A>&nbsp;Ondje David sagradi &#382;rtvenik Jahvi i prinese paljenice  i pri&#269;esnice. Tada se Jahve smilova zemlji i presta pomor u Izraelu.</p> 
<p><HR>
<CENTER>
<A HREF="kg1">Next: 1 Kings</A></CENTER>
</BODY>
</HTML>
