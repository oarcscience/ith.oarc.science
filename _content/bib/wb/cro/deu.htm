<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Croatian Bible, full text etext at Intangible Textual Heritage">
<TITLE>Croatian Bible: Deuteronomy</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="num.htm">Previous</A>&nbsp;
<A HREF="jos.htm">Next</A>&nbsp;
</CENTER>
<HR>
</p> <h3 align="center" align="center">Croatian Bible: Deuteronomy</h3> 
<p><A NAME="an_1:1">1:1</A>&nbsp;Ovo su rije&#269;i &#353;to ih je Mojsije upravio svemu Izraelu s onu  stranu Jordana - u pustinji, u Arabi nasuprot Sufu, izme&#273;u Parana  i Tofela, Labana, Hazerota i Di Zahaba - </p> 
<p><A NAME="an_1:2">1:2</A>&nbsp;od Horeba do Kade&#353;  Barnee, Seirskom gorom, jedanaest dana hoda. </p> 
<p><A NAME="an_1:3">1:3</A>&nbsp;Bilo je to godine  &#269;etrdesete, prvog dana mjeseca jedanaestoga, kad Mojsije re&#269;e  Izraelcima sve &#353;to mu je Jahve za njih nare&#273;ivao. </p> 
<p><A NAME="an_1:4">1:4</A>&nbsp;Po&#353;to je  porazio amorejskoga kralja Sihona, koji je &#382;ivio u He&#353;bonu, i  ba&#353;anskoga kralja Oga, koji je &#382;ivio u A&#353;tarotu i Edreju, </p> 
<p><A NAME="an_1:5">1:5</A>&nbsp;dakle  s onu stranu Jordana, u zemlji moapskoj, po&#269;e Mojsije razlagati  ovaj Zakon. Govora&#353;e on:</p> 
<p><A NAME="an_1:6">1:6</A>&nbsp;"Jahve, Bog na&#353;, re&#269;e nam na Horebu: 'Dosta ste boravili  na ovome brdu. </p> 
<p><A NAME="an_1:7">1:7</A>&nbsp;Krenite na put! Idite u gorski kraj Amorejaca  i svih njihovih susjeda, u Arabu, u Gorje, u &#352;efelu i u Negeb, na morsku obalu, u zemlju kanaansku i u Libanon, sve do Velike  rijeke, rijeke Eufrata. </p> 
<p><A NAME="an_1:8">1:8</A>&nbsp;Eto, pred vas stavljam ovu zemlju.  Idite, dakle, i zauzmite zemlju za koju se Jahve zakle ocima  va&#353;im, Abrahamu, Izaku i Jakovu, da &#263;e je dati njima i njihovu  potomstvu poslije njih.'</p> 
<p><A NAME="an_1:9">1:9</A>&nbsp;Tada sam vam rekao: 'Ne mogu vas voditi sam. </p> 
<p><A NAME="an_1:10">1:10</A>&nbsp;Jahve, Bog va&#353;, toliko vas je razmno&#382;io da vas danas ima kao zvijezda  na nebu. </p> 
<p><A NAME="an_1:11">1:11</A>&nbsp;Neka vas Jahve, Bog va&#353;ih otaca, umno&#382;i jo&#353; tisu&#263;u  puta! Neka vas blagoslivlja kako vam je obe&#263;ao! </p> 
<p><A NAME="an_1:12">1:12</A>&nbsp;Ali kako  bih ja sam mogao nositi va&#353; teret, va&#353;e breme i va&#353;e sporove? </p> 
<p><A NAME="an_1:13">1:13</A>&nbsp;Izaberite stoga iz svojih plemena ljude pametne, iskusne  i ugledne da vam ih postavim za poglavare.' </p> 
<p><A NAME="an_1:14">1:14</A>&nbsp;Vi ste mi odgovorili:  'Dobro je &#353;to predla&#382;e&#353;.' </p> 
<p><A NAME="an_1:15">1:15</A>&nbsp;Zato sam uzeo prvake iz va&#353;ih plemena, ljude pametne i ugledne, te ih postavio za poglavare: tisu&#263;nike, stotnike, pedesetnike, desetnike i va&#353;e plemenske nadglednike. </p> 
<p><A NAME="an_1:16">1:16</A>&nbsp;U to isto vrijeme nalo&#382;io sam i va&#353;im sucima: 'Saslu&#353;ajte  svoju bra&#263;u; sudite pravedno izme&#273;u &#269;ovjeka i njegova brata ili  prido&#353;lice. </p> 
<p><A NAME="an_1:17">1:17</A>&nbsp;U su&#273;enju nemojte biti pristrani; saslu&#353;avajte  maloga kao i velikoga. Ne bojte se nikoga! T&#211;a sud je Bo&#382;ji!  Ako vam koji slu&#269;aj bude prete&#382;ak, iznesite ga meni, da ga ja  razvidim.' </p> 
<p><A NAME="an_1:18">1:18</A>&nbsp;Tako sam vam onda nalo&#382;io sve &#353;to vam je &#269;initi.</p> 
<p><A NAME="an_1:19">1:19</A>&nbsp;Krenusmo iz Horeba i, na putu u gorske krajeve Amorejaca, kako nam je naredio Jahve, Bog na&#353;, prije&#273;osmo svu onu veliku  i stra&#353;nu pustinju koju ste vidjeli. Stigosmo u Kade&#353; Barneu. </p> 
<p><A NAME="an_1:20">1:20</A>&nbsp;Tada vam rekoh: 'Do&#353;li ste u gorski kraj Amorejaca, koji  nam Jahve, Bog na&#353;, daje. </p> 
<p><A NAME="an_1:21">1:21</A>&nbsp;Eto, Jahve, Bog tvoj, stavio je  preda te tu zemlju. Ustaj! Zaposjedni je, kako ti je rekao Jahve, Bog otaca tvojih. Ne boj se! Ne strahuj!' </p> 
<p><A NAME="an_1:22">1:22</A>&nbsp;Svi ste onda do&#353;li  k meni i rekli: 'Po&#353;aljimo pred sobom ljude da izvide zemlju  i jave nam o putu kojim &#263;emo i&#263;i i o gradovima u koje &#263;emo do&#263;i.' </p> 
<p><A NAME="an_1:23">1:23</A>&nbsp;Svidje mi se &#353;to rekoste. Zato uzeh dvanaest ljudi izme&#273;u  vas, po jednoga iz svakog plemena. </p> 
<p><A NAME="an_1:24">1:24</A>&nbsp;Krenuli su na pogorje, stigli do E&#353;kolske doline te izvidjeli kraj. </p> 
<p><A NAME="an_1:25">1:25</A>&nbsp;I nabra&#353;e plodova  one zemlje, doneso&#353;e ih k nama i javi&#353;e: 'Zemlja koju nam daje  Jahve, Bog na&#353;, dobra je.' </p> 
<p><A NAME="an_1:26">1:26</A>&nbsp;Ali vi niste htjeli onamo; pobunili  ste se protiv naredbe Jahve, Boga svoga. </p> 
<p><A NAME="an_1:27">1:27</A>&nbsp;Rogoborili ste u  svojim &#353;atorima i govorili: 'U svojoj mr&#382;nji na nas Jahve nas  je izveo iz zemlje egipatske da nas preda u ruke Amorejaca, kako  bi nas posve uni&#353;tili. </p> 
<p><A NAME="an_1:28">1:28</A>&nbsp;Kamo da idemo? Na&#353;a su bra&#263;a ubila  u nama sr&#269;anost kad reko&#353;e: Narod je i ve&#263;i i ja&#269;i nego mi; gradovi  su veliki, i zidine im se&#382;u do nebesa. A vidjeli smo ondje i  Anakovce.' </p> 
<p><A NAME="an_1:29">1:29</A>&nbsp;'Ne bojte se!' - rekoh vam. - 'Ne pla&#353;ite ih se! </p> 
<p><A NAME="an_1:30">1:30</A>&nbsp;Jahve, Bog va&#353;, koji ide pred vama, borit &#263;e se za vas kako  je to u&#269;inio na va&#353;e o&#269;i u Egiptu.' </p> 
<p><A NAME="an_1:31">1:31</A>&nbsp;A vidio si, uostalom, i u pustinji, gdje te Jahve, Bog tvoj, cijeloga puta &#353;to ste  ga prevalili dok ste stigli do ovoga mjesta, nosio kao &#353;to &#269;ovjek  nosi svoga sin&#269;i&#263;a. </p> 
<p><A NAME="an_1:32">1:32</A>&nbsp;Ali, unato&#269; tome, vi niste imali pouzdanja  u Jahvu, Boga svoga, </p> 
<p><A NAME="an_1:33">1:33</A>&nbsp;u onoga koji je na putu i&#353;ao pred vama  da vam potra&#382;i mjesto za taborovanje - u ognju obno&#263; da vam osvijetli  put kojim &#263;ete i&#263;i, a obdan u oblaku. </p> 
<p><A NAME="an_1:34">1:34</A>&nbsp;Jahve &#269;u graju va&#353;u  i zakle se u svojoj srd&#382;bi: </p> 
<p><A NAME="an_1:35">1:35</A>&nbsp;'Ni jedan jedini od ovih ljudi, od ovoga opakog nara&#353;taja, ne&#263;e vidjeti ove dobre zemlje za  koju sam se zakleo da &#263;u je dati va&#353;im ocima. </p> 
<p><A NAME="an_1:36">1:36</A>&nbsp;Izuzimam Kaleba, sina Jefuneova. On &#263;e je vidjeti; njemu i njegovim potomcima  dat &#263;u zemlju kojom je i&#353;ao, jer je vjerno slijedio Jahvu.'</p> 
<p><A NAME="an_1:37">1:37</A>&nbsp;Zbog vas se Jahve i na mene razljutio te mi rekao: 'Ni  ti onamo ne&#263;e&#353; u&#263;i. </p> 
<p><A NAME="an_1:38">1:38</A>&nbsp;U&#263;i &#263;e onamo Jo&#353;ua, sin Nunov, koji te  slu&#382;i. Njega ti osokoli, jer &#263;e on uvesti Izraela u posjed. </p> 
<p><A NAME="an_1:39">1:39</A>&nbsp;A  i va&#353;i mali&#353;ani, o kojima rekoste da &#263;e postati roblje, sinovi  va&#353;i koji jo&#353; ne znaju razlikovati dobro i zlo, oni &#263;e u nju  u&#263;i; njima &#263;u je u posjed dati. </p> 
<p><A NAME="an_1:40">1:40</A>&nbsp;A vi se okrenite i zaputite  u pustinju, prema Crvenome moru!'</p> 
<p><A NAME="an_1:41">1:41</A>&nbsp;Vi ste mi tada odgovorili rije&#269;ima: 'Sagrije&#353;ili smo  protiv Jahve. Po&#263;i &#263;emo gore i boriti se kako nam je Jahve, Bog  na&#353;, zapovjedio.' Svaki od vas dohvati svoje oru&#382;je i nepromi&#353;ljeno  po&#273;e gore u brda.</p> 
<p><A NAME="an_1:42">1:42</A>&nbsp;Onda mi Jahve re&#269;e: 'Ka&#382;i im: Ne idite gore i ne stupajte  u borbu da vas ne poraze va&#353;i neprijatelji jer ja nisam me&#273;u  vama.' </p> 
<p><A NAME="an_1:43">1:43</A>&nbsp;Tako sam vam i govorio, ali niste poslu&#353;ali. Oprli ste  se zapovijedi Jahvinoj i, puni drskosti, krenuli u brda. </p> 
<p><A NAME="an_1:44">1:44</A>&nbsp;Ali  Amorejci, koji &#382;ive u onome gorju, udari&#353;e na vas, pogna&#353;e vas, za vama se natisnu&#353;e kao p&#269;ele te su vas tukli od Seira do Horme. </p> 
<p><A NAME="an_1:45">1:45</A>&nbsp;Vrativ&#353;i se, plakali ste pred Jahvom, ali Jahve nije slu&#353;ao  va&#353;ega jauka niti je okrenuo svoga uha k vama. </p> 
<p><A NAME="an_1:46">1:46</A>&nbsp;U Kade&#353;u vam  valjade ostati dugo vremena, onoliko koliko ste ve&#263; ostali.  </p> 
<p><A NAME="an_2:1">2:1</A>&nbsp;Onda se okrenusmo i po&#273;osmo u pustinju prema Crvenome moru, kako mi je Jahve naredio. Dugo smo se vrtjeli oko gore Seira. </p> 
<p><A NAME="an_2:2">2:2</A>&nbsp;I re&#269;e mi Jahve: </p> 
<p><A NAME="an_2:3">2:3</A>&nbsp;'Dosta ste se vrtjeli oko ovoga brda.  Okrenite prema sjeveru!' </p> 
<p><A NAME="an_2:4">2:4</A>&nbsp;I narodu nalo&#382;i ovako: 'Sad &#263;ete  pro&#263;i preko podru&#269;ja svoje bra&#263;e, potomaka Ezavovih, koji &#382;ive  u Seiru. Oni se vas boje, ali vi dobro pripazite; </p> 
<p><A NAME="an_2:5">2:5</A>&nbsp;s njima  ne zame&#263;ite boja jer vam ne&#263;u dati ni stope njihove zemlje: goru  Seir predao sam Ezavu u vlasni&#353;tvo. </p> 
<p><A NAME="an_2:6">2:6</A>&nbsp;Hranu od njih kupujte  za novac da imate &#353;to jesti; i vodu za pi&#263;e kupujte od njih za  novac.' </p> 
<p><A NAME="an_2:7">2:7</A>&nbsp;Ta Jahve te, Bog tvoj, blagoslovio u svim djelima  tvojih ruku; on je bdio nad tvojim putovanjem onom velikom pustinjom;  ovih &#269;etrdeset godina Jahve, Bog tvoj, bija&#353;e s tobom i ni&#353;ta  ti nije nedostajalo.</p> 
<p><A NAME="an_2:8">2:8</A>&nbsp;Tako smo svoju bra&#263;u, potomke Ezavove &#353;to &#382;ive u Seiru, zaobi&#353;li putem &#353;to vodi u Arabu, Elat i Esjon Geber, a onda  udarismo prema Moapskoj pustinji. </p> 
<p><A NAME="an_2:9">2:9</A>&nbsp;Tada mi zapovjedi Jahve:  'Nemoj uznemirivati Moapce niti s njima zame&#263;i boja, jer ni&#353;ta  od njihove zemlje ne&#263;u dati u tvoje vlasni&#353;tvo: Lotovim sinovima  predao sam Ar u posjed.' </p> 
<p><A NAME="an_2:10">2:10</A>&nbsp;Prije su ondje &#382;ivjeli Emijci. Bio  je to mo&#263;an narod i brojan; krupna stasa kao i Anakovci. </p> 
<p><A NAME="an_2:11">2:11</A>&nbsp;Poput  Anakovaca, i njih smatraju Refaimcima, ali ih Moapci nazivaju  Emijcima. </p> 
<p><A NAME="an_2:12">2:12</A>&nbsp;Isto su tako u Seiru &#382;ivjeli prije Horijci, ali  su ih Ezavovi potomci izvlastili, istrijebili ih i naselili se  na njihovo, kako je, uostalom, u&#269;inio Izrael sa zemljom - ba&#353;tinom  svojom - koju mu je Jahve predao. </p> 
<p><A NAME="an_2:13">2:13</A>&nbsp;'A sada ustanite i prije&#273;ite  preko potoka Zereda!' I prije&#273;osmo potok Zered. </p> 
<p><A NAME="an_2:14">2:14</A>&nbsp;Vrijeme &#353;to smo i&#353;li od Kade&#353;  Barnee pa dok smo pre&#353;li preko potoka Zereda iznosilo je trideset  i osam godina - sve dok nije izumro iz tabora sav onaj nara&#353;taj  ljudi sposobnih za borbu, kako im se Jahve i zakleo. </p> 
<p><A NAME="an_2:15">2:15</A>&nbsp;I zbilja!  Ruka Jahvina bila je protiv njih: istrebljivala ih je isred tabora  dok ih nije nestalo.</p> 
<p><A NAME="an_2:16">2:16</A>&nbsp;I tako, kad je smrt istrijebila iz naroda sve ljude sposobne  za borbu, </p> 
<p><A NAME="an_2:17">2:17</A>&nbsp;re&#269;e mi Jahve:</p> 
<p><A NAME="an_2:18">2:18</A>&nbsp;'Danas prelazi&#353; moapsku zemlju Ar. </p> 
<p><A NAME="an_2:19">2:19</A>&nbsp;A onda &#263;e&#353; se  pribli&#382;iti Amoncima. Nemoj ih uznemirivati niti s njima zame&#263;i  boja. Ni&#353;ta, naime, od zemlje Amonaca ne&#263;u ustupiti tebi u vlasni&#353;tvo  jer sam je ve&#263; predao u posjed Lotovim potomcima.' </p> 
<p><A NAME="an_2:20">2:20</A>&nbsp;I nju  smatraju refaimskom zemljom. U njoj su prije &#382;ivjeli Refaimci, koje Amonci zovu Zamzumijcima. </p> 
<p><A NAME="an_2:21">2:21</A>&nbsp;Bio je to narod mo&#263;an i brojan;  krupna stasa kao i Anakovci. No Jahve ih uni&#353;ti pred Amoncima  - koji ih izvlasti&#353;e i naseli&#353;e se na njihovo, </p> 
<p><A NAME="an_2:22">2:22</A>&nbsp;kako je, uostalom, u&#269;inio i potomcima Ezavovim, koji su nastanjeni u Seiru, kad  je pred njima uni&#353;tio Horijce, koje su oni otjerali s posjeda  i do danas &#382;ive na njihovim mjestima. </p> 
<p><A NAME="an_2:23">2:23</A>&nbsp;I Avijce, koji su &#382;ivjeli  po zaseocima sve do Gaze, istrijebi&#353;e Kaftorci koji su do&#353;li  iz Kaftora te se naseli&#353;e na njihovo mjesto. </p> 
<p><A NAME="an_2:24">2:24</A>&nbsp;'Ustajte! Na  put krenite i prije&#273;ite preko potoka Arnona. U ruke ti, eto,  predajem Amorejca Sihona, kralja he&#353;bonskoga, i njegovu zemlju.  Po&#269;ni s osvajanjem; izazovi ga na boj! </p> 
<p><A NAME="an_2:25">2:25</A>&nbsp;Od danas po&#269;injem  ugoniti strah i trepet pred tobom u narode koji su pod svim nebesima, tako da &#263;e strepiti i tresti se pred tobom kad god &#269;uju glas  o tebi.'</p> 
<p><A NAME="an_2:26">2:26</A>&nbsp;Tada sam iz pustinje Kedmot uputio glasnike kralju he&#353;bonskom  Sihonu s miroljubivim rije&#269;ima: </p> 
<p><A NAME="an_2:27">2:27</A>&nbsp;'Pusti da pro&#273;em preko tvoje  zemlje. Samo &#263;u pro&#263;i putem, ne skre&#263;u&#263;i ni desno ni lijevo. </p> 
<p><A NAME="an_2:28">2:28</A>&nbsp;Hranu mi prodavaj za novac da mogu jesti; i vodu za pi&#263;e  davaj mi za novac. Pusti me samo da pje&#353;ice pro&#273;em, </p> 
<p><A NAME="an_2:29">2:29</A>&nbsp;da prije&#273;em  preko Jordana u zemlju koju nam daje Jahve, Bog na&#353; - kao &#353;to  su mi dopustili potomci Ezavovi, nastanjeni u Seiru, i Moapci, &#353;to &#382;ive u Aru.'</p> 
<p><A NAME="an_2:30">2:30</A>&nbsp;Ali he&#353;bonski kralj Sihon ne htjede nas pustiti preko  svoga; jer Jahve, Bog tvoj, duh mu zaslijepi a srce otvrdnu,  da ga preda u tvoje &#353;ake, gdje je i danas. </p> 
<p><A NAME="an_2:31">2:31</A>&nbsp;Tada mi re&#269;e Jahve:  'Eto sam po&#269;eo da ti izru&#269;ujem Sihona i njegovu zemlju. Po&#269;ni  osvajanje da mu zemljom zagospodari&#353;.'</p> 
<p><A NAME="an_2:32">2:32</A>&nbsp;Kod Jahasa presrete nas Sihon. </p> 
<p><A NAME="an_2:33">2:33</A>&nbsp;Navali on i sav njegov  narod. Ali Jahve, Bog na&#353;, predade nam ga, tako da potukosmo  njega, njegove sinove i sav njegov narod. </p> 
<p><A NAME="an_2:34">2:34</A>&nbsp;Tada osvojismo  sve njegove gradove i prokletstvom udarismo sve gradove s ljudima, &#382;enama i djecom, ni&#353;ta ne &#353;tede&#263;i, </p> 
<p><A NAME="an_2:35">2:35</A>&nbsp;izuzev stoke, koju uzesmo  kao plijen, skupa s plijenom iz gradova &#353;to smo ih osvojili. </p> 
<p><A NAME="an_2:36">2:36</A>&nbsp;Od Aroera, koji se nalazi na obali potoka Arnona, i od grada  koji je u njegovoj dolini pa do Gileada nije bilo grada koji  bi nam odolio: sve nam ih je Jahve, Bog na&#353;, predao. </p> 
<p><A NAME="an_2:37">2:37</A>&nbsp;Jedino  se nisi primicao zemlji Amonaca, kraju uz potok Jabok, i gradovima  u pogorju, kako je Jahve, Bog na&#353;, odredio.</p> 
<p><A NAME="an_3:1">3:1</A>&nbsp;Tada se okrenusmo i po&#273;osmo prema Ba&#353;anu. Presrete nas ba&#353;anski  kralj Og sa svim svojim narodom i nametnu nam boj kod Edreja. </p> 
<p><A NAME="an_3:2">3:2</A>&nbsp;Tada mi Jahve re&#269;e: 'Ne boj ga se! T&#211;a u tvoje sam ruke predao  njega, sav njegov narod i njegovu zemlju. U&#269;ini s njim kako si  u&#269;inio sa Sihonom, kraljem amorejskim, koji je &#382;ivio u He&#353;bonu.' </p> 
<p><A NAME="an_3:3">3:3</A>&nbsp;Tako je Jahve, Bog na&#353;, u ruke na&#353;e predao i ba&#353;anskoga kralja  Oga sa svim njegovim narodom. Tukli smo ga tako da mu nitko na  &#382;ivotu nije ostao. </p> 
<p><A NAME="an_3:4">3:4</A>&nbsp;Osvojili smo tada sve njegove gradove.  Nije bilo grada koji im nismo oteli - &#353;ezdeset gradova, zapravo  svu argopsku krajinu, Ogovo kraljevstvo u Ba&#353;anu. </p> 
<p><A NAME="an_3:5">3:5</A>&nbsp;Svi su oni  gradovi bili utvr&#273;eni visokim zidinama, vratima i prijevornicama.  Uz njih je bilo veoma mnogo otvorenih zaselaka. </p> 
<p><A NAME="an_3:6">3:6</A>&nbsp;Udarismo ih  prokletstvom - kako smo u&#269;inili i sa Sihonom, kraljem he&#353;bonskim  - zatrv&#353;i svaki grad, ljude, &#382;ene i djecu. </p> 
<p><A NAME="an_3:7">3:7</A>&nbsp;A svu stoku i plijen  po tim gradovima zadr&#382;asmo za se.</p> 
<p><A NAME="an_3:8">3:8</A>&nbsp;Tako smo u ono vrijeme iz ruku dvaju amorejskih kraljeva  uzeli zemlju &#353;to se nalazi s onu stranu Jordana, od potoka Arnona  do brda Hermona (</p> 
<p><A NAME="an_3:9">3:9</A>&nbsp;Sidonci zovu Hermon Sirjon, a Amorejci ga  zovu Senir): </p> 
<p><A NAME="an_3:10">3:10</A>&nbsp;sve gradove po Visoravni, sav Gilead i sav Ba&#353;an, sve do Salke i Edreja - gradove Ogova kraljevstva u Ba&#353;anu.  (</p> 
<p><A NAME="an_3:11">3:11</A>&nbsp;Ba&#353;anski kralj Og jedini je od preostalih Refaimovaca. Krevet  njegov, odar od &#382;eljeza, jo&#353; se nalazi u Rabi, gradu sinova Amonovih:  deset je lakata - obi&#269;nih lakata - dug, a &#269;etiri lakta &#353;irok.)</p> 
<p><A NAME="an_3:12">3:12</A>&nbsp;To je, dakle, bila zemlja koju smo zauzeli u ono vrijeme, po&#269;ev od Aroera, koji je na potoku Arnonu. Polovicu gileadskog  pogorja s njegovim gradovima dao sam Rubenovcima i Gadovcima. </p> 
<p><A NAME="an_3:13">3:13</A>&nbsp;Ostatak Gileada i sav Ba&#353;an, Ogovo kraljevstvo, dodijelio  sam polovini Mana&#353;eova plemena. (Sva argopska krajina i sav Ba&#353;an  zove se zemlja refaimska. </p> 
<p><A NAME="an_3:14">3:14</A>&nbsp;Mana&#353;eov sin Jair zauzeo je svu  argopsku krajinu do me&#273;e Ge&#353;urovaca i Maakinovaca. On ta mjesta  ba&#353;anska nazva svojim imenom, pa se jo&#353; i danas zovu Jairova  Sela.) </p> 
<p><A NAME="an_3:15">3:15</A>&nbsp;Makiru sam dodijelio Gilead. </p> 
<p><A NAME="an_3:16">3:16</A>&nbsp;Rubenovcima i Gadovcima  dao sam od Gileada do potoka Arnona - sredina potoka jest me&#273;a  - i do potoka Jaboka, amonske granice. </p> 
<p><A NAME="an_3:17">3:17</A>&nbsp;A granicom su slu&#382;ile  Araba i Jordan od Kinereta do mora uz Arabu - Slanog mora - na  podno&#382;ju obronaka Pisge prema istoku.</p> 
<p><A NAME="an_3:18">3:18</A>&nbsp;U ono vam vrijeme naredih: 'Jahve, Bog va&#353;, daje vam  ovu zemlju u posjed. Svi vi koji ste od boja po&#273;ite naoru&#382;ani  pred svojom bra&#263;om Izraelcima. </p> 
<p><A NAME="an_3:19">3:19</A>&nbsp;Jedino &#382;ene va&#353;e, djeca va&#353;a  i stoka va&#353;a - znam da imate mnogo stoke - neka ostanu u va&#353;im  gradovima &#353;to vam ih dodijelih </p> 
<p><A NAME="an_3:20">3:20</A>&nbsp;dokle Jahve ne dadne miran  boravak i va&#353;oj bra&#263;i kao i vama; tako da i oni zauzmu zemlju  &#353;to im je Jahve, Bog va&#353;, daje s onu stranu Jordana. Istom onda  neka se svaki od vas vrati na posjed &#353;to sam vam ga dodijelio.' </p> 
<p><A NAME="an_3:21">3:21</A>&nbsp;U ono sam vrijeme naredio Jo&#353;ui: 'Svojim si o&#269;ima vidio &#353;to  je sve Jahve, Bog va&#353;, u&#269;inio onoj dvojici kraljeva. Tako &#263;e  Jahve u&#269;initi sa svim kraljevstvima preko kojih bude&#353; prelazio. </p> 
<p><A NAME="an_3:22">3:22</A>&nbsp;Ne bojte se njih! T&#211;a Jahve, Bog va&#353;, bori se za vas.'</p> 
<p><A NAME="an_3:23">3:23</A>&nbsp;Tada zamolih milost u Jahve: </p> 
<p><A NAME="an_3:24">3:24</A>&nbsp;'Gospodine moj, Jahve!  Ti si po&#269;eo pokazivati svome sluzi svoju veli&#269;ajnost i svoju  mo&#263;. T&#211;a koji bog, na nebu ili na zemlji, mo&#382;e izvesti takva  djela i &#269;udesa kao &#353;to su tvoja! </p> 
<p><A NAME="an_3:25">3:25</A>&nbsp;Dopusti mi da odem onamo  i pogledam onu bla&#382;enu zemlju preko Jordana, onaj krasni gorski  kraj i Libanon!' </p> 
<p><A NAME="an_3:26">3:26</A>&nbsp;Ali je Jahve, zbog vas, bio na me ljut,  pa me nije usli&#353;ao. 'Dosta', re&#269;e mi Jahve, 'ne govori mi vi&#353;e  o tom! </p> 
<p><A NAME="an_3:27">3:27</A>&nbsp;Popni se na vrhunac Pisge i upri o&#269;i svoje na zapad, sjever, jug i istok. Razmotri dobro o&#269;ima svojim, jer preko  Jordana ne&#263;e&#353; prije&#263;i. </p> 
<p><A NAME="an_3:28">3:28</A>&nbsp;Uputi Jo&#353;uu, osokoli ga i ohrabri!  On neka ide na &#269;elu ovoga naroda; neka ih on uvede u posjed zemlje  koju vidi&#353;.'</p> 
<p><A NAME="an_3:29">3:29</A>&nbsp;Tako smo ostali u toj dolini kraj Bet Peora."</p> 
<p><A NAME="an_4:1">4:1</A>&nbsp;"A sada, Izraele, poslu&#353;aj zakone i uredbe kojima vas u&#269;im  da biste ih vr&#353;ili i tako po&#382;ivjeli te uni&#353;li i zaposjeli zemlju  koju vam daje Jahve, Bog otaca va&#353;ih. </p> 
<p><A NAME="an_4:2">4:2</A>&nbsp;Niti &#353;to nadodajite  onome &#353;to vam zapovijedam niti &#353;to od toga oduzimljite; vr&#353;ite  zapovijedi Jahve, Boga svoga, &#353;to vam ih dajem. </p> 
<p><A NAME="an_4:3">4:3</A>&nbsp;Vidjeli ste  svojim o&#269;ima &#353;to je Jahve u&#269;inio s Baal Peorom: jer Jahve, Bog  tvoj, iskorijenio je iz tvoje sredine svakoga koji je slijedio  Baal Peora. </p> 
<p><A NAME="an_4:4">4:4</A>&nbsp;A svi vi koji se &#269;vrsto dr&#382;ite Jahve, Boga svoga, &#382;ivi ste i danas. </p> 
<p><A NAME="an_4:5">4:5</A>&nbsp;Ja sam vas, eto, pou&#269;io o zakonima i uredbama, kako mi je Jahve, Bog moj, naredio da ih vr&#353;ite u zemlji u koju  idete da je zaposjednete. </p> 
<p><A NAME="an_4:6">4:6</A>&nbsp;Dr&#382;ite ih i vr&#353;ite: to &#263;e u o&#269;ima  naroda biti va&#353;a mudrost i va&#353;a razboritost. Kad oni &#269;uju za  sve ove zakone, re&#263;i &#263;e: 'Samo je jedan narod mudar i pametan, a to je ovaj veliki narod.' </p> 
<p><A NAME="an_4:7">4:7</A>&nbsp;Jer koji je to narod tako velik  da bi mu bogovi bili tako blizu kao &#353;to je Jahve, Bog na&#353;, nama  kad god ga zazovemo? </p> 
<p><A NAME="an_4:8">4:8</A>&nbsp;Koji je to narod tako velik da bi imao  zakone i uredbe pravedne kao &#353;to je sav ovaj Zakon koji vam ja  danas iznosim?</p> 
<p><A NAME="an_4:9">4:9</A>&nbsp;Zato pazi i dobro se &#269;uvaj da ne zaboravi&#353; doga&#273;aje &#353;to  si ih svojim o&#269;ima vidio; neka ti ne i&#353;&#269;eznu iz srca ni jednoga  dana tvoga &#382;ivota; naprotiv, pou&#269;i o njima svoje sinove i sinove  svojih sinova.</p> 
<p><A NAME="an_4:10">4:10</A>&nbsp;Onog dana kad si stajao na Horebu pred Jahvom, Bogom  svojim, Jahve mi je rekao: 'Skupi mi narod! Ho&#263;u da &#269;uju moje  rije&#269;i, da me se nau&#269;e bojati sve vrijeme &#353;to budu &#382;ivjeli na  zemlji te da o njima pou&#269;e i svoju djecu.'</p> 
<p><A NAME="an_4:11">4:11</A>&nbsp;Vi ste se onda primakli i stali pod brdo. S usplamtjeloga  brda plamen je sukljao do sred neba zamra&#269;ena tmastim oblakom. </p> 
<p><A NAME="an_4:12">4:12</A>&nbsp;Isred ognja Jahve je govorio vama; &#269;uli ste zvuk rije&#269;i,  ali lika niste nazreli - ni&#353;ta osim glasa. </p> 
<p><A NAME="an_4:13">4:13</A>&nbsp;Objavio vam je  svoj Savez i nalo&#382;io vam da ga vr&#353;ite - Deset zapovijedi, &#353;to  ih ispisa na dvije kamene plo&#269;e. </p> 
<p><A NAME="an_4:14">4:14</A>&nbsp;A meni je Jahve naredio  da vas pou&#269;im o zakonima i uredbama &#353;to &#263;ete ih vr&#353;iti u zemlji  u koju odlazite da je zaposjednete.</p> 
<p><A NAME="an_4:15">4:15</A>&nbsp;Pazite dobro! Onoga dana kad vam je Jahve, Bog va&#353;, govorio  isred ognja na Horebu, niste vidjeli nikakva lika, </p> 
<p><A NAME="an_4:16">4:16</A>&nbsp;da se  ne biste pokvarili te da ne biste pravili sebi kakva klesana  lika, kipa mu&#353;koga ili &#382;enskoga obli&#269;ja, </p> 
<p><A NAME="an_4:17">4:17</A>&nbsp;ni obli&#269;ja kakve  &#382;ivotinje &#353;to je na zemlji, ni obli&#269;ja kakve ptice &#353;to pod nebom  lijeta, </p> 
<p><A NAME="an_4:18">4:18</A>&nbsp;ni obli&#269;ja bilo &#269;ega &#353;to po zemlji gmi&#382;e, ni obli&#269;ja  kakve ribe &#353;to je u vodi pod zemljom </p> 
<p><A NAME="an_4:19">4:19</A>&nbsp;i da se ne bi, kad digne&#353;  svoje o&#269;i prema nebu te vidi&#353; sunce, mjesec i zvijezde - svu  nebesku vojsku - dao zavesti da im se klanja&#353; i da im iskazuje&#353;  &#353;tovanje. Njih je Jahve, Bog tvoj, dao svim narodima, svugdje  pod nebom. </p> 
<p><A NAME="an_4:20">4:20</A>&nbsp;A vas je uzeo Jahve i izveo vas iz Egipta - iz  one pe&#263;i ra&#382;arene - da postanete narod njegove ba&#353;tine, to &#353;to  ste danas.</p> 
<p><A NAME="an_4:21">4:21</A>&nbsp;Ali se zbog vas Jahve na me razljutio i zakleo da ja  ne&#263;u prije&#263;i preko Jordana i uni&#263;i u bla&#382;enu zemlju koju ti Jahve, Bog tvoj, daje u ba&#353;tinu. </p> 
<p><A NAME="an_4:22">4:22</A>&nbsp;Tako, ja &#263;u umrijeti u ovoj zemlji;  ja preko Jordana ne&#263;u prije&#263;i. A vi &#263;ete prije&#263;i i zaposjesti  onu krasnu zemlju. </p> 
<p><A NAME="an_4:23">4:23</A>&nbsp;Zato pazite da ne zaboravljate Saveza  &#353;to ga je Jahve, Bog va&#353;, sklopio s vama te sebi ne pravite klesanih  likova bilo &#269;ega &#353;to je Jahve, Bog tvoj, zabranio. </p> 
<p><A NAME="an_4:24">4:24</A>&nbsp;Jer Jahve, Bog tvoj, oganj je &#353;to pro&#382;dire; on je Bog ljubomoran.</p> 
<p><A NAME="an_4:25">4:25</A>&nbsp;Kad budete izrodili djecu i unu&#269;ad i budete dulje u onoj  zemlji proboravili, a pokvarite se prave&#263;i sebi bilo kakve klesane  likove i &#269;ine&#263;i zlo u o&#269;ima Jahve, Boga svojega, tako da ga na  srd&#382;bu izazovete, </p> 
<p><A NAME="an_4:26">4:26</A>&nbsp;znajte - uzimam za svjedoke protiv vas  nebesa i zemlju - da &#263;e vas brzo nestati sa zemlje u koju idete  preko Jordana da je zaposjednete: ne&#263;ete dugo u njoj &#382;ivjeti  nego &#263;ete biti iskorijenjeni. </p> 
<p><A NAME="an_4:27">4:27</A>&nbsp;Jahve &#263;e vas raspr&#353;iti po narodima  i ostat &#263;e vas samo malen broj me&#273;u narodima me&#273;u koje vas Jahve  odvede. </p> 
<p><A NAME="an_4:28">4:28</A>&nbsp;Ondje &#263;ete se klanjati bogovima &#353;to su ih ljudske  ruke na&#269;inile od drveta i kamena, bogovima koji ne mogu ni vidjeti  ni &#269;uti, ni jesti ni mirisati.</p> 
<p><A NAME="an_4:29">4:29</A>&nbsp;Ondje &#263;e&#353; tra&#382;iti Jahvu, Boga svoga. I na&#263;i &#263;e&#353; ga ako  ga bude&#353; tra&#382;io svim srcem svojim i svom du&#353;om svojom. </p> 
<p><A NAME="an_4:30">4:30</A>&nbsp;U  nevolji tvojoj sna&#263;i &#263;e te sve to, ali u posljednje vrijeme ti  &#263;e&#353; se obratiti Jahvi, Bogu svomu, i poslu&#353;ati njegov glas. </p> 
<p><A NAME="an_4:31">4:31</A>&nbsp;T&#211;a  Jahve, Bog tvoj, Bog je milosrdan; ne&#263;e te on zapustiti ni upropastiti  niti &#263;e zaboraviti Saveza &#353;to ga je pod zakletvom sklopio s ocima  tvojim. </p> 
<p><A NAME="an_4:32">4:32</A>&nbsp;Ispitaj samo prija&#353;nja vremena &#353;to su protekla prije  tebe, sve otkad je Bog stvorio &#269;ovjeka na zemlji: je li ikad, s jednoga kraja nebesa do drugoga, bilo ovako veli&#269;anstvena  doga&#273;aja? Je li se &#353;to takvo &#269;ulo? </p> 
<p><A NAME="an_4:33">4:33</A>&nbsp;Je li ikad koji narod  &#269;uo glas Boga gdje govori isred ognja kao &#353;to si ti &#269;uo i na  &#382;ivotu ostao? </p> 
<p><A NAME="an_4:34">4:34</A>&nbsp;Ili, poku&#353;a li koji bog da ode i uzme sebi  jedan narod isred drugog naroda ku&#353;njama, znakovima, &#269;udesima  i ratom, jakom rukom i ispru&#382;enom mi&#353;icom, uza silne strahote, kao &#353;to je sve to, na va&#353;e o&#269;i, u&#269;inio za vas Jahve, Bog va&#353;, u Egiptu?</p> 
<p><A NAME="an_4:35">4:35</A>&nbsp;Tebi je to pokazano da zna&#353; da je Jahve pravi Bog i da  nema drugoga uz njega. </p> 
<p><A NAME="an_4:36">4:36</A>&nbsp;S neba ti se oglasio svojim glasom  da te pou&#269;i; dopustio ti je da vidi&#353; njegov veliki oganj na zemlji;  i isred ognja &#269;uo si njegove rije&#269;i. </p> 
<p><A NAME="an_4:37">4:37</A>&nbsp;Zbog toga &#353;to je ljubio  o&#269;eve tvoje, izabrao je poslije njih njihovo potomstvo; on, glavom, izveo te iz Egipta svojom silnom mo&#263;i; </p> 
<p><A NAME="an_4:38">4:38</A>&nbsp;ispred tebe rastjerao  je narode, i brojnije i ja&#269;e od tebe, da te dovede u njihovu  zemlju i preda je tebi u ba&#353;tinu, kao &#353;to je i danas. </p> 
<p><A NAME="an_4:39">4:39</A>&nbsp;Danas, dakle, spoznaj i zasadi u svoje srce: Jahve je Bog gore na nebu  i ovdje na zemlji - drugoga nema. </p> 
<p><A NAME="an_4:40">4:40</A>&nbsp;Dr&#382;i njegove zakone i njegove  zapovijedi koje ti dajem danas da dobro bude tebi i tvojoj djeci  poslije tebe; da dugo po&#382;ivi&#353; na zemlji koju ti Jahve, Bog tvoj, daje zauvijek."</p> 
<p><A NAME="an_4:41">4:41</A>&nbsp;Tada Mojsije izabra tri grada preko Jordana, na isto&#269;noj  strani, </p> 
<p><A NAME="an_4:42">4:42</A>&nbsp;kamo &#263;e se mo&#263;i skloniti ubojica koji nehotice ubije  svoga bli&#382;njega a da prije nije imao mr&#382;nje prema njemu: da bi, bje&#382;e&#263;i u koji od ovih gradova, mogao spasiti svoj &#382;ivot. </p> 
<p><A NAME="an_4:43">4:43</A>&nbsp;To  su: Bezer u pustinji, u zemlji Mi&#353;oru, za Rubenovce; Ramot u  Gileadu za Gadovce, i Golan u Ba&#353;anu za Mana&#353;eovce.</p> 
<p><A NAME="an_4:44">4:44</A>&nbsp;Ovo je Zakon &#353;to ga je Mojsije postavio pred Izraelce; </p> 
<p><A NAME="an_4:45">4:45</A>&nbsp;ovo su upute, zakoni i uredbe &#353;to ih je Mojsije dao Izraelcima  kad su izi&#353;li iz Egipta, </p> 
<p><A NAME="an_4:46">4:46</A>&nbsp;s one strane Jordana, u dolini nasuprot  Bet Peoru, u zemlji amorejskoga kralja Sihona, koji je &#382;ivio  u He&#353;bonu i koga su potukli Mojsije i Izraelci po&#353;to izi&#273;o&#353;e  iz Egipta. </p> 
<p><A NAME="an_4:47">4:47</A>&nbsp;Njegovu su zemlju zauzeli i zemlju ba&#353;anskoga  kralja Oga, dvaju amorejskih kraljeva koji su &#382;ivjeli preko Jordana  na istoku, </p> 
<p><A NAME="an_4:48">4:48</A>&nbsp;od Aroera, koji se nalazi na obali potoka Arnona, do brda Sirjona, to jest Hermona, </p> 
<p><A NAME="an_4:49">4:49</A>&nbsp;i svu Arabu preko Jordana, s istoka do mora u Arabi, pod obroncima Pisge.</p> 
<p><A NAME="an_5:1">5:1</A>&nbsp;Mojsije sazva sav Izrael te im re&#269;e: "&#268;uj, Izraele, naredbe  i zapovijedi &#353;to ih danas izri&#269;em u tvoje u&#353;i! Nau&#269;ite ih, dr&#382;ite  i vr&#353;ite. </p> 
<p><A NAME="an_5:2">5:2</A>&nbsp;Jahve, Bog na&#353;, sklopio je s nama Savez na Horebu. </p> 
<p><A NAME="an_5:3">5:3</A>&nbsp;Nije Jahve sklopio taj Savez s na&#353;im o&#269;evima, nego ba&#353; s nama  svima koji smo danas ovdje &#382;ivi. </p> 
<p><A NAME="an_5:4">5:4</A>&nbsp;Licem je u lice Jahve govorio  s vama na brdu isred ognja. </p> 
<p><A NAME="an_5:5">5:5</A>&nbsp;Ja sam u ono vrijeme stajao izme&#273;u  Jahve i vas da vam objavim Jahvine rije&#269;i, jer se vi, u strahu  od ognja, niste htjeli peti na brdo. Rekao je:</p> 
<p><A NAME="an_5:6">5:6</A>&nbsp;'Ja sam Jahve, Bog tvoj, koji sam te izveo iz zemlje egipatske, iz ku&#263;e ropstva.</p> 
<p><A NAME="an_5:7">5:7</A>&nbsp;Nemoj imati drugih bogova uz mene!</p> 
<p><A NAME="an_5:8">5:8</A>&nbsp;Ne pravi sebi lika ni obli&#269;ja bilo &#269;ega &#353;to je gore na  nebu, ili dolje na zemlji, ili u vodama pod zemljom. </p> 
<p><A NAME="an_5:9">5:9</A>&nbsp;Ne klanjaj  im se niti im slu&#382;i. Jer ja, Jahve, Bog tvoj, Bog sam ljubomoran.  Ka&#382;njavam grijeh otaca - onih koji me mrze - na djeci do tre&#263;eg  i &#269;etvrtog koljena, </p> 
<p><A NAME="an_5:10">5:10</A>&nbsp;a iskazujem milosr&#273;e tisu&#263;ama koji me  ljube i vr&#353;e moje zapovijedi.</p> 
<p><A NAME="an_5:11">5:11</A>&nbsp;Ne uzimaj uzalud imena Jahve, Boga svoga, jer Jahve ne  opra&#353;ta onome koji uzalud izgovara ime njegovo.</p> 
<p><A NAME="an_5:12">5:12</A>&nbsp;Dan subotnji obdr&#382;avaj i svetkuj, kako ti je naredio  Jahve, Bog tvoj. </p> 
<p><A NAME="an_5:13">5:13</A>&nbsp;&#352;est dana radi i obavljaj sav svoj posao. </p> 
<p><A NAME="an_5:14">5:14</A>&nbsp;A sedmoga je dana subota, po&#269;inak posve&#263;en Jahvi, Bogu tvome.  Tada nikakva posla nemoj raditi: ni ti, ni sin tvoj, ni k&#263;i tvoja, ni sluga tvoj, ni slu&#353;kinja tvoja, ni vol tvoj, ni magarac tvoj, niti ikakvo &#382;ivin&#269;e tvoje, niti do&#353;ljak koji je unutar tvojih  vrata; tako da mogne otpo&#269;inuti i sluga tvoj, i slu&#353;kinja tvoja  kao i ti. </p> 
<p><A NAME="an_5:15">5:15</A>&nbsp;Sjeti se da si i ti bio rob u zemlji egipatskoj  i da te odande izbavio Jahve, Bog tvoj, rukom jakom i ispru&#382;enom  mi&#353;icom. Zato ti je zapovjedio Jahve, Bog tvoj, da dr&#382;i&#353; dan  subotnji. </p> 
<p><A NAME="an_5:16">5:16</A>&nbsp;Po&#353;tuj oca svoga i majku svoju, kako ti je Jahve, Bog  tvoj, zapovjedio, da dugo &#382;ivi&#353; i dobro ti bude na zemlji koju  ti Jahve, Bog tvoj, daje.</p> 
<p><A NAME="an_5:17">5:17</A>&nbsp;Ne ubij!</p> 
<p><A NAME="an_5:18">5:18</A>&nbsp;Ne u&#269;ini preljuba!</p> 
<p><A NAME="an_5:19">5:19</A>&nbsp;Ne ukradi!</p> 
<p><A NAME="an_5:20">5:20</A>&nbsp;Ne svjedo&#269;i la&#382;no na bli&#382;njega svoga!</p> 
<p><A NAME="an_5:21">5:21</A>&nbsp;Ne po&#382;eli &#382;ene bli&#382;njega svoga! Ne po&#382;eli ku&#263;e bli&#382;njega svoga, ni njive njegove, ni sluge  njegova, ni slu&#353;kinje njegove, ni vola njegova, ni magarca njegova, niti i&#353;ta &#353;to je bli&#382;njega tvoga.'  </p> 
<p><A NAME="an_5:22">5:22</A>&nbsp;Te je rije&#269;i na brdu, isred ognja, oblaka i guste tmine, jakim glasom upravio Jahve svemu va&#353;em zboru. Ni&#353;ta nije dodavao  nego ih je ispisao na dvije kamene plo&#269;e te ih predao meni.</p> 
<p><A NAME="an_5:23">5:23</A>&nbsp;A onda, kad &#269;uste glas iz tmine, dok je brdo plamtjelo  u ognju, k meni pristupi&#353;e svi va&#353;i plemenski glavari i va&#353;e  starje&#353;ine </p> 
<p><A NAME="an_5:24">5:24</A>&nbsp;pa reko&#353;e: 'Jahve, Bog na&#353;, o&#269;itovao nam je, eto, svoju slavu i svoju veli&#269;ajnost; &#269;uli smo njegov glas isred  ognja; danas smo vidjeli da &#269;ovjek mo&#382;e ostati na &#382;ivotu iako  mu Bog govori. </p> 
<p><A NAME="an_5:25">5:25</A>&nbsp;A sad, za&#353;to da umremo? Ovaj bi nas veliki  oganj mogao pro&#382;drijeti; budemo li dalje slu&#353;ali glas Jahve,  Boga svoga, mogli bismo umrijeti. </p> 
<p><A NAME="an_5:26">5:26</A>&nbsp;Jer, koji je smrtnik ikad  slu&#353;ao glas Boga &#382;ivoga kako govori isred ognja - kao mi - i  ostao na &#382;ivotu? </p> 
<p><A NAME="an_5:27">5:27</A>&nbsp;Ti se primakni i slu&#353;aj sve &#353;to &#263;e ti re&#263;i  Jahve, Bog na&#353;. A onda ti nama ka&#382;i sve &#353;to tebi Jahve, Bog na&#353;, rekne, i mi &#263;emo to poslu&#353;ati i izvr&#353;iti.'</p> 
<p><A NAME="an_5:28">5:28</A>&nbsp;Jahve je &#269;uo va&#353;e rije&#269;i kad ste mi govorili pa mi re&#269;e:  '&#268;uo sam rije&#269;i &#353;to ih je taj narod tebi upravio. Sve &#353;to su  rekli dobro je. </p> 
<p><A NAME="an_5:29">5:29</A>&nbsp;Kad bi samo njihova srca bila takva da me  se uvijek boje i dr&#382;e sve moje zapovijedi, da tako vazda budu  sretni, oni i njihovo potomstvo! </p> 
<p><A NAME="an_5:30">5:30</A>&nbsp;Hajde, reci im: Vratite  se u svoje &#353;atore! </p> 
<p><A NAME="an_5:31">5:31</A>&nbsp;A ti ostani ovdje kod mene; kazat &#263;u ti  sve zapovijedi, zakone i uredbe kojima &#263;e&#353; ih pou&#269;iti i koje  &#263;e oni vr&#353;iti u zemlji &#353;to im je dajem u posjed.'</p> 
<p><A NAME="an_5:32">5:32</A>&nbsp;Pazite, dakle, da radite kako vam je Jahve, Bog va&#353;,  nalo&#382;io! Ne skre&#263;ite ni desno ni lijevo. </p> 
<p><A NAME="an_5:33">5:33</A>&nbsp;Slijedite potpuno  put koji vam je Jahve, Bog va&#353;, ozna&#269;io, da tako uzmognete &#382;ivjeti, imati sre&#263;u i dug &#382;ivot u zemlji koju &#263;ete zaposjesti.</p> 
<p><A NAME="an_6:1">6:1</A>&nbsp;Ovo su zapovijedi, zakoni i uredbe koje mi Jahve, Bog va&#353;,  zapovjedi da vas u njima pou&#269;im, kako biste ih vr&#353;ili u zemlji  u koju odlazite da je zaposjednete; </p> 
<p><A NAME="an_6:2">6:2</A>&nbsp;da se svega svog vijeka  boji&#353; Jahve, Boga svoga, ti, sin tvoj i sin tvoga sina, vr&#353;e&#263;i  sve zakone njegove i sve zapovijedi njegove &#353;to ti ih danas propisujem, pa da ima&#353; dug &#382;ivot. </p> 
<p><A NAME="an_6:3">6:3</A>&nbsp;Slu&#353;aj, Izraele, dr&#382;i ih i vr&#353;i da  ti dobro bude i da se razmno&#382;i&#353; u zemlji kojom te&#269;e med i mlijeko, kao &#353;to ti je obe&#263;ao Jahve, Bog otaca tvojih.</p> 
<p><A NAME="an_6:4">6:4</A>&nbsp;&#268;uj, Izraele! Jahve je Bog na&#353;, Jahve je jedan! </p> 
<p><A NAME="an_6:5">6:5</A>&nbsp;Zato  ljubi Jahvu, Boga svoga, svim srcem svojim, svom du&#353;om svojom  i svom snagom svojom! </p> 
<p><A NAME="an_6:6">6:6</A>&nbsp;Rije&#269;i ove &#353;to ti ih danas nare&#273;ujem  neka ti se ure&#382;u u srce. </p> 
<p><A NAME="an_6:7">6:7</A>&nbsp;Napominji ih svojim sinovima. Govori  im o njima kad sjedi&#353; u svojoj ku&#263;i i kad ide&#353; putem; kad lije&#382;e&#353;  i kad ustaje&#353;. </p> 
<p><A NAME="an_6:8">6:8</A>&nbsp;Prive&#382;i ih na svoju ruku za znak i neka ti  budu kao zapis me&#273;u o&#269;ima! </p> 
<p><A NAME="an_6:9">6:9</A>&nbsp;Ispi&#353;i ih na dovratnicima ku&#263;e  svoje i na vratima svojim!</p> 
<p><A NAME="an_6:10">6:10</A>&nbsp;A kad te Jahve, Bog tvoj, dovede u zemlju za koju se  zakleo tvojim ocima, Abrahamu, Izaku i Jakovu, da &#263;e je tebi  dati - u velike i lijepe gradove kojih nisi zidao; </p> 
<p><A NAME="an_6:11">6:11</A>&nbsp;u ku&#263;e  pune svakog dobra kojih nisi punio; na iskopane &#269;atrnje kojih  nisi kopao; u vinograde i maslinike kojih nisi sadio - i sit  se najede&#353;: </p> 
<p><A NAME="an_6:12">6:12</A>&nbsp;pazi da ne zaboravi&#353; Jahvu koji te izveo iz zemlje  egipatske, iz ku&#263;e ropstva. </p> 
<p><A NAME="an_6:13">6:13</A>&nbsp;Boj se Jahve, Boga svoga; njemu  iskazuj &#353;tovanje; njegovim imenom pola&#382;i prisegu. </p> 
<p><A NAME="an_6:14">6:14</A>&nbsp;Ne idite  za drugim bogovima izme&#273;u bogova drugih naroda &#353;to su oko vas. </p> 
<p><A NAME="an_6:15">6:15</A>&nbsp;Jer je Jahve, Bog tvoj, &#353;to stoji u sredini tvojoj, ljubomoran  Bog; gnjev bi Jahve, Boga tvoga, usplamtio protiv tebe i istrijebio  te sa zemlje. </p> 
<p><A NAME="an_6:16">6:16</A>&nbsp;Ne isku&#353;avajte Jahvu, Boga svoga, kao &#353;to ste  ga isku&#353;avali kod Mase. </p> 
<p><A NAME="an_6:17">6:17</A>&nbsp;To&#269;no vr&#353;ite zapovijedi Jahve, Boga  svoga, upute njegove i zakone njegove koje je izdao. </p> 
<p><A NAME="an_6:18">6:18</A>&nbsp;&#268;ini  &#353;to je pravo i dobro u o&#269;ima Jahve da ti dobro bude i da se domogne&#353;  dobre zemlje za koju se Jahve zakleo tvojim ocima </p> 
<p><A NAME="an_6:19">6:19</A>&nbsp;da &#263;e iz  nje protjerati sve tvoje neprijatelje ispred tebe; tako je obe&#263;ao  Jahve. </p> 
<p><A NAME="an_6:20">6:20</A>&nbsp;A kad te sutra zapita tvoj sin: &#353;to su te upute, zakoni  i uredbe &#353;to ih je Jahve, Bog na&#353;, vama propisao - </p> 
<p><A NAME="an_6:21">6:21</A>&nbsp;ka&#382;i svome  sinu: 'Bili smo faraonovi robovi u Egiptu, ali nas je Jahve izveo  iz Egipta jakom rukom. </p> 
<p><A NAME="an_6:22">6:22</A>&nbsp;Na na&#353;e je o&#269;i Jahve u&#269;inio velike  i stra&#353;ne znakove i &#269;udesa protiv Egipta, protiv faraona i protiv  svega doma njegova, </p> 
<p><A NAME="an_6:23">6:23</A>&nbsp;a nas je odande izveo da nas dovede i  dade nam zemlju koju je zakletvom obe&#263;ao ocima na&#353;im. </p> 
<p><A NAME="an_6:24">6:24</A>&nbsp;I naredio  nam je Jahve da sve ove naredbe vr&#353;imo u strahopo&#353;tovanju prema  Jahvi, Bogu svome, da bismo uvijek bili sretni i da &#382;ivimo kao  &#353;to je to danas.'</p> 
<p><A NAME="an_6:25">6:25</A>&nbsp;Na&#353;a &#263;e, dakle, pravednost biti: dr&#382;ati i vr&#353;iti sve  ove zapovijedi pred Jahvom, Bogom na&#353;im, kako nam je naredio.</p> 
<p><A NAME="an_7:1">7:1</A>&nbsp;Kad te Jahve, Bog tvoj, uvede u zemlju u koju ide&#353; da je zaposjedne&#353;  i kad ispred tebe otjera mnoge narode: Hetite, Girga&#353;ane, Amorejce, Kanaance, Peri&#382;ane, Hivijce i Jebusejce - sedam naroda brojnijih  i ja&#269;ih od tebe - </p> 
<p><A NAME="an_7:2">7:2</A>&nbsp;te kad ih Jahve, Bog tvoj, preda tebi i  ti ih porazi&#353;, udari ih prokletstvom; nemoj sklapati s njima  saveza niti im iskazuj milosti. </p> 
<p><A NAME="an_7:3">7:3</A>&nbsp;Ne sklapaj &#382;enidbe s njima, ne udavaj svoje k&#263;eri za njihova sina niti &#382;eni svoga sina njihovom  k&#263;eri; </p> 
<p><A NAME="an_7:4">7:4</A>&nbsp;jer bi ona odvratila od mene sina tvoga; drugim bi  bogovima on slu&#382;io; Jahve bi se razgnjevio protiv vas i brzo  bi te istrijebio. </p> 
<p><A NAME="an_7:5">7:5</A>&nbsp;Nego ovako u&#269;inite prema njima: poru&#353;ite  njihove &#382;rtvenike, porazbijajte njihove stupove, njihove a&#353;ere  po&#269;upajte a njihove kumire spalite.</p> 
<p><A NAME="an_7:6">7:6</A>&nbsp;T&#211;a ti si narod posve&#263;en Jahvi, Bogu svome; tebe je Jahve, Bog tvoj, izabrao da me&#273;u svim narodima koji su na zemlji bude&#353;  njegov predragi vlastiti narod.</p> 
<p><A NAME="an_7:7">7:7</A>&nbsp;Nije vas Jahve odabrao i prihvatio zato &#353;to biste vi bili  brojniji od svih naroda - vi ste zapravo najmanji - </p> 
<p><A NAME="an_7:8">7:8</A>&nbsp;nego zato  &#353;to vas Jahve ljubi i dr&#382;i zakletvu kojom se zakleo va&#353;im ocima.  Stoga vas je Jahve izveo jakom rukom i oslobodio vas iz ku&#263;e  ropstva, ispod vlasti faraona, kralja egipatskoga.</p> 
<p><A NAME="an_7:9">7:9</A>&nbsp;Zato znaj da je Jahve, Bog tvoj, pravi Bog, Bog vjeran, koji dr&#382;i svoj Savez i milost svoju iskazuje do tisu&#263;u koljena  onima koji ga ljube i dr&#382;e njegove zapovijedi. </p> 
<p><A NAME="an_7:10">7:10</A>&nbsp;A onima koji  ga mrze uzvra&#263;a izravno njima samima; uni&#353;tava bez odga&#273;anja  onoga koji ga mrzi: uzvra&#263;a izravno njemu samomu. </p> 
<p><A NAME="an_7:11">7:11</A>&nbsp;Stoga dr&#382;i  zapovijedi, zakone i uredbe koje ti danas nala&#382;em da ih vr&#353;i&#353;.</p> 
<p><A NAME="an_7:12">7:12</A>&nbsp;A za nagradu - bude&#353; li slu&#353;ao ove naloge, dr&#382;ao ih te  izvr&#353;avao - Jahve, Bog tvoj, dr&#382;at &#263;e ti Savez svoj i milost  za koje se zakleo tvojim ocima. </p> 
<p><A NAME="an_7:13">7:13</A>&nbsp;Ljubit &#263;e te, blagoslivljati  i razmna&#382;ati; blagoslivljat &#263;e plod utrobe tvoje i rod zemlje  tvoje: &#382;ito tvoje, vino tvoje, ulje tvoje, mlad krava tvojih  i prirast stoke tvoje u zemlji za koju se zakleo ocima tvojim  da &#263;e je tebi dati. </p> 
<p><A NAME="an_7:14">7:14</A>&nbsp;Bit &#263;e&#353; blagoslovljen nad sve narode;  ne&#263;e u tebe biti ni neplodna ni neplodne, ni me&#273;u tvojom &#269;eljadi  ni me&#273;u stokom tvojom. </p> 
<p><A NAME="an_7:15">7:15</A>&nbsp;Jahve &#263;e od tebe maknuti svaku bolest;  ne&#263;e na te pustiti ni jedno od stra&#353;nih zala egipatskih za koja  zna&#353; nego &#263;e njima pritiskati one koji te mrze.</p> 
<p><A NAME="an_7:16">7:16</A>&nbsp;Uni&#353;tavaj sve narode koje ti Jahve, Bog tvoj, bude predavao.  Neka ih ne sa&#382;aljuje oko tvoje. Nemoj se klanjati njihovim kumirima, jer bi ti to bilo zamkom.</p> 
<p><A NAME="an_7:17">7:17</A>&nbsp;Mo&#382;da &#263;e&#353; u svome srcu re&#263;i: 'Oni su narodi brojniji  od mene, kako &#263;u ih onda protjerati?' </p> 
<p><A NAME="an_7:18">7:18</A>&nbsp;Ne boj ih se! Sjeti  se &#353;to je Jahve, Bog tvoj, u&#269;inio faraonu i svemu Egiptu! </p> 
<p><A NAME="an_7:19">7:19</A>&nbsp;Pomisli  na velike ku&#353;nje &#353;to si ih vidio na svoje o&#269;i; na one znakove  i &#269;udesa pa na jaku ruku i ispru&#382;enu mi&#353;icu kojima te Jahve,  Bog tvoj, izveo. Tako &#263;e Jahve, Bog tvoj, u&#269;initi sa svim narodima  kojih se pla&#353;i&#353;. </p> 
<p><A NAME="an_7:20">7:20</A>&nbsp;Povrh toga, me&#273;u njih &#263;e Jahve, Bog tvoj, slati str&#353;ljene dok ne izginu koji bi preostali i sakrili se  pred tobom. </p> 
<p><A NAME="an_7:21">7:21</A>&nbsp;Ne strepi, dakle, pred njima! T&#211;a Jahve, Bog  tvoj, u sredini je tvojoj, Bog silan i strahovit.</p> 
<p><A NAME="an_7:22">7:22</A>&nbsp;Malo &#263;e pomalo Jahve, Bog tvoj, ispred tebe uni&#353;titi  one narode; i ne&#263;e&#353; ih mo&#263;i ujedanput sve istrijebiti da se zvijeri  ne bi protiv tebe razmno&#382;ile. </p> 
<p><A NAME="an_7:23">7:23</A>&nbsp;Ali Jahve, Bog tvoj, tebi &#263;e  ih predati i me&#273;u njih unositi stravu dok ne budu uni&#353;teni. </p> 
<p><A NAME="an_7:24">7:24</A>&nbsp;I  njihove &#263;e kraljeve predati u tvoje ruke da zatre&#353; ime njihovo  pod nebom. Nijedan se ne&#263;e odr&#382;ati pred tobom dok ih ne uni&#353;ti&#353;.</p> 
<p><A NAME="an_7:25">7:25</A>&nbsp;Likove njihovih kumira spali! Ne hlepi za srebrom i zlatom  &#353;to je na njima; ne uzimlji ga da ne bude&#353; njime zaveden; jer  bi to bilo gadno Jahvi, Bogu tvome. </p> 
<p><A NAME="an_7:26">7:26</A>&nbsp;Ne unosi gnusobe u svoju  ku&#263;u da ne bude&#353; udaren prokletstvom kao i ona; duboko je prezri  i grozi se od nje jer je prokleta.</p> 
<p><A NAME="an_8:1">8:1</A>&nbsp;Dr&#382;ite i vr&#353;ite sve zapovijedi koje vam danas nare&#273;ujem da  biste &#382;ivjeli i raznmo&#382;ili se i da biste u&#353;li i zaposjeli zemlju  koju je Jahve pod zakletvom obe&#263;ao ocima va&#353;im. </p> 
<p><A NAME="an_8:2">8:2</A>&nbsp;Sje&#263;aj se  svega puta kojim te Jahve, Bog tvoj, vodio po pustinji ovih &#269;etrdeset  godina da te ponizi, isku&#353;a i dozna &#353;to ti je u srcu: ho&#263;e&#353; li  dr&#382;ati zapovijedi njegove ili ne&#263;e&#353;. </p> 
<p><A NAME="an_8:3">8:3</A>&nbsp;Poni&#382;avao te i gla&#273;u  morio, a onda te hranio manom - za koju nisi znao ni ti ni tvoji  oci -  da ti poka&#382;e kako &#269;ovjek ne &#382;ivi samo o kruhu nego da  &#269;ovjek &#382;ivi o svemu &#353;to izlazi iz usta Jahvinih. </p> 
<p><A NAME="an_8:4">8:4</A>&nbsp;Tvoja se  odje&#263;a na tebi nije izderala niti su ti noge oticale ovih &#269;etrdeset  godina. </p> 
<p><A NAME="an_8:5">8:5</A>&nbsp;Priznaj onda u svome srcu da te Jahve, Bog tvoj, odgaja  i popravlja, kao &#353;to &#269;ovjek odgaja sina svoga. </p> 
<p><A NAME="an_8:6">8:6</A>&nbsp;I dr&#382;i zapovijedi  Jahve, Boga svoga, hode&#263;i putovima njegovim i boje&#263;i se njega!</p> 
<p><A NAME="an_8:7">8:7</A>&nbsp;T&#211;a Jahve, Bog tvoj, vodi te u dobru zemlju: zemlju potoka  i vrela, dubinskih voda &#353;to izviru u dolinama i bregovima; </p> 
<p><A NAME="an_8:8">8:8</A>&nbsp;zemlju  p&#353;enice i je&#269;ma, loze, smokava i &#353;ipaka, zemlju meda i maslina; </p> 
<p><A NAME="an_8:9">8:9</A>&nbsp;zemlju u kojoj ne&#263;e&#353; sirotinjski jesti kruha i gdje ti ni&#353;ta  ne&#263;e nedostajati; zemlju gdje kamenje ima &#382;eljeza i gdje &#263;e&#353;  iz njezinih brdina vaditi mjed. </p> 
<p><A NAME="an_8:10">8:10</A>&nbsp;Do sita &#263;e&#353; jesti i blagoslivljati  Jahvu, Boga svoga, zbog dobre zemlje koju ti je dao.</p> 
<p><A NAME="an_8:11">8:11</A>&nbsp;&#268;uvaj se da ne zaboravi&#353; Jahvu, Boga svoga, zanemaruju&#263;i  njegove zapovijedi, njegove uredbe i njegove zakone koje ti danas  dajem. </p> 
<p><A NAME="an_8:12">8:12</A>&nbsp;I po&#353;to se najede&#353; do sitosti, posagradi&#353; lijepe ku&#263;e  i u njima se nastani&#353;; </p> 
<p><A NAME="an_8:13">8:13</A>&nbsp;kad ti se krupna i sitna stoka namno&#382;i;  kad se nakupi&#353; srebra i zlata i kada sve tvoje uznapreduje, </p> 
<p><A NAME="an_8:14">8:14</A>&nbsp;nemoj  da se uznese srce tvoje i da zaboravi&#353; Jahvu, Boga svoga, koji  te izveo iz zemlje egipatske, iz ku&#263;e ropstva; </p> 
<p><A NAME="an_8:15">8:15</A>&nbsp;koji te proveo  kroz onu veliku i stra&#353;nu pustinju, kroz zemlju plamenih zmija  i &#353;tipavaca, suhim i bezvodnim krajem; koji ti je izveo vodu  iz stijene tvrde kao kremen; </p> 
<p><A NAME="an_8:16">8:16</A>&nbsp;koji te u pustinji hranio manom, nepoznatom tvojim ocima, da te ponizi i da te isku&#353;a te da na  kraju bude&#353; sretan. </p> 
<p><A NAME="an_8:17">8:17</A>&nbsp;Ne reci tada u svome srcu: svojom sam  mo&#263;i i snagom svojih ruku sebi namakao ovo bogatstvo. </p> 
<p><A NAME="an_8:18">8:18</A>&nbsp;Sjeti  se Jahve, Boga svoga! T&#211;a on ti je dao snagu da stje&#269;e&#353; bogatstvo  da tako ispuni - kao &#353;to je danas - svoj Savez za koji se zakleo  tvojim ocima.</p> 
<p><A NAME="an_8:19">8:19</A>&nbsp;Ako li zaboravi&#353; Jahvu, Boga svoga, i po&#273;e&#353; za drugim  bogovima te njima bude&#353; iskazivao &#353;tovanje, njima se klanjao, kunem vam se danas da &#263;ete zacijelo izginuti; </p> 
<p><A NAME="an_8:20">8:20</A>&nbsp;poput naroda  koje &#263;e Jahve pogubiti pred vama, tako &#263;e i vas nestati jer niste  poslu&#353;ali glasa Jahve, Boga svoga.  </p> 
<p><A NAME="an_9:1">9:1</A>&nbsp;Slu&#353;aj, Izraele! Danas prelazi&#353; preko Jordana da sebi podvrgne&#353;  narode i ve&#263;e i brojnije nego &#353;to si ti; velike gradove, s utvrdama  do nebesa; </p> 
<p><A NAME="an_9:2">9:2</A>&nbsp;narod velik i gorostasan poput Anakovaca, koje  ve&#263; poznaje&#353; i o kojima si slu&#353;ao: 'Tko da odoli Anakovcima?' </p> 
<p><A NAME="an_9:3">9:3</A>&nbsp;Znaj dakle danas da Jahve, Bog tvoj, ide pred tobom. On je  vatra &#353;to pro&#382;dire; on &#263;e ih oboriti, tebi ih podvrgnuti. A ti  &#263;e&#353; ih onda rastjerati i ubrzo pobiti, kako ti je Jahve i rekao. </p> 
<p><A NAME="an_9:4">9:4</A>&nbsp;Po&#353;to ih otjera ispred tebe Jahve, Bog tvoj, nemoj re&#263;i u  srcu svome: 'Jahve me uveo da zaposjednem ovu zemlju zbog moje  pravednosti.' Naprotiv, zbog opa&#269;ina onih naroda Jahve ih tjera  ispred tebe. </p> 
<p><A NAME="an_9:5">9:5</A>&nbsp;Ne ide&#353; ti da zaposjedne&#353; njihovu zemlju zbog  svoje pravednosti i &#269;estitosti svoga srca, nego zato &#353;to Jahve, Bog tvoj, zbog opa&#269;ine onih naroda tjera njih ispred tebe da  tako odr&#382;i rije&#269; kojom se zakleo tvojim ocima: Abrahamu, Izaku  i Jakovu.</p> 
<p><A NAME="an_9:6">9:6</A>&nbsp;Znaj, dakle, da ti Jahve, Bog tvoj, ne daje ovu dobru  zemlju u posjed zbog tvoje pravednosti, jer si ti narod tvrde  &#353;ije!   </p> 
<p><A NAME="an_9:7">9:7</A>&nbsp;Sje&#263;aj se i ne zaboravljaj kako si u pustinji ljutio Jahvu, Boga svoga. Od dana kad ste iza&#353;li iz zemlje egipatske do dolaska  na ovo mjesto, Jahvi ste se opirali. </p> 
<p><A NAME="an_9:8">9:8</A>&nbsp;Na Horebu ste rasrdili  Jahvu i Jahve je na vas tako planuo da vas je htio uni&#353;titi. </p> 
<p><A NAME="an_9:9">9:9</A>&nbsp;Popeo sam se na brdo da primim kamene plo&#269;e, plo&#269;e Saveza  &#353;to ga s vama sklopi Jahve. Na brdu sam ostao &#269;etrdeset dana  i &#269;etrdeset no&#263;i: niti sam jeo kruha niti pio vode. </p> 
<p><A NAME="an_9:10">9:10</A>&nbsp;I dade  mi Jahve dvije kamene plo&#269;e, ispisane prstom Bo&#382;jim, na kojima  bijahu sve rije&#269;i &#353;to vam ih je Jahve isred ognja na brdu rekao  na dan zbora. </p> 
<p><A NAME="an_9:11">9:11</A>&nbsp;Kad je pro&#353;lo &#269;etrdeset dana i &#269;etrdeset no&#263;i, Jahve mi dade dvije kamene plo&#269;e - plo&#269;e Saveza. </p> 
<p><A NAME="an_9:12">9:12</A>&nbsp;I re&#269;e  mi Jahve: 'Ustaj! &#381;urno si&#273;i odavde, jer se pokvario narod tvoj  koji si izveo iz Egipta. Brzo su za&#353;li s puta koji sam im ozna&#269;io:  ve&#263; su sebi napravili livenog kumira.' </p> 
<p><A NAME="an_9:13">9:13</A>&nbsp;Jo&#353; mi re&#269;e Jahve:  'Promatrao sam taj narod. Zbilja je to narod tvrde &#353;ije! </p> 
<p><A NAME="an_9:14">9:14</A>&nbsp;Pusti  me da ih uni&#353;tim i njihovo ime izbri&#353;em pod nebesima, a od tebe  da u&#269;inim narod i ja&#269;i i brojniji nego &#353;to je ovaj!'</p> 
<p><A NAME="an_9:15">9:15</A>&nbsp;Okrenuh se i si&#273;oh niz brdo, a brdo svejednako plamtjelo  u ognju. Dvije plo&#269;e Saveza bijahu mi u rukama. </p> 
<p><A NAME="an_9:16">9:16</A>&nbsp;Pogledah:  zbilja ste sagrije&#353;ili protiv Jahve, Boga svoga. Salili ste sebi  tele od kovine. Tako ste brzo za&#353;li s puta &#353;to vam ga Jahve bija&#353;e  ozna&#269;io. </p> 
<p><A NAME="an_9:17">9:17</A>&nbsp;Pograbih dvije plo&#269;e te ih bacih od sebe objema  rukama - razbih plo&#269;e pred va&#353;im o&#269;ima. </p> 
<p><A NAME="an_9:18">9:18</A>&nbsp;Onda se ni&#269;ice bacih  pred Jahvu. &#268;etrdeset dana i &#269;etrdeset no&#263;i - kao i prije - niti  sam jeo kruha niti pio vode zbog svih grijeha koje ste po&#269;inili  rade&#263;i zlo u o&#269;ima Jahve i srde&#263;i ga. </p> 
<p><A NAME="an_9:19">9:19</A>&nbsp;Jer se bojah srd&#382;be  i gnjeva kojim je Jahve usplamtio na vas da vas zatre. Ali me  i tada Jahve usli&#353;a.</p> 
<p><A NAME="an_9:20">9:20</A>&nbsp;I na Arona se Jahve silno rasrdio, htio ga uni&#353;titi.  Tada se zauzeh i za Arona. </p> 
<p><A NAME="an_9:21">9:21</A>&nbsp;Va&#353; grijeh, tele &#353;to bijaste na&#269;inili, uzeh i sa&#382;egoh ga u vatri. U prah ga satrh i prah mu bacih u  potok &#353;to te&#269;e s brda.</p> 
<p><A NAME="an_9:22">9:22</A>&nbsp;Kod Tabere, kod Mase i Kibrot Hataave srdili ste Jahvu.</p> 
<p><A NAME="an_9:23">9:23</A>&nbsp;Kad vas je Jahve slao od Kade&#353; Barnee govore&#263;i: 'Idite  gore i uzmite zemlju koju sam vam dao', pobunili ste se protiv  rije&#269;i Jahve, Boga svoga; u nj se niste pouzdavali niti ste slu&#353;ali  njegov glas.</p> 
<p><A NAME="an_9:24">9:24</A>&nbsp;Nepokorni bijaste Jahvi otkad vas poznajem.</p> 
<p><A NAME="an_9:25">9:25</A>&nbsp;Zato sam pao ni&#269;ice i le&#382;ao pred Jahvom &#269;etrdeset dana  i &#269;etrdeset no&#263;i, jer Jahve bija&#353;e rekao da &#263;e vas uni&#353;titi. </p> 
<p><A NAME="an_9:26">9:26</A>&nbsp;Jahvu sam molio i rekao: 'Gospodine moj, Jahve! Ne uni&#353;tavaj  naroda svoga, ba&#353;tine svoje koju si izbavio u svojoj veli&#269;ajnosti  i svojom mo&#263;nom rukom izveo iz Egipta. </p> 
<p><A NAME="an_9:27">9:27</A>&nbsp;Sjeti se slugu svojih:  Abrahama, Izaka i Jakova, a ne obaziri se na tvrdokornost ovoga  naroda, na njegovu opa&#269;inu, na grijeh njegov, </p> 
<p><A NAME="an_9:28">9:28</A>&nbsp;da se ne rekne  u zemlji iz koje si nas izbavio: Jahve ih nije mogao uvesti u  zemlju koju im je obe&#263;ao, ili ih je mrzio pa ih je zato odveo  da ih pomori u pustinji. </p> 
<p><A NAME="an_9:29">9:29</A>&nbsp;A oni su tvoj narod, tvoja ba&#353;tina, oni koje si izveo svojom velikom mo&#263;i i ispru&#382;enom mi&#353;icom.'</p> 
<p><A NAME="an_10:1">10:1</A>&nbsp;U to vrijeme Jahve mi re&#269;e: 'Iskle&#353;i dvije kamene plo&#269;e kao  i prija&#353;nje pa se popni k meni na brdo; a napravi i drveni kov&#269;eg. </p> 
<p><A NAME="an_10:2">10:2</A>&nbsp;Na plo&#269;e &#263;u napisati rije&#269;i koje su bile na prvim plo&#269;ama  &#353;to si ih razbio. A onda ih polo&#382;i u kov&#269;eg.'</p> 
<p><A NAME="an_10:3">10:3</A>&nbsp;Na&#269;inih kov&#269;eg od bagremovine, isklesah dvije kamene plo&#269;e  kao &#353;to bijahu prve, pa se, s dvjema plo&#269;ama u ruci, popeh na  brdo. </p> 
<p><A NAME="an_10:4">10:4</A>&nbsp;I napisa na te plo&#269;e, kao i prije, Deset rije&#269;i koje  vam je Jahve rekao na brdu, isred ognja, na dan zbora. Onda ih  Jahve dade meni. </p> 
<p><A NAME="an_10:5">10:5</A>&nbsp;Okrenuh se i si&#273;oh s brda. Polo&#382;ih plo&#269;e  u kov&#269;eg koji bijah napravio. I stado&#353;e ondje, kako mi je Jahve  naredio. </p> 
<p><A NAME="an_10:6">10:6</A>&nbsp;Od Beerota sinova Jaakanovih odo&#353;e Izraelci u Moseru.  Ondje umrije Aron i ondje bi pokopan. Sve&#263;enikom mjesto njega  postade njegov sin Eleazar. </p> 
<p><A NAME="an_10:7">10:7</A>&nbsp;Odande odo&#353;e u Gudgodu; iz Gudgode  u Jotbatu, u kraj bogat potocima. </p> 
<p><A NAME="an_10:8">10:8</A>&nbsp;U to vrijeme odvoji Jahve  pleme Levijevo da nosi Kov&#269;eg saveza Jahvina; da pred Jahvom  stoji u njegovoj slu&#382;bi te da u njegovo ime blagoslivlja, kako  radi i danas. </p> 
<p><A NAME="an_10:9">10:9</A>&nbsp;Stoga Levi nema udjela ni ba&#353;tine sa svojom  bra&#263;om: Jahve je njegova ba&#353;tina, kako mu je Jahve, Bog tvoj, i rekao.</p> 
<p><A NAME="an_10:10">10:10</A>&nbsp;Na brdu sam ostao, kao i prvi put, &#269;etrdeset dana i &#269;etrdeset  no&#263;i. I usli&#353;a me Jahve i taj put; nije htio da te uni&#353;ti, </p> 
<p><A NAME="an_10:11">10:11</A>&nbsp;nego  mi Jahve re&#269;e: 'Ustaj! Idi pred ovim narodom da u&#273;u i zaposjednu  zemlju za koju sam se zakleo njihovim ocima da &#263;u im je dati.'</p> 
<p><A NAME="an_10:12">10:12</A>&nbsp;Dakle, Izraele, &#353;to od tebe tra&#382;i Jahve, Bog tvoj? Samo  to da se boji&#353; Jahve, Boga svoga; da po svim putovima njegovim  hodi&#353;; da ga ljubi&#353; i slu&#382;i&#353; Jahvi, Bogu svome, svim srcem svojim  i svom du&#353;om svojom; </p> 
<p><A NAME="an_10:13">10:13</A>&nbsp;da dr&#382;i&#353; Jahvine zapovijedi i njegove  zakone &#353;to ti ih danas za tvoje dobro dajem. </p> 
<p><A NAME="an_10:14">10:14</A>&nbsp;Evo, Jahvi,  Bogu tvome, pripada nebo i nebo nad nebesima, zemlja i sve &#353;to  je na njoj. </p> 
<p><A NAME="an_10:15">10:15</A>&nbsp;Ali Jahvi samo va&#353;i oci omilje&#353;e i poslije njih  izabrao je vas, potomke njihove, izme&#273;u svih naroda, kako je  i danas. </p> 
<p><A NAME="an_10:16">10:16</A>&nbsp;Srce svoje obre&#382;ite; &#353;iju vi&#353;e ne ukru&#263;ujte! </p> 
<p><A NAME="an_10:17">10:17</A>&nbsp;Jer  Jahve, Bog va&#353;, Bog je nad bogovima, Gospodar nad gospodarima, Bog velik, jak i stra&#353;an, koji nije pristran i ne da se podmititi; </p> 
<p><A NAME="an_10:18">10:18</A>&nbsp;daje pravdu siroti i udovici; ljubi prido&#353;licu, daje mu hranu  i odje&#263;u. </p> 
<p><A NAME="an_10:19">10:19</A>&nbsp;Ljubite i vi prido&#353;licu, jer ste i sami bili prido&#353;lice  u zemlji egipatskoj.</p> 
<p><A NAME="an_10:20">10:20</A>&nbsp;Boj se Jahve, Boga svojeg; njemu slu&#382;i; uza nj se priljubi;  njegovim imenom prise&#382;i. </p> 
<p><A NAME="an_10:21">10:21</A>&nbsp;On je tvoja slava, Bog tvoj, koji  je radi tebe u&#269;inio velika i &#269;udesna djela &#353;to su ih vidjele  tvoje o&#269;i. </p> 
<p><A NAME="an_10:22">10:22</A>&nbsp;Tvojih otaca, kad su se spustili u Egipat, bje&#353;e  samo sedamdeset, a sad je Jahve, Bog tvoj, u&#269;inio te vas ima  kao zvijezda na nebu.</p> 
<p><A NAME="an_11:1">11:1</A>&nbsp;Ljubi, dakle, Jahvu, Boga svoga, i vr&#353;i u sve dane njegove  naredbe, njegove zakone, uredbe i zapovijedi. </p> 
<p><A NAME="an_11:2">11:2</A>&nbsp;Vi, a ne va&#353;i  sinovi, koji nisu ni upoznali ni vidjeli pouke Jahve, Boga va&#353;ega, danas ste se osvjedo&#269;ili o njegovoj veli&#269;ajnosti, o njegovoj  mo&#263;noj ruci, ispru&#382;enoj mi&#353;ici, </p> 
<p><A NAME="an_11:3">11:3</A>&nbsp;o znamenjima njegovima i o  djelima &#353;to ih u&#269;ini usred Egipta na faraonu, kralju egipatskom, i na svoj zemlji njegovoj; </p> 
<p><A NAME="an_11:4">11:4</A>&nbsp;&#353;to je u&#269;inio egipatskoj vojsci, njihovim konjima i kolima; kako ih je preplavio vodama Crvenog  mora kad su vas progonili i kako ih je zatro do dana&#353;njeg dana; </p> 
<p><A NAME="an_11:5">11:5</A>&nbsp;&#353;to je za vas radio u pustinji dok ne stigoste do ovoga mjesta; </p> 
<p><A NAME="an_11:6">11:6</A>&nbsp;&#353;to je u&#269;inio s Datanom i Abiramom, sinovima Eliaba, Rubenova  potomka, kad zemlja rastvori ralje svoje te ih proguta sred svega  Izraela, njih i njihove obitelji, njihove &#353;atore i sve &#353;to imahu. </p> 
<p><A NAME="an_11:7">11:7</A>&nbsp;Va&#353;e su o&#269;i vidjele sva ta velika djela &#353;to ih je Jahve u&#269;inio.</p> 
<p><A NAME="an_11:8">11:8</A>&nbsp;Zato dr&#382;ite sve zapovijedi &#353;to vam ih danas nare&#273;ujem  da budete jaki te uzmete u posjed zemlju u koju idete da je osvojite; </p> 
<p><A NAME="an_11:9">11:9</A>&nbsp;napokon, da dugo &#382;ivite u zemlji za koju se zakleo Jahve ocima  va&#353;im da &#263;e je dati njima i njihovu potomstvu - zemlju kojom  te&#269;e med i mlijeko. </p> 
<p><A NAME="an_11:10">11:10</A>&nbsp;Jer zemlja u koju ide&#353; da je zaposjedne&#353;  nije kao zemlja egipatska iz koje ste iza&#353;li, gdje si, posijav&#353;i  sjeme, morao svoj usjev svojom nogom natapati kao &#353;to se natapa  povrtnjak. </p> 
<p><A NAME="an_11:11">11:11</A>&nbsp;Zemlja u koju idete da je zaposjednete zemlja  je bregova i dolova i natapa je da&#382;d nebeski; </p> 
<p><A NAME="an_11:12">11:12</A>&nbsp;zemlja nad  kojom Jahve, Bog tvoj, bdi; na kojoj o&#269;i Jahve, Boga tvoga, uvijek  po&#269;ivaju, od po&#269;etka do svr&#353;etka godine.</p> 
<p><A NAME="an_11:13">11:13</A>&nbsp;Zato, ako doista poslu&#353;ate zapovijedi koje vam danas  izdajem i budete ljubili Jahvu, Boga svoga, i slu&#382;ili mu svim  srcem svojim i svom du&#353;om svojom, </p> 
<p><A NAME="an_11:14">11:14</A>&nbsp;davat &#263;u va&#353;oj zemlji ki&#353;u  u pravo vrijeme: u jesen i u prolje&#263;e, i mo&#263;i &#263;e&#353; sabirati svoje  &#382;ito, svoje vino i svoje ulje; </p> 
<p><A NAME="an_11:15">11:15</A>&nbsp;travu &#263;u davati po tvome polju  tvome blagu. Tako &#263;e&#353; jesti i biti sit. </p> 
<p><A NAME="an_11:16">11:16</A>&nbsp;Pazite da se va&#353;e  srce ne zavede, da ne po&#273;ete stranputicom, da drugim bogovima  ne iskazujete &#353;tovanje i da im se ne klanjate. </p> 
<p><A NAME="an_11:17">11:17</A>&nbsp;Jer tada bi  na vas Jahve usplamtio gnjevom: nebesa bi zatvorio; ki&#353;e ne bi  bilo; zemlja ne bi davala roda i vas bi brzo nestalo s te dobre  zemlje koju vam Jahve daje.</p> 
<p><A NAME="an_11:18">11:18</A>&nbsp;Utisnite ove moje rije&#269;i u svoje srce i svoju du&#353;u; kao  znak ih prive&#382;ite na svoju ruku; neka vam budu kao zapis me&#273;u  o&#269;ima! </p> 
<p><A NAME="an_11:19">11:19</A>&nbsp;Pou&#269;ite u njima svoje sinove; izgovarajte ih kad sjedite  u svojoj ku&#263;i i kad idete putem; kad lije&#382;ete i kad ustajete. </p> 
<p><A NAME="an_11:20">11:20</A>&nbsp;Ispi&#353;ite ih na dovratnike svoje ku&#263;e i na svoja vrata </p> 
<p><A NAME="an_11:21">11:21</A>&nbsp;da  va&#353;i dani i dani va&#353;ih sinova u zemlji za koju se Jahve zakleo  va&#353;im ocima da &#263;e im je dati - budu brojni kao dani nebesa nad  zemljom. </p> 
<p><A NAME="an_11:22">11:22</A>&nbsp;Ako budete vjerno dr&#382;ali sve ove zapovijedi koje vam  nare&#273;ujem, vr&#353;ili ih i ljubili Jahvu, Boga svoga, hodili svim  njegovim putovima i &#269;vrsto se priljubili uz njega, </p> 
<p><A NAME="an_11:23">11:23</A>&nbsp;Jahve  &#263;e ispred vas protjerati sve te narode i vi &#263;ete s posjeda odagnati  narode brojnije i ja&#269;e od sebe. </p> 
<p><A NAME="an_11:24">11:24</A>&nbsp;Svako mjesto na koje stupi  va&#353;a noga bit &#263;e va&#353;e; od pustinje i Libanona, od Rijeke, rijeke  Eufrata, do Zapadnog mora sterat &#263;e se va&#353;e podru&#269;je. </p> 
<p><A NAME="an_11:25">11:25</A>&nbsp;Nitko  se ne&#263;e odr&#382;ati pred vama; strah i trepet ra&#353;irit &#263;e Jahve, Bog  va&#353;, po svoj zemlji u koju stupite, kako vam je rekao.</p> 
<p><A NAME="an_11:26">11:26</A>&nbsp;Gledajte! Nudim vam danas blagoslov i prokletstvo: </p> 
<p><A NAME="an_11:27">11:27</A>&nbsp;blagoslov, budete li slu&#353;ali zapovijedi Jahve, Boga svoga, koje vam danas  dajem; </p> 
<p><A NAME="an_11:28">11:28</A>&nbsp;a prokletstvo, ne budete li slu&#353;ali zapovijedi Jahve, Boga svoga, nego sa&#273;ete s puta koji vam danas odre&#273;ujem te po&#273;ete  za drugim bogovima kojih niste poznavali. </p> 
<p><A NAME="an_11:29">11:29</A>&nbsp;Kada te Jahve,  Bog tvoj, uvede u zemlju u koju ide&#353; da je zaposjedne&#353;, tada  nad gorom Gerizimom izreci blagoslov, a prokletstvo nad gorom  Ebalom. </p> 
<p><A NAME="an_11:30">11:30</A>&nbsp;Te se gore izdi&#382;u, kako znate, s onu stranu Jordana, za putom prema zapadu, u zemlji Kanaanaca, koji &#382;ive u Arabi, nasuprot Gilgalu, uz Hrast More.</p> 
<p><A NAME="an_11:31">11:31</A>&nbsp;Eto &#263;ete prije&#263;i preko Jordana da zaposjednete zemlju  koju vam daje Jahve, Bog va&#353;. Zaposjednite je i nastanite se  u njoj. </p> 
<p><A NAME="an_11:32">11:32</A>&nbsp;Ali dr&#382;ite i vr&#353;ite sve zakone i uredbe koje vam  danas izla&#382;em.</p> 
<p><A NAME="an_12:1">12:1</A>&nbsp;Ovo su zakoni i uredbe &#353;to vam ih valja dr&#382;ati i vr&#353;iti u  zemlji koju vam Jahve, Bog otaca va&#353;ih, daje u posjed za sve  dane &#353;to budete &#382;ivjeli na zemlji.</p> 
<p><A NAME="an_12:2">12:2</A>&nbsp;Sravnite sa zemljom sva mjesta na kojima su narodi koje  &#263;ete protjerati iskazivali &#353;tovanje svojim bogovima, nalazila  se ona na visokim brdima, na humovima ili pod kakvim zelenim  drvetom. </p> 
<p><A NAME="an_12:3">12:3</A>&nbsp;Poru&#353;ite njihove &#382;rtvenike, porazbijajte njihove  stupove, spalite im a&#353;ere; smrvite kipove njihovih bogova, zatrite  im imena s onih mjesta.</p> 
<p><A NAME="an_12:4">12:4</A>&nbsp;Jahvi, Bogu svome, nemojte onako iskazivati &#353;tovanje. </p> 
<p><A NAME="an_12:5">12:5</A>&nbsp;Jahvu, Boga svoga, tra&#382;ite jedino na mjestu koje je on odabrao, sred svih va&#353;ih plemena, da ondje stavi svoje ime i da ondje  prebiva; </p> 
<p><A NAME="an_12:6">12:6</A>&nbsp;onamo donosite svoje paljenice i svoje klanice, svoje  desetine i darove svojih ruku, svoje zavjetne i dragovoljne prinose  i prvine od svoga krupnoga i sitnoga blaga. </p> 
<p><A NAME="an_12:7">12:7</A>&nbsp;Blagujte ondje, vi i va&#353;e obitelji, u nazo&#269;nosti Jahve, Boga svoga; veselite  se svime &#353;to su va&#353;e ruke namaknule i &#353;to vam je Jahve, Bog va&#353;, blagoslovom udijelio.</p> 
<p><A NAME="an_12:8">12:8</A>&nbsp;Nemojte raditi &#269;ak ni kako radimo ovdje danas - svatko  &#353;to se njemu &#269;ini dobro - </p> 
<p><A NAME="an_12:9">12:9</A>&nbsp;jer jo&#353; niste stigli u Po&#269;ivali&#353;te, u ba&#353;tinu koju ti daje Jahve, Bog tvoj. </p> 
<p><A NAME="an_12:10">12:10</A>&nbsp;Ali kad prije&#273;ete  preko Jordana i nastanite se u zemlji koju vam Jahve, Bog va&#353;, daje u ba&#353;tinu, kad vas smiri od svih neprijatelja koji budu  oko vas te budete &#382;ivjeli bez straha, </p> 
<p><A NAME="an_12:11">12:11</A>&nbsp;onda &#263;ete donositi  sve &#353;to vam nare&#273;ujem: svoje paljenice, svoje klanice, svoje  desetine, darove svojih ruku i sve svoje izabrane zavjetnice  koje budete zavjetovali Jahvi - na mjesto koje Jahve, Bog va&#353;, odabere da ondje nastani svoje ime. </p> 
<p><A NAME="an_12:12">12:12</A>&nbsp;Veselite se tada pred  Jahvom, Bogom svojim, vi, va&#353;i sinovi i k&#263;eri, va&#353;e sluge i slu&#353;kinje  i levit koji bude u va&#353;im gradovima, jer on nema s vama udjela  ni ba&#353;tine.</p> 
<p><A NAME="an_12:13">12:13</A>&nbsp;Pazi da ne prinosi&#353; svojih &#382;rtava paljenica na bilo kojem  mjestu &#353;to ga zamijeti&#353;, </p> 
<p><A NAME="an_12:14">12:14</A>&nbsp;nego samo na mjestu &#353;to ga odabere  Jahve, u jednome od tvojih plemena. Tu prinosi svoje paljenice  i tu obavljaj sve &#353;to ti nare&#273;ujem. </p> 
<p><A NAME="an_12:15">12:15</A>&nbsp;Ali svaki put kad ti  srce za&#382;eli, mo&#382;e&#353; zaklati i jesti mesa u svim svojim gradovima, prema blagoslovu koji ti Jahve, Bog tvoj, bude davao. I ne&#269;ist  i &#269;ist mo&#382;e ga jesti, kao da je od srne ili jelena. </p> 
<p><A NAME="an_12:16">12:16</A>&nbsp;Ali krvi  nemojte blagovati; isto&#269;ite je na zemlju kao vodu.</p> 
<p><A NAME="an_12:17">12:17</A>&nbsp;Po svojim gradovima nemojte jesti desetine svoga &#382;ita, svoga vina, svoga ulja ni prvine svoga krupnog ili sitnog blaga;  niti i&#353;ta od svojih zavjetovanih i od svojih dragovoljnih prinosa, ni od prinosa svojih ruku, </p> 
<p><A NAME="an_12:18">12:18</A>&nbsp;nego &#263;e&#353; to blagovati pred Jahvom, Bogom svojim, u mjestu koje Jahve, Bog tvoj, odabere, ti, tvoj  sin, tvoja k&#263;i, tvoj sluga, tvoja slu&#353;kinja i levit koji bude  u tvojim gradovima. Proveseli se u nazo&#269;nosti Jahve, Boga svoga, svime &#353;to ti ruka namakne. </p> 
<p><A NAME="an_12:19">12:19</A>&nbsp;Pazi da nikad ne zaboravi&#353; levita  dok si na svojoj zemlji.</p> 
<p><A NAME="an_12:20">12:20</A>&nbsp;Kad ti Jahve, Bog tvoj, pro&#353;iri tvoje podru&#269;je, kao &#353;to  ti je rekao, i ti rekne&#353;: 'Ja bih jeo mesa' - jer &#382;eli&#353; jesti  mesa - mo&#382;e&#353; ga jesti koliko ti du&#353;a &#382;eli. </p> 
<p><A NAME="an_12:21">12:21</A>&nbsp;Bude li mjesto  koje Jahve, Bog tvoj, odabere da u njemu svoje ime smjesti daleko  od tebe, onda mo&#382;e&#353; zaklati bilo &#353;to od svoje krupne ili sitne  stoke &#353;to ti je Jahve dadne - kako sam ti ve&#263; naredio - te jesti  u bilo kojem svome gradu koliko ti du&#353;a &#382;eli. </p> 
<p><A NAME="an_12:22">12:22</A>&nbsp;Jedi ga ipak  onako kako se jede srna ili jelen: neka ga jedu zajedno &#269;isti  i ne&#269;isti. </p> 
<p><A NAME="an_12:23">12:23</A>&nbsp;Samo, pazi da ne jede&#353; krvi! Ta krv je &#382;ivot.  Ne smije&#353; jesti &#382;ivot s mesom. </p> 
<p><A NAME="an_12:24">12:24</A>&nbsp;Ne blaguj je; isto&#269;i je na  zemlju kao vodu. </p> 
<p><A NAME="an_12:25">12:25</A>&nbsp;Ne smije&#353; je jesti, da bude dobro i tebi  i tvojim sinovima poslije tebe kad &#269;ini&#353; &#353;to je pravo u o&#269;ima  Jahvinim. </p> 
<p><A NAME="an_12:26">12:26</A>&nbsp;Ali svoje posve&#263;ene prinose i svoje zavjetne prinose  uzmi i nosi na mjesto koje Jahve odabere. </p> 
<p><A NAME="an_12:27">12:27</A>&nbsp;Tu prinesi svoje  paljenice, meso i krv, na &#382;rtveniku Jahve, Boga svoga. Ali krv  od svojih klanica isto&#269;i na &#382;rtvenik Jahve, Boga svoga, a meso  pojedi. </p> 
<p><A NAME="an_12:28">12:28</A>&nbsp;Dr&#382;i i vr&#353;i sve ove naredbe &#353;to ti ih propisujem, da  bude dobro zauvijek tebi i tvojim sinovima poslije tebe kad &#269;ini&#353;  &#353;to je dobro i pravedno u o&#269;ima Jahve, Boga svoga.</p> 
<p><A NAME="an_12:29">12:29</A>&nbsp;A kad Jahve, Bog tvoj, istrijebi narode na koje ide&#353;  da ih otjera&#353; s posjeda ispred sebe i kad ih otjera&#353; te se u  njihovoj zemlji nastani&#353;, </p> 
<p><A NAME="an_12:30">12:30</A>&nbsp;&#269;uvaj se da ne padne&#353; u zamku;  ne po&#273;i za njima po&#353;to budu uni&#353;teni ispred tebe. Ne istra&#382;uj  o njihovim bogovima i ne govori: 'Kako su oni narodi &#353;tovali  svoje bogove, tako &#263;u i ja.' </p> 
<p><A NAME="an_12:31">12:31</A>&nbsp;Nemoj onako postupati prema  Jahvi, Bogu svome. T&#211;a Jahvi je zazorno i mrsko sve &#353;to su oni  &#269;inili svojim bogovima. &#268;ak su svoje sinove i k&#263;eri spaljivali  u &#269;ast svojim bogovima.</p> 
<p><A NAME="an_13:1">13:1</A>&nbsp;Sve &#353;to vam nare&#273;ujem dr&#382;ite; tomu ni&#353;ta ne dome&#263;i i ni&#353;ta  ne oduzimaj.</p> 
<p><A NAME="an_13:2">13:2</A>&nbsp;Ako se u tvojoj sredini pojavi kakav prorok ili &#269;ovjek  sa snovi&#273;enjima pa ti iznese kakvo znamenje ili &#269;udo; </p> 
<p><A NAME="an_13:3">13:3</A>&nbsp;i to  se znamenje ili &#269;udo o kojem ti je govorio ispuni i onda ti on  rekne: 'Po&#273;imo sad za drugim bogovima kojih dosad ne poznaje&#353;  i njima iskazujmo &#353;tovanje', </p> 
<p><A NAME="an_13:4">13:4</A>&nbsp;nemoj slu&#353;ati rije&#269;i toga proroka  ni sne toga sanja&#269;a: t&#211;a to vas isku&#353;ava Jahve, Bog va&#353;; ho&#263;e  da dozna ljubite li zbilja Jahvu, Boga svoga, svim srcem svojim  i svom du&#353;om svojom. </p> 
<p><A NAME="an_13:5">13:5</A>&nbsp;Idite samo za Jahvom, Bogom svojim; njega  se bojte; njegove zapovijedi vr&#353;ite; njegov glas slu&#353;ajte; njemu  &#353;tovanje iskazujte; uz njega se priljubite. </p> 
<p><A NAME="an_13:6">13:6</A>&nbsp;A onaj prorok  ili sanja&#269; neka se pogubi jer je poticao na otpad od Jahve, Boga  va&#353;ega, koji vas je izveo iz zemlje egipatske i otkupio vas iz  ku&#263;e ropstva. Onaj te htio zavesti s puta kojim ti je Jahve,  Bog tvoj, naredio da ide&#353;. Tako treba da iskorijeni&#353; zlo iz svoje  sredine. </p> 
<p><A NAME="an_13:7">13:7</A>&nbsp;Kad bi te brat tvoj, sin majke tvoje, ili sin tvoj vlastiti, k&#263;i tvoja, &#382;ena u tvom naru&#269;ju ili prijatelj tvoj koji ti je  kao i &#382;ivot, potajno zavodio govore&#263;i: 'Hajde da iskazujemo &#353;tovanje  drugim bogovima', kojih ne poznaje&#353; ni ti niti su ih poznavali  tvoji oci, </p> 
<p><A NAME="an_13:8">13:8</A>&nbsp;bogovima onih naroda &#353;to oko vas budu, bilo tebi  blizu bilo od tebe daleko, od jednoga kraja zemlje do drugoga  - </p> 
<p><A NAME="an_13:9">13:9</A>&nbsp;nemoj pristati niti ga slu&#353;aj! Neka ga tvoje oko ne sa&#382;aljuje;  ne &#353;tedi ga i ne sakrivaj ga </p> 
<p><A NAME="an_13:10">13:10</A>&nbsp;nego ga ubij! Neka se najprije  tvoja ruka digne na nj da ga usmrti&#353;, a onda ruka svega naroda. </p> 
<p><A NAME="an_13:11">13:11</A>&nbsp;Zaspi ga kamenjem dok ne umre, jer je ku&#353;ao da te odvrati  od Jahve, Boga tvoga, koji te izvede iz zemlje egipatske, iz  ku&#263;e ropstva. </p> 
<p><A NAME="an_13:12">13:12</A>&nbsp;Sav &#263;e se Izrael, kad to &#269;uje, napuniti strahom  te vi&#353;e ne&#263;e po&#269;injati takva zla u tvojoj sredini.</p> 
<p><A NAME="an_13:13">13:13</A>&nbsp;Ako u kojem tvome gradu &#353;to ti ga Jahve, Bog tvoj, dadne  da se u njemu nastani&#353;, &#269;uje&#353; gdje govore: </p> 
<p><A NAME="an_13:14">13:14</A>&nbsp;'Pojavile se ni&#353;tarije  iz tvoje sredine i zavedo&#353;e &#382;itelje svoga grada kazuju&#263;i: Hajde  da slu&#382;imo drugim bogovima! - kojih vi ina&#269;e ne poznajete - </p> 
<p><A NAME="an_13:15">13:15</A>&nbsp;tada  dobro istra&#382;i, raspitaj se i temeljito izvidi. Bude li istina  i doista se ta grozota u&#269;inila u tvojoj sredini, </p> 
<p><A NAME="an_13:16">13:16</A>&nbsp;onda posijeci  o&#353;trim ma&#269;em stanovni&#353;tvo toga grada, izvr&#353;i nad njim kleto uni&#353;tenje  i nad svime &#353;to bude u njemu. </p> 
<p><A NAME="an_13:17">13:17</A>&nbsp;Snesi onda sav plijen nasred  trga te spali grad sa svim plijenom kao paljenicu Jahvi, Bogu  svome. Neka zauvijek ostane ru&#353;evina i neka se vi&#353;e nikada ne  sazida. </p> 
<p><A NAME="an_13:18">13:18</A>&nbsp;Od onoga &#353;to je bilo prokletstvom udareno neka ni&#353;ta  ne prione za tvoju ruku, da Jahve odustane od &#382;estine svoga gnjeva;  da ti iska&#382;e milosr&#273;e, smiluje ti se i razmno&#382;i te, kako se zakleo  tvojim ocima </p> 
<p><A NAME="an_13:19">13:19</A>&nbsp;ako ti bude&#353; slu&#353;ao glas Jahve, Boga svoga,  dr&#382;e&#263;i sve njegove zapovijedi koje ti danas nare&#273;ujem i vr&#353;e&#263;i  &#353;to je pravo u o&#269;ima Jahve, Boga tvoga.</p> 
<p><A NAME="an_14:1">14:1</A>&nbsp;Vi ste sinovi Jahve, Boga svoga. Nemojte na sebi praviti ureza  ni podstriga na &#269;elu za pokojnikom. </p> 
<p><A NAME="an_14:2">14:2</A>&nbsp;T&#211;a ti si narod posve&#263;en  Jahvi, Bogu svome; Jahve je odabrao tebe izme&#273;u svih naroda na  zemlji da bude&#353; njegov narod, njegova predraga svojina.</p> 
<p><A NAME="an_14:3">14:3</A>&nbsp;Ni&#353;ta odvratno nemojte jesti. </p> 
<p><A NAME="an_14:4">14:4</A>&nbsp;Ovo su &#382;ivotinje koje  mo&#382;ete jesti: vol, ovca, koza, </p> 
<p><A NAME="an_14:5">14:5</A>&nbsp;jelen, srna, srnda&#263;, kozorog, antilopa, bivol i divokoza; </p> 
<p><A NAME="an_14:6">14:6</A>&nbsp;mo&#382;ete jesti svaku &#382;ivotinju  koja ima razdvojene papke - nadvoje posve razdvojene - i koja  pre&#382;iva. </p> 
<p><A NAME="an_14:7">14:7</A>&nbsp;Samo od pre&#382;iva&#269;a ili od &#382;ivotinja s razdvojenim  &#269;aporcima ne mo&#382;ete jesti ove : devu, arnebeta i svisca. Te,  naime, iako pre&#382;ivaju, nemaju razdvojenih papaka; neka su za  vas ne&#269;iste. </p> 
<p><A NAME="an_14:8">14:8</A>&nbsp;A svinja, premda ima papke razdvojene, ne pre&#382;iva:  neka je za vas ne&#269;ista. Njezina mesa nemojte jesti niti se njezina  strva doticati.</p> 
<p><A NAME="an_14:9">14:9</A>&nbsp;A od svega &#353;to u vodi &#382;ivi ovo mo&#382;ete jesti: &#353;to god ima  ljuske i peraje, mo&#382;ete jesti. </p> 
<p><A NAME="an_14:10">14:10</A>&nbsp;A &#353;to nema ljusaka i peraja, ne smijete jesti. To neka je za vas ne&#269;isto.</p> 
<p><A NAME="an_14:11">14:11</A>&nbsp;Svaku &#269;istu pticu mo&#382;ete jesti. </p> 
<p><A NAME="an_14:12">14:12</A>&nbsp;Ali ovih ne smijete  jesti: orla strvinara i jastreba, </p> 
<p><A NAME="an_14:13">14:13</A>&nbsp;tetrijeba, sokola bilo  koje vrste; </p> 
<p><A NAME="an_14:14">14:14</A>&nbsp;gavrana bilo koje vrste; </p> 
<p><A NAME="an_14:15">14:15</A>&nbsp;noja, kopca, galeba  ni kraguja bilo koje vrste; </p> 
<p><A NAME="an_14:16">14:16</A>&nbsp;sove, jejine i labuda; </p> 
<p><A NAME="an_14:17">14:17</A>&nbsp;pelikana, bijelog strvinara i gnjurca; </p> 
<p><A NAME="an_14:18">14:18</A>&nbsp;rode, &#269;aplje bilo koje vrste;  pupavca i &#353;i&#353;mi&#353;a. </p> 
<p><A NAME="an_14:19">14:19</A>&nbsp;Svi krilati kukci neka su za vas ne&#269;isti  - ne smijete ih jesti. </p> 
<p><A NAME="an_14:20">14:20</A>&nbsp;Sve krilato &#269;isto mo&#382;ete jesti.</p> 
<p><A NAME="an_14:21">14:21</A>&nbsp;Ne smijete jesti ni&#353;ta &#353;to crkne. Daj to prido&#353;lici koji  boravi u tvojim gradovima neka jede ili pak prodaj tu&#273;incu. Jer  ti si narod posve&#263;en Jahvi, Bogu svome. Ne kuhaj kozleta u mlijeku njegove majke!</p> 
<p><A NAME="an_14:22">14:22</A>&nbsp;Odvajaj desetinu dohotka svake godine od svega &#353;to tvoj  usjev u polju donese. </p> 
<p><A NAME="an_14:23">14:23</A>&nbsp;A onda blaguj desetine svoga &#382;ita,  svoga vina, svoga ulja i prvine svoje krupne i sitne stoke u  nazo&#269;nosti Jahve, Boga svoga, na mjestu koje on odabere da svoje  ime ondje nastani; da se tako nau&#269;i&#353; zauvijek bojati se Jahve, Boga svoga. </p> 
<p><A NAME="an_14:24">14:24</A>&nbsp;Bude li ti put predug te ne mogne&#353; donijeti  desetine - jer je mjesto &#353;to ga Jahve odabere da u njemu nastani  svoje ime previ&#353;e daleko od tebe - tada, kad te Jahve, Bog tvoj, blagoslovi, </p> 
<p><A NAME="an_14:25">14:25</A>&nbsp;prodaj to za novac, uzmi novac u ruku pa idi  u mjesto &#353;to ga odabere Jahve, Bog tvoj. </p> 
<p><A NAME="an_14:26">14:26</A>&nbsp;Ondje za novac kupi  &#353;to &#382;eli&#353;: gove&#269;e, sitno &#382;ivin&#269;e, vino ili opojno pi&#263;e - &#353;to  god ti du&#353;a za&#382;eli. Ondje u nazo&#269;nosti Jahve, Boga svoga, blaguj  i veseli se ti i tvoji uku&#263;ani. </p> 
<p><A NAME="an_14:27">14:27</A>&nbsp;Ne zanemaruj levita koji  bude u tvojim gradovima, jer on nema udjela ni ba&#353;tine s tobom.</p> 
<p><A NAME="an_14:28">14:28</A>&nbsp;Na kraju svake tre&#263;e godine iznesi svu desetinu svoga  prihoda od te godine i polo&#382;i je na svoja vrata. </p> 
<p><A NAME="an_14:29">14:29</A>&nbsp;Pa neka  do&#273;e levit - jer nema udjela ni ba&#353;tine s tobom - do&#353;ljak, sirota  i udovica koji budu &#382;ivjeli u tvom gradu i neka jedu i neka se  nasite. Tako &#263;e te blagoslivljati Jahve, Bog tvoj, u svim poslovima  &#353;to ih tvoja ruka poduzme.</p> 
<p><A NAME="an_15:1">15:1</A>&nbsp;Na zavr&#353;etku sedme godine opra&#353;taj dugove. </p> 
<p><A NAME="an_15:2">15:2</A>&nbsp;Ovako neka bude  opra&#353;tanje: neka svatko oprosti du&#382;niku svoje potra&#382;ivanje; neka  ne utjeruje duga od svoga bli&#382;njega ni od svoga brata kad se  jednom proglasi Jahvino otpu&#353;tanje dugova. </p> 
<p><A NAME="an_15:3">15:3</A>&nbsp;Mo&#382;e&#353; tra&#382;iti od  tu&#273;ina, ali ono &#353;to se tvoga na&#273;e kod tvoga brata treba da otpusti&#353;,</p> 
<p><A NAME="an_15:4">15:4</A>&nbsp;da ne bude siromaha kod tebe. T&#211;a Jahve &#263;e te obilno blagoslivljati  u zemlji koju ti Jahve, Bog tvoj, daje u ba&#353;tinu da je zaposjedne&#353;,</p> 
<p><A NAME="an_15:5">15:5</A>&nbsp;samo ako bude&#353; dobro slu&#353;ao glas Jahve, Boga svoga, dr&#382;e&#263;i  i vr&#353;e&#263;i sve ove zapovijedi &#353;to ti ih danas nare&#273;ujem. </p> 
<p><A NAME="an_15:6">15:6</A>&nbsp;Jahve, Bog tvoj, blagoslivljat &#263;e te kako ti je obe&#263;ao te &#263;e&#353; mo&#263;i  zajmove davati mnogim narodima, a sam ih ne&#263;e&#353; morati uzimati;  i nad mnogim &#263;e&#353; narodima vladati, dok oni nad tobom ne&#263;e gospodariti.</p> 
<p><A NAME="an_15:7">15:7</A>&nbsp;Na&#273;e li se kod tebe kakav siromah, netko od tvoje bra&#263;e  u kojem god gradu u zemlji &#353;to ti je Jahve, Bog tvoj, dadne,  ne budi tvrda srca niti zatvaraj svoje ruke prema svome siroma&#353;nome  bratu, </p> 
<p><A NAME="an_15:8">15:8</A>&nbsp;nego mu &#353;irom rastvori svoju ruku i spremno mu daj  &#353;to mu nedostaje. </p> 
<p><A NAME="an_15:9">15:9</A>&nbsp;&#268;uvaj se da ti se u srcu ne porodi opaka  misao te rekne&#353;: 'Sedma se godina, godina otpu&#353;tanja dugova,  ve&#263; pribli&#382;uje' - i da prijekim okom pogleda&#353; svoga siroma&#353;nog  brata i ni&#353;ta mu ne dadne&#353;. On bi zazvao Jahvu protiv tebe i  grijeh bi bio na tebi. </p> 
<p><A NAME="an_15:10">15:10</A>&nbsp;Daj mu rado, a ne da ti srce bude  zlovoljno kad mu daje&#353;, jer &#263;e te zbog toga blagoslivljati Jahve, Bog tvoj, u svakom poslu tvome i u svakom pothvatu ruku tvojih. </p> 
<p><A NAME="an_15:11">15:11</A>&nbsp;Kako siromaha nikad ne&#263;e nestati iz zemlje, zapovijedam ti:  &#353;irom otvaraj svoju ruku svome bratu, svome siromahu i potrebitu  u zemlji svojoj.</p> 
<p><A NAME="an_15:12">15:12</A>&nbsp;Ako se tebi proda brat tvoj - Hebrejac ili Hebrejka -  neka ti slu&#382;i &#353;est godina, a sedme ga godine otpusti od sebe  slobodna. </p> 
<p><A NAME="an_15:13">15:13</A>&nbsp;Kad ga slobodna od sebe otpusti&#353;, ne &#353;alji ga praznih  ruku. </p> 
<p><A NAME="an_15:14">15:14</A>&nbsp;Daruj ga &#269;ime izme&#273;u stoke svoje, s gumna svoga i iz  badnja svoga; &#269;ime te ve&#263; Jahve, Bog tvoj, blagoslovio, od toga  i njemu daj. </p> 
<p><A NAME="an_15:15">15:15</A>&nbsp;Sje&#263;aj se kako si bio rob u zemlji egipatskoj  i kako te Jahve, Bog tvoj, otkupio. Zato ti ovo zapovijedam danas.</p> 
<p><A NAME="an_15:16">15:16</A>&nbsp;Ali ako ti on ka&#382;e: 'Ne&#263;u da odlazim od tebe', jer voli  tebe i dom tvoj i jer mu je kod tebe bilo dobro - </p> 
<p><A NAME="an_15:17">15:17</A>&nbsp;uzmi tada  &#353;ilo i probu&#353;i mu uho na vratima, i neka ti bude robom zauvijek!  Tako isto u&#269;ini i sa svojom slu&#353;kinjom.</p> 
<p><A NAME="an_15:18">15:18</A>&nbsp;Kad ga bude&#353; otpu&#353;tao od sebe slobodna, neka ti ne bude  te&#353;ko, jer je zavrijedio dvostruku najamni&#269;ku pla&#263;u za &#353;est godina  &#353;to ti je slu&#382;io. Zato &#263;e te Jahve, Bog tvoj, blagosloviti u  svemu &#353;to bude&#353; radio.</p> 
<p><A NAME="an_15:19">15:19</A>&nbsp;Sve mu&#353;ke prvine &#353;to ih omladi tvoja krupna i sitna stoka  posveti Jahvi, Bogu svome! Stoga vola prvenca nemoj uprezati  niti stri&#263;i prvenca od svoje sitne stoke. </p> 
<p><A NAME="an_15:20">15:20</A>&nbsp;Blaguj ga ti i  tvoj dom svake godine u nazo&#269;nosti Jahve, Boga svoga, u mjestu  &#353;to ga odabere Jahve.</p> 
<p><A NAME="an_15:21">15:21</A>&nbsp;Ali ako bi imali kakvu manu, ako bi bili hromi ili slijepi  ili imali kakvu god ru&#382;nu manu, nemoj ih &#382;rtvovati Jahvi, Bogu  svomu! </p> 
<p><A NAME="an_15:22">15:22</A>&nbsp;Pojedi ih u svojoj ku&#263;i. I ne&#269;ist i &#269;ist mogu ih jesti, kao srnu i jelena. </p> 
<p><A NAME="an_15:23">15:23</A>&nbsp;Jedino krvi njihove ne smije&#353; jesti!  Isto&#269;i je na zemlju kao vodu.</p> 
<p><A NAME="an_16:1">16:1</A>&nbsp;Dr&#382;i mjesec Abib i slavi Pashu u &#269;ast Jahvi, Bogu svome, jer  te Jahve, Bog tvoj, u mjesecu Abibu izveo no&#263;u iz Egipta. </p> 
<p><A NAME="an_16:2">16:2</A>&nbsp;Kao  pashu u &#269;ast Jahvi, Bogu svome, &#382;rtvuj ovce i goveda u mjestu  koje Jahve odabere da u njemu nastani ime svoje. </p> 
<p><A NAME="an_16:3">16:3</A>&nbsp;Ni&#353;ta ukvasano  nemoj s njome jesti; nego sedam dana jedi beskvasan kruh - kruh  nevoljni&#269;ki - budu&#263;i da si u &#382;urbi izi&#353;ao iz zemlje egipatske:  da se svega svog vijeka sje&#263;a&#353; dana kad si izi&#353;ao iz zemlje egipatske. </p> 
<p><A NAME="an_16:4">16:4</A>&nbsp;Neka se sedam dana u tebe ne vidi kvasac na svemu tvome podru&#269;ju  i ni&#353;ta od mesa &#382;rtve &#353;to je zakolje&#353; nave&#269;er prvoga dana ne  smije ostati preko no&#263;i do jutra.</p> 
<p><A NAME="an_16:5">16:5</A>&nbsp;Nije ti dopu&#353;teno &#382;rtvovati pashu u bilo kojem gradu &#353;to  ti ga dadne Jahve, Bog tvoj, </p> 
<p><A NAME="an_16:6">16:6</A>&nbsp;nego u mjestu koje odabere Jahve, Bog tvoj, da ondje nastani ime svoje; samo tu &#382;rtvuj pashu u  predve&#269;erje, o zalasku sunca, jer u to si vrijeme izi&#353;ao iz Egipta. </p> 
<p><A NAME="an_16:7">16:7</A>&nbsp;Skuhaj je i pojedi na mjestu koje odabere Jahve, Bog tvoj.  Ujutro se onda okreni i zaputi svojim &#353;atorima. </p> 
<p><A NAME="an_16:8">16:8</A>&nbsp;&#352;est dana  jedi beskvasan kruh, a sedmoga dana neka bude sve&#269;ani zbor u  &#269;ast Jahvi, Bogu tvome. Posla nikakva ne radi!</p> 
<p><A NAME="an_16:9">16:9</A>&nbsp;Nabroj sedam tjedana; a tih sedam tjedana uzmi brojiti  kad srp po&#269;ne &#382;eti klasje. </p> 
<p><A NAME="an_16:10">16:10</A>&nbsp;Tada dr&#382;i Blagdan sedmica u &#269;ast  Jahvi, Bogu svome, prinose&#263;i dragovoljni prinos iz svoje ruke, kako te ve&#263; Jahve, Bog tvoj, bude blagoslovio. </p> 
<p><A NAME="an_16:11">16:11</A>&nbsp;I proveseli  se tada u nazo&#269;nosti Jahve, Boga svoga - na mjestu &#353;to ga Jahve, Bog tvoj, odabere da ondje nastani ime svoje - ti, sin tvoj  i k&#263;i tvoja, sluga tvoj i slu&#353;kinja tvoja, levit koji bude u  tvome gradu, do&#353;ljak, sirota i udovica &#353;to budu kod tebe. </p> 
<p><A NAME="an_16:12">16:12</A>&nbsp;Sje&#263;aj  se da si i sam bio rob u Egiptu. Zato dr&#382;i i vr&#353;i ove uredbe.</p> 
<p><A NAME="an_16:13">16:13</A>&nbsp;Blagdan sjenica slavi sedam dana po&#353;to pokupi&#353; plodove  sa svoga gumna i iz svoga badnja. </p> 
<p><A NAME="an_16:14">16:14</A>&nbsp;Proveseli se na svoj blagdan  ti, sin tvoj, k&#263;i tvoja, sluga tvoj, slu&#353;kinja tvoja, levit i  do&#353;ljak, sirota i udovica &#353;to se na&#273;e u tvome gradu. </p> 
<p><A NAME="an_16:15">16:15</A>&nbsp;Svetkuj  u &#269;ast Jahvi, Bogu svome, sedam dana na mjestu koje odabere Jahve, jer &#263;e te Jahve, Bog tvoj, blagoslovom obasipati u svim tvojim  &#382;etvama, u svakom poslu ruku tvojih, da bude&#353; potpuno veseo.</p> 
<p><A NAME="an_16:16">16:16</A>&nbsp;Triput u godini neka se poka&#382;u svi tvoji mu&#353;karci pred  Jahvom, Bogom tvojim, na mjestu koje on odabere: na Blagdan beskvasnog  kruha, na Blagdan sedmica i na Blagdan sjenica. Ali neka nitko  ne do&#273;e pred Jahvu praznih ruku, </p> 
<p><A NAME="an_16:17">16:17</A>&nbsp;nego neka svatko prinese  &#353;to mo&#382;e, prema blagoslovu koji ti je udijelio Jahve, Bog tvoj.</p> 
<p><A NAME="an_16:18">16:18</A>&nbsp;U svakom gradu koji ti dade Jahve, Bog tvoj, postavi  suce i nadglednike za svoja plemena da narodom pravedno upravljaju. </p> 
<p><A NAME="an_16:19">16:19</A>&nbsp;Ne iskrivljuj pravde; ne budi pristran; ne primaj mita, jer  mito zasljepljuje o&#269;i mudrih, a ugro&#382;ava stvar pravednih. </p> 
<p><A NAME="an_16:20">16:20</A>&nbsp;Te&#382;i  za samom pravdom, da dugo &#382;ivi&#353; i zaposjedne&#353; zemlju koju ti  Jahve, Bog tvoj, daje.</p> 
<p><A NAME="an_16:21">16:21</A>&nbsp;Ne postavljaj a&#353;ere ni od kakva drveta oko &#382;rtvenika  Jahve, Boga svoga, koji podigne&#353;; </p> 
<p><A NAME="an_16:22">16:22</A>&nbsp;i ne podi&#382;i stupova, jer  su na zazor Jahvi, Bogu tvome.</p> 
<p><A NAME="an_17:1">17:1</A>&nbsp;Ne &#382;rtvuj Jahvi, Bogu svome, ni vola ni ovna koji bi na sebi  imao manu ili kakvo zlo, jer bi to bilo ru&#382;no pred Jahvom, Bogom  tvojim. </p> 
<p><A NAME="an_17:2">17:2</A>&nbsp;Ako se u tvojoj sredini - u bilo kojem tvojem gradu &#353;to  ti ga dade Jahve, Bog tvoj - na&#273;e &#269;ovjek ili &#382;ena da u&#269;ini &#353;to  je zlo u o&#269;ima Jahve, Boga tvoga, i kr&#353;i njegov Savez: </p> 
<p><A NAME="an_17:3">17:3</A>&nbsp;oti&#353;av&#353;i  da iskazuje &#353;tovanje drugim bogovima te se pokloni njima, suncu, mjesecu ili bilo &#269;emu od nebeske vojske, a &#353;to sam ja zabranio,</p> 
<p><A NAME="an_17:4">17:4</A>&nbsp;i tebi se to javi i ti to &#269;uje&#353;, onda pomno istra&#382;i; i bude  li istina i doista se ta grozota u&#269;inila u Izraelu, </p> 
<p><A NAME="an_17:5">17:5</A>&nbsp;onda toga  &#269;ovjeka ili tu &#382;enu koji u&#269;ini&#353;e takvu opa&#269;inu izvedi na gradska  vrata te ih kamenuj da poginu. </p> 
<p><A NAME="an_17:6">17:6</A>&nbsp;Na smrt osu&#273;eni neka se pogubi  na iskaz dvojice ili trojice svjedoka. Na rije&#269; jednoga svjedoka  ne smije se pogubiti. </p> 
<p><A NAME="an_17:7">17:7</A>&nbsp;Neka najprije svjedoci dignu ruku na  nj da ga smaknu, a poslije toga neka je digne sav narod. Tako  &#263;e&#353; iskorijeniti zlo iz svoje sredine.</p> 
<p><A NAME="an_17:8">17:8</A>&nbsp;Bude li ti prete&#353;ko &#353;togod rasuditi: ubojstvo, sukob o  pravima, kakvu ozljedu ili sva&#273;u u tvome gradu, tada ustani i  po&#273;i u mjesto &#353;to ga odabere Jahve, Bog tvoj. </p> 
<p><A NAME="an_17:9">17:9</A>&nbsp;Obrati se sve&#263;enicima, levitima i sucu koji bude za ono vrijeme. Njih pitaj, oni &#263;e  ti rasuditi. </p> 
<p><A NAME="an_17:10">17:10</A>&nbsp;I u&#269;ini onako kako ti budu kazali u mjestu koje  Jahve odabere. Pazi: sve u&#269;ini kako te upute. </p> 
<p><A NAME="an_17:11">17:11</A>&nbsp;Uradi prema  uputi koju ti dadnu i prema presudi koju donesu. Od presude koju  ti ka&#382;u ne odstupaj ni desno ni lijevo. </p> 
<p><A NAME="an_17:12">17:12</A>&nbsp;Ako bi se tko drsko  odupro i ne bi poslu&#353;ao ni sve&#263;enika koji ondje stoji da slu&#382;i  Jahvi, Bogu tvome, ni suca, neka se taj &#269;ovjek pogubi. Tako &#263;e&#353;  iskorijeniti zlo iz Izraela, </p> 
<p><A NAME="an_17:13">17:13</A>&nbsp;a sav &#263;e se narod, kad sazna, bojati i vi&#353;e se ne&#263;e drsko odupirati.</p> 
<p><A NAME="an_17:14">17:14</A>&nbsp;Kad stigne&#353; u zemlju koju ti Jahve, Bog tvoj, daje; kad  je zaposjedne&#353; i u njoj se nastani&#353;, pa onda ka&#382;e&#353;: '&#381;elim da  nad sobom postavim kralja, kako ga imaju svi drugi narodi oko  mene' - </p> 
<p><A NAME="an_17:15">17:15</A>&nbsp;tada &#263;e&#353; onoga koga Jahve, Bog tvoj, odabere, sebi  postaviti za kralja. Nekoga od svoje bra&#263;e postavi sebi za kralja, a ne smije&#353; postavljati nad sobom tu&#273;ina koji ti nije brat. </p> 
<p><A NAME="an_17:16">17:16</A>&nbsp;Samo neka ne dr&#382;i mnogo konja i ne &#353;alje naroda u Egipat  da pove&#263;a broj konja. Jer vam je Jahve rekao: 'Ovim se putem  nikada vi&#353;e ne vra&#263;ajte!' </p> 
<p><A NAME="an_17:17">17:17</A>&nbsp;I neka nema mnogo &#382;ena da mu srce  ne po&#273;e stranputicom; i neka sebi ne gomila srebra ni zlata!</p> 
<p><A NAME="an_17:18">17:18</A>&nbsp;A kad sjedne na kraljevsko prijestolje, neka sebi na  svitak prepi&#353;e ovaj Zakon od sve&#263;enika Levijevaca. </p> 
<p><A NAME="an_17:19">17:19</A>&nbsp;Neka ga  dr&#382;i uza se; neka ga &#269;ita sve vrijeme svoga &#382;ivota da nau&#269;i bojati  se Jahve, Boga svoga, dr&#382;ati sve rije&#269;i ovoga Zakona i vr&#353;iti  ove odredbe; </p> 
<p><A NAME="an_17:20">17:20</A>&nbsp;da se svojim srcem ne uzdigne iznad svoje bra&#263;e  i da ne skrene od ove zapovijedi ni desno ni lijevo, kako bi  dugo kraljevao, on i sinovi njegovi, u Izraelu.</p> 
<p><A NAME="an_18:1">18:1</A>&nbsp;Sve&#263;enici Levijevci - sve pleme Levijevo - neka nemaju udjela  ni ba&#353;tine s Izraelom; neka &#382;ive od &#382;rtava paljenih Jahvi i od  njegove ba&#353;tine. </p> 
<p><A NAME="an_18:2">18:2</A>&nbsp;Neka, dakle, nemaju ba&#353;tine me&#273;u svojom bra&#263;om:  Jahve je njihova ba&#353;tina, kako im je i rekao.</p> 
<p><A NAME="an_18:3">18:3</A>&nbsp;Ovo neka bude sve&#263;eni&#269;ka pristojba od naroda - od onih  koji &#382;rtve prinose, bilo to gove&#269;e ili &#353;to od sitne stoke: sve&#263;eniku  treba dati ple&#263;e, vilice i &#382;eludac. </p> 
<p><A NAME="an_18:4">18:4</A>&nbsp;Davaj mu i prvine od svoga  &#382;ita, od svoga vina, od svoga ulja i prvine od vune svojih ovaca,</p> 
<p><A NAME="an_18:5">18:5</A>&nbsp;jer je njega odabrao Jahve, Bog tvoj, od svih tvojih plemena;  njega i njegove sinove, da zauvijek stoje pred Jahvom, Bogom  tvojim, te da obavljaju slu&#382;bu i blagoslivljaju u ime Jahve.</p> 
<p><A NAME="an_18:6">18:6</A>&nbsp;Ako bi koji levit &#353;to boravi u nekom tvome gradu, bilo  gdje u Izraelu, svom du&#353;om za&#382;elio da do&#273;e u mjesto &#353;to ga Jahve  odabere, </p> 
<p><A NAME="an_18:7">18:7</A>&nbsp;mo&#382;e tu slu&#382;bovati u ime Jahve, Boga svoga, kao i  druga njegova bra&#263;a Levijevci koji stoje ondje pred Jahvom. </p> 
<p><A NAME="an_18:8">18:8</A>&nbsp;Neka  jede jednak dio kao i drugi, bez obzira na prodanu o&#269;evinu.</p> 
<p><A NAME="an_18:9">18:9</A>&nbsp;Kad u&#273;e&#353; u zemlju koju ti daje Jahve, Bog tvoj, nemoj  se priu&#269;avati na odvratne &#269;ine onih naroda. </p> 
<p><A NAME="an_18:10">18:10</A>&nbsp;Neka se kod tebe  ne na&#273;e nitko tko bi kroz oganj gonio svoga sina ili svoju k&#263;er;  tko bi se bavio gatanjem, &#269;aranjem, vra&#269;anjem i &#269;arobnja&#353;tvom; </p> 
<p><A NAME="an_18:11">18:11</A>&nbsp;nitko tko bi bajao, zazivao duhove i du&#353;e predaka ili se  obra&#263;ao na pokojnike. </p> 
<p><A NAME="an_18:12">18:12</A>&nbsp;Jer tko god takvo &#353;to &#269;ini gadi se  Jahvi; zbog takvih odvratnosti njih i goni ispred tebe Jahve, Bog tvoj. </p> 
<p><A NAME="an_18:13">18:13</A>&nbsp;Budi posve vjeran Jahvi, Bogu svome. </p> 
<p><A NAME="an_18:14">18:14</A>&nbsp;Narodi  koje &#263;e&#353; naskoro otjerati s posjeda slu&#353;aju vra&#269;are i gatare, ali tebi to Jahve, Bog tvoj, ne dopu&#353;ta.</p> 
<p><A NAME="an_18:15">18:15</A>&nbsp;Proroka kao &#353;to sam ja, iz tvoje sredine, od tvoje bra&#263;e, podignut &#263;e ti Jahve, Bog tvoj: njega slu&#353;ajte! </p> 
<p><A NAME="an_18:16">18:16</A>&nbsp;Posve onako  kako si i tra&#382;io od Jahve, Boga svoga, na Horebu, na dan zbora, kada si govorio: 'Ne&#263;u vi&#353;e da slu&#353;am glas Jahve, Boga svoga, niti &#382;elim vi&#353;e gledati taj silni oganj da ne poginem!' </p> 
<p><A NAME="an_18:17">18:17</A>&nbsp;Nato  mi re&#269;e Jahve: 'Pravo su rekli. </p> 
<p><A NAME="an_18:18">18:18</A>&nbsp;Podignut &#263;u im proroka izme&#273;u  njihove bra&#263;e, kao &#353;to si ti. Stavit &#263;u svoje rije&#269;i u njegova  usta da im ka&#382;e sve &#353;to mu zapovjedim. </p> 
<p><A NAME="an_18:19">18:19</A>&nbsp;A ne bude li tko poslu&#353;ao  mojih rije&#269;i &#353;to ih prorok bude govorio u moje ime, taj &#263;e odgovarati  preda mnom. </p> 
<p><A NAME="an_18:20">18:20</A>&nbsp;A prorok koji bi se usu&#273;ivao govoriti &#353;to u moje  ime &#353;to ja ne budem zapovjedio da govori i koji bi govorio u  ime drugih bogova, takav prorok neka se pogubi.' </p> 
<p><A NAME="an_18:21">18:21</A>&nbsp;Mo&#382;da &#263;e&#353;  re&#263;i u svome srcu: 'Kako &#263;emo raspoznati rije&#269; koju Jahve nije  izrekao?' </p> 
<p><A NAME="an_18:22">18:22</A>&nbsp;Kad prorok govori u ime Jahve pa to ne bude i rije&#269;  se ne ispuni, onda je to rije&#269; koje Jahve nije kazao. U drskosti  je taj prorok govorio. Nemoj od njega strahovati.</p> 
<p><A NAME="an_19:1">19:1</A>&nbsp;Kad Jahve, Bog tvoj, istrijebi narode &#269;iju zemlju tebi daje  te kad ih istjera&#353; i nastani&#353; se u njihovim gradovima i domovima,</p> 
<p><A NAME="an_19:2">19:2</A>&nbsp;u zemlji koju ti Jahve, Bog tvoj, daje u ba&#353;tinu, odvoji  tri grada. </p> 
<p><A NAME="an_19:3">19:3</A>&nbsp;Na&#269;ini put onamo, a onda podru&#269;je zemlje koju ti  Jahve, Bog tvoj, daje u ba&#353;tinu podijeli natroje, tako da svaki  ubojica mo&#382;e onamo ute&#263;i. </p> 
<p><A NAME="an_19:4">19:4</A>&nbsp;Ovo je slu&#269;aj u kojemu ubojica mo&#382;e  onamo pobje&#263;i i spasiti svoj &#382;ivot: kad tko ubije svoga bli&#382;njega  nehotice, a da ga prije nije mrzio; </p> 
<p><A NAME="an_19:5">19:5</A>&nbsp;primjerice, kad ode sa  svojim bli&#382;njim u &#353;umu da sije&#269;e drva, zamahne sjekirom u ruci  da obori drvo, gvo&#382;&#273;e odleti s dr&#382;alice i pogodi njegova druga  te on pogine: takav ubojica neka ute&#269;e u jedan od tih gradova  i spasit &#263;e &#382;ivot. </p> 
<p><A NAME="an_19:6">19:6</A>&nbsp;Ina&#269;e bi krvni osvetnik, progone&#263;i u svom  bijesu ubojicu - kad bi put bio predug - mogao gonjenoga sti&#263;i  i pogubiti ga, iako taj nije zaslu&#382;io smrt budu&#263;i da ubijenoga  nije otprije mrzio. </p> 
<p><A NAME="an_19:7">19:7</A>&nbsp;Stoga ti nala&#382;em: tri grada odvoji!</p> 
<p><A NAME="an_19:8">19:8</A>&nbsp;A kad Jahve, Bog tvoj, pro&#353;iri tvoje podru&#269;je, kao &#353;to  se zakleo ocima tvojim, i dadne ti svu zemlju koju je obe&#263;ao  tvojim ocima, </p> 
<p><A NAME="an_19:9">19:9</A>&nbsp;bude&#353; li dr&#382;ao i vr&#353;io sve ove zapovijedi &#353;to  ti ih danas nala&#382;em i ljubio Jahvu, Boga svoga, te hodio njegovim  putovima sve vrijeme - onda ovim gradovima dodaj jo&#353; tri grada: </p> 
<p><A NAME="an_19:10">19:10</A>&nbsp;tako se ne&#263;e prolijevati nedu&#382;na krv u tvojoj zemlji koju  ti Jahve daje u ba&#353;tinu i ne&#263;e&#353; se krvlju okaljati.</p> 
<p><A NAME="an_19:11">19:11</A>&nbsp;Ali ako tko mrzi svoga bli&#382;njega i vreba ga, sko&#269;i na  nj i ubije ga, a zatim pobjegne u jedan od tih gradova, </p> 
<p><A NAME="an_19:12">19:12</A>&nbsp;onda  neka starje&#353;ine onoga grada izvedu ubojicu i predaju ga u ruke  krvnom osvetniku da ga pogubi. </p> 
<p><A NAME="an_19:13">19:13</A>&nbsp;Neka ga oko tvoje ne sa&#382;aljuje!  Tako &#263;e&#353; u Izraelu iskorijeniti prolijevanje nedu&#382;ne krvi i bit  &#263;e&#353; sretan.</p> 
<p><A NAME="an_19:14">19:14</A>&nbsp;Nemoj pomicati susjedova me&#273;a&#353;a kojim su stari razme&#273;a&#353;ili  tvoj posjed &#353;to &#263;e&#353; ga naslijediti u zemlji koju ti Jahve, Bog  tvoj, daje u ba&#353;tinu.</p> 
<p><A NAME="an_19:15">19:15</A>&nbsp;Neka ne ustaje jedan jedini svjedok protiv &#269;ovjeka ni  za koju krivnju i ni za kakav zlo&#269;in. Kakav god bio prekr&#353;aj, neka presuda po&#269;iva na iskazu dvojice ili trojice svjedoka. </p> 
<p><A NAME="an_19:16">19:16</A>&nbsp;Ako kakav krivi svjedok ustane protiv koga optu&#382;uju&#263;i ga  za pobunu, </p> 
<p><A NAME="an_19:17">19:17</A>&nbsp;onda obojica koja se parbe neka stupe pred Jahvu, pred sve&#263;enika i suce koji budu vr&#353;ili slu&#382;bu u to vrijeme. </p> 
<p><A NAME="an_19:18">19:18</A>&nbsp;Neka suci provedu temeljitu istragu. Bude li se pokazalo  da je svjedok la&#382;an i da je la&#382;no svjedo&#269;io protiv svoga brata,</p> 
<p><A NAME="an_19:19">19:19</A>&nbsp;u&#269;inite mu onako kako je on kanio svome bratu. Iskorijeni  zlo iz svoje sredine! </p> 
<p><A NAME="an_19:20">19:20</A>&nbsp;Drugi &#263;e, kad o tome &#269;uju, pobojati  se te vi&#353;e ne&#263;e &#269;initi takva zla u tvojoj sredini.</p> 
<p><A NAME="an_19:21">19:21</A>&nbsp;Neka ti se oko ne sa&#382;aljuje! &#381;ivot za &#382;ivot; oko za oko;  zub za zub; ruka za ruku; noga za nogu.</p> 
<p><A NAME="an_20:1">20:1</A>&nbsp;Ako po&#273;e&#353; u rat na svoje neprijatelje te vidi&#353; konje, kola  i narod brojniji od sebe, ne boj ih se! T&#211;a s tobom je Jahve, Bog tvoj, koji te izveo iz zemlje egipatske. </p> 
<p><A NAME="an_20:2">20:2</A>&nbsp;Prije boja neka  sve&#263;enik istupi i govori narodu. </p> 
<p><A NAME="an_20:3">20:3</A>&nbsp;Neka im ka&#382;e: '&#268;uj, Izraele!  Danas polazite u boj na neprijatelje svoje. Neka vam srca ne  klonu! Ne pla&#353;ite se! Ne bojte se! Ne dr&#353;&#263;ite pred njima! </p> 
<p><A NAME="an_20:4">20:4</A>&nbsp;T&#211;a  Jahve, Bog va&#353;, ide s vama da se bori za vas protiv va&#353;ih neprijatelja  i da vas spasi.'</p> 
<p><A NAME="an_20:5">20:5</A>&nbsp;Potom neka narodu progovore nadglednici: 'Ima li koga da je sagradio novu ku&#263;u a nije se u nju uselio?  Neka se vrati ku&#263;i svojoj da ne pogine u boju pa da se tko drugi  u nju ne useli. </p> 
<p><A NAME="an_20:6">20:6</A>&nbsp;Ima li koga da je zasadio vinograd a jo&#353; ga  nije brao? Neka se vrati domu svome da u boju ne pogine te da  mu drugi roda ne obere. </p> 
<p><A NAME="an_20:7">20:7</A>&nbsp;Ima li koga da se zaru&#269;io a nije se  o&#382;enio? Neka se vrati domu svome da u boju ne pogine te da mu  tko drugi zaru&#269;nice ne odvede.' </p> 
<p><A NAME="an_20:8">20:8</A>&nbsp;Neka nadglednici nastave te  narodu ka&#382;u: 'Tko se boji i kome srce trne, neka se vrati domu  svome da ne trne srce njegovoj bra&#263;i kao njemu.'</p> 
<p><A NAME="an_20:9">20:9</A>&nbsp;Kad nadglednici zavr&#353;e govor narodu, neka vojni zapovjednici  stanu na &#269;elo naroda.</p> 
<p><A NAME="an_20:10">20:10</A>&nbsp;Kada do&#273;e&#353; pod koji grad da na nj navali&#353;, najprije mu  ponudi mir. </p> 
<p><A NAME="an_20:11">20:11</A>&nbsp;Ako ti odgovori mirom i otvori ti vrata svoja, sav narod &#353;to se na&#273;e u njemu podvrgni tlaki neka za te radi. </p> 
<p><A NAME="an_20:12">20:12</A>&nbsp;Ali ako odbije tvoj mir i zarati s tobom, opsjedni ga. </p> 
<p><A NAME="an_20:13">20:13</A>&nbsp;Kad  ti ga Jahve, Bog tvoj, preda u ruke, sve njegove mu&#353;karce pobij  o&#353;trim ma&#269;em! </p> 
<p><A NAME="an_20:14">20:14</A>&nbsp;A &#382;ene, djecu, stoku, sve &#353;to bude u gradu  - sav plijen - uzmi sebi i u&#382;ivaj plijen od svojih neprijatelja  &#353;to ti ga daje Jahve, Bog tvoj. </p> 
<p><A NAME="an_20:15">20:15</A>&nbsp;Tako &#269;ini sa svim gradovima  koji budu vrlo daleko od tebe, koji ne budu gradovi ovih naroda  odavde. </p> 
<p><A NAME="an_20:16">20:16</A>&nbsp;U gradovima onih naroda koje ti Jahve, Bog tvoj,  preda u ba&#353;tinu ni&#353;ta ne ostavljaj na &#382;ivotu </p> 
<p><A NAME="an_20:17">20:17</A>&nbsp;nego ih udari  'heremom' - kletim uni&#353;tenjem: Hetite i Amorejce, Kanaance i  Peri&#382;ane, Hivijce i Jebusejce, kako ti je Jahve, Bog tvoj, naredio,</p> 
<p><A NAME="an_20:18">20:18</A>&nbsp;tako da vas ne nau&#269;e &#269;initi sve one odvratnosti &#353;to ih &#269;ine  svojim bogovima te da ne sagrije&#353;ite protiv Jahve, Boga svoga.</p> 
<p><A NAME="an_20:19">20:19</A>&nbsp;Kad navali&#353; na kakav grad pa ga moradne&#353; dugo opsjedati  da ga osvoji&#353;, nemoj uni&#353;tavati njegovih stabala zasijecaju&#263;i  u njih sjekirom. Mo&#382;e&#353; im jesti plod, a nemoj ih sje&#263;i. Jer poljska  stabla nisu ljudi da bi ispred tebe mogla bje&#382;ati u utvrdu. </p> 
<p><A NAME="an_20:20">20:20</A>&nbsp;Jedino  stabla za koja zna&#353; da nisu vo&#263;ke mo&#382;e&#353; ni&#353;titi; njih mo&#382;e&#353; sje&#263;i  i od njih praviti naprave za opsadu grada koji je u ratu protiv  tebe dok ne padne.</p> 
<p><A NAME="an_21:1">21:1</A>&nbsp;Ako se u zemlji koju ti Jahve, Bog tvoj, daje da je zaposjedne&#353;  na&#273;e tko ubijen gdje u polju le&#382;i - a ne zna se tko ga je ubio  - </p> 
<p><A NAME="an_21:2">21:2</A>&nbsp;onda neka odu tvoje starje&#353;ine i suci te izmjere udaljenost  od ubijenoga do okolnih gradova. </p> 
<p><A NAME="an_21:3">21:3</A>&nbsp;Tako &#263;e ustanoviti koji je  grad najbli&#382;e ubijenom. Starje&#353;ine toga grada neka tada uzmu  junicu &#353;to jo&#353; nije radila: &#353;to jo&#353; pod jarmom nije vukla. </p> 
<p><A NAME="an_21:4">21:4</A>&nbsp;Neka  zatim starje&#353;ine onoga grada stjeraju junicu u kakav nepresu&#353;ni  potok, na mjesto koje se ne obra&#273;uje i ne zasijava, i ondje,  na potoku, neka junicu zakolju. </p> 
<p><A NAME="an_21:5">21:5</A>&nbsp;Zatim neka do&#273;u sve&#263;enici, potomci Levijevi. Jer njih je odabrao Jahve, Bog tvoj, da mu  slu&#382;e i da u ime Jahvino blagoslivljaju; na njihovu se rije&#269;  rje&#353;ava svaki spor i svako nasilje. </p> 
<p><A NAME="an_21:6">21:6</A>&nbsp;Zatim sve starje&#353;ine iz  onoga grada koji bude najbli&#382;i ubijenome neka operu ruke u potoku  nad zaklanom junicom. </p> 
<p><A NAME="an_21:7">21:7</A>&nbsp;Potom neka izjave: 'Na&#353;e ruke nisu prolile  ove krvi niti smo svojim o&#269;ima i&#353;ta vidjeli. </p> 
<p><A NAME="an_21:8">21:8</A>&nbsp;Zakrili, Jahve, svoj narod Izrael koji si oslobodio; ne dopusti da se prolijeva  nedu&#382;na krv u tvome izraelskom narodu!' Tako &#263;e biti za&#353;ti&#263;eni  od krvi. </p> 
<p><A NAME="an_21:9">21:9</A>&nbsp;A ti &#263;e&#353; ukloniti prolijevanje nedu&#382;ne krvi iz svoje  sredine ako u&#269;ini&#353; &#353;to je pravo u Jahvinim o&#269;ima.</p> 
<p><A NAME="an_21:10">21:10</A>&nbsp;Kad ode&#353; u rat na svoje neprijatelje pa ih Jahve, Bog  tvoj, preda u ruke tvoje te ih zarobi&#353;, </p> 
<p><A NAME="an_21:11">21:11</A>&nbsp;ako me&#273;u zarobljenicima  opazi&#353; lijepu &#382;enu i u nju se zagleda&#353;, mo&#382;e&#353; je uzeti za &#382;enu. </p> 
<p><A NAME="an_21:12">21:12</A>&nbsp;Dovedi je svojoj ku&#263;i pa neka obrije glavu, obre&#382;e nokte </p> 
<p><A NAME="an_21:13">21:13</A>&nbsp;i odbaci haljine u kojima je zarobljena. Neka provede mjesec  dana u tvome domu oplakuju&#263;i svoga oca i svoju majku. Poslije  toga mo&#382;e&#353; joj pristupiti kao mu&#382; i neka ti postane &#382;enom. </p> 
<p><A NAME="an_21:14">21:14</A>&nbsp;Ako  ti poslije ne bi bila po volji, pusti je kuda joj drago. Za novac  je ne smije&#353; prodati niti s njom postupiti kao s ropkinjom jer  ti je bila &#382;ena.</p> 
<p><A NAME="an_21:15">21:15</A>&nbsp;Ako koji &#269;ovjek imadne dvije &#382;ene: jednu koja mu je draga, a drugu koja mu je mrska, te mu i draga i mrska rode sinove, ali prvoro&#273;enac bude od one koja mu je mrska, </p> 
<p><A NAME="an_21:16">21:16</A>&nbsp;onda, kad  do&#273;e dan da podijeli svoju imovinu me&#273;u svoje sinove, ne smije  postupiti prema prvoro&#273;encu od drage na &#353;tetu sina od mrske,  koji je prvenac, </p> 
<p><A NAME="an_21:17">21:17</A>&nbsp;nego mora za prvoro&#273;enca priznati sina od  mrske i njemu dati dvostruk dio od svega &#353;to ima. Jer on je prvina  njegove snage - njemu pripada pravo prvorodstva.</p> 
<p><A NAME="an_21:18">21:18</A>&nbsp;Ako tko imadne opaka i nepokorna sina koji ne&#263;e da slu&#353;a  ni oca ni majke - pa ni onda po&#353;to ga kazne - </p> 
<p><A NAME="an_21:19">21:19</A>&nbsp;neka ga njegov  otac i njegova mati odvedu starje&#353;inama svoga grada, na vrata  svoga mjesta, </p> 
<p><A NAME="an_21:20">21:20</A>&nbsp;i neka ka&#382;u gradskim starje&#353;inama: 'Ovaj na&#353;  sin opak je i nepokoran; ne&#263;e da nas slu&#353;a; ni&#353;tarija je i pijanica.' </p> 
<p><A NAME="an_21:21">21:21</A>&nbsp;Potom neka ga svi ljudi, njegovi sugra&#273;ani, kamenjem zasiplju  dok ne pogine. Tako &#263;e&#353; iskorijeniti zlo iz svoje sredine: sav  &#263;e Izrael to &#269;uti i bojat &#263;e se.</p> 
<p><A NAME="an_21:22">21:22</A>&nbsp;Ako tko u&#269;ini grijeh koji zaslu&#382;uje smrt te bude pogubljen  vje&#353;anjem o stablo, </p> 
<p><A NAME="an_21:23">21:23</A>&nbsp;njegovo mrtvo tijelo neka ne ostane na  stablu preko no&#263;i nego ga pokopaj istoga dana, jer je obje&#353;eni  prokletstvo Bo&#382;je. Tako ne&#263;e&#353; okaljati svoje zemlje, koju ti  Jahve, Bog tvoj, daje u ba&#353;tinu.</p> 
<p><A NAME="an_22:1">22:1</A>&nbsp;Kad vidi&#353; kako luta vol ili ovca tvoga brata, nemoj pro&#263;i  mimo njih nego ih otjeraj svome bratu. </p> 
<p><A NAME="an_22:2">22:2</A>&nbsp;Ako ti brat nije blizu  ili ga ne zna&#353;, ku&#263;i ih svojoj dotjeraj pa neka ostanu kod tebe  dokle brat tvoj ne do&#273;e po njih. Tada mu ih vrati. </p> 
<p><A NAME="an_22:3">22:3</A>&nbsp;Tako &#269;ini  s njegovim magarcem, s njegovim ogrta&#269;em i sa svime &#353;to brat  tvoj izgubi, a ti na&#273;e&#353;. Nije ti dopu&#353;teno prolaziti mimo njegovo.</p> 
<p><A NAME="an_22:4">22:4</A>&nbsp;Kad opazi&#353; kako se magarac tvoga brata ili njegov vol  svalio na putu, ne kloni se nego mu pomozi da ih podigne.</p> 
<p><A NAME="an_22:5">22:5</A>&nbsp;&#381;ena ne smije na se stavljati mu&#353;ke odje&#263;e, a mu&#353;karac  se ne smije obla&#269;iti u &#382;enske haljine. Tko bi to &#269;inio bio bi  odvratan Jahvi, Bogu svome.</p> 
<p><A NAME="an_22:6">22:6</A>&nbsp;Ako putem nai&#273;e&#353; na pti&#269;je gnijezdo sa pti&#263;ima ili s jajima, na stablu ili na zemlji, a majka bude le&#382;ala sa pti&#263;ima ili  na jajima, nemoj uzimati majke sa pti&#263;ima: </p> 
<p><A NAME="an_22:7">22:7</A>&nbsp;pusti majku na  slobodu, a pti&#263;e uzmi. Tako &#263;e&#353; imati sre&#263;u i dug &#382;ivot.</p> 
<p><A NAME="an_22:8">22:8</A>&nbsp;Kad gradi&#353; novu ku&#263;u, na krovu na&#269;ini ogradu da svoju  ku&#263;u, kad bi tko s nje pao, ne okalja&#353; krvlju.</p> 
<p><A NAME="an_22:9">22:9</A>&nbsp;Po svome vinogradu nemoj sijati drugog usjeva da ne bi  bila posve&#263;ena &#269;itava ljetina: i plod sjemena i rod vinograda.</p> 
<p><A NAME="an_22:10">22:10</A>&nbsp;Ne upre&#382;i u plug vola i magarca zajedno.</p> 
<p><A NAME="an_22:11">22:11</A>&nbsp;Ne obla&#269;i se u tkaninu otkanu od vune i lana zajedno.</p> 
<p><A NAME="an_22:12">22:12</A>&nbsp;Na &#269;etiri roglja ogrta&#269;a kojim se zaogr&#263;e&#353; napravi rese.</p> 
<p><A NAME="an_22:13">22:13</A>&nbsp;Ako koji &#269;ovjek uzme &#382;enu i u&#273;e k njoj, ali je potom  zamrzi, </p> 
<p><A NAME="an_22:14">22:14</A>&nbsp;pripi&#353;e joj ru&#382;no&#263;e i ozloglasi je govore&#263;i: 'O&#382;enih  se njome, ali kad joj pri&#273;oh, ne na&#273;oh u nje znakova djevi&#269;anstva'  - </p> 
<p><A NAME="an_22:15">22:15</A>&nbsp;neka tada djevoj&#269;in otac i majka uzmu dokaz djevoj&#269;ina  djevi&#269;anstva te ga iznesu pred gradske starje&#353;ine na vrata. </p> 
<p><A NAME="an_22:16">22:16</A>&nbsp;Potom  neka progovori starje&#353;inama djevoj&#269;in otac: 'Ovome sam &#269;ovjeku  dao svoju k&#263;er za &#382;enu, ali mu je omrzla. </p> 
<p><A NAME="an_22:17">22:17</A>&nbsp;Stoga joj pripisuje  sva&#353;ta ru&#382;no i tvrdi: nisam u tvoje k&#263;eri na&#353;ao znakove djevi&#269;anstva.  Ali evo djevi&#269;anskih znakova moje k&#263;eri!' I neka razastru plahtu  pred gradskim starje&#353;inama. </p> 
<p><A NAME="an_22:18">22:18</A>&nbsp;Neka tada starje&#353;ine onoga grada  uzmu mu&#382;a pa ga kazne; </p> 
<p><A NAME="an_22:19">22:19</A>&nbsp;neka ga, zato &#353;to je pronio ru&#382;an  glas o jednoj izraelskoj djevici, udare globom od stotinu srebrnika  pa ih dadnu ocu mlade &#382;ene. I neka mu ona i dalje bude &#382;enom  da je ne mo&#382;e pustiti dok je &#382;iv.</p> 
<p><A NAME="an_22:20">22:20</A>&nbsp;Ali ako optu&#382;ba - da se na mladoj &#382;eni nije na&#353;lo djevi&#269;anstvo  - bude istinita, </p> 
<p><A NAME="an_22:21">22:21</A>&nbsp;neka djevojku izvedu na ku&#263;na vrata njezina  oca pa neka je ljudi njezina grada kamenjem zasiplju dok ne umre, jer je po&#269;inila besramnost u Izraelu odaju&#263;i se bludu u o&#269;evu  domu. Tako &#263;e&#353; iskorijeniti zlo iz svoje sredine.</p> 
<p><A NAME="an_22:22">22:22</A>&nbsp;Ako se koji &#269;ovjek zate&#269;e gdje le&#382;i sa &#382;enom udatom za  drugoga, neka oboje - i &#269;ovjek koji je le&#382;ao sa &#382;enom i sama  &#382;ena - budu smaknuti. Tako &#263;e&#353; iskorijeniti zlo iz Izraela. </p> 
<p><A NAME="an_22:23">22:23</A>&nbsp;Ako  mladu djevicu zaru&#269;enu za nekoga u gradu sretne drugi &#269;ovjek  i s njom legne, </p> 
<p><A NAME="an_22:24">22:24</A>&nbsp;oboje ih dovedite vratima toga grada pa ih  kamenjem zasipljite dok ne umru: djevojku &#353;to nije zvala u pomo&#263;  u gradu, a &#269;ovjeka &#353;to je oskvrnuo &#382;enu bli&#382;njega svoga. Tako  &#263;e&#353; iskorijeniti zlo iz svoje sredine.</p> 
<p><A NAME="an_22:25">22:25</A>&nbsp;Ako &#269;ovjek u polju nai&#273;e na zaru&#269;enu djevojku i silom  legne s njom, onda neka se pogubi samo taj &#353;to je s njom legao; </p> 
<p><A NAME="an_22:26">22:26</A>&nbsp;a djevojci nemoj ni&#353;ta: nema na njoj krivnje kojom bi zaslu&#382;ivala  smrt. Jer to je kao da navali tko na bli&#382;njega svoga i ubije  ga. </p> 
<p><A NAME="an_22:27">22:27</A>&nbsp;On ju je zatekao u polju; i premda je zaru&#269;ena djevojka  zapomagala, nije bilo nikoga da joj prisko&#269;i u pomo&#263;.</p> 
<p><A NAME="an_22:28">22:28</A>&nbsp;Ako &#269;ovjek nai&#273;e na mladu djevicu koja nije zaru&#269;ena  te je pograbi i s njom legne, pa budu uhva&#263;eni na djelu, </p> 
<p><A NAME="an_22:29">22:29</A>&nbsp;tada  &#269;ovjek koji je s njom le&#382;ao neka djevoj&#269;inu ocu dade pedeset  srebrnika. A budu&#263;i da ju je oskvrnuo, neka je uzme za &#382;enu da  je ne mo&#382;e pustiti dok je &#382;iv.</p> 
<p><A NAME="an_23:1">23:1</A>&nbsp;Neka se nitko ne &#382;eni &#382;enom oca svoga i neka ne odgr&#263;e o&#269;eva  pokriva&#269;a. </p> 
<p><A NAME="an_23:2">23:2</A>&nbsp;Neka se u Jahvinu zajednicu ne prima onaj komu je stu&#269;ena  mo&#353;njica ili odrezano udo. </p> 
<p><A NAME="an_23:3">23:3</A>&nbsp;Ni mje&#353;anac neka se ne prima u  Jahvinu zajednicu; neka se njegovi ne primaju u zajednicu Jahvinu  ni do desetog koljena. </p> 
<p><A NAME="an_23:4">23:4</A>&nbsp;Neka ne ulazi u Jahvinu zajednicu ni  Amonac ni Moabac; nitko od njihovih, &#269;ak ni u deseto koljeno, ne smije nikad u zajednicu Jahvinu. </p> 
<p><A NAME="an_23:5">23:5</A>&nbsp;A sve zato &#353;to nisu iza&#353;li  pred vas s kruhom i vodom kad bijaste na putu izi&#353;av&#353;i iz Egipta;  i &#353;to su za novce najmili sina Beorova, Bileama iz Petora u Aram  Naharajimu, da te prokune. </p> 
<p><A NAME="an_23:6">23:6</A>&nbsp;Ali Jahve, Bog tvoj, ne htjede  usli&#353;ati Bileama nego ti Jahve, Bog tvoj, prometnu prokletstvo  u blagoslov jer te ljubi Jahve, Bog tvoj. </p> 
<p><A NAME="an_23:7">23:7</A>&nbsp;Nikad ne promi&#269;i  njihovo blagostanje i njihovo dobro u sve dane svoje dovijeka. </p> 
<p><A NAME="an_23:8">23:8</A>&nbsp;Nemoj prezirati Edomca, jer je on brat tvoj. Ne preziri ni  Egip&#263;anina, jer si bio do&#353;ljak u zemlji njegovoj. </p> 
<p><A NAME="an_23:9">23:9</A>&nbsp;Njihovi  potomci u tre&#263;em nara&#353;taju mogu se primiti u Jahvinu zajednicu.</p> 
<p><A NAME="an_23:10">23:10</A>&nbsp;Kad po&#273;e&#353; s taborom na svoje neprijatelje, &#269;uvaj se od  svakoga zla. </p> 
<p><A NAME="an_23:11">23:11</A>&nbsp;Ako je me&#273;u tvojima tko postao ne&#269;ist zbog no&#263;nog  izljeva, neka izi&#273;e iz tabora i neka se ne vra&#263;a u nj. </p> 
<p><A NAME="an_23:12">23:12</A>&nbsp;A  predve&#269;er neka se u vodi opere te u smiraje mo&#382;e opet u tabor. </p> 
<p><A NAME="an_23:13">23:13</A>&nbsp;Imaj izvan tabora mjesto gdje &#263;e&#353; i&#263;i napolje. </p> 
<p><A NAME="an_23:14">23:14</A>&nbsp;Sa svojom  opremom nosi i lopaticu: njome &#263;e&#353;, kad ide&#353; napolje, iskopati  rupu i poslije zatrpati svoju ne&#269;ist. </p> 
<p><A NAME="an_23:15">23:15</A>&nbsp;T&#211;a Jahve, Bog tvoj, ide posred tvoga tabora da te &#353;titi i da ti predaje neprijatelje.  Stoga i tvoj tabor treba da bude svet: neka Jahve ne zapazi u  tebe ni&#353;ta nedoli&#269;no, da se ne bi odvratio od tebe.</p> 
<p><A NAME="an_23:16">23:16</A>&nbsp;Ne smije&#353; gospodaru izru&#269;ivati roba koji je od svoga  gospodara utekao k tebi. </p> 
<p><A NAME="an_23:17">23:17</A>&nbsp;Neka boravi s tobom u tvojoj sredini, u mjestu &#353;to ga odabere u jednome od tvojih gradova gdje mu  se svidi. Nemoj s njime lo&#353;e postupati.</p> 
<p><A NAME="an_23:18">23:18</A>&nbsp;Neka ne bude sveti&#353;ne bludnice me&#273;u izraelskim k&#263;erima  i neka ne bude sveti&#353;nog bludnika me&#273;u izraelskim sinovima! </p> 
<p><A NAME="an_23:19">23:19</A>&nbsp;Ne  donosi u Dom Jahve, Boga svoga, ni za kakav zavjet bludni&#269;ine  pla&#263;e ni pasjeg novca, jer je oboje odvratno Jahvi, Bogu tvome.</p> 
<p><A NAME="an_23:20">23:20</A>&nbsp;Ne tra&#382;i kamata od svoga brata, niti kamata za novac, niti kamata na jestvine, niti kamata na bilo &#353;to gdje se obi&#269;no  tra&#382;e. </p> 
<p><A NAME="an_23:21">23:21</A>&nbsp;Od tu&#273;inca mo&#382;e&#353; tra&#382;iti kamate, ali ih od svoga brata  nemoj tra&#382;iti, da ti Jahve, Bog tvoj, udijeli blagoslov u svakom  pothvatu tvoje ruke u zemlji u koju ide&#353; da je zaposjedne&#353;.</p> 
<p><A NAME="an_23:22">23:22</A>&nbsp;Kad zavjetuje&#353; kakav zavjet Jahvi, Bogu svome, ne oklijevaj  da ga ispuni&#353;. Zacijelo &#263;e ga Jahve, Bog tvoj, od tebe tra&#382;iti;  i bio bi ti grijeh. </p> 
<p><A NAME="an_23:23">23:23</A>&nbsp;Ako se ne zavjetuje&#353;, ne&#263;e ti biti grijeh. </p> 
<p><A NAME="an_23:24">23:24</A>&nbsp;Ali ispuni ono &#353;to prije&#273;e preko tvojih usana, zavjet koji  si svojim ustima slobodno u&#269;inio Jahvi, Bogu svome.</p> 
<p><A NAME="an_23:25">23:25</A>&nbsp;Ako u&#273;e&#353; u vinograd svoga susjeda, slobodno ti je zobati  gro&#382;&#273;a do mile volje, ali u svoj sud ne smije&#353; stavljati. </p> 
<p><A NAME="an_23:26">23:26</A>&nbsp;Ako  u&#273;e&#353; u &#382;ito svoga susjeda, mo&#382;e&#353; kidati klasove rukom, ali ne  smije&#353; prinositi srpa susjedovu &#382;itu.</p> 
<p><A NAME="an_24:1">24:1</A>&nbsp;Kada tko uzme &#382;enu i s njome postupi kao mu&#382;, a potom na njoj  otkrije &#353;to ru&#382;no te ona vi&#353;e ne nalazi milosti u njegovim o&#269;ima  i on joj napi&#353;e otpusno pismo, uru&#269;i joj ga i potjera je iz svoje  ku&#263;e, </p> 
<p><A NAME="an_24:2">24:2</A>&nbsp;a ona iza&#273;e iz njegove ku&#263;e, ode i po&#273;e za drugoga </p> 
<p><A NAME="an_24:3">24:3</A>&nbsp;pa  omrzne i tome drugomu te joj i on napi&#353;e otpusno pismo, uru&#269;i  joj ga i otjera je iz svoje ku&#263;e - ili pak umre taj koji ju je  drugi uzeo - </p> 
<p><A NAME="an_24:4">24:4</A>&nbsp;tada je, po&#353;to se tako oskvrnula, ne mo&#382;e opet  uzeti za &#382;enu onaj prvi mu&#382; koji je bija&#353;e otpustio. Bilo bi  to odvratno pred Jahvom; ne smije&#353; uvaljivati u grijeh zemlju  koju ti Jahve, Bog tvoj, daje u ba&#353;tinu.</p> 
<p><A NAME="an_24:5">24:5</A>&nbsp;Kad se tko netom o&#382;eni, neka ne ide u vojsku; neka mu  se ne dodjeljuje nikakva slu&#382;ba, nego, oslobo&#273;en, neka ostane  kod ku&#263;e godinu dana da razveseljuje &#382;enu koju je doveo.</p> 
<p><A NAME="an_24:6">24:6</A>&nbsp;Neka se ne uzima u zalog &#382;rvanj, ni gornji ni donji: t&#211;a  time bi se u zalog uzimao sam &#382;ivot. </p> 
<p><A NAME="an_24:7">24:7</A>&nbsp;Ako se na&#273;e tko da otme  koga izme&#273;u svoje bra&#263;e Izraelaca te postupi s njim kao s robom  ili ga proda, taj otmi&#269;ar neka se smakne! Tako &#263;e&#353; iskorijeniti  zlo iz svoje sredine.</p> 
<p><A NAME="an_24:8">24:8</A>&nbsp;Javi li se guba, pazi da bri&#382;no dr&#382;i&#353; i vr&#353;i&#353; sve &#353;to  vas pou&#269;e levitski sve&#263;enici. Dr&#382;ite i vr&#353;ite &#353;to njima naredim. </p> 
<p><A NAME="an_24:9">24:9</A>&nbsp;Sje&#263;aj se &#353;to je Jahve, Bog tvoj, u&#269;inio Mirjami na putu kad  ste izi&#353;li iz Egipta.</p> 
<p><A NAME="an_24:10">24:10</A>&nbsp;Kada bli&#382;njemu svome daje&#353; bilo kakav zajam, nemoj ulaziti  u njegovu ku&#263;u da mu uzme&#353; zalog. </p> 
<p><A NAME="an_24:11">24:11</A>&nbsp;Stoj vani, a &#269;ovjek komu  si dao zajam neka ti iznese zalog van. </p> 
<p><A NAME="an_24:12">24:12</A>&nbsp;A ako on bude siromah, nemoj lijegati s njegovim zalogom; </p> 
<p><A NAME="an_24:13">24:13</A>&nbsp;o zalasku sunca mora&#353;  mu vratiti zalog da on mogne spavati u svome ogrta&#269;u i tebe blagoslivljati.  To &#263;e ti biti dobro djelo pred Jahvom, Bogom tvojim.</p> 
<p><A NAME="an_24:14">24:14</A>&nbsp;Nemoj zakidati jadnoga i bijednog najamnika, bio on tvoj  sunarodnjak ili do&#353;ljak iz kojega grada u tvojoj zemlji. </p> 
<p><A NAME="an_24:15">24:15</A>&nbsp;Svaki  dan daj mu zaradu prije nego sunce za&#273;e, jer je siromah i za  njom uzdi&#353;e. Tako ne&#263;e na te vapiti Jahvi i ne&#263;e&#353; sagrije&#353;iti.</p> 
<p><A NAME="an_24:16">24:16</A>&nbsp;Neka se o&#269;evi ne osu&#273;uju na smrt zbog sinova ni sinovi  zbog o&#269;eva; neka svatko za svoj grijeh gine.</p> 
<p><A NAME="an_24:17">24:17</A>&nbsp;Ne izvr&#263;i pravice do&#353;ljaku ni siroti i ne uzimaj u zalog  haljine udovici. </p> 
<p><A NAME="an_24:18">24:18</A>&nbsp;Sje&#263;aj se da si bio rob u Egiptu i da te  odande izbavio Jahve, Bog tvoj; zato ti nala&#382;em da ovu zapovijed  vr&#353;i&#353;. </p> 
<p><A NAME="an_24:19">24:19</A>&nbsp;Kad &#382;anje&#353; &#382;ito na svojoj njivi pa zaboravi&#353; koji snop  na njivi, ne vra&#263;aj se po nj; neka ostane do&#353;ljaku, siroti i  udovici da te Jahve, Bog tvoj, blagoslovi u svakom pothvatu ruku  tvojih. </p> 
<p><A NAME="an_24:20">24:20</A>&nbsp;Kad jednom omlati&#353; svoje masline, vi&#353;e iza sebe ne pretra&#382;uj;  neka to ostane do&#353;ljaku, siroti i udovici. </p> 
<p><A NAME="an_24:21">24:21</A>&nbsp;Kad obere&#353; svoj  vinograd, ne paljetkuj iza sebe; neka to bude za do&#353;ljaka, sirotu  i udovicu. </p> 
<p><A NAME="an_24:22">24:22</A>&nbsp;Sje&#263;aj se kako si bio rob u zemlji egipatskoj;  zato ti nare&#273;ujem da ovu zapovijed vr&#353;i&#353;.</p> 
<p><A NAME="an_25:1">25:1</A>&nbsp;Kad nastane sva&#273;a me&#273;u ljudima i do&#273;u na sud da im se sudi, neka se dade pravo onome koji je prav, a krivac neka se osudi. </p> 
<p><A NAME="an_25:2">25:2</A>&nbsp;Ako krivac zaslu&#382;i da bude i&#353;iban, neka mu sudac naredi da  legne i tu pred njim neka mu odbroje onoliko udaraca koliko odgovara  njegovoj krivnji. </p> 
<p><A NAME="an_25:3">25:3</A>&nbsp;Do &#269;etrdeset udaraca mo&#382;e mu se dati, ali  ne vi&#353;e, da modrica ne bi bila prevelika te se ne bi ponizio  tvoj brat pred tobom kad bi mu udarali vi&#353;e udaraca.</p> 
<p><A NAME="an_25:4">25:4</A>&nbsp;Ne zavezuj usta volu kad vr&#353;e.</p> 
<p><A NAME="an_25:5">25:5</A>&nbsp;Kad bra&#263;a stanuju zajedno pa jedan od njih umre a da nije  imao sina, &#382;ena pokojnoga neka se ne preudaje izvan ku&#263;e, nego  neka k njoj pristupi njezin djever i uzme je sebi za &#382;enu te  izvr&#353;i djeversku du&#382;nost. </p> 
<p><A NAME="an_25:6">25:6</A>&nbsp;A prvi sin koga ona rodi neka ostane  na ime njegova pokojnoga brata da njegovo ime ne izumre u Izraelu. </p> 
<p><A NAME="an_25:7">25:7</A>&nbsp;Ako, me&#273;utim, onaj &#269;ovjek ne &#382;eli da se o&#382;eni svojom snahom, onda njegova snaha neka do&#273;e na vrata pred starje&#353;ine i ka&#382;e:  'Ne&#263;e djever moj da sa&#269;uva ime bratu svome u Izraelu; ne&#263;e da  mi u&#269;ini djeversku du&#382;nost.' </p> 
<p><A NAME="an_25:8">25:8</A>&nbsp;Neka ga pozovu starje&#353;ine njegova  grada i pitaju. Bude li uporan i ka&#382;e: 'Ne &#382;elim se njom &#382;eniti',</p> 
<p><A NAME="an_25:9">25:9</A>&nbsp;neka njegova snaha k njemu pristupi na o&#269;i starje&#353;ine pa  mu skine s noge sandalu, pljune mu u lice i ka&#382;e ove rije&#269;i:  'Ovako se radi &#269;ovjeku koji ne&#263;e da podigne doma svome bratu!' </p> 
<p><A NAME="an_25:10">25:10</A>&nbsp;Taj neka se prozove u Izraelu 'Dom bosoga'.</p> 
<p><A NAME="an_25:11">25:11</A>&nbsp;Ako se dvojica potuku, pa &#382;ena jednoga po&#273;e da izbavi  svoga mu&#382;a iz &#353;aka onoga koji ga tu&#269;e i pru&#382;i ona svoju ruku  i onoga uhvati za sram, </p> 
<p><A NAME="an_25:12">25:12</A>&nbsp;odsijeci joj ruku i neka je ne sa&#382;aljuje  oko tvoje.</p> 
<p><A NAME="an_25:13">25:13</A>&nbsp;U torbi nemoj nositi dvojak uteg, ve&#263;i i manji. </p> 
<p><A NAME="an_25:14">25:14</A>&nbsp;U  svojoj ku&#263;i opet nemoj dr&#382;ati dvojaku efu: ve&#263;u i manju. </p> 
<p><A NAME="an_25:15">25:15</A>&nbsp;Neka  ti je uteg potpun i to&#269;an i neka ti je efa potpuna i to&#269;na, da  dugo &#382;ivi&#353; na zemlji koju ti daje Jahve, Bog tvoj. </p> 
<p><A NAME="an_25:16">25:16</A>&nbsp;T&#211;a Jahvi  je, Bogu tvome, odvratan tko to &#269;ini, tko god &#269;ini nepravdu.</p> 
<p><A NAME="an_25:17">25:17</A>&nbsp;Sje&#263;aj se onoga &#353;to ti je u&#269;inio Amalek dok ste bili  na putu po&#353;to ste izi&#353;li iz Egipta; </p> 
<p><A NAME="an_25:18">25:18</A>&nbsp;kako te do&#269;eka na putu  i pobi u tvom zale&#273;u sve nemo&#263;ne kad si bio umoran i iscrpljen  jer se nije Boga bojao. </p> 
<p><A NAME="an_25:19">25:19</A>&nbsp;I zato kad te Jahve, Bog tvoj, smiri  od svih tvojih neprijatelja naokolo u zemlji koju ti Jahve, Bog  tvoj, daje u ba&#353;tinu, izbri&#353;i pod nebom spomen na Amaleka. Ne  zaboravi! </p> 
<p><A NAME="an_26:1">26:1</A>&nbsp;Kad stigne&#353; u zemlju koju ti Jahve, Bog tvoj, daje u ba&#353;tinu, kad je zaposjedne&#353; i u njoj se nastani&#353;, </p> 
<p><A NAME="an_26:2">26:2</A>&nbsp;uzmi ne&#353;to prvina  od svakoga ploda &#353;to ga bude&#353; dobivao od zemlje koju ti Jahve, Bog tvoj, daje: stavi ih u ko&#353;aru, oti&#273;i u mjesto &#353;to ga Jahve, Bog tvoj, odabere da u njemu nastani svoje ime. </p> 
<p><A NAME="an_26:3">26:3</A>&nbsp;Stupi k sve&#263;eniku  koji bude tada vr&#353;io slu&#382;bu i reci: 'Priznajem danas pred Jahvom, Bogom svojim, da sam stigao u zemlju za koju se Jahve zakleo  na&#353;im ocima da &#263;e je nama dati.'</p> 
<p><A NAME="an_26:4">26:4</A>&nbsp;Zatim &#263;e sve&#263;enik uzeti iz tvoje ruke ko&#353;aru i polo&#382;iti  je pred &#382;rtvenik Jahve, Boga tvoga.</p> 
<p><A NAME="an_26:5">26:5</A>&nbsp;Ti onda nastavi i reci pred Jahvom, Bogom svojim: 'Moj  je otac bio aramejski lutalac koji je sa malo &#269;eljadi si&#353;ao u  Egipat da se skloni. Ali je ondje postao velikim, brojnim i mo&#263;nim  narodom. </p> 
<p><A NAME="an_26:6">26:6</A>&nbsp;Egip&#263;ani su s nama postupali lo&#353;e; tla&#269;ili su nas  i nametnuli nam te&#353;ko ropstvo. </p> 
<p><A NAME="an_26:7">26:7</A>&nbsp;Vapili smo Jahvi, Bogu otaca  svojih. Jahve je &#269;uo vapaj na&#353;; vidje na&#353; jad, na&#353;u nevolju i  na&#353;u muku. </p> 
<p><A NAME="an_26:8">26:8</A>&nbsp;Iz Egipta nas izvede Jahve mo&#263;nom rukom i ispru&#382;enom  mi&#353;icom, velikom strahotom, znakovima i &#269;udesima. </p> 
<p><A NAME="an_26:9">26:9</A>&nbsp;I dovede  nas na ovo mjesto i dade nam ovu zemlju, zemlju kojom te&#269;e med  i mlijeko. </p> 
<p><A NAME="an_26:10">26:10</A>&nbsp;I sad, evo, donosim prvine plodova sa tla &#353;to  si mi ga, Jahve, dao.' Stavi ih pred Jahvu, Boga svoga, i pred  Jahvom, Bogom svojim, duboko se nakloni. </p> 
<p><A NAME="an_26:11">26:11</A>&nbsp;A onda zajedno s  levitom i do&#353;ljakom koji bude kod tebe u&#382;ivaj sva dobra kojima  je Jahve, Bog tvoj, obasuo tebe i dom tvoj.</p> 
<p><A NAME="an_26:12">26:12</A>&nbsp;A kad tre&#263;e godine - godine desetine - zavr&#353;i&#353; odjeljivanje  sve desetine od svoga prihoda i dade&#353; levitu, do&#353;ljaku, siroti  i udovici po tvojim gradovima da jedu do sitosti, </p> 
<p><A NAME="an_26:13">26:13</A>&nbsp;tada pred  Jahvom, Bogom svojim, izjavi: 'Iz ku&#263;e sam uklonio ono &#353;to je  bilo posve&#263;eno. Dao sam jo&#353; i levitu, do&#353;ljaku, siroti i udovici, prema svim tvojim zapovijedima koje si mi izdao. Ni jedne tvoje  zapovijedi nisam prekr&#353;io ni zaboravio. </p> 
<p><A NAME="an_26:14">26:14</A>&nbsp;Od toga nisam ni&#353;ta  jeo u &#382;alosti; od toga nisam ni&#353;ta &#382;rtvovao u ne&#269;isto&#263;i, niti  sam od toga &#353;to dao mrtvacu; slu&#353;ao sam glas Jahve, Boga svoga;  u svemu sam u&#269;inio kako si mi naredio. </p> 
<p><A NAME="an_26:15">26:15</A>&nbsp;Pogledaj s nebesa, iz svoga svetog prebivali&#353;ta, i blagoslovi narod svoj izraelski  i zemlju koju si nam dao, zemlju kojom te&#269;e med i mlijeko - kako  si se zakleo ocima na&#353;im.'</p> 
<p><A NAME="an_26:16">26:16</A>&nbsp;Jahve, Bog tvoj, nare&#273;uje ti danas da vr&#353;i&#353; ove zakone  i uredbe. Dr&#382;i ih, dakle, i vr&#353;i svim srcem svojim i svom du&#353;om  svojom. </p> 
<p><A NAME="an_26:17">26:17</A>&nbsp;Danas si ugovorio s Jahvom da &#263;e ti on biti Bog,  a ti da &#263;e&#353; i&#263;i njegovim putovima, dr&#382;ati njegove zakone, njegove  zapovijedi i njegove uredbe i slu&#353;ati njegov glas. </p> 
<p><A NAME="an_26:18">26:18</A>&nbsp;Danas  je Jahve ugovorio s tobom da &#263;e&#353; ti biti njegov narod, njegova  predraga svojina, kako ti je obe&#263;ao, i da &#263;e&#353; dr&#382;ati sve njegove  zapovijedi. </p> 
<p><A NAME="an_26:19">26:19</A>&nbsp;On &#263;e te uzvisiti &#269;a&#353;&#263;u, imenom i slavom nad  sve narode koje je stvorio; i ti &#263;e&#353; biti narod posve&#263;en Jahvi, Bogu svome, kako ti je rekao."</p> 
<p><A NAME="an_27:1">27:1</A>&nbsp;Potom Mojsije i starje&#353;ine izraelske nalo&#382;e narodu: "Vr&#353;ite  sve zapovijedi &#353;to vam ih danas nare&#273;ujem. </p> 
<p><A NAME="an_27:2">27:2</A>&nbsp;Onog dana kad prije&#273;ete  preko Jordana u zemlju &#353;to ti je daje Jahve, Bog tvoj, podigni  sebi veliko kamenje; kre&#269;om ga okre&#269;i </p> 
<p><A NAME="an_27:3">27:3</A>&nbsp;i na njemu ispi&#353;i sve  rije&#269;i ovoga Zakona u trenutku kad bude&#353; ulazio u zemlju &#353;to  ti je daje Jahve, Bog tvoj, u zemlju kojom te&#269;e med i mlijeko, kako ti je rekao Jahve, Bog otaca tvojih. </p> 
<p><A NAME="an_27:4">27:4</A>&nbsp;Kada, dakle, prije&#273;e&#353;  preko Jordana, onda to kamenje, kako ti danas zapovijedam, podigni  na brdu Ebalu i okre&#269;i ga kre&#269;om. </p> 
<p><A NAME="an_27:5">27:5</A>&nbsp;Ondje sagradi i &#382;rtvenik  Jahvi, Bogu svome - &#382;rtvenik od kamenja na koje nisi spu&#353;tao  gvo&#382;&#273;a. </p> 
<p><A NAME="an_27:6">27:6</A>&nbsp;&#381;rtvenik Jahvi, Bogu svome, sagradi od neklesana kamena.  Na njemu prinosi paljenice Jahvi, Bogu svome. </p> 
<p><A NAME="an_27:7">27:7</A>&nbsp;Prinosi i pri&#269;esnice  i ondje ih blaguj, raduju&#263;i se pred Jahvom, Bogom svojim. </p> 
<p><A NAME="an_27:8">27:8</A>&nbsp;Ispi&#353;i  na tom kamenju sve rije&#269;i ovoga Zakona: ure&#382;i ih dobro."</p> 
<p><A NAME="an_27:9">27:9</A>&nbsp;Zatim Mojsije i levitski sve&#263;enici reko&#353;e svemu Izraelu:  "Pozor, Izraele, i slu&#353;aj! Danas si postao narodom Jahve, Boga  svoga. </p> 
<p><A NAME="an_27:10">27:10</A>&nbsp;Zato slu&#353;aj glas Jahve, Boga svoga, i vr&#353;i zapovijedi  njegove i zakone njegove koje ti danas nare&#273;ujem."</p> 
<p><A NAME="an_27:11">27:11</A>&nbsp;Onoga dana naredi Mojsije narodu: </p> 
<p><A NAME="an_27:12">27:12</A>&nbsp;"Kad prije&#273;ete  preko Jordana, neka ova plemena: &#352;imun, Levi, Juda, Jisakar,  Josip i Benjamin stanu na brdu Gerizimu da blagoslivljaju narod. </p> 
<p><A NAME="an_27:13">27:13</A>&nbsp;A ova neka stanu na brdu Ebalu da proklinju: Ruben, Gad,  A&#353;er, Zebulun, Dan i Naftali. </p> 
<p><A NAME="an_27:14">27:14</A>&nbsp;Neka onda Levijevci preuzmu  rije&#269; i jakim glasom reknu svim Izraelcima:</p> 
<p><A NAME="an_27:15">27:15</A>&nbsp;'Proklet bio tko na&#269;ini kumira, klesana ili livena -  zazor Jahvi, djelo rukotvorca, sve ako ga stavi i na potajno  mjesto.' - I sav narod neka odgovori: 'Amen!'</p> 
<p><A NAME="an_27:16">27:16</A>&nbsp;'Proklet bio koji vrije&#273;a oca svoga i majku svoju!' -  I sav narod neka re&#269;e: 'Amen!'</p> 
<p><A NAME="an_27:17">27:17</A>&nbsp;'Proklet bio koji pomakne me&#273;a&#353; susjedov!' - I sav narod  neka re&#269;e: 'Amen!'</p> 
<p><A NAME="an_27:18">27:18</A>&nbsp;'Proklet bio koji slijepca zavede na stranputicu!' -  I sav narod neka re&#269;e: 'Amen!'</p> 
<p><A NAME="an_27:19">27:19</A>&nbsp;'Proklet bio koji krnji prava do&#353;ljaka, sirote i udovice!'  - I sav narod neka re&#269;e: 'Amen!'</p> 
<p><A NAME="an_27:20">27:20</A>&nbsp;'Proklet bio koji legne sa &#382;enom oca svoga, jer je razgrnuo  pokriva&#269; oca svoga!'- I sav narod neka re&#269;e: 'Amen!'</p> 
<p><A NAME="an_27:21">27:21</A>&nbsp;'Proklet bio koji legne s bilo kakvom &#382;ivotinjom!' -  I sav narod neka re&#269;e: 'Amen!'</p> 
<p><A NAME="an_27:22">27:22</A>&nbsp;'Proklet bio koji legne sa svojom sestrom, bila ona k&#263;i  njegova oca ili k&#263;i njegove majke.' - I sav narod neka re&#269;e:  'Amen!' </p> 
<p><A NAME="an_27:23">27:23</A>&nbsp;'Proklet bio koji legne s punicom svojom!' - I sav narod  neka re&#269;e: 'Amen!'</p> 
<p><A NAME="an_27:24">27:24</A>&nbsp;'Proklet bio koji ubije bli&#382;njega svoga iz potaje!' -  I sav narod neka re&#269;e: 'Amen!'</p> 
<p><A NAME="an_27:25">27:25</A>&nbsp;'Proklet bio koji primi mito da smrt donese nevinome!'  - I sav narod neka re&#269;e: 'Amen!'</p> 
<p><A NAME="an_27:26">27:26</A>&nbsp;'Proklet bio koji ne bude dr&#382;ao rije&#269;i ovoga Zakona i  vr&#353;io ih!' - I sav narod neka re&#269;e: 'Amen!'</p> 
<p><A NAME="an_28:1">28:1</A>&nbsp;Ako zbilja poslu&#353;a&#353; glas Jahve, Boga svoga, dr&#382;e&#263;i i vr&#353;e&#263;i  sve njegove zapovijedi &#353;to ti ih danas nare&#273;ujem, Jahve, Bog  tvoj, uzvisit &#263;e te nad sve narode na zemlji. </p> 
<p><A NAME="an_28:2">28:2</A>&nbsp;Svi ovi blagoslovi  si&#263;i &#263;e na te i sti&#263;i &#263;e te ako bude&#353; slu&#353;ao glas Jahve, Boga  svoga. </p> 
<p><A NAME="an_28:3">28:3</A>&nbsp;Blagoslovljen &#263;e&#353; biti u gradu, blagoslovljen u polju.</p> 
<p><A NAME="an_28:4">28:4</A>&nbsp;Blagoslovljen &#263;e biti plod utrobe tvoje, rod zemlje tvoje, plod blaga tvoga: mlad krava tvojih i prirast stada tvoga.</p> 
<p><A NAME="an_28:5">28:5</A>&nbsp;Blagoslovljen &#263;e biti tvoj ko&#353; i na&#263;ve tvoje.</p> 
<p><A NAME="an_28:6">28:6</A>&nbsp;Blagoslovljen &#263;e&#353; biti kad ulazi&#353;, blagoslovljen kad izlazi&#353;.</p> 
<p><A NAME="an_28:7">28:7</A>&nbsp;Neprijatelje tvoje koji se dignu protiv tebe Jahve &#263;e  polo&#382;iti preda te potu&#269;ene; jednim &#263;e putem iza&#263;i na te, a na  sedam putova razbje&#382;at &#263;e se ispred tebe.</p> 
<p><A NAME="an_28:8">28:8</A>&nbsp;Jahve &#263;e narediti da blagoslov bude s tobom u &#382;itnicama  tvojim i u svakom pothvatu ruke tvoje i blagoslivljat &#263;e te u  zemlji koju ti Jahve, Bog tvoj, daje. </p> 
<p><A NAME="an_28:9">28:9</A>&nbsp;Jahve &#263;e od tebe u&#269;initi  narod sebi posve&#263;en, kako ti se zakleo, ako bude&#353; dr&#382;ao zapovijedi  Jahve, Boga svoga, i hodio njegovim putovima. </p> 
<p><A NAME="an_28:10">28:10</A>&nbsp;Svi narodi  zemlje vidjet &#263;e da je nada te zazvano ime Jahvino te &#263;e strahovati  od tebe. </p> 
<p><A NAME="an_28:11">28:11</A>&nbsp;Jahve &#263;e te obasuti obilnim dobrima: porodom utrobe  tvoje, prira&#353;tajem blaga tvoga i rodom s tla tvoga u zemlji za  koju se Jahve zakleo ocima tvojim da &#263;e ti je dati. </p> 
<p><A NAME="an_28:12">28:12</A>&nbsp;Jahve  &#263;e ti otvoriti svoju bogatu riznicu - nebo - da daje ki&#353;u tvojoj  zemlji u pravo vrijeme i blagoslovi svaki pothvat ruku tvojih.  Mnogim &#263;e&#353; narodima u zajam davati, a sam ne&#263;e&#353; uzimati u zajam. </p> 
<p><A NAME="an_28:13">28:13</A>&nbsp;Jahve &#263;e te dr&#382;ati na pro&#269;elju, a ne u za&#269;elju; uvijek &#263;e&#353;  biti na vrhu, nikad na dnu, ako bude&#353; slu&#353;ao zapovijedi Jahve, Boga svoga, &#353;to ti ih danas nare&#273;ujem da ih dr&#382;i&#353; i vr&#353;i&#353;. </p> 
<p><A NAME="an_28:14">28:14</A>&nbsp;Ni  od jedne rije&#269;i &#353;to vam je danas nala&#382;em nemoj odstupati ni desno  ni lijevo idu&#263;i za drugim bogovima i iskazuju&#263;i im &#353;tovanje.</p> 
<p><A NAME="an_28:15">28:15</A>&nbsp;Ali ako ne bude&#353; slu&#353;ao glasa Jahve, Boga svoga, ne dr&#382;e&#263;i  i ne vr&#353;e&#263;i svih njegovih zapovijedi i svih njegovih zakona &#353;to  ti ih danas nare&#273;ujem, sva &#263;e ova prokletstva do&#263;i na te i sti&#263;i  &#263;e te:</p> 
<p><A NAME="an_28:16">28:16</A>&nbsp;Proklet &#263;e&#353; biti u gradu, proklet u polju.</p> 
<p><A NAME="an_28:17">28:17</A>&nbsp;Proklet &#263;e biti ko&#353; tvoj i na&#263;ve tvoje.</p> 
<p><A NAME="an_28:18">28:18</A>&nbsp;Proklet &#263;e biti plod utrobe tvoje i rod zemlje tvoje, mlad krava tvojih i prira&#353;taj stada tvoga.</p> 
<p><A NAME="an_28:19">28:19</A>&nbsp;Proklet &#263;e&#353; biti kad ulazi&#353;, proklet kad izlazi&#353;.</p> 
<p><A NAME="an_28:20">28:20</A>&nbsp;Jahve &#263;e na te pu&#353;tati prokletstvo, zabunu i kletvu u  svemu na &#353;to pru&#382;i&#353; ruku svoju da uradi&#353;, sve dok ne bude&#353; satrt  i brzo ne propadne&#353; zbog zlo&#263;e svojih djela kojima si me napustio. </p> 
<p><A NAME="an_28:21">28:21</A>&nbsp;Kugu &#263;e Jahve za te privezati dok te ne nestane sa zemlje  u koju ide&#353; da je zaposjedne&#353;. </p> 
<p><A NAME="an_28:22">28:22</A>&nbsp;Jahve &#263;e te udariti su&#353;icom, groznicom, upalom, &#382;egom i su&#353;om, medljikom i snijeti; to &#263;e  te goniti dok te ne nestane. </p> 
<p><A NAME="an_28:23">28:23</A>&nbsp;Nebesa nad tvojom glavom postat  &#263;e mjedena, a tlo pod tvojim nogama postat &#263;e gvozdeno. </p> 
<p><A NAME="an_28:24">28:24</A>&nbsp;Ki&#353;u  tvoje zemlje Jahve &#263;e pretvarati u pijesak i pra&#353;inu da na te  pada s nebesa dok te ne uni&#353;ti.</p> 
<p><A NAME="an_28:25">28:25</A>&nbsp;Jahve &#263;e od tebe u&#269;initi pobije&#273;enoga pred tvojim neprijateljima;  jednim &#263;e&#353; putem prema njima izlaziti, a na sedam putova bje&#382;at  &#263;e&#353; ispred njih. Stra&#353;ilo &#263;e&#353; postati za sva zemaljska kraljevstva. </p> 
<p><A NAME="an_28:26">28:26</A>&nbsp;I mrtvo tijelo tvoje postat &#263;e hranom svim pticama nebeskim  i svoj zvjeradi zemaljskoj. Nikoga ne&#263;e biti da ih pla&#353;i.</p> 
<p><A NAME="an_28:27">28:27</A>&nbsp;Jahve &#263;e te udarati egipatskim pri&#353;tevima, &#269;irevima,  krastama i svrabom, od kojih se ne&#263;e&#353; mo&#263;i izlije&#269;iti. </p> 
<p><A NAME="an_28:28">28:28</A>&nbsp;Jahve  &#263;e te udarati bjesnilom, sljepo&#263;om i ludilom; </p> 
<p><A NAME="an_28:29">28:29</A>&nbsp;u po bijela  dana tumarat &#263;e&#353; kao &#353;to tumara slijepac po mraku; ne&#263;e&#353; imati  uspjeha u svojim pothvatima; sve vrijeme svoje bit &#263;e&#353; izrabljivan  i plja&#269;kan, a ne&#263;e biti nikoga da te spasi.</p> 
<p><A NAME="an_28:30">28:30</A>&nbsp;Sa &#382;enom &#263;e&#353; se zaru&#269;ivati, ali &#263;e je drugi posjedovati.  Ku&#263;u &#263;e&#353; graditi, ali u njoj ne&#263;e&#353; stanovati. Vinograd &#263;e&#353; zasa&#273;ivati, ali ga ne&#263;e&#353; brati. </p> 
<p><A NAME="an_28:31">28:31</A>&nbsp;Tvoga &#263;e vola na tvoje o&#269;i zaklati,  ali ti od njega ne&#263;e&#353; jesti; tvoga &#263;e magarca ispred tebe otimati, ali ti ga ne&#263;e vra&#263;ati; stado &#263;e tvoje neprijatelju tvome predavati, a ne&#263;e biti nikoga da ti pritekne u pomo&#263;. </p> 
<p><A NAME="an_28:32">28:32</A>&nbsp;Sinovi tvoji  i k&#263;eri tvoje bit &#263;e predavani drugome narodu. O&#269;i &#263;e tvoje svaki  dan kapati gledaju&#263;i za njima, ali ruka tvoja ne&#263;e mo&#263;i ni&#353;ta. </p> 
<p><A NAME="an_28:33">28:33</A>&nbsp;Narod koji i ne poznaje&#353; jest &#263;e plod sa zemlje tvoje i svu  muku tvoju, dok &#263;e&#353; ti sve vrijeme svoje biti izrabljivan i ga&#382;en. </p> 
<p><A NAME="an_28:34">28:34</A>&nbsp;Ludovat &#263;e&#353; od prizora &#353;to &#263;e ih o&#269;i tvoje gledati. </p> 
<p><A NAME="an_28:35">28:35</A>&nbsp;Jahve  &#263;e te udarati ljutim pri&#353;tevima po koljenima i po stegnima -  od stopala nogu tvojih do tjemena na glavi tvojoj - od kojih  se ne&#263;e&#353; mo&#263;i izlije&#269;iti.</p> 
<p><A NAME="an_28:36">28:36</A>&nbsp;Jahve &#263;e odvesti i tebe i tvoga kralja, koga bude&#353; postavio  nad sobom, me&#273;u narod nepoznat i tebi i tvojim ocima te &#263;e&#353; ondje  iskazivati &#353;tovanje drugim bogovima, drvenim i kamenim. </p> 
<p><A NAME="an_28:37">28:37</A>&nbsp;Bit  &#263;e&#353; na zgra&#382;anje, porugu i ruglo svim narodima me&#273;u koje te Jahve  odvede. </p> 
<p><A NAME="an_28:38">28:38</A>&nbsp;Mnogo &#263;e&#353; sjemena bacati u polje, ali &#263;e&#353; malo &#382;eti jer  &#263;e ti urod skakavci ogolijevati. </p> 
<p><A NAME="an_28:39">28:39</A>&nbsp;Vinograde &#263;e&#353; saditi i obra&#273;ivati, ali vina ne&#263;e&#353; piti niti &#263;e&#353; &#353;to brati jer &#263;e ih crv izjedati. </p> 
<p><A NAME="an_28:40">28:40</A>&nbsp;Imat &#263;e&#353; masline po svemu svome podru&#269;ju, ali se uljem ne&#263;e&#353;  mazati jer &#263;e ti masline opadati. </p> 
<p><A NAME="an_28:41">28:41</A>&nbsp;Sinove &#263;e&#353; i k&#263;eri ra&#273;ati, ali tvoji ne&#263;e biti jer &#263;e u su&#382;anjstvo odlaziti. </p> 
<p><A NAME="an_28:42">28:42</A>&nbsp;Sva tvoja  stabla i rod sa zemlje tvoje postat &#263;e plijenom kukaca.</p> 
<p><A NAME="an_28:43">28:43</A>&nbsp;Do&#353;ljak koji bude u sredini tvojoj uzdizat &#263;e se nada  te, a ti &#263;e&#353; padati sve ni&#382;e i ni&#382;e. </p> 
<p><A NAME="an_28:44">28:44</A>&nbsp;On &#263;e uzaimati tebi, a ne ti njemu; on &#263;e biti glava, a ti rep.</p> 
<p><A NAME="an_28:45">28:45</A>&nbsp;Sva &#263;e te ova prokletstva snalaziti, progoniti i dose&#263;i  dok te ne uni&#353;te, jer nisi slu&#353;ao glasa Jahve, Boga svoga, ni  dr&#382;ao zapovijedi njegovih i zakona njegovih koje ti je dao. </p> 
<p><A NAME="an_28:46">28:46</A>&nbsp;Ona  &#263;e slu&#382;iti za &#269;udesni znak na tebi i tvome potomstvu zauvijek. </p> 
<p><A NAME="an_28:47">28:47</A>&nbsp;Budu&#263;i da nisi htio slu&#382;iti Jahvi, Bogu svome, vesela i radosna  srca zbog obilja svega, </p> 
<p><A NAME="an_28:48">28:48</A>&nbsp;slu&#382;it &#263;e&#353; neprijatelju svome, koga  &#263;e Jahve poslati na te, u gladu i &#382;e&#273;i, golotinji i oskudici  svakoj. Na tvoju &#263;e &#353;iju navaljivati jaram od gvo&#382;&#273;a dok te ne  satre. </p> 
<p><A NAME="an_28:49">28:49</A>&nbsp;Jahve &#263;e iz daljine, s kraja zemlje, dovesti na te narod  koji &#263;e sletjeti kao orao. Bit &#263;e to narod kojemu jezika ne&#263;e&#353;  razumjeti; </p> 
<p><A NAME="an_28:50">28:50</A>&nbsp;narod bezdu&#353;an, koji ne&#263;e pokazivati obzira prema  starima ni smilovanja prema mladima. </p> 
<p><A NAME="an_28:51">28:51</A>&nbsp;On &#263;e ti jesti mlado  od tvoga blaga i rod tvoje njive dok te ne uni&#353;ti; ne&#263;e ti ostavljati  ni &#382;ita, ni vina, ni ulja, ni mlado od krave, ni prira&#353;taj od  stada, sve dok te ne upropasti. </p> 
<p><A NAME="an_28:52">28:52</A>&nbsp;Opsjedat &#263;e te u svim tvojim  gradovima &#353;irom zemlje tvoje dok ne obori visoke i utvr&#273;ene bedeme  u koje si polagao nadu svoju; opsjednut &#263;e te u svim gradovima  tvojim &#353;irom zemlje tvoje koju ti dadne Jahve, Bog tvoj. </p> 
<p><A NAME="an_28:53">28:53</A>&nbsp;U  tjeskobi i jadu, kojima &#263;e te neprijatelj tvoj pritisnuti, jest  &#263;e&#353; plod utrobe svoje - meso sinova svojih i k&#263;eri svojih koje  ti dadne Jahve, Bog tvoj. </p> 
<p><A NAME="an_28:54">28:54</A>&nbsp;&#268;ovjek najnje&#382;niji i najmek&#353;i u  tebe zlobnim &#263;e okom gledati na vlastitog brata, &#382;enu u svome  naru&#269;ju i djecu svoju &#353;to mu preostanu, </p> 
<p><A NAME="an_28:55">28:55</A>&nbsp;ne hote&#263;i ni s jednim  od njih dijeliti mesa sinova svojih koje bude jeo, jer zbog tjeskobe  i jada, kojima &#263;e te neprijatelj tvoj pritiskati po svim gradovima  tvojim, drugo mu ne&#263;e preostajati. </p> 
<p><A NAME="an_28:56">28:56</A>&nbsp;I &#382;ena najnje&#382;nija i najmek&#353;a  &#353;to bude u tebe - toliko nje&#382;na i tanko&#263;utna da se ne usu&#273;uje  spustiti stopala na zemlju - zlobnim &#263;e okom gledati na mu&#382;a  u svome naru&#269;ju, i na sina svoga, i na k&#263;er svoju, </p> 
<p><A NAME="an_28:57">28:57</A>&nbsp;i na posteljicu  svoju &#353;to joj izi&#273;e izme&#273;u nogu, i na djecu &#353;to ih ima roditi, jer &#263;e ih potajno jesti, oskudna u svemu, zbog nevolje i jada  kojim &#263;e te neprijatelj tvoj pritisnuti po svim gradovima tvojim.</p> 
<p><A NAME="an_28:58">28:58</A>&nbsp;Ako ne bude&#353; dr&#382;ao i vr&#353;io rije&#269;i ovoga Zakona &#353;to su  napisane u ovoj knjizi, ne po&#353;tuju&#263;i ovo slavno i stra&#353;no Ime  - Jahvu, Boga svoga - </p> 
<p><A NAME="an_28:59">28:59</A>&nbsp;Jahve &#263;e tebe i tvoje potomstvo te&#353;ko  o&#353;inuti velikim i dugotrajnim bi&#269;evima, pogubnim i dugim bolestima. </p> 
<p><A NAME="an_28:60">28:60</A>&nbsp;Pustit &#263;e na te sva zla egipatska kojih si se pla&#353;io, i ona  &#263;e se prilijepiti za te. </p> 
<p><A NAME="an_28:61">28:61</A>&nbsp;A i svaku drugu bolest i bi&#269;, koji  nije naveden u knjizi ovoga Zakona, Jahve &#263;e na te pu&#353;tati dok  te ne uni&#353;ti. </p> 
<p><A NAME="an_28:62">28:62</A>&nbsp;Ostat &#263;e vas samo malo, vas &#353;to brojni bijaste  kao zvijezde nebeske, a sve zato &#353;to nisi slu&#353;ao glasa Jahve, Boga svoga.</p> 
<p><A NAME="an_28:63">28:63</A>&nbsp;Kako se Jahve nad vama radovao usre&#263;uju&#263;i vas i mno&#382;e&#263;i, tako &#263;e se Jahve radovati nad vama ru&#353;e&#263;i vas i uni&#353;tavaju&#263;i  da se iskorijenite sa zemlje u koju idete da je zaposjednete.</p> 
<p><A NAME="an_28:64">28:64</A>&nbsp;Jahve &#263;e vas razbacati po svim narodima, s kraja na kraj  zemlje; ondje &#263;e&#353; iskazivati &#353;tovanje drugim bogovima: drvenim  i kamenim - koji su bili nepoznati i tebi i tvojim ocima. </p> 
<p><A NAME="an_28:65">28:65</A>&nbsp;Ali  me&#273;u tim narodima ne&#263;e&#353; imati mira; ni tvome stopalu ne&#263;e biti  po&#269;ivali&#353;ta, nego &#263;e ti ondje Jahve dati srce uznemireno, o&#269;i  utonule, du&#353;u tjeskobnu. </p> 
<p><A NAME="an_28:66">28:66</A>&nbsp;&#381;ivot tvoj visjet &#263;e o niti; bojat  &#263;e&#353; se i danju i no&#263;u i ne&#263;e&#353; biti siguran za &#382;ivot svoj. </p> 
<p><A NAME="an_28:67">28:67</A>&nbsp;U  strahu koji &#263;e ti stezati srce i od prizora &#353;to &#263;e ga o&#269;i tvoje  gledati, jutrom &#263;e&#353; govoriti: 'Oh, da je ve&#263; ve&#269;er!' a nave&#269;er  &#263;e&#353; govoriti: 'Oh, da je ve&#263; jutro!' </p> 
<p><A NAME="an_28:68">28:68</A>&nbsp;U Egipat &#263;e te na galijama  natrag odvesti Jahve putem za koji sam ti rekao da ga vi&#353;e ne  smije&#353; vidjeti. Ondje &#263;ete se vi sami prodavati svojim neprijateljima  za robove i ropkinje, ali ne&#263;e biti kupca."</p> 
<p><A NAME="an_28:69">28:69</A>&nbsp;To su rije&#269;i Saveza &#353;to ga propisa Jahve Mojsiju da ga  sklopi s Izraelcima u zemlji moapskoj, povrh Saveza &#353;to ga je  s njima sklopio na Horebu.</p> 
<p><A NAME="an_29:1">29:1</A>&nbsp;Mojsije sazva sav Izrael pa im re&#269;e: "Vidjeli ste na ro&#273;ene o&#269;i sve &#353;to je Jahve u&#269;inio u zemlji  egipatskoj faraonu, svim slu&#382;benicima njegovim i svoj zemlji  njegovoj: </p> 
<p><A NAME="an_29:2">29:2</A>&nbsp;velike ku&#353;nje &#353;to su ih vidjele tvoje o&#269;i, silne  znakove i &#269;udesa! </p> 
<p><A NAME="an_29:3">29:3</A>&nbsp;Ali vam ne dade Jahve do danas razuma da  shvatite, o&#269;iju da vidite ni u&#353;iju da &#269;ujete.</p> 
<p><A NAME="an_29:4">29:4</A>&nbsp;Vodio sam vas pustinjom &#269;etrdeset godina; odje&#263;a se na  vama nije izderala niti su se sandale na va&#353;im nogama raskidale. </p> 
<p><A NAME="an_29:5">29:5</A>&nbsp;Kruha niste jeli; vina ni drugoga opojnog pi&#263;a niste pili, da biste znali da sam ja Jahve, Bog va&#353;.</p> 
<p><A NAME="an_29:6">29:6</A>&nbsp;Kad stigoste na novo mjesto, Sihon, kralj he&#353;bonski, i  Og, kralj ba&#353;anski, izi&#273;o&#353;e pred nas u boj, ali smo ih potukli. </p> 
<p><A NAME="an_29:7">29:7</A>&nbsp;Zauzeli smo njihovu zemlju te je predali u ba&#353;tinu Rubenovcima, Gadovcima i polovini plemena Mana&#353;eova.</p> 
<p><A NAME="an_29:8">29:8</A>&nbsp;Dr&#382;ite i vr&#353;ite rije&#269;i ovog Saveza da uspijevate u svemu  &#353;to poduzmete.</p> 
<p><A NAME="an_29:9">29:9</A>&nbsp;Danas stojite svi pred Jahvom, Bogom svojim: va&#353;i plemenski  glavari, va&#353;e starje&#353;ine i va&#353;i nadglednici, svi mu&#382;evi Izraela,</p> 
<p><A NAME="an_29:10">29:10</A>&nbsp;djeca va&#353;a, &#382;ene va&#353;e i do&#353;ljak koji je u tvome taboru -  od onoga koji ti sije&#269;e drva do onoga koji ti nosi vodu - </p> 
<p><A NAME="an_29:11">29:11</A>&nbsp;da  stupite u Savez s Jahvom, Bogom svojim, u Savez zakletvom potvr&#273;en, &#353;to ga Jahve, Bog tvoj, danas s tobom sklapa </p> 
<p><A NAME="an_29:12">29:12</A>&nbsp;da danas od  tebe u&#269;ini svoj narod i da ti on bude Bog, kako ti je rekao i  kako se zakleo tvojim ocima: Abrahamu, Izaku i Jakovu. </p> 
<p><A NAME="an_29:13">29:13</A>&nbsp;I  ne sklapam danas ovaj Savez sa zakletvom samo s vama </p> 
<p><A NAME="an_29:14">29:14</A>&nbsp;nego  i sa svakim koji danas stoji ovdje s nama pred Jahvom, Bogom  na&#353;im, i sa svakim koji danas nije ovdje s nama.</p> 
<p><A NAME="an_29:15">29:15</A>&nbsp;Sami znate kako smo boravili u zemlji egipatskoj i kako  smo pro&#353;li posred naroda kroz koje ste morali pro&#263;i. </p> 
<p><A NAME="an_29:16">29:16</A>&nbsp;Vidjeli  ste njihove rugobe, njihove kumire od drveta i kamena, srebra  i zlata &#353;to ih imaju.</p> 
<p><A NAME="an_29:17">29:17</A>&nbsp;Neka ne bude me&#273;u vama &#269;ovjeka ni &#382;ene, roda ni plemena  kojemu bi se srce danas odvratilo od Jahve, Boga na&#353;ega, pa da  ide iskazivati &#353;tovanje bogovima onih naroda. Neka ne bude me&#273;u  vama korijena koji ra&#273;a otrovom i pelinom. </p> 
<p><A NAME="an_29:18">29:18</A>&nbsp;Neka se nitko, &#269;uv&#353;i rije&#269;i ovog prokletstva, ne nada blagoslovu kazuju&#263;i u  svome srcu: 'Bit &#263;e mi dobro ako po&#382;ivim i po prohtjevima srca  svoga. Nek' povodanj uta&#382;i &#382;e&#273;!'</p> 
<p><A NAME="an_29:19">29:19</A>&nbsp;Takvome ne&#263;e Jahve nikad oprostiti, nego &#263;e se gnjev  i ljubomornost Jahvina izliti na tog &#269;ovjeka, tako da &#263;e se sve  prokletstvo zapisano u ovoj knjizi na nj oboriti te &#263;e Jahve  izbrisati ime njegovo pod nebom.</p> 
<p><A NAME="an_29:20">29:20</A>&nbsp;Prema svim prokletstvima ovog Saveza, zapisanima u knjizi  ovoga Zakona, Jahve &#263;e ga odstraniti, na njegovu propast, od  svih plemena izraelskih.</p> 
<p><A NAME="an_29:21">29:21</A>&nbsp;Kasniji nara&#353;taj, sinovi va&#353;i poslije vas, i stranci  koji do&#273;u iz daleke zemlje, kad vide zla ove zemlje i bolesti  &#353;to &#263;e ih Jahve pustiti na nju, re&#263;i &#263;e: </p> 
<p><A NAME="an_29:22">29:22</A>&nbsp;'Sva je zemlja njegova  samo sumpor i sol; niti se &#353;to sije niti &#353;to klija; nikakva travka  na njoj ne raste; jednaka je sru&#353;enoj Sodomi i Gomori, Admi i  Sebojimu, &#353;to ih Jahve sru&#353;i u svojoj ljutini i gnjevu.' </p> 
<p><A NAME="an_29:23">29:23</A>&nbsp;I  svi &#263;e narodi pitati: 'Za&#353;to u&#269;ini Jahve ovako ovoj zemlji? Kakva  je morala biti &#382;estina toga silnoga gnjeva?' </p> 
<p><A NAME="an_29:24">29:24</A>&nbsp;Onda &#263;e im se  re&#263;i: 'Jer su ostavili Savez &#353;to ga je Jahve, Bog otaca njihovih, bio sklopio s njima kad ih je izveo iz zemlje egipatske; </p> 
<p><A NAME="an_29:25">29:25</A>&nbsp;i  jer su oti&#353;li da iskazuju &#353;tovanje drugim bogovima i njima se  klanjali, bogovima kojih nisu poznavali i kojih im on nije odredio. </p> 
<p><A NAME="an_29:26">29:26</A>&nbsp;Zato se Jahvin gnjev izlio na ovu zemlju i palo na nju sve  prokletstvo zapisano u ovoj knjizi. </p> 
<p><A NAME="an_29:27">29:27</A>&nbsp;Jahve ih je i&#353;&#269;upao iz  njihove zemlje u ljutini, srd&#382;bi i velikom gnjevu te ih bacio  u drugu zemlju. Tako je i danas.'</p> 
<p><A NAME="an_29:28">29:28</A>&nbsp;&#352;to je sakriveno, pripada Jahvi, Bogu na&#353;emu, a objava  nama i sinovima na&#353;im zauvijek da vr&#353;imo sve rije&#269;i ovoga Zakona.</p> 
<p><A NAME="an_30:1">30:1</A>&nbsp;Kad te sve ove rije&#269;i, blagoslov i prokletstvo &#353;to ih danas  preda te stavih, sna&#273;u i ti ih uzme&#353; k srcu me&#273;u svim narodima  me&#273;u koje te Jahve, Bog tvoj, bude protjerao </p> 
<p><A NAME="an_30:2">30:2</A>&nbsp;i obrati&#353; se  k Jahvi, Bogu svome, i poslu&#353;a&#353; - i ti i tvoji sinovi - glas  njegov iz svega srca svoga i iz sve du&#353;e svoje u svemu &#353;to sam  ti danas naredio, </p> 
<p><A NAME="an_30:3">30:3</A>&nbsp;tada &#263;e Jahve, Bog tvoj, vratiti tvoje izgnanike;  smilovat &#263;e se tebi i opet &#263;ete sabrati izme&#273;u svih naroda me&#273;u  koje te bude rastjerao Jahve, Bog tvoj. </p> 
<p><A NAME="an_30:4">30:4</A>&nbsp;Ako bi se koji izgnanik  tvoj nalazio i na kraju svijeta, i odande &#263;e te sabrati Jahve, Bog tvoj - odande &#263;e te uzeti. </p> 
<p><A NAME="an_30:5">30:5</A>&nbsp;Jahve, Bog tvoj, dovest &#263;e  te u zemlju koju su posjedovali oci tvoji da je ti zaposjedne&#353;;  u&#269;init &#263;e te sretnijim i brojnijim od o&#269;eva tvojih.</p> 
<p><A NAME="an_30:6">30:6</A>&nbsp;Jahve, Bog tvoj, obrezat &#263;e tvoje srce, srce tvoga potomstva, tako da ljubi&#353; Jahvu, Boga svoga, iz svega srca svoga i iz sve  du&#353;e svoje i da &#382;ivi&#353;. </p> 
<p><A NAME="an_30:7">30:7</A>&nbsp;Jahve, Bog tvoj, svalit &#263;e sva ova  prokletstva na neprijatelje tvoje, na mrzitelje tvoje koji su  te progonili. </p> 
<p><A NAME="an_30:8">30:8</A>&nbsp;A ti &#263;e&#353; ponovo slu&#353;ati glas Jahvin i vr&#353;iti  sve njegove zapovijedi koje ti danas dajem. </p> 
<p><A NAME="an_30:9">30:9</A>&nbsp;Jahve, Bog tvoj, obilno &#263;e te nagra&#273;ivati u svakom pothvatu ruku tvojih, u plodu  utrobe tvoje, u plodu stoke tvoje i u urodu tvoga plodnog tla;  jer Jahve &#263;e se opet radovati nad tvojim dobrom, kao &#353;to se radovao  nad dobrom otaca tvojih, </p> 
<p><A NAME="an_30:10">30:10</A>&nbsp;kad poslu&#353;a&#353; glas Jahve, Boga svoga, dr&#382;e&#263;i njegove zapovijedi i njegove naredbe zapisane u knjizi  ovoga Zakona, to jest kada se obrati&#353; Jahvi, Bogu svome, svim  srcem svojim i svom du&#353;om svojom.</p> 
<p><A NAME="an_30:11">30:11</A>&nbsp;Ova zapovijed &#353;to ti je danas dajem nije za te prete&#353;ka  niti je od tebe predaleko. </p> 
<p><A NAME="an_30:12">30:12</A>&nbsp;Nije na nebesima da bi rekao:  'Tko &#263;e se za nas popeti na nebesa, skinuti nam je te nam je  objaviti da je vr&#353;imo?' </p> 
<p><A NAME="an_30:13">30:13</A>&nbsp;Nije ni preko mora da bi mogao re&#263;i:  'Tko &#263;e preko mora za nas po&#263;i, donijeti nam je te nam je objaviti  da je vr&#353;imo?' </p> 
<p><A NAME="an_30:14">30:14</A>&nbsp;Jer, Rije&#269; je posve blizu tebe, u tvojim ustima  i u tvome srcu da je vr&#353;i&#353;.</p> 
<p><A NAME="an_30:15">30:15</A>&nbsp;Gledaj! Danas preda te stavljam: &#382;ivot i sre&#263;u, smrt  i nesre&#263;u. </p> 
<p><A NAME="an_30:16">30:16</A>&nbsp;Ako poslu&#353;a&#353; zapovijedi Jahve, Boga svoga, koje  ti danas dajem - ako ih poslu&#353;a&#353; ljube&#263;i Jahvu, Boga svoga, hode&#263;i  njegovim putovima, vr&#353;e&#263;i njegove zapovijedi, njegove zakone  i njegove uredbe, &#382;ivjet &#263;e&#353; i razmno&#382;it &#263;e te Jahve, Bog tvoj, i blagoslovit &#263;e te u zemlji u koju ulazi&#353; da je zaposjedne&#353;. </p> 
<p><A NAME="an_30:17">30:17</A>&nbsp;Ali ako se srce tvoje odvrati i ne poslu&#353;a&#353;, nego zastrani&#353;  i bude&#353; se klanjao drugim bogovima i njima iskazivao &#353;tovanje,</p> 
<p><A NAME="an_30:18">30:18</A>&nbsp;ja vam danas izjavljujem da &#263;ete zaista propasti; ne&#263;ete  dugo &#382;ivjeti na zemlji u koju &#263;ete, pre&#353;av&#353;i Jordan, u&#263;i da je  zaposjednete. </p> 
<p><A NAME="an_30:19">30:19</A>&nbsp;Uzimam danas za svjedoke protiv vas nebo i  zemlju da pred vas stavljam: &#382;ivot i smrt, blagoslov i prokletstvo.  &#381;ivot, dakle, biraj, </p> 
<p><A NAME="an_30:20">30:20</A>&nbsp;ljube&#263;i Jahvu, Boga svoga, slu&#353;aju&#263;i  njegov glas, prianjaju&#263;i uz njega, da &#382;ivi&#353; ti i tvoje potomstvo.  T&#211;a on je &#382;ivot tvoj, tvoj dugi vijek, da bi mirno mogao boraviti  na zemlji za koju se Jahve zakle ocima tvojim Abrahamu, Izaku  i Jakovu da &#263;e im je dati."</p> 
<p><A NAME="an_31:1">31:1</A>&nbsp;Mojsije do&#273;e da upravi ove rije&#269;i svemu Izraelu: </p> 
<p><A NAME="an_31:2">31:2</A>&nbsp;"Meni  je danas sto dvadeset godina", - re&#269;e im. "Ne mogu vi&#353;e izlaziti  i ulaziti. A Jahve mi je rekao: 'Ne&#263;e&#353; prije&#263;i ovog Jordana!' </p> 
<p><A NAME="an_31:3">31:3</A>&nbsp;Sam Jahve, Bog tvoj, pred tobom &#263;e prije&#263;i; on &#263;e pred tobom  potu&#263;i one narode da ih otjerate s posjeda. Jo&#353;ua &#263;e pred tobom  i&#263;i, kako je Jahve rekao. </p> 
<p><A NAME="an_31:4">31:4</A>&nbsp;Jahve &#263;e postupiti s njima kako  je postupio sa Sihonom i Ogom, amorejskim kraljevima, i njihovom  zemljom kad ih uni&#353;ti. </p> 
<p><A NAME="an_31:5">31:5</A>&nbsp;Pred vas &#263;e ih Jahve polo&#382;iti, a vi  &#263;ete s njima postupati prema svim naredbama koje sam vam dao. </p> 
<p><A NAME="an_31:6">31:6</A>&nbsp;Ohrabrite se i budite odlu&#269;ni! Ne bojte se i nemojte pr&#211;edati  pred njima. T&#211;a sam Jahve, Bog tvoj, ide s tobom; ne&#263;e te zapustiti  niti &#263;e te ostaviti."</p> 
<p><A NAME="an_31:7">31:7</A>&nbsp;Tada Mojsije zovnu Jo&#353;uu pa mu re&#269;e pred svim Izraelom:  "Ohrabri se i budi odlu&#269;an! Jer ti &#263;e&#353; i&#263;i s ovim narodom u zemlju  za koju se Jahve zakle ocima njihovim da &#263;e im je dati; ti &#263;e&#353;  im je predavati u ba&#353;tinu. </p> 
<p><A NAME="an_31:8">31:8</A>&nbsp;Sam Jahve ide pred tobom; on &#263;e  s tobom biti; ne&#263;e te zapustiti niti &#263;e te ostaviti. Ne boj se  i ne dr&#353;&#263;i!"</p> 
<p><A NAME="an_31:9">31:9</A>&nbsp;Mojsije napisa ovaj Zakon i predade ga sve&#263;enicima, sinovima  Levijevim, koji su nosili Kov&#269;eg saveza Jahvina, i svim izraelskim  starje&#353;inama. </p> 
<p><A NAME="an_31:10">31:10</A>&nbsp;Mojsije im naredi: "Svake sedme godine - godine  oprosne - na Blagdan sjenica, </p> 
<p><A NAME="an_31:11">31:11</A>&nbsp;kad do&#273;e sav Izrael da vidi  lice Jahve, Boga tvoga, na mjestu koje on odabere, pro&#269;itaj ovaj  Zakon u nazo&#269;nosti svega Izraela. </p> 
<p><A NAME="an_31:12">31:12</A>&nbsp;Saberi narod - ljude, &#382;ene, djecu i do&#353;ljaka &#353;to bude u tvojim gradovima - da &#269;uju i da  nau&#269;e bojati se Jahve, Boga va&#353;ega, pa da dr&#382;e i vr&#353;e sve rije&#269;i  ovog Zakona. </p> 
<p><A NAME="an_31:13">31:13</A>&nbsp;Sinovi njihovi, koji to jo&#353; ne znaju, &#269;ut &#263;e  i nau&#269;it &#263;e bojati se Jahve, Boga va&#353;ega, sve vrijeme dok budete  &#382;ivjeli na zemlji &#353;to &#263;ete je, pre&#353;av&#353;i Jordan, zaposjesti."</p> 
<p><A NAME="an_31:14">31:14</A>&nbsp;Jahve re&#269;e Mojsiju: "Evo se bli&#382;i vrijeme tvoje smrti.  Zovni Jo&#353;uu i na&#273;ite se u &#352;atoru sastanka da mu dam zapovijedi." Mojsije i Jo&#353;ua do&#273;u u &#352;ator sastanka. </p> 
<p><A NAME="an_31:15">31:15</A>&nbsp;U &#352;atoru poka&#382;e  se Jahve u stupu od oblaka. Stup od oblaka stajao je na ulazu  u &#352;ator.</p> 
<p><A NAME="an_31:16">31:16</A>&nbsp;Jahve re&#269;e Mojsiju: "Evo &#263;e&#353; naskoro po&#269;inuti sa svojim  ocima. A narod &#263;e se ovaj di&#263;i da &#269;ini blud idu&#263;i za tu&#273;im bogovima  one zemlje u koju &#263;e naskoro u&#263;i; mene &#263;e napustiti i prekr&#353;it  &#263;e moj Savez &#353;to ga s njim sklopih. </p> 
<p><A NAME="an_31:17">31:17</A>&nbsp;I onda &#263;e se izliti moj  gnjev na nj. Ostavit &#263;u ih tada i sakriti od njih svoje lice  da budu pro&#382;dirani. Sna&#263;i &#263;e ih mnoga zla i nevolje i onda &#263;e  re&#263;i: 'Zar me ne snalaze ove nevolje zbog toga &#353;to Bog moj nije  u mojoj sredini?' </p> 
<p><A NAME="an_31:18">31:18</A>&nbsp;A ja &#263;u sasvim sakriti svoje lice u taj  dan, zbog svega zla &#353;to ga budu &#269;inili okre&#263;u&#263;i se drugim bogovima.</p> 
<p><A NAME="an_31:19">31:19</A>&nbsp;Pi&#353;ite sada sebi ovu pjesmu. Neka je nau&#269;e Izraelci!  Stavi je u njihova usta da mi ova pjesma bude svjedokom protiv  Izraelaca. </p> 
<p><A NAME="an_31:20">31:20</A>&nbsp;Kad ih dovedem u zemlju kojom te&#269;e med i mlijeko  i za koju se zakleh ocima njihovim i kad se najedu, nasite i  ugoje, okrenut &#263;e se oni drugim bogovima i njima &#263;e iskazivati  &#353;tovanje; mene &#263;e prezreti i prekr&#353;iti moj Savez. </p> 
<p><A NAME="an_31:21">31:21</A>&nbsp;A kad ih  sna&#273;u mnoge nesre&#263;e i nevolje, ova pjesma, jer je njihovo potomstvo  ne&#263;e nikada zaboraviti, pru&#382;it &#263;e svjedo&#269;anstvo protiv njih.  Jer znam ja njihove osnove i &#353;to ve&#263; danas snuju, prije nego  sam ih i doveo u zemlju koju im pod zakletvom obe&#263;ah."</p> 
<p><A NAME="an_31:22">31:22</A>&nbsp;Toga dana napisa Mojsije ovu pjesmu i nau&#269;i Izraelce  pjesmi. </p> 
<p><A NAME="an_31:23">31:23</A>&nbsp;Nunovu sinu Jo&#353;ui nalo&#382;i: "Ohrabri se i budi odlu&#269;an!  Jer ti &#263;e&#353; uvesti Izraelce u zemlju za koju sam im se zakleo.  I ja &#263;u biti s tobom."</p> 
<p><A NAME="an_31:24">31:24</A>&nbsp;Kad Mojsije napisa rije&#269;i ovoga Zakona u knjigu, </p> 
<p><A NAME="an_31:25">31:25</A>&nbsp;tada  naredi Levijevcima, koji su nosili Kov&#269;eg saveza Jahvina: </p> 
<p><A NAME="an_31:26">31:26</A>&nbsp;"Uzmite  knjigu ovoga Zakona i polo&#382;ite je uz Kov&#269;eg saveza Jahvina. Neka  ondje bude svjedokom protiv tebe! </p> 
<p><A NAME="an_31:27">31:27</A>&nbsp;T&#211;a znam ja tvoju buntovnost  i tvoju tvrdu &#353;iju. Evo i danas, dok jo&#353; s vama &#382;ivim, bunite  se protiv Jahve. A kako li ne&#263;ete kad ja umrem!</p> 
<p><A NAME="an_31:28">31:28</A>&nbsp;Saberite k meni sve starje&#353;ine svojih plemena i svoje  nadglednike da na njihove u&#353;i ka&#382;em ove rije&#269;i te da protiv njih  uzmem za svjedoke nebo i zemlju. </p> 
<p><A NAME="an_31:29">31:29</A>&nbsp;Jer znam ja da &#263;ete se nakon  moje smrti izopa&#269;iti i skrenuti s puta koji sam vam odredio;  nesre&#263;a &#263;e vas sna&#263;i u budu&#263;im vremenima kad budete &#269;inili &#353;to  je Jahvi nemilo i gnjevili ga djelima ruku svojih."</p> 
<p><A NAME="an_31:30">31:30</A>&nbsp;A onda, na u&#353;i sve zajednice izraelske, Mojsije izgovori  do kraja rije&#269;i ove pjesme:</p> 
<p><A NAME="an_32:1">32:1</A>&nbsp;"Slu&#353;ajte, nebesa, sad &#263;u govoriti; &#269;uj, zemljo, rije&#269;i usta  mojih! </p> 
<p><A NAME="an_32:2">32:2</A>&nbsp;Nek' mi nauk da&#382;di poput ki&#353;e, kao rosa rije&#269; nek' moja pada, kao ki&#353;ica po mladoj zeleni, kao pljusak po travi velikoj!</p> 
<p><A NAME="an_32:3">32:3</A>&nbsp;Jer, Jahvino &#263;u ime uznositi, a vi Boga na&#353;eg veli&#269;ajte!</p> 
<p><A NAME="an_32:4">32:4</A>&nbsp;On je Stijena, djelo mu je savr&#353;eno, jer pravi su svi njegovi putovi. Bog je on vjeran i bez zlo&#263;e, pravedan je on i pravi&#269;an.</p> 
<p><A NAME="an_32:5">32:5</A>&nbsp;Oni mu se iznevjeri&#353;e - nisu mu sinovi, ve&#263; nakaze sinovske, porod izopa&#269;en i prepreden.</p> 
<p><A NAME="an_32:6">32:6</A>&nbsp;Tako li uzvra&#263;a&#353; Jahvi, narode glupi i bezumni! Nije li on Otac tvoj, Stvoritelj, koji te sazdao, po kom postoji&#353;?</p> 
<p><A NAME="an_32:7">32:7</A>&nbsp;Spomeni se dana pradavnih, promotri godine od nara&#353;taja do nara&#353;taja. Oca svoga pitaj, i pou&#269;it &#263;e te, pitaj starije, pa &#263;e ti kazati.</p> 
<p><A NAME="an_32:8">32:8</A>&nbsp;Kad je Vi&#353;nji ba&#353;tinu dijelio narodima, kad je razmje&#353;tao sinove &#269;ovje&#269;je, odredi im me&#273;e po broju Bo&#382;jih sinova:</p> 
<p><A NAME="an_32:9">32:9</A>&nbsp;tad Jahvu njegov narod zapade, Jakov bi njegova ba&#353;tina.</p> 
<p><A NAME="an_32:10">32:10</A>&nbsp;U zemlji stepskoj on ga je na&#353;ao, u pustinjskoj jezivoj pusto&#353;i. Obujmio ga, gajio ga i &#269;uvao k'o zjenu oka svoga.</p> 
<p><A NAME="an_32:11">32:11</A>&nbsp;Poput orla &#353;to bdi nad gnijezdom, nad svojim orli&#263;ima lebde&#263;i, tako on krila &#353;iri, uzima ga, pa ga na svojim nosi perima.</p> 
<p><A NAME="an_32:12">32:12</A>&nbsp;Jahve sam njega je vodio, tu&#273;eg boga s njim ne bija&#353;e.</p> 
<p><A NAME="an_32:13">32:13</A>&nbsp;Povede ga po viso&#269;jima zemlje, nahrani ga plodovima poljskim, dade mu meda iz pe&#263;ine i ulja iz tvrde stijene;</p> 
<p><A NAME="an_32:14">32:14</A>&nbsp;kravljeg masla i ov&#269;jeg mlijeka s pretilinom jaganjaca, ovnova ba&#353;anskih i jaraca, sa salom &#382;itnih bubrega, i napoji ga pjenu&#353;avom krvlju gro&#382;&#273;a.</p> 
<p><A NAME="an_32:15">32:15</A>&nbsp;Jeo je Jakov i nasitio se, ugojio se Je&#353;urun pa se uzritao. Udebljao si se, utovio, usalio. Odbacio je Boga koji ga stvori i prezreo Stijenu svog spasenja.</p> 
<p><A NAME="an_32:16">32:16</A>&nbsp;Tu&#273;im bozima u&#269;ini&#353;e ga ljubomornim, razjari&#353;e ga gnusobama.</p> 
<p><A NAME="an_32:17">32:17</A>&nbsp;&#381;rtvovahu zlodusima koji Bog nisu, bogovima kojih ne poznavahu prije, do&#353;ljacima koji stigo&#353;e nedavno i koje oci njihovi ne &#353;tovahu.</p> 
<p><A NAME="an_32:18">32:18</A>&nbsp;Odnemaruje&#353; Stijenu &#353;to te na svijet dade, ne sje&#263;a&#353; se vi&#353;e Boga koji te rodi!</p> 
<p><A NAME="an_32:19">32:19</A>&nbsp;Vidje to Jahve i u gnjevu svojem odbaci sinove svoje i k&#263;eri.</p> 
<p><A NAME="an_32:20">32:20</A>&nbsp;Lice &#263;u im svoje sakriti, re&#269;e, i vidjet &#263;u &#353;to &#263;e biti od njih. Jer izopa&#269;eno je to koljeno, sinovi u kojima vjernosti nema.</p> 
<p><A NAME="an_32:21">32:21</A>&nbsp;Ni&#353;tavnim me bogom na ljubomor potako&#353;e, razdra&#382;i&#353;e me ni&#353;tavilima svojim, i ja &#263;u njih ljubomornim u&#269;init', pukom ni&#353;tavnim, razdra&#382;it &#263;u ih glupim nekim narodom!</p> 
<p><A NAME="an_32:22">32:22</A>&nbsp;Da, moga gnjeva po&#382;ar je usplamtio i gorjet &#263;e do dubina &#353;eolskih; pro&#382;drijet &#263;e zemlju i sve &#353;to ona ra&#273;a, sa&#382;e&#263;i joj brda do temelja.</p> 
<p><A NAME="an_32:23">32:23</A>&nbsp;Nevolje na njih &#263;u svaliti, na njih &#263;u svoje istro&#353;iti strijele.</p> 
<p><A NAME="an_32:24">32:24</A>&nbsp;Od gladi &#263;e umirati, ognjica i po&#353;ast njih &#263;e trovati. Poslat &#263;u na njih zub zvjerinji i otrov zmija &#353;to prahom gmi&#382;u.</p> 
<p><A NAME="an_32:25">32:25</A>&nbsp;Vani &#263;e ma&#269; zatirati djecu, a strava &#263;e vladati unutra. Ginut &#263;e jednako momak i djevojka, dojen&#269;e i starac sjedokos.</p> 
<p><A NAME="an_32:26">32:26</A>&nbsp;Rekoh: U prah &#263;u ih smrviti, zbrisati im spomen izmed ljudi.</p> 
<p><A NAME="an_32:27">32:27</A>&nbsp;Ali se bojah ruga du&#353;manskoga: mogli bi im prevarit' se protivnici, pa da ka&#382;u: 'Pobjeda je na&#353;a, nije to Jahvina izvela ruka.'</p> 
<p><A NAME="an_32:28">32:28</A>&nbsp;Jer narod je to neupu&#263;en, o&#353;troumlja u njih nema.</p> 
<p><A NAME="an_32:29">32:29</A>&nbsp;Da su mudri, ve&#263; bi se i dosjetili, razabrali &#353;to ih o&#269;ekuje.</p> 
<p><A NAME="an_32:30">32:30</A>&nbsp;Kako da jedan tisu&#263;u u bijeg nagna, i deset tisu&#263;a da dvojica gone, da ih Stijena njina nije prodala, da ih Jahve nije izru&#269;io?</p> 
<p><A NAME="an_32:31">32:31</A>&nbsp;Al' stijena im nije poput na&#353;e Stijene; osu&#273;eni su na&#353;i neprijatelji.</p> 
<p><A NAME="an_32:32">32:32</A>&nbsp;Jer trs je njihov od sodomskog trsa i od vinograda gomorskih; gro&#382;&#273;e im je gro&#382;&#273;e otrovno, grozdovi im grozdovi gor&#269;ine;</p> 
<p><A NAME="an_32:33">32:33</A>&nbsp;njihovo je vino otrov zmijski, &#382;estok jed otrovnice ljute.</p> 
<p><A NAME="an_32:34">32:34</A>&nbsp;Al' nije li on u mene poput dragulja, zape&#269;a&#263;en u mojim riznicama?</p> 
<p><A NAME="an_32:35">32:35</A>&nbsp;Moja je odmazda i nagrada u vrijeme kad im noga posrne. Jer blizu je dan njihove propasti, udes njihov brzo im se bli&#382;i!</p> 
<p><A NAME="an_32:36">32:36</A>&nbsp;(Pravdu &#263;e Jahve dati svome puku, sa&#382;alit se nad slugama svojim.) Vidjet &#263;e da im gine snaga, da je i robu i slobodnu kraj.</p> 
<p><A NAME="an_32:37">32:37</A>&nbsp;Tad &#263;e re&#263;i: 'Ta gdje su bozi njihovi, gdje stijena kojom se zaklanjahu?</p> 
<p><A NAME="an_32:38">32:38</A>&nbsp;Oni &#353;to su jeli salo njihovih klanica i pili vino njihovih ljevanica?' Neka se dignu i neka vam pomognu, nek' vam budu zakloni&#353;te!</p> 
<p><A NAME="an_32:39">32:39</A>&nbsp;Vidite sada da ja, ja jesam, i da drugog Boga pored mene nema! Ja usmr&#263;ujem i o&#382;ivljujem; ja udaram i iscjeljujem (i nitko se iz ruke moje ne izbavlja).</p> 
<p><A NAME="an_32:40">32:40</A>&nbsp;Da, svoju ruku ja di&#382;em prema nebu i ka&#382;em: Ne bio ja &#382;iv vje&#269;ito</p> 
<p><A NAME="an_32:41">32:41</A>&nbsp;ako nao&#353;triv&#353;i ma&#269; svoj blistavi ne uzmem sud u svoje ruke da svojim odmazdim du&#353;manima, da naplatim onima koji mene mrze.</p> 
<p><A NAME="an_32:42">32:42</A>&nbsp;Strijele svoje opojit &#263;u krvlju i ma&#269; moj najest &#263;e se mesa, krvi ubijenih i zarobljenih, glava du&#353;manskih vrhovnika.</p> 
<p><A NAME="an_32:43">32:43</A>&nbsp;Kli&#269;ite, o nebesa, s njime, obo&#382;avajte ga, sinovi Bo&#382;ji! Kli&#269;ite, puci, s njegovim narodom, uznosite snagu njegovu, poslanici Jahvini. Jer &#263;e krv slugu svojih osvetiti, istom mjerom vratit' du&#353;manima, naplatit &#263;e od onih koji njega mrze, o&#269;istit' od grijeha zemlju svog naroda."</p> 
<p><A NAME="an_32:44">32:44</A>&nbsp;Do&#273;e Mojsije s Jo&#353;uom, sinom Nunovim, te izgovori u u&#353;i  naroda rije&#269;i ove pjesme.</p> 
<p><A NAME="an_32:45">32:45</A>&nbsp;Kad Mojsije izgovori sve ove rije&#269;i svemu Izraelu, </p> 
<p><A NAME="an_32:46">32:46</A>&nbsp;re&#269;e  im: "U srca svoja usadite sve rije&#269;i koje danas uzimam za svjedoka  protiv vas; naredite sinovima svojim da ih dr&#382;e vr&#353;e&#263;i sve rije&#269;i  ovoga Zakona. </p> 
<p><A NAME="an_32:47">32:47</A>&nbsp;T&#211;a nije to za vas prazna rije&#269; jer ona je  va&#353; &#382;ivot. Zbog ove rije&#269;i &#382;ivjet &#263;ete dugo na zemlji koju &#263;ete, pre&#353;av&#353;i Jordan, zaposjesti."</p> 
<p><A NAME="an_32:48">32:48</A>&nbsp;Toga istog dana Jahve re&#269;e Mojsiju: </p> 
<p><A NAME="an_32:49">32:49</A>&nbsp;"Popni se na  goru Nebo u Abarskom gorju - ono je u moapskoj zemlji nasuprot  Jerihonu - pa pogledaj zemlju kanaansku &#353;to &#263;u je dati u posjed  Izraelcima. </p> 
<p><A NAME="an_32:50">32:50</A>&nbsp;Onda umri na gori na koju se uspne&#353; i pridru&#382;i  se svojim precima kao &#353;to je i tvoj brat Aron, koji je umro na  brdu Horu, bio pridru&#382;en svojima. </p> 
<p><A NAME="an_32:51">32:51</A>&nbsp;A to zato &#353;to ste mi se  iznevjerili sred Izraelaca kod Meriba Kade&#353;a, kod voda u pustinji  Sinu: niste o&#269;itovali moju svetost me&#273;u Izraelcima. </p> 
<p><A NAME="an_32:52">32:52</A>&nbsp;Zato  &#263;e&#353; samo izdaleka vidjeti onu zemlju, ali u nju ne&#263;e&#353; u&#263;i - u  zemlju koju dajem Izraelcima."</p> 
<p><A NAME="an_33:1">33:1</A>&nbsp;Ovo je blagoslov kojim Mojsije - &#269;ovjek Bo&#382;ji - blagoslovi  Izraelce pred svoju smrt. </p> 
<p><A NAME="an_33:2">33:2</A>&nbsp;Re&#269;e on: "Do&#273;e Jahve sa Sinaja, sa Seira im se pokaza i s gore Parana zasja. Zbog njih do&#273;e od kade&#353;kih zborova, sa svoga juga sve do Obronaka.</p> 
<p><A NAME="an_33:3">33:3</A>&nbsp;Ipak ti ljubi&#353; narode, svi sveti njihovi u tvojoj su ruci. Pred tvojim su le&#382;ali nogama, i&#353;li tobom predvo&#273;eni."</p> 
<p><A NAME="an_33:4">33:4</A>&nbsp;(Mojsije nam je odredio zakon.) "Zbor Jakovljev njegovom posta ba&#353;tinom;</p> 
<p><A NAME="an_33:5">33:5</A>&nbsp;i bje kralj u Je&#353;urunu kad se sakupi&#353;e glavari narodni, kad se sjedini&#353;e plemena Jakovljeva.</p> 
<p><A NAME="an_33:6">33:6</A>&nbsp;Nek' &#382;ivi Ruben i nikad nek' ne izumre, nek' &#382;ivi &#353;a&#269;ica njegovih!</p> 
<p><A NAME="an_33:7">33:7</A>&nbsp;Evo &#353;to re&#269;e za Judu: Usli&#353;aj, Jahve, glas Judin i privedi ga k njegovu narodu. Nek mu ruke njegovo brane pravo, pomozi mu protiv du&#353;mana njegovih.</p> 
<p><A NAME="an_33:8">33:8</A>&nbsp;O Leviju re&#269;e: Daj Leviju tvoje Urime i tvoje Tumime &#269;ovjeku milosti svoje, koga si u Masi isku&#353;ao, s kojim si se preo kod voda meripskih.</p> 
<p><A NAME="an_33:9">33:9</A>&nbsp;O ocu svome i majci re&#269;e on: Nisam ih vidio! Bra&#263;e svoje ne poznaje, na svoju se djecu ne osvr&#263;e, jer tvoju rije&#269; on je vr&#353;io i tvojega se dr&#382;ao Saveza.</p> 
<p><A NAME="an_33:10">33:10</A>&nbsp;On u&#269;i Jakova tvojim odredbama i Izraela tvojemu Zakonu. On podi&#382;e kad k tvojim nosnicama i paljenicu na &#382;rtvenik ti stavlja.</p> 
<p><A NAME="an_33:11">33:11</A>&nbsp;O Jahve, snagu mu blagoslovi, milostivo primi djelo ruku njegovih. Slomi bedra njegovih neprijatelja; mrzitelji njegovi nek' vi&#353;e ne ustanu.</p> 
<p><A NAME="an_33:12">33:12</A>&nbsp;O Benjaminu re&#269;e: Jahvin je on ljubimac i u miru svagda po&#269;iva. Vi&#353;nji ga &#353;titi svih njegovih dana, izme&#273;u njegovih prebiva bregova.</p> 
<p><A NAME="an_33:13">33:13</A>&nbsp;O Josipu re&#269;e: Zemlju mu je Jahve blagoslovio; njegovo je najbolje od onog &#353;to daje rosa nebeska i &#353;to se u bezdanima dolje krije!</p> 
<p><A NAME="an_33:14">33:14</A>&nbsp;Najbolje od onog &#353;to daruje sunce i &#353;to mla&#273;ak novi nosi,</p> 
<p><A NAME="an_33:15">33:15</A>&nbsp;prvine s drevnih planina i najbolje s vje&#269;nih bre&#382;uljaka,</p> 
<p><A NAME="an_33:16">33:16</A>&nbsp;ponajbolji rod zemlje i svega &#353;to je na njoj i milost Onog &#353;to prebiva u grmu. Nek' sve to do&#273;e na glavu Josipovu, na tjeme posve&#263;enog izme&#273;u sve bra&#263;e!</p> 
<p><A NAME="an_33:17">33:17</A>&nbsp;K'o prvenac bika on je veli&#269;anstven, rozi su mu rogovi bivolji, njima on nabada narode sve do krajeva zemaljskih. Takva su mno&#353;tva Efrajimova, takve su tisu&#263;e Mana&#353;eove.</p> 
<p><A NAME="an_33:18">33:18</A>&nbsp;O Zebulunu re&#269;e: Bio sretan, Zebulune, u pohodima, i ti, Jisakare, u &#353;atorima svojim!</p> 
<p><A NAME="an_33:19">33:19</A>&nbsp;Na brdu gdje dolaze zazivati narodi za uspjeh prinose oni prave &#382;rtve jer si&#353;u obilje mora i blago skriveno u pijesku.</p> 
<p><A NAME="an_33:20">33:20</A>&nbsp;O Gadu re&#269;e: Nek' je blagoslovljen tko Gada ra&#353;iri! Poput lavice on po&#269;iva razderav&#353;i mi&#353;icu i glavu.</p> 
<p><A NAME="an_33:21">33:21</A>&nbsp;Prvine je tad sebi dodijelio jer vidje da mu je sa&#269;uvan dio glavarev. Na &#269;elu svega naroda on je do&#353;ao, pravdu Jahvinu izvr&#353;iv&#353;i i odluke njegove s Izraelom.</p> 
<p><A NAME="an_33:22">33:22</A>&nbsp;O Danu re&#269;e: Dan je lavi&#263; &#353;to ska&#269;e iz Ba&#353;ana.</p> 
<p><A NAME="an_33:23">33:23</A>&nbsp;O Naftaliju re&#269;e: Naftali, milostima nasi&#263;en, Jahvinim ispunjen blagoslovom: more i jug njegovo su vlasni&#353;tvo.</p> 
<p><A NAME="an_33:24">33:24</A>&nbsp;O A&#353;eru re&#269;e: Blagoslovljen bio A&#353;er me&#273;u sinovima! Nek' miljenik bude me&#273;u bra&#263;om svojom, i nek' noge svoje u ulje uma&#269;e!</p> 
<p><A NAME="an_33:25">33:25</A>&nbsp;Nek' ti zasuni budu od gvo&#382;&#273;a i mjedi i nek' ti mir traje koliko i &#382;ivot!</p> 
<p><A NAME="an_33:26">33:26</A>&nbsp;Nitko nije kao Bog Je&#353;urunov: po nebesima u pomo&#263; ti jezdi i po oblacima u svom veli&#269;anstvu!</p> 
<p><A NAME="an_33:27">33:27</A>&nbsp;Bog vje&#269;ni tvoje je uto&#269;i&#353;te, a na zemlji drevna njegova mi&#353;ica pred tobom goni neprijatelja; on dovikuje: 'Uni&#353;ti!'</p> 
<p><A NAME="an_33:28">33:28</A>&nbsp;U sigurnosti prebiva Izrael, a Jakovljev je izvor na osami u zemlji &#382;ita i vina, gdje nebesa rosom da&#382;de.</p> 
<p><A NAME="an_33:29">33:29</A>&nbsp;Blago tebi, Izraele! Koji narod k'o tebe Jahve spasava? On &#353;tit je tvoj &#353;to te brani i ma&#269; tvoj slavodobitni, du&#353;mani ti se ulaguju, al' ti &#263;e&#353; im gazit' po le&#273;ima."</p> 
<p><A NAME="an_34:1">34:1</A>&nbsp;Poslije toga ode Mojsije s Moapskih poljana na brdo Nebo,  na vrhunac Pisge nasuprot Jerihonu, gdje mu Jahve pokaza svu  zemlju: Gilead do Dana, </p> 
<p><A NAME="an_34:2">34:2</A>&nbsp;sav Naftali, kraj Efrajimov i Mana&#353;eov, svu Judinu krajinu do Zapadnog mora; </p> 
<p><A NAME="an_34:3">34:3</A>&nbsp;zatim Negeb, podru&#269;je  doline Jerihona - grada palmi - do Soara. </p> 
<p><A NAME="an_34:4">34:4</A>&nbsp;Potom mu re&#269;e Jahve:  "Ovo je zemlja za koju sam se zakleo Abrahamu, Izaku i Jakovu  da &#263;u je dati tvome potomstvu. Dopustio sam da je pogleda&#353; svojim  o&#269;ima, ali ti onamo ne&#263;e&#353; prije&#263;i."</p> 
<p><A NAME="an_34:5">34:5</A>&nbsp;I Mojsije, sluga Jahvin, umrije ondje u zemlji moapskoj  po Jahvinoj zapovijedi. </p> 
<p><A NAME="an_34:6">34:6</A>&nbsp;I ukopa ga on u dolini u zemlji nasuprot  Bet Peoru. Do dana dana&#353;njega nitko nije doznao za njegov grob. </p> 
<p><A NAME="an_34:7">34:7</A>&nbsp;Mojsiju bija&#353;e sto dvadeset godina kad umrije. Oko mu nije  oslabilo niti mu je snaga popustila. </p> 
<p><A NAME="an_34:8">34:8</A>&nbsp;Izraelci oplakivahu Mojsija  na Moapskim poljanama trideset dana. Potom pro&#273;o&#353;e i dani oplakivanja  - tugovanja za Mojsijem. </p> 
<p><A NAME="an_34:9">34:9</A>&nbsp;A Jo&#353;ua, sin Nunov, bio je ispunjen  duhom mudrosti jer Mojsije bija&#353;e na nj polo&#382;io svoje ruke. Njega  su Izraelci slu&#353;ali i &#269;inili kako je Jahve naredio Mojsiju.</p> 
<p><A NAME="an_34:10">34:10</A>&nbsp;Ne pojavi se vi&#353;e prorok u Izraelu ravan Mojsiju - njega  je Jahve poznavao licem u lice! - </p> 
<p><A NAME="an_34:11">34:11</A>&nbsp;po svim onim znakovima  i &#269;udesima u zemlji egipatskoj za koja ga je Jahve slao da ih  u&#269;ini na faraonu, na svim slu&#382;benicima njegovim i na svoj zemlji  njegovoj, </p> 
<p><A NAME="an_34:12">34:12</A>&nbsp;po onoj mo&#263;noj ruci njegovoj i po svim onim velikim  zastra&#353;nim djelima koja u&#269;ini na o&#269;i svega Izraela.</p> 
<p><HR>
<CENTER>
<A HREF="jos.htm">Next: Joshua</A></CENTER>
</BODY>
</HTML>
