[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](luk)  [Next](act) 

------------------------------------------------------------------------

### Croatian Bible: John

<span id="an_1:1">1:1</span> U početku bijaše Riječ i Riječ bijaše u
Boga i Riječ bijaše Bog.

<span id="an_1:2">1:2</span> Ona bijaše u početku u Boga.

<span id="an_1:3">1:3</span> Sve postade po njoj i bez nje ne postade
ništa. Svemu što postade

<span id="an_1:4">1:4</span> u njoj bijaše život i život bijaše ljudima
svjetlo;

<span id="an_1:5">1:5</span> i svjetlo u tami svijetli i tama ga ne
obuze.

<span id="an_1:6">1:6</span> Bi čovjek poslan od Boga, ime mu Ivan.

<span id="an_1:7">1:7</span> On dođe kao svjedok da posvjedoči za
Svjetlo da svi vjeruju po njemu.

<span id="an_1:8">1:8</span> Ne bijaše on Svjetlo, nego - da posvjedoči
za Svjetlo.

<span id="an_1:9">1:9</span> Svjetlo istinsko koje prosvjetljuje svakog
čovjeka dođe na svijet;

<span id="an_1:10">1:10</span> bijaše na svijetu i svijet po njemu posta
i svijet ga ne upozna.

<span id="an_1:11">1:11</span> K svojima dođe i njegovi ga ne primiše.

<span id="an_1:12">1:12</span> A onima koji ga primiše podade moć da
postanu djeca Božja: onima koji vjeruju u njegovo ime,

<span id="an_1:13">1:13</span> koji su rođeni ne od krvi, ni od volje
tjelesne, ni od volje muževlje, nego - od Boga.

<span id="an_1:14">1:14</span> I Riječ tijelom postade i nastani se među
nama i vidjesmo slavu njegovu - slavu koju ima kao Jedinorođenac od Oca
- pun milosti i istine.

<span id="an_1:15">1:15</span> Ivan svjedoči za njega. Viče: "To je onaj
o kojem rekoh: koji za mnom dolazi, preda mnom je jer bijaše prije
mene!"

<span id="an_1:16">1:16</span> Doista, od punine njegove svi mi
primismo, i to milost na milost.

<span id="an_1:17">1:17</span> Uistinu, Zakon bijaše dan po Mojsiju, a
milost i istina nasta po Isusu Kristu.

<span id="an_1:18">1:18</span> Boga nitko nikada ne vidje: Jedinorođenac
- Bog - koji je u krilu Očevu, on ga obznani.

<span id="an_1:19">1:19</span> A evo svjedočanstva Ivanova. Kad su
Židovi iz Jeruzalema poslali k njemu svećenike i levite da ga upitaju:
"Tko si ti?",

<span id="an_1:20">1:20</span> on prizna; ne zanijeka, nego prizna: "Ja
nisam Krist."

<span id="an_1:21">1:21</span> Upitaše ga nato: "Što dakle? Jesi li
Ilija?" Odgovori: "Nisam." "Jesi li Prorok?" Odgovori: "Ne."

<span id="an_1:22">1:22</span> Tada mu rekoše: "Pa tko si da dadnemo
odgovor onima koji su nas poslali? Što kažeš sam o sebi?"

<span id="an_1:23">1:23</span> On odgovori: "Ja sam glas koji viče u
pustinji: Poravnite put Gospodnji! - kako reče prorok Izaija."

<span id="an_1:24">1:24</span> A neki izaslanici bijahu farizeji.

<span id="an_1:25">1:25</span> Oni prihvatiše riječ i upitaše ga: "Zašto
onda krstiš kad nisi Krist, ni Ilija, ni Prorok?"

<span id="an_1:26">1:26</span> Ivan im odgovori: "Ja krstim vodom. Među
vama stoji koga vi ne poznate -

<span id="an_1:27">1:27</span> onaj koji za mnom dolazi, komu ja nisam
dostojan odriješiti remenje na obući."

<span id="an_1:28">1:28</span> To se dogodilo u Betaniji s onu stranu
Jordana, gdje je Ivan krstio.

<span id="an_1:29">1:29</span> Sutradan Ivan ugleda Isusa gdje dolazi k
njemu pa reče: "Evo Jaganjca Božjega koji odnosi grijeh svijeta!"

<span id="an_1:30">1:30</span> To je onaj o kojem rekoh: Za mnom dolazi
čovjek koji je preda mnom jer bijaše prije mene!"

<span id="an_1:31">1:31</span> "Ja ga nisam poznavao, ali baš zato dođoh
i krstim vodom da se on očituje Izraelu."

<span id="an_1:32">1:32</span> I posvjedoči Ivan: "Promatrao sam Duha
gdje s neba silazi kao golub i ostaje na njemu.

<span id="an_1:33">1:33</span> Njega ja nisam poznavao, ali onaj koji me
posla vodom krstiti reče mi: 'Na koga vidiš da Duh silazi i ostaje na
njemu, to je onaj koji krsti Duhom Svetim.'

<span id="an_1:34">1:34</span> I ja sam to vidio i svjedočim: on je Sin
Božji."

<span id="an_1:35">1:35</span> Sutradan opet stajaše Ivan s dvojicom
svojih učenika.

<span id="an_1:36">1:36</span> Ugleda Isusa koji je onuda prolazio i
reče: "Evo Jaganjca Božjega!"

<span id="an_1:37">1:37</span> Te njegove riječi čula ona dva njegova
učenika pa pođoše za Isusom.

<span id="an_1:38">1:38</span> Isus se obazre i vidjevši da idu za njim,
upita ih: "Što tražite?" Oni mu rekoše: "Rabbi" - što znači: "Učitelju -
gdje stanuješ?"

<span id="an_1:39">1:39</span> Reče im: "Dođite i vidjet ćete." Pođoše
dakle i vidješe gdje stanuje i ostadoše kod njega onaj dan. Bila je
otprilike deseta ura.

<span id="an_1:40">1:40</span> Jedan od one dvojice, koji su čuvši Ivana
pošli za Isusom, bijaše Andrija, brat Šimuna Petra.

<span id="an_1:41">1:41</span> On najprije nađe svoga brata Šimuna te će
mu: "Našli smo Mesiju!" - što znači "Krist - Pomazanik".

<span id="an_1:42">1:42</span> Dovede ga Isusu, a Isus ga pogleda i
reče: "Ti si Šimun, sin Ivanov! Zvat ćeš se Kefa!" - što znači "Petar -
Stijena".

<span id="an_1:43">1:43</span> Sutradan naumi Isus poći u Galileju. Nađe
Filipa i reče mu: "Pođi za mnom!"

<span id="an_1:44">1:44</span> Filip je bio iz Betsaide, iz grada
Andrijina i Petrova.

<span id="an_1:45">1:45</span> Filip nađe Natanaela i javi mu: "Našli
smo onoga o kome je pisao Mojsije u Zakonu i Proroci: Isusa, sina
Josipova, iz Nazareta."

<span id="an_1:46">1:46</span> Reče mu Natanael: "Iz Nazareta da može
biti što dobro?" Kaže mu Filip: "Dođi i vidi."

<span id="an_1:47">1:47</span> Kad Isus ugleda gdje Natanael dolazi k
njemu, reče za njega: "Evo istinitog Izraelca u kojem nema prijevare!"

<span id="an_1:48">1:48</span> Kaže mu Natanael: "Odakle me poznaješ?"
Odgovori mu Isus: "Vidjeh te prije negoli te Filip pozva, dok si bio pod
smokvom."

<span id="an_1:49">1:49</span> Nato će mu Natanael: "Učitelju, ti si Sin
Božji! Ti kralj si Izraelov!"

<span id="an_1:50">1:50</span> Odgovori mu Isus: "Stoga što ti rekoh:
'Vidjeh te pod smokvom', vjeruješ. I više ćeš od toga vidjeti!"

<span id="an_1:51">1:51</span> I nadoda: "Zaista, zaista, kažem vam:
gledat ćete otvoreno nebo i anđele Božje gdje uzlaze i silaze nad Sina
Čovječjega."

<span id="an_2:1">2:1</span> Trećeg dana bijaše svadba u Kani
Galilejskoj. Bila ondje Isusova majka.

<span id="an_2:2">2:2</span> Na svadbu bijaše pozvan i Isus i njegovi
učenici.

<span id="an_2:3">2:3</span> Kad ponesta vina, Isusu će njegova majka:
"Vina nemaju."

<span id="an_2:4">2:4</span> Kaže joj Isus: "Ženo, što ja imam s tobom?
Još nije došao moj čas!"

<span id="an_2:5">2:5</span> Nato će njegova mati poslužiteljima: "Što
god vam rekne, učinite!"

<span id="an_2:6">2:6</span> A bijaše ondje Židovima za čišćenje šest
kamenih posuda od po dvije do tri mjere.

<span id="an_2:7">2:7</span> Kaže Isus poslužiteljima: "Napunite posude
vodom!" I napune ih do vrha.

<span id="an_2:8">2:8</span> Tada im reče: "Zagrabite sada i nosite
ravnatelju stola." Oni odnesu.

<span id="an_2:9">2:9</span> Kad okusi vodu što posta vinom, a nije znao
odakle je - znale su sluge koje zagrabiše vodu - ravnatelj stola pozove
zaručnika

<span id="an_2:10">2:10</span> i kaže mu: "Svaki čovjek stavlja na stol
najprije dobro vino, a kad se ponapiju, gore. Ti si čuvao dobro vino sve
do sada."

<span id="an_2:11">2:11</span> Tako, u Kani Galilejskoj, učini Isus prvo
znamenje i objavi svoju slavu te povjerovaše u njega njegovi učenici.

<span id="an_2:12">2:12</span> Nakon toga siđe sa svojom majkom, s
braćom i sa svojim učenicima u Kafarnaum. Ondje ostadoše nekoliko dana.

<span id="an_2:13">2:13</span> Blizu bijaše židovska Pasha. Stoga Isus
uziđe u Jeruzalem.

<span id="an_2:14">2:14</span> U Hramu nađe prodavače volova, ovaca i
golubova i mjenjače gdje sjede.

<span id="an_2:15">2:15</span> I načini bič od užeta te ih sve istjera
iz Hrama zajedno s ovcama i volovima. Mjenjačima rasu novac i stolove
isprevrta,

<span id="an_2:16">2:16</span> a prodavačima golubova reče: "Nosite to
odavde i ne činite od kuće Oca mojega kuću trgovačku."

<span id="an_2:17">2:17</span> Prisjetiše se njegovi učenici da je
pisano: Izjeda me revnost za Dom tvoj.

<span id="an_2:18">2:18</span> Nato se umiješaju Židovi i upitaju ga:
"Koje nam znamenje možeš pokazati da to smiješ činiti?"

<span id="an_2:19">2:19</span> Odgovori im Isus: "Razvalite ovaj hram i
ja ću ga u tri dana podići."

<span id="an_2:20">2:20</span> Rekoše mu nato Židovi: "Četrdeset i šest
godina gradio se ovaj Hram, a ti da ćeš ga u tri dana podići?"

<span id="an_2:21">2:21</span> No on je govorio o hramu svoga tijela.

<span id="an_2:22">2:22</span> Pošto uskrsnu od mrtvih, prisjetiše se
njegovi učenici da je to htio reći te povjerovaše Pismu i besjedi koju
Isus reče.

<span id="an_2:23">2:23</span> Dok je boravio u Jeruzalemu o blagdanu
Pashe, mnogi povjerovaše u njegovo ime promatrajući znamenja koja je
činio.

<span id="an_2:24">2:24</span> No sam se Isus njima nije povjeravao jer
ih je sve dobro poznavao

<span id="an_2:25">2:25</span> i nije trebalo da mu tko daje
svjedočanstvo o čovjeku: ta sam je dobro znao što je u čovjeku.

<span id="an_3:1">3:1</span> Bijaše među farizejima čovjek imenom
Nikodem, ugledan Židov.

<span id="an_3:2">3:2</span> On dođe Isusu obnoć i reče mu: "Rabbi,
znamo da si od Boga došao kao učitelj jer nitko ne može činiti znamenja
kakva ti činiš ako Bog nije s njime."

<span id="an_3:3">3:3</span> Odgovori mu Isus: "Zaista, zaista, kažem
ti: tko se ne rodi nanovo, odozgor, ne može vidjeti kraljevstva
Božjega!"

<span id="an_3:4">3:4</span> Kaže mu Nikodem: "Kako se čovjek može
roditi kad je star? Zar može po drugi put ući u utrobu majke svoje i
roditi se?"

<span id="an_3:5">3:5</span> Odgovori Isus: "Zaista, zaista, kažem ti:
ako se tko ne rodi iz vode i Duha, ne može ući u kraljevstvo Božje.

<span id="an_3:6">3:6</span> Što je od tijela rođeno, tijelo je; i što
je od Duha rođeno, duh je.

<span id="an_3:7">3:7</span> Ne čudi se što ti rekoh: 'Treba da se
rodite nanovo, odozgor.'

<span id="an_3:8">3:8</span> Vjetar puše gdje hoće; čuješ mu šum, a ne
znaš odakle dolazi i kamo ide. Tako je sa svakim koji je rođen od Duha."

<span id="an_3:9">3:9</span> Upita ga Nikodem: "Kako se to može zbiti?"

<span id="an_3:10">3:10</span> Odgovori mu Isus: "Ti si učitelj u
Izraelu pa to da ne razumiješ?

<span id="an_3:11">3:11</span> Zaista, zaista, kažem ti: govorimo što
znamo, svjedočimo za ono što vidjesmo, ali svjedočanstva našega ne
primate.

<span id="an_3:12">3:12</span> Ako vam rekoh zemaljsko pa ne vjerujete,
kako ćete vjerovati kad vam budem govorio nebesko?

<span id="an_3:13">3:13</span> Nitko nije uzašao na nebo doli onaj koji
siđe s neba, Sin Čovječji.

<span id="an_3:14">3:14</span> I kao što je Mojsije podigao zmiju u
pustinji tako ima biti podignut Sin Čovječji

<span id="an_3:15">3:15</span> da svaki koji vjeruje u njemu ima život
vječni.

<span id="an_3:16">3:16</span> Uistinu, Bog je tako ljubio svijet te je
dao svoga Sina Jedinorođenca da nijedan koji u njega vjeruje ne
propadne, nego da ima život vječni.

<span id="an_3:17">3:17</span> Ta Bog nije poslao Sina na svijet da sudi
svijetu, nego da se svijet spasi po njemu.

<span id="an_3:18">3:18</span> Tko vjeruje u njega, ne osuđuje se; a tko
ne vjeruje, već je osuđen što nije vjerovao u ime jedinorođenoga Sina
Božjega.

<span id="an_3:19">3:19</span> A ovo je taj sud: Svjetlost je došla na
svijet, ali ljudi su više ljubili tamu nego svjetlost jer djela im
bijahu zla.

<span id="an_3:20">3:20</span> Uistinu, tko god čini zlo, mrzi svjetlost
i ne dolazi k svjetlosti da se ne razotkriju djela njegova;

<span id="an_3:21">3:21</span> a tko čini istinu, dolazi k svjetlosti
nek bude bjelodano da su djela njegova u Bogu učinjena."

<span id="an_3:22">3:22</span> Poslije toga ode Isus sa svojim učenicima
u Judejsku zemlju. Tu je boravio s njima i krstio.

<span id="an_3:23">3:23</span> A krstio je i Ivan, u Enonu blizu Salima,
jer ondje bijaše mnogo vode. Ljudi su dolazili i krstili se.

<span id="an_3:24">3:24</span> Jer Ivan još nije bio bačen u tamnicu.

<span id="an_3:25">3:25</span> Između Ivanovih učenika i nekog Židova
nastade tako prepirka o čišćenju.

<span id="an_3:26">3:26</span> Dođoše Ivanu i rekoše mu: "Učitelju, onaj
koji s tobom bijaše s onu stranu Jordana i za kojega si ti svjedočio -
on eno krsti i svi hrle k njemu."

<span id="an_3:27">3:27</span> Ivan odgovori: "Nitko ne može sebi uzeti
ništa ako mu nije dano s neba.

<span id="an_3:28">3:28</span> Vi ste mi sami svjedoci da sam rekao:
'Nisam ja Krist, nego poslan sam pred njim.'

<span id="an_3:29">3:29</span> Tko ima zaručnicu, zaručnik je. A
prijatelj zaručnikov, koji stoji uza nj i sluša ga, klikće od radosti na
glas zaručnikov. Ta se moja radost upravo ispunila.

<span id="an_3:30">3:30</span> On treba da raste, a ja da se umanjujem.

<span id="an_3:31">3:31</span> Tko odozgor dolazi, on je iznad sviju;
tko je sa zemlje, zemaljski je i zemaljski govori. Tko dolazi s neba, on
je iznad sviju:

<span id="an_3:32">3:32</span> što je vidio i čuo - za to svjedoči, a
svjedočanstva njegova nitko ne prima.

<span id="an_3:33">3:33</span> Tko primi njegovo svjedočanstvo,
potvrđuje da je Bog istinit.

<span id="an_3:34">3:34</span> Uistinu, onaj koga Bog posla Božje riječi
govori jer Bog Duha ne daje na mjeru.

<span id="an_3:35">3:35</span> Otac ljubi Sina i sve je predao u ruku
njegovu.

<span id="an_3:36">3:36</span> Tko vjeruje u Sina, ima vječni život; a
tko neće da vjeruje u Sina, neće vidjeti života; gnjev Božji ostaje na
njemu."

<span id="an_4:1">4:1</span> Kad Gospodin dozna da su farizeji dočuli
kako on, Isus, okuplja i krsti više učenika nego Ivan -

<span id="an_4:2">4:2</span> iako zapravo nije krstio sam Isus, nego
njegovi učenici -

<span id="an_4:3">4:3</span> ode iz Judeje i ponovno se vrati u
Galileju.

<span id="an_4:4">4:4</span> Morao je proći kroza Samariju.

<span id="an_4:5">4:5</span> Dođe dakle u samarijski grad koji se zove
Sihar, blizu imanja što ga Jakov dade svojemu sinu Josipu.

<span id="an_4:6">4:6</span> Ondje bijaše zdenac Jakovljev. Isus je
umoran od puta sjedio na zdencu. Bila je otprilike šesta ura.

<span id="an_4:7">4:7</span> Dođe neka žena Samarijanka zahvatiti vode.
Kaže joj Isus: "Daj mi piti!"

<span id="an_4:8">4:8</span> Njegovi učenici bijahu otišli u grad kupiti
hrane.

<span id="an_4:9">4:9</span> Kaže mu na to Samarijanka: "Kako ti, Židov,
išteš piti od mene, Samarijanke?" Jer Židovi se ne druže sa
Samarijancima.

<span id="an_4:10">4:10</span> Isus joj odgovori: "Kad bi znala dar
Božji i tko je onaj koji ti veli: 'Daj mi piti', ti bi u njega zaiskala
i on bi ti dao vode žive."

<span id="an_4:11">4:11</span> Odvrati mu žena: "Gospodine, ta nemaš ni
čime bi zahvatio, a zdenac je dubok. Otkuda ti dakle voda živa?

<span id="an_4:12">4:12</span> Zar si ti možda veći od oca našeg Jakova
koji nam dade ovaj zdenac i sam je iz njega pio, a i sinovi njegovi i
stada njegova?"

<span id="an_4:13">4:13</span> Odgovori joj Isus: "Tko god pije ove
vode, opet će ožednjeti.

<span id="an_4:14">4:14</span> A tko bude pio vode koju ću mu ja dati,
ne, neće ožednjeti nikada: voda koju ću mu ja dati postat će u njemu
izvorom vode koja struji u život vječni."

<span id="an_4:15">4:15</span> Kaže mu žena: "Gospodine, daj mi te vode
da ne žeđam i da ne moram dolaziti ovamo zahvaćati."

<span id="an_4:16">4:16</span> Nato joj on reče: "Idi i zovi svoga muža
pa se vrati ovamo."

<span id="an_4:17">4:17</span> Odgovori mu žena: "Nemam muža." Kaže joj
Isus: "Dobro si rekla: 'Nemam muža!'

<span id="an_4:18">4:18</span> Pet si doista muževa imala, a ni ovaj
koga sada imaš nije ti muž. To si po istini rekla."

<span id="an_4:19">4:19</span> Kaže mu žena: "Gospodine, vidim da si
prorok.

<span id="an_4:20">4:20</span> Naši su se očevi klanjali na ovome brdu,
a vi kažete da je u Jeruzalemu mjesto gdje se treba klanjati."

<span id="an_4:21">4:21</span> A Isus joj reče: "Vjeruj mi, ženo, dolazi
čas kad se nećete klanjati Ocu ni na ovoj gori ni u Jeruzalemu.

<span id="an_4:22">4:22</span> Vi se klanjate onome što ne poznate, a mi
se klanjamo onome što poznamo jer spasenje dolazi od Židova.

<span id="an_4:23">4:23</span> Ali dolazi čas - sada je! - kad će se
istinski klanjatelji klanjati Ocu u duhu i istini jer takve upravo
klanjatelje traži Otac.

<span id="an_4:24">4:24</span> Bog je duh i koji se njemu klanjaju, u
duhu i istini treba da se klanjaju."

<span id="an_4:25">4:25</span> Kaže mu žena: "Znam da ima doći Mesija
zvani Krist - Pomazanik. Kad on dođe, objavit će nam sve."

<span id="an_4:26">4:26</span> Kaže joj Isus: "Ja sam, ja koji s tobom
govorim!"

<span id="an_4:27">4:27</span> Uto dođu njegovi učenici pa se začude što
razgovara sa ženom. Nitko ga ipak ne zapita: "Što tražiš?" ili: "Što
razgovaraš s njom?"

<span id="an_4:28">4:28</span> Žena ostavi svoj krčag pa ode u grad i
reče ljudima:

<span id="an_4:29">4:29</span> "Dođite da vidite čovjeka koji mi je
kazao sve što sam počinila. Da to nije Krist?"

<span id="an_4:30">4:30</span> Oni iziđu iz grada te se upute k njemu.

<span id="an_4:31">4:31</span> Učenici ga dotle nudili: "Učitelju,
jedi!"

<span id="an_4:32">4:32</span> A on im reče: "Hraniti mi se valja jelom
koje vi ne poznajete."

<span id="an_4:33">4:33</span> Učenici se nato zapitkivahu: "Da mu nije
tko donio jesti?"

<span id="an_4:34">4:34</span> Kaže im Isus: "Jelo je moje vršiti volju
onoga koji me posla i dovršiti djelo njegovo.

<span id="an_4:35">4:35</span> Ne govorite li vi: 'Još četiri mjeseca i
evo žetve?' Gle, kažem vam, podignite oči svoje i pogledajte polja: već
se bjelasaju za žetvu.

<span id="an_4:36">4:36</span> Žetelac već prima plaću, sabire plod za
vječni život da se sijač i žetelac zajedno raduju.

<span id="an_4:37">4:37</span> Tu se obistinjuje izreka: 'Jedan sije,
drugi žanje.'

<span id="an_4:38">4:38</span> Ja vas poslah žeti ono oko čega se niste
trudili; drugi su se trudili, a vi ste ušli u trud njihov."

<span id="an_4:39">4:39</span> Mnogi Samarijanci iz onoga grada
povjerovaše u njega zbog riječi žene koja je svjedočila: "Kazao mi je
sve što sam počinila."

<span id="an_4:40">4:40</span> Kad su dakle Samarijanci došli k njemu,
moljahu ga da ostane u njih. I ostade ondje dva dana.

<span id="an_4:41">4:41</span> Tada ih je još mnogo više povjerovalo
zbog njegove riječi

<span id="an_4:42">4:42</span> pa govorahu ženi: "Sada više ne vjerujemo
zbog tvoga kazivanja; ta sami smo čuli i znamo: ovo je uistinu Spasitelj
svijeta."

<span id="an_4:43">4:43</span> Nakon dva dana ode odande u Galileju.

<span id="an_4:44">4:44</span> Sam je Isus doduše izjavio da prorok nema
časti u svom zavičaju.

<span id="an_4:45">4:45</span> Kad je dakle stigao u Galileju, Galilejci
ga lijepo primiše jer bijahu vidjeli što je sve učinio u Jeruzalemu za
blagdana. Jer su i oni bili uzišli na blagdan.

<span id="an_4:46">4:46</span> Dođe dakle ponovno u Kanu Galilejsku,
gdje bijaše pretvorio vodu u vino. Ondje bijaše neki kraljevski
službenik koji je imao bolesna sina u Kafarnaumu.

<span id="an_4:47">4:47</span> Kad je čuo da je Isus došao iz Judeje u
Galileju, ode k njemu pa ga moljaše da siđe i ozdravi mu sina jer već
samo što nije umro.

<span id="an_4:48">4:48</span> Nato mu Isus reče: "Ako ne vidite
znamenja i čudesa, ne vjerujete!"

<span id="an_4:49">4:49</span> Kaže mu kraljevski službenik: "Gospodine,
siđi dok mi ne umre dijete."

<span id="an_4:50">4:50</span> Kaže mu Isus: "Idi, sin tvoj živi!"
Povjerova čovjek riječi koju mu reče Isus i ode.

<span id="an_4:51">4:51</span> Dok je on još silazio, pohite mu u susret
sluge s viješću da mu sin živi.

<span id="an_4:52">4:52</span> Upita ih dakle za uru kad mu je krenulo
nabolje. Rekoše mu: "Jučer oko sedme ure pustila ga ognjica."

<span id="an_4:53">4:53</span> Tada razabra otac da je to bilo upravo
onog časa kad mu Isus reče: "Sin tvoj živi." I povjerova on i sav dom
njegov.

<span id="an_4:54">4:54</span> Bijaše to drugo znamenje što ga učini
Isus po povratku iz Judeje u Galileju.

<span id="an_5:1">5:1</span> Nakon toga bijaše židovski blagdan pa Isus
uziđe u Jeruzalem.

<span id="an_5:2">5:2</span> U Jeruzalemu se kod Ovčjih vrata nalazi
kupalište koje se hebrejski zove Bethzatha, a ima pet trijemova.

<span id="an_5:3">5:3</span> U njima je ležalo mnoštvo bolesnika -
slijepih, hromih, uzetih:čekali su da izbije voda..

<span id="an_5:4">5:4</span> Anđeo bi Gospodnji, naime, silazio od
vremena do vremena u ribnjak i pokrenuo vodu: tko bi prvi ušao pošto je
voda izbila, ozdravio bi makar bolovao od bilo kakve bolesti.

<span id="an_5:5">5:5</span> Bijaše ondje neki čovjek koji je trpio od
svoje bolesti trideset i osam godina.

<span id="an_5:6">5:6</span> Kad ga Isus opazi gdje leži i kada dozna da
je već dugo u tome stanju, kaže mu: "Želiš li ozdraviti?"

<span id="an_5:7">5:7</span> Odgovori mu bolesnik: "Gospodine, nikoga
nemam tko bi me uronio u kupalište kad se voda uzbiba. Dok ja stignem,
drugi već prije mene siđe."

<span id="an_5:8">5:8</span> Kaže mu Isus: "Ustani, uzmi svoju postelju
i hodi!"

<span id="an_5:9">5:9</span> Čovjek odmah ozdravi, uzme svoju postelju i
prohoda. Toga dana bijaše subota.

<span id="an_5:10">5:10</span> Židovi su stoga govorili ozdravljenomu:
"Subota je! Ne smiješ nositi postelju svoju!"

<span id="an_5:11">5:11</span> On im odvrati: "Onaj koji me ozdravi reče
mi: 'Uzmi svoju postelju i hodi!'"

<span id="an_5:12">5:12</span> Upitaše ga dakle: "Tko je taj čovjek koji
ti je rekao: 'Uzmi i hodi?'"

<span id="an_5:13">5:13</span> No ozdravljenik nije znao tko je taj jer
je Isus nestao u mnoštvu što se ondje nalazilo.

<span id="an_5:14">5:14</span> Nakon toga nađe ga Isus u Hramu i reče
mu: "Eto, ozdravio si! Više ne griješi da te što gore ne snađe!"

<span id="an_5:15">5:15</span> Čovjek ode i javi Židovima da je Isus
onaj koji ga je ozdravio.

<span id="an_5:16">5:16</span> Zbog toga su Židovi počeli Isusa napadati
što to radi subotom.

<span id="an_5:17">5:17</span> Isus im odgovori: "Otac moj sve do sada
radi pa i ja radim."

<span id="an_5:18">5:18</span> Zbog toga su Židovi još više gledali da
ga ubiju jer je ne samo kršio subotu nego i Boga nazivao Ocem svojim
izjednačujući sebe s Bogom.

<span id="an_5:19">5:19</span> Isus nato odvrati: "Zaista, zaista, kažem
vam: Sin ne može sam od sebe činiti ništa, doli što vidi da čini Otac;
što on čini, to jednako i Sin čini.

<span id="an_5:20">5:20</span> Jer Otac Ljubi Sina i pokazuje mu sve što
sam čini. Pokazat će mu i veća djela od ovih te ćete se čudom čuditi.

<span id="an_5:21">5:21</span> Uistinu, kao što Otac uskrisuje mrtve i
oživljava tako i Sin oživljava koje hoće.

<span id="an_5:22">5:22</span> Otac doista ne sudi nikomu: sav je sud
predao Sinu

<span id="an_5:23">5:23</span> da svi časte Sina kao što časte Oca. Tko
ne časti Sina, ne časti ni Oca koji ga posla."

<span id="an_5:24">5:24</span> "Zaista, zaista, kažem vam: tko sluša
moju riječ i vjeruje onomu koji me posla, ima život vječni i ne dolazi
na sud, nego je prešao iz smrti u život.

<span id="an_5:25">5:25</span> Zaista, zaista, kažem vam: dolazi čas -
sada je! - kad će mrtvi čuti glas Sina Božjega i koji čuju, živjet će.

<span id="an_5:26">5:26</span> Doista, kao što Otac ima život u sebi
tako je i Sinu dao da ima život u sebi;

<span id="an_5:27">5:27</span> i ovlasti ga da sudi jer je Sin Čovječji.

<span id="an_5:28">5:28</span> Ne čudite se tome jer dolazi čas kad će
svi koji su u grobovima, čuti njegov glas.

<span id="an_5:29">5:29</span> I izići će: koji su dobro činili - na
uskrsnuće života, a koji su radili zlo - na uskrsnuće osude.

<span id="an_5:30">5:30</span> Ja sam od sebe ne mogu učiniti ništa:
kako čujem, sudim, i sud je moj pravedan jer ne tražim svoje volje, nego
volju onoga koji me posla."

<span id="an_5:31">5:31</span> "Ako ja svjedočim sam za sebe,
svjedočanstvo moje nije istinito.

<span id="an_5:32">5:32</span> Drugi svjedoči za mene i znam: istinito
je svjedočanstvo kojim on svjedoči za mene.

<span id="an_5:33">5:33</span> Vi ste poslali k Ivanu i on je
posvjedočio za istinu.

<span id="an_5:34">5:34</span> Ja ne primam svjedočanstva od čovjeka,
već govorim to da se vi spasite.

<span id="an_5:35">5:35</span> On bijaše svjetiljka što gori i svijetli,
a vi se htjedoste samo za čas naslađivati njegovom svjetlosti.

<span id="an_5:36">5:36</span> Ali ja imam svjedočanstvo veće od
Ivanova: djela koja mi je dao izvršiti Otac, upravo ta djela koja činim,
svjedoče za mene - da me poslao Otac.

<span id="an_5:37">5:37</span> Pa i Otac koji me posla sam je svjedočio
za mene. Niti ste glasa njegova ikada čuli niti ste lica njegova ikada
vidjeli,

<span id="an_5:38">5:38</span> a ni riječ njegova ne prebiva u vama jer
ne vjerujete onomu kojega on posla.

<span id="an_5:39">5:39</span> Vi istražujete Pisma jer mislite po njima
imati život vječni. I ona svjedoče za mene,

<span id="an_5:40">5:40</span> a vi ipak nećete da dođete k meni da
život imate.

<span id="an_5:41">5:41</span> Slave od ljudi ne tražim,

<span id="an_5:42">5:42</span> ali vas dobro upoznah: ljubavi Božje
nemate u sebi.

<span id="an_5:43">5:43</span> Ja sam došao u ime Oca svoga i vi me ne
primate. Dođe li tko drugi u svoje ime, njega ćete primiti.

<span id="an_5:44">5:44</span> Ta kako biste vi vjerovali kad tražite
slavu jedni od drugih, a slave od Boga jedinoga ne tražite!

<span id="an_5:45">5:45</span> Ne mislite da ću vas ja tužiti Ocu. Vaš
je tužitelj Mojsije u koga se uzdate.

<span id="an_5:46">5:46</span> Uistinu, kad biste vjerovali Mojsiju, i
meni biste vjerovali: ta o meni je on pisao.

<span id="an_5:47">5:47</span> Ali ako njegovim pismima ne vjerujete,
kako da mojim riječima vjerujete?"

<span id="an_6:1">6:1</span> Nakon toga ode Isus na drugu stranu
Galilejskog, Tiberijadskog mora.

<span id="an_6:2">6:2</span> Slijedilo ga silno mnoštvo jer su gledali
znamenja što ih je činio na bolesnicima.

<span id="an_6:3">6:3</span> A Isus uziđe na goru i ondje sjeđaše sa
svojim učenicima.

<span id="an_6:4">6:4</span> Bijaše blizu Pasha, židovski blagdan.

<span id="an_6:5">6:5</span> Isus podigne oči i ugleda kako silan svijet
dolazi k njemu pa upita Filipa: "Gdje da kupimo kruha da ovi blaguju?"

<span id="an_6:6">6:6</span> To reče kušajući ga; jer znao je što će
učiniti.

<span id="an_6:7">6:7</span> Odgovori mu Filip: "Za dvjesta denara kruha
ne bi bilo dosta da svaki nešto malo dobije."

<span id="an_6:8">6:8</span> Kaže mu jedan od njegovih učenika, Andrija,
brat Šimuna Petra:

<span id="an_6:9">6:9</span> "Ovdje je dječak koji ima pet ječmenih
kruhova i dvije ribice! Ali što je to za tolike?"

<span id="an_6:10">6:10</span> Reče Isus: "Neka ljudi posjedaju!" A bilo
je mnogo trave na tome mjestu. Posjedaše dakle muškarci, njih oko pet
tisuća.

<span id="an_6:11">6:11</span> Isus uze kruhove, izreče zahvalnicu pa
razdijeli onima koji su posjedali. A tako i od ribica - koliko su god
htjeli.

<span id="an_6:12">6:12</span> A kad se nasitiše, reče svojim učenicima:
"Skupite preostale ulomke da ništa ne propadne!"

<span id="an_6:13">6:13</span> Skupili su dakle i napunili dvanaest
košara ulomaka što od pet ječmenih kruhova pretekoše onima koji su
blagovali.

<span id="an_6:14">6:14</span> Kad su ljudi vidjeli znamenje što ga Isus
učini, rekoše: "Ovo je uistinu Prorok koji ima doći na svijet!"

<span id="an_6:15">6:15</span> Kad Isus spozna da kane doći, pograbiti
ga i zakraljiti, povuče se ponovno u goru, posve sam.

<span id="an_6:16">6:16</span> Kad nasta večer, siđoše njegovi učenici k
moru,

<span id="an_6:17">6:17</span> uđoše u lađicu i krenuše na onu stranu
mora, u Kafarnaum. Već se i smrklo, a Isusa još nikako k njima.

<span id="an_6:18">6:18</span> More se uzburkalo od silnog vjetra što je
zapuhao.

<span id="an_6:19">6:19</span> Pošto su dakle isplovili oko dvadeset i
pet do trideset stadija, ugledaju Isusa gdje ide po moru i približava se
lađici. Prestraše se,

<span id="an_6:20">6:20</span> a on će njima: "Ja sam! Ne bojte se!"

<span id="an_6:21">6:21</span> Htjedoše ga uzeti u lađicu, kadli se
lađica odmah nađe na obali kamo su se zaputili.

<span id="an_6:22">6:22</span> Sutradan mnoštvo, koje osta s onu stranu
mora, zapazi da ondje bijaše samo jedna lađica i da Isus nije bio ušao
zajedno sa svojim učenicima u lađicu, nego da oni odoše sami.

<span id="an_6:23">6:23</span> Iz Tiberijade pak stigoše druge lađice
blizu onog mjesta gdje jedoše kruh pošto je Gospodin izrekao zahvalnicu.

<span id="an_6:24">6:24</span> Kada dakle mnoštvo vidje da ondje nema
Isusa ni njegovih učenika, uđu u lađice i odu u Kafarnaum tražeći Isusa.

<span id="an_6:25">6:25</span> Kad ga nađoše s onu stranu mora, rekoše
mu: "Učitelju, kad si ovamo došao?"

<span id="an_6:26">6:26</span> Isus im odgovori: "Zaista, zaista, kažem
vam: tražite me, ali ne stoga što vidjeste znamenja, nego stoga što ste
jeli od onih kruhova i nasitili se.

<span id="an_6:27">6:27</span> Radite, ali ne za hranu propadljivu, nego
za hranu koja ostaje za život vječni: nju će vam dati Sin Čovječji jer
njega Otac - Bog - opečati."

<span id="an_6:28">6:28</span> Rekoše mu dakle: "Što nam je činiti da
bismo radili djela Božja?"

<span id="an_6:29">6:29</span> Odgovori im Isus: "Djelo je Božje da
vjerujete u onoga kojega je on poslao."

<span id="an_6:30">6:30</span> Rekoše mu onda: "Kakvo ti znamenje činiš
da vidimo pa da ti vjerujemo? Koje je tvoje djelo?

<span id="an_6:31">6:31</span> Očevi naši blagovaše manu u pustinji, kao
što je pisano: Nahrani ih kruhom nebeskim."

<span id="an_6:32">6:32</span> Reče im Isus: "Zaista, zaista, kažem vam:
nije vam Mojsije dao kruh s neba, nego Otac moj daje vam kruh s neba,
kruh istinski;

<span id="an_6:33">6:33</span> jer kruh je Božji Onaj koji silazi s neba
i daje život svijetu."

<span id="an_6:34">6:34</span> Rekoše mu nato: "Gospodine, daj nam
uvijek toga kruha."

<span id="an_6:35">6:35</span> Reče im Isus: "Ja sam kruh života. Tko
dolazi k meni, neće ogladnjeti; tko vjeruje u mene, neće ožednjeti
nikada.

<span id="an_6:36">6:36</span> No rekoh vam: vidjeli ste me, a opet ne
vjerujete.

<span id="an_6:37">6:37</span> Svi koje mi daje Otac doći će k meni, i
onoga tko dođe k meni neću izbaciti;

<span id="an_6:38">6:38</span> jer siđoh s neba ne da vršim svoju volju,
nego volju onoga koji me posla.

<span id="an_6:39">6:39</span> A ovo je volja onoga koji me posla: da
nikoga od onih koje mi je dao ne izgubim, nego da ih uskrisim u
posljednji dan.

<span id="an_6:40">6:40</span> Da, to je volja Oca mojega da tko god
vidi Sina i vjeruje u njega, ima život vječni i ja da ga uskrisim u
posljednji dan."

<span id="an_6:41">6:41</span> Židovi nato mrmljahu protiv njega što je
rekao: "Ja sam kruh koji je sišao s neba."

<span id="an_6:42">6:42</span> Govorahu: "Nije li to Isus, sin Josipov?
Ne poznajemo li mu oca i majku? Kako sada govori: 'Sišao sam s neba?'"

<span id="an_6:43">6:43</span> Isus im odvrati: "Ne mrmljajte među
sobom!

<span id="an_6:44">6:44</span> Nitko ne može doći k meni ako ga ne
povuče Otac koji me posla; i ja ću ga uskrisiti u posljednji dan.

<span id="an_6:45">6:45</span> Pisano je u Prorocima: Svi će biti
učenici Božji. Tko god čuje od Oca i pouči se, dolazi k meni.

<span id="an_6:46">6:46</span> Ne da bi tko vidio Oca, doli onaj koji je
kod Boga; on je vidio Oca.

<span id="an_6:47">6:47</span> Zaista, zaista, kažem vam: tko vjeruje,
ima život vječni.

<span id="an_6:48">6:48</span> Ja sam kruh života.

<span id="an_6:49">6:49</span> Očevi vaši jedoše u pustinji manu i
pomriješe.

<span id="an_6:50">6:50</span> Ovo je kruh koji silazi s neba: da tko od
njega jede, ne umre.

<span id="an_6:51">6:51</span> Ja sam kruh živi koji je s neba sišao.
Tko bude jeo od ovoga kruha, živjet će uvijeke. Kruh koji ću ja dati
tijelo je moje - za život svijeta."

<span id="an_6:52">6:52</span> Židovi se nato među sobom prepirahu:
"Kako nam ovaj može dati tijelo svoje za jelo?"

<span id="an_6:53">6:53</span> Reče im stoga Isus: "Zaista, zaista,
kažem vam: ako ne jedete tijela Sina Čovječjega i ne pijete krvi
njegove, nemate života u sebi!

<span id="an_6:54">6:54</span> Tko blaguje tijelo moje i pije krv moju,
ima život vječni; i ja ću ga uskrisiti u posljednji dan.

<span id="an_6:55">6:55</span> Tijelo je moje jelo istinsko, krv je moja
piće istinsko.

<span id="an_6:56">6:56</span> Tko jede moje tijelo i pije moju krv, u
meni ostaje i ja u njemu.

<span id="an_6:57">6:57</span> Kao što je mene poslao živi Otac i ja
živim po Ocu, tako i onaj koji mene blaguje živjet će po meni.

<span id="an_6:58">6:58</span> Ovo je kruh koji je s neba sišao, ne kao
onaj koji jedoše očevi i pomriješe. Tko jede ovaj kruh, živjet će
uvijeke."

<span id="an_6:59">6:59</span> To reče Isus naučavajući u sinagogi u
Kafarnaumu.

<span id="an_6:60">6:60</span> Mnogi od njegovih učenika čuvši to
rekoše: "Tvrda je to besjeda! Tko je može slušati?"

<span id="an_6:61">6:61</span> A Isus znajući sam od sebe da njegovi
učenici zbog toga mrmljaju, reče im: "Zar vas to sablažnjava?

<span id="an_6:62">6:62</span> A što ako vidite Sina Čovječjega kako
uzlazi onamo gdje je prije bio?"

<span id="an_6:63">6:63</span> "Duh je onaj koji oživljuje, tijelo ne
koristi ništa. Riječi koje sam vam govorio duh su i život su."

<span id="an_6:64">6:64</span> "A ipak, ima ih među vama koji ne
vjeruju." Jer znao je Isus od početka koji su oni što ne vjeruju i tko
je onaj koji će ga izdati.

<span id="an_6:65">6:65</span> I doda: "Zato sam vam i rekao da nitko ne
može doći k meni ako mu nije dano od Oca."

<span id="an_6:66">6:66</span> Otada mnogi učenici odstupiše, više nisu
išli s njime.

<span id="an_6:67">6:67</span> Reče stoga Isus dvanaestorici: "Da možda
i vi ne kanite otići?"

<span id="an_6:68">6:68</span> Odgovori mu Šimun Petar: "Gospodine, kome
da idemo? Ti imaš riječi života vječnoga!

<span id="an_6:69">6:69</span> I mi vjerujemo i znamo: ti si Svetac
Božji."

<span id="an_6:70">6:70</span> Odgovori im Isus: "Nisam li ja vas
dvanaestoricu izabrao? A ipak, jedan je od vas đavao."

<span id="an_6:71">6:71</span> Govoraše to o Judi, sinu Šimuna
Iškariotskoga, jednom od dvanaestorice, jer on ga je imao izdati.

<span id="an_7:1">7:1</span> Nakon toga Isus je obilazio po Galileji;
nije htio u Judeju jer su Židovi tražili da ga ubiju.

<span id="an_7:2">7:2</span> Bijaše blizu židovski Blagdan sjenica.

<span id="an_7:3">7:3</span> Rekoše mu stoga njegova braća: "Otiđi
odavle i pođi u Judeju da i tvoji učenici vide djela što činiš.

<span id="an_7:4">7:4</span> Ta tko želi biti javno poznat, ne čini
ništa u tajnosti. Ako već činiš sve to, očituj se svijetu."

<span id="an_7:5">7:5</span> Jer ni braća njegova nisu vjerovala u
njega.

<span id="an_7:6">7:6</span> Reče im nato Isus: "Moje vrijeme još nije
došlo, a za vas je vrijeme svagda pogodno.

<span id="an_7:7">7:7</span> Vas svijet ne može mrziti, ali mene mrzi
jer ja svjedočim protiv njega: da su mu djela opaka.

<span id="an_7:8">7:8</span> Vi samo uziđite na blagdan. Ja još ne
uzlazim na ovaj blagdan jer moje se vrijeme još nije ispunilo."

<span id="an_7:9">7:9</span> To im reče i ostade u Galileji.

<span id="an_7:10">7:10</span> Ali pošto njegova braća uziđoše na
blagdan, uziđe i on, ne javno, nego potajno.

<span id="an_7:11">7:11</span> A Židovi su ga tražili o blagdanu
pitajući : "Gdje je onaj?"

<span id="an_7:12">7:12</span> I među mnoštvom o njemu se mnogo šaptalo.
Jedni govorahu: "Dobar je!" Drugi pak: "Ne, nego zavodi narod."

<span id="an_7:13">7:13</span> Ipak nitko nije otvoreno govorio o njemu
zbog straha od Židova.

<span id="an_7:14">7:14</span> Usred blagdana uziđe Isus u Hram i stade
naučavati.

<span id="an_7:15">7:15</span> Židovi se u čudu pitahu: "Kako ovaj znade
Pisma, a nije učio?"

<span id="an_7:16">7:16</span> Nato im Isus odvrati: "Moj nauk nije moj,
nego onoga koji me posla.

<span id="an_7:17">7:17</span> Ako tko hoće vršiti volju njegovu,
prepoznat će da li je taj nauk od Boga ili ja sam od sebe govorim.

<span id="an_7:18">7:18</span> Tko sam od sebe govori, svoju slavu
traži, a tko traži slavu onoga koji ga posla, taj je istinit i nema u
njemu nepravednosti.

<span id="an_7:19">7:19</span> Nije li vam Mojsije dao Zakon? Pa ipak
nitko od vas ne vrši Zakona." "Zašto tražite da me ubijete?"

<span id="an_7:20">7:20</span> Odgovori mnoštvo: "Zloduha imaš! Tko
traži da te ubije?"

<span id="an_7:21">7:21</span> Uzvrati im Isus: "Jedno djelo učinih i
svi se čudite.

<span id="an_7:22">7:22</span> Mojsije vam dade obrezanje - ne, ono i
nije od Mojsija, nego od otaca - i vi u subotu obrezujete čovjeka.

<span id="an_7:23">7:23</span> Ako čovjek može primiti obrezanje u
subotu da se ne prekrši Mojsijev zakon, zašto se ljutite na mene što sam
svega čovjeka ozdravio u subotu?

<span id="an_7:24">7:24</span> Ne sudite po vanjštini, nego sudite sudom
pravednim!"

<span id="an_7:25">7:25</span> Rekoše tada neki Jeruzalemci: "Nije li to
onaj koga traže da ga ubiju?

<span id="an_7:26">7:26</span> A evo, posve otvoreno govori i ništa mu
ne kažu. Da nisu možda i glavari doista upoznali da je on Krist?

<span id="an_7:27">7:27</span> Ali za njega znamo odakle je, a kad Krist
dođe, nitko neće znati odakle je!"

<span id="an_7:28">7:28</span> Nato Isus, koji je učio u Hramu, povika:
"Da! Poznajete me i znate odakle sam! A ipak ja nisam došao sam od sebe:
postoji jedan istiniti koji me posla. Njega vi ne znate.

<span id="an_7:29">7:29</span> Ja ga znadem jer sam od njega i on me
poslao."

<span id="an_7:30">7:30</span> Židovi su otad vrebali da ga uhvate. Ipak
nitko ne stavi na nj ruke jer još nije bio došao njegov čas.

<span id="an_7:31">7:31</span> A mnogi iz mnoštva povjerovaše u nj te
govorahu: "Zar će Krist, kada dođe, činiti više znamenja nego što ih
ovaj učini?"

<span id="an_7:32">7:32</span> Dočuli farizeji da se to u mnoštvu o
njemu šapće. Stoga glavari svećenički i farizeji poslaše stražare da ga
uhvate.

<span id="an_7:33">7:33</span> Tada Isus reče: "Još sam malo vremena s
vama i odlazim onomu koji me posla.

<span id="an_7:34">7:34</span> Tražit ćete me i nećete me naći; gdje sam
ja, vi ne možete doći."

<span id="an_7:35">7:35</span> Rekoše nato Židovi među sobom: "Kamo to
ovaj kani da ga mi nećemo naći? Da ne kani poći raseljenima među Grcima
i naučavati Grke?

<span id="an_7:36">7:36</span> Što li znači besjeda koju reče: 'Tražit
ćete me i nećete me naći; gdje sam ja, vi ne možete doći'?"

<span id="an_7:37">7:37</span> U posljednji, veliki dan blagdana Isus
stade i povika: "Ako je tko žedan, neka dođe k meni! Neka pije

<span id="an_7:38">7:38</span> koji vjeruje u mene! Kao što reče Pismo:
'Rijeke će žive vode poteći iz njegove utrobe!'"

<span id="an_7:39">7:39</span> To reče o Duhu kojega su imali primiti
oni što vjeruju u njega. Tada doista ne bijaše još došao Duh jer Isus
nije bio proslavljen.

<span id="an_7:40">7:40</span> Kad su neki iz naroda čuli te riječi,
govorahu: "Ovo je uistinu Prorok."

<span id="an_7:41">7:41</span> Drugi govorahu: "Ovo je Krist." A bilo ih
je i koji su pitali: "Pa zar Krist dolazi iz Galileje?

<span id="an_7:42">7:42</span> Ne kaže li Pismo da Krist dolazi iz
potomstva Davidova, i to iz Betlehema, mjesta gdje bijaše David?"

<span id="an_7:43">7:43</span> Tako je u narodu nastala podvojenost zbog
njega.

<span id="an_7:44">7:44</span> Neki ga čak htjedoše uhvatiti, ali nitko
ne stavi na nj ruke.

<span id="an_7:45">7:45</span> Dođoše dakle stražari glavarima
svećeničkim i farizejima, a ovi im rekoše: "Zašto ga ne dovedoste?"

<span id="an_7:46">7:46</span> Stražari odgovore: "Nikada nitko nije
ovako govorio."

<span id="an_7:47">7:47</span> Nato će im farizeji: "Zar ste se i vi
dali zavesti?

<span id="an_7:48">7:48</span> Je li itko od glavara ili farizeja
povjerovao u njega?

<span id="an_7:49">7:49</span> Ali ta svjetina koja ne pozna Zakona - to
je prokleto!"

<span id="an_7:50">7:50</span> Kaže im Nikodem - onaj koji ono prije
dođe k Isusu, a bijaše jedan od njih:

<span id="an_7:51">7:51</span> "Zar naš Zakon sudi čovjeku ako ga prije
ne sasluša i ne dozna što čini?"

<span id="an_7:52">7:52</span> Odgovoriše mu: "Da nisi i ti iz Galileje?
Istraži pa ćeš vidjeti da iz Galileje ne ustaje prorok."

<span id="an_7:53">7:53</span> I otiđoše svaki svojoj kući.

<span id="an_8:1">8:1</span> A Isus se uputi na Maslinsku goru.

<span id="an_8:2">8:2</span> U zoru eto ga opet u Hramu. Sav je narod
hrlio k njemu. On sjede i stade poučavati.

<span id="an_8:3">8:3</span> Uto mu pismoznanci i farizeji dovedu neku
ženu zatečenu u preljubu. Postave je u sredinu

<span id="an_8:4">8:4</span> i kažu mu: "Učitelju! Ova je žena zatečena
u samom preljubu.

<span id="an_8:5">8:5</span> U Zakonu nam je Mojsije naredio takve
kamenovati. Što ti na to kažeš?"

<span id="an_8:6">8:6</span> To govorahu samo da ga iskušaju pa da ga
mogu optužiti. Isus se sagne pa stane prstom pisati po tlu.

<span id="an_8:7">8:7</span> A kako su oni dalje navaljivali, on se
uspravi i reče im: "Tko je od vas bez grijeha, neka prvi na nju baci
kamen."

<span id="an_8:8">8:8</span> I ponovno se sagnuvši, nastavi pisati po
zemlji.

<span id="an_8:9">8:9</span> A kad oni to čuše, stadoše odlaziti jedan
za drugim, počevši od starijih. Osta Isus sam - i žena koja stajaše u
sredini.

<span id="an_8:10">8:10</span> Isus se uspravi i reče joj: "Ženo, gdje
su oni? Zar te nitko ne osudi?"

<span id="an_8:11">8:11</span> Ona reče: "Nitko, Gospodine." Reče joj
Isus: "Ni ja te ne osuđujem. Idi i odsada više nemoj griješiti."

<span id="an_8:12">8:12</span> Isus im zatim ponovno progovori: "Ja sam
svjetlost svijeta; tko ide za mnom, neće hoditi u tami, nego će imati
svjetlost života."

<span id="an_8:13">8:13</span> Farizeji mu nato rekoše: "Ti svjedočiš
sam za sebe: svjedočanstvo tvoje nije istinito!"

<span id="an_8:14">8:14</span> Odgovori im Isus: "Ako ja i svjedočim sam
za sebe, svjedočanstvo je moje istinito jer znam odakle dođoh i kamo
idem. A vi ne znate ni odakle dolazim ni kamo idem.

<span id="an_8:15">8:15</span> Vi sudite po tijelu; ja ne sudim nikoga;

<span id="an_8:16">8:16</span> no ako i sudim, sud je moj istinit jer
nisam sam, nego - ja i onaj koji me posla, Otac.

<span id="an_8:17">8:17</span> Ta i u vašem zakonu piše da je
svjedočanstvo dvojice istinito.

<span id="an_8:18">8:18</span> Ja svjedočim za sebe, a svjedoči za mene
i onaj koji me posla, Otac."

<span id="an_8:19">8:19</span> Nato ga upitaju: "Gdje je tvoj Otac?"
Odgovori Isus: "Niti mene poznajete niti Oca mojega. Kad biste poznavali
mene, i Oca biste moga poznavali."

<span id="an_8:20">8:20</span> Te riječi rekao je Isus u riznici dok je
naučavao u Hramu. I nitko ga ne uhvati jer još ne bijaše došao njegov
čas.

<span id="an_8:21">8:21</span> Reče im ponovno Isus: "Ja odlazim, a vi
ćete me tražiti i u svojem ćete grijehu umrijeti. Kamo ja odlazim, vi ne
možete doći."

<span id="an_8:22">8:22</span> Židovi se nato stanu pitati: "Da se možda
ne kani ubiti kad govori: 'Kamo ja odlazim, vi ne možete doći'?"

<span id="an_8:23">8:23</span> A Isus nastavi: "Vi ste odozdol, ja sam
odozgor. Vi ste od ovoga svijeta, a ja nisam od ovoga svijeta.

<span id="an_8:24">8:24</span> Stoga vam i rekoh: 'Umrijet ćete u
grijesima svojim.' Uistinu, ako ne povjerujete da Ja jesam, umrijet ćete
u grijesima svojim."

<span id="an_8:25">8:25</span> Nato mu oni rekoše: "A tko si ti?"
Odvrati Isus:

<span id="an_8:26">8:26</span> "Ta što da vam s početka opet zborim?
Mnogo toga imam o vama zboriti i suditi; no onaj koji me posla istinit
je, i što sam čuo od njega, to ja zborim svijetu."

<span id="an_8:27">8:27</span> Ne shvatiše da im govori o Ocu.

<span id="an_8:28">8:28</span> Isus im nato reče: "Kad uzdignete Sina
Čovječjega, tada ćete upoznati da Ja jesam i da sam od sebe ne činim
ništa, nego da onako zborim kako me naučio Otac.

<span id="an_8:29">8:29</span> Onaj koji me posla sa mnom je i ne ostavi
me sama jer ja uvijek činim što je njemu milo."

<span id="an_8:30">8:30</span> Na te njegove riječi mnogi povjerovaše u
njega.

<span id="an_8:31">8:31</span> Tada Isus progovori Židovima koji mu
povjerovaše: "Ako ostanete u mojoj riječi, uistinu, moji ste učenici;

<span id="an_8:32">8:32</span> upoznat ćete istinu i istina će vas
osloboditi."

<span id="an_8:33">8:33</span> Odgovore mu: "Potomstvo smo Abrahamovo i
nikome nikada nismo robovali. Kako to ti govoriš: 'Postat ćete
slobodni?'"

<span id="an_8:34">8:34</span> Odgovori im Isus: "Zaista, zaista, kažem
vam: tko god čini grijeh, rob je grijeha.

<span id="an_8:35">8:35</span> Rob ne ostaje u kući zauvijek, a sin
ostaje zauvijek.

<span id="an_8:36">8:36</span> Ako vas dakle Sin oslobodi, zbilja ćete
biti slobodni.

<span id="an_8:37">8:37</span> Znam: potomstvo ste Abrahamovo, a ipak
tražite da me ubijete jer moja riječ nema mjesta u vama.

<span id="an_8:38">8:38</span> Ja govorim što vidjeh kod Oca, a vi
činite što čuste od svog oca."

<span id="an_8:39">8:39</span> Odgovoriše mu: "Naš je otac Abraham".
Kaže im Isus: "Da ste djeca Abrahamova, djela biste Abrahamova činili.

<span id="an_8:40">8:40</span> A eto, tražite da ubijete mene, mene koji
sam vam govorio istinu što sam je od Boga čuo. Takvo što Abraham nije
učinio!

<span id="an_8:41">8:41</span> Vi činite djela oca svojega." Rekoše mu:
"Mi se nismo rodili iz preljuba, jedan nam je Otac - Bog."

<span id="an_8:42">8:42</span> Reče im Isus: "Kad bi Bog bio vaš Otac,
ljubili biste mene jer sam ja od Boga izišao i došao; nisam sam od sebe
došao, nego on me posla.

<span id="an_8:43">8:43</span> Zašto moje besjede ne razumijete? Zato
što niste kadri slušati moju riječ.

<span id="an_8:44">8:44</span> Vama je otac đavao i hoće vam se vršiti
prohtjeve oca svoga. On bijaše čovjekoubojica od početka i ne stajaše u
istini jer nema istine u njemu: kad govori laž, od svojega govori jer je
lažac i otac laži.

<span id="an_8:45">8:45</span> A meni, jer istinu govorim, meni ne
vjerujete.

<span id="an_8:46">8:46</span> Tko će mi od vas dokazati grijeh? Ako
istinu govorim, zašto mi ne vjerujete?

<span id="an_8:47">8:47</span> Tko je od Boga, riječi Božje sluša; vi
zato ne slušate jer niste od Boga."

<span id="an_8:48">8:48</span> Odgovoriše mu Židovi: "Ne kažemo li pravo
da si ti Samarijanac i da imaš zloduha?"

<span id="an_8:49">8:49</span> Odgovori Isus: "Ja nemam zloduha, nego
častim svoga Oca, a vi me obeščašćujete.

<span id="an_8:50">8:50</span> No ja ne tražim svoje slave; ima tko
traži i sudi.

<span id="an_8:51">8:51</span> Zaista, zaista, kažem vam: ako tko očuva
moju riječ, neće vidjeti smrti dovijeka."

<span id="an_8:52">8:52</span> Rekoše mu Židovi: "Sada vidimo da imaš
zloduha. Abraham umrije, tako i proroci, a ti kažeš: 'Ako tko čuva moju
riječ, neće okusiti smrti dovijeka.'

<span id="an_8:53">8:53</span> Zar si ti veći od oca našega Abrahama,
koji je umro? Pa i proroci pomriješe. Kime se to praviš?"

<span id="an_8:54">8:54</span> Odgovori Isus: "Ako ja sam sebe slavim,
slava moja nije ništa. Ima koji me slavi - Otac moj, a vi velite da je
on vaš Bog,

<span id="an_8:55">8:55</span> no ne poznajete ga, a ja ga znam. Ako vam
reknem da ga ne znam, bit ću lažac jednak vama. No znam ga i riječ
njegovu čuvam.

<span id="an_8:56">8:56</span> Abraham, otac vaš, usklikta što će
vidjeti moj Dan. I vidje i obradova se."

<span id="an_8:57">8:57</span> Rekoše mu nato Židovi: "Ni pedeset ti još
godina nije, a vidio si Abrahama?"

<span id="an_8:58">8:58</span> Reče im Isus: "Zaista, zaista, kažem vam:
prije negoli Abraham posta, Ja jesam!"

<span id="an_8:59">8:59</span> Nato pograbiše kamenje da bace na nj. No
Isus se sakri te iziđe iz Hrama.

<span id="an_9:1">9:1</span> Prolazeći ugleda čovjeka slijepa od
rođenja.

<span id="an_9:2">9:2</span> Zapitaše ga njegovi učenici: "Učitelju, tko
li sagriješi, on ili njegovi roditelji te se slijep rodio?"

<span id="an_9:3">9:3</span> Odgovori Isus: "Niti sagriješi on niti
njegovi roditelji, nego je to zato da se na njemu očituju djela Božja."

<span id="an_9:4">9:4</span> "Dok je dan, treba da radimo djela onoga
koji me posla. Dolazi noć, kad nitko ne može raditi.

<span id="an_9:5">9:5</span> Dok sam na svijetu, svjetlost sam svijeta."

<span id="an_9:6">9:6</span> To rekavši, pljune na zemlju i od pljuvačke
načini kal pa mu kalom premaza oči.

<span id="an_9:7">9:7</span> I reče mu: "Idi, operi se u kupalištu
Siloamu!" - što znači "Poslanik." Onaj ode, umije se pa se vrati
gledajući.

<span id="an_9:8">9:8</span> Susjedi i oni koji su ga prije viđali kao
prosjaka govorili su: "Nije li to onaj koji je sjedio i prosio?"

<span id="an_9:9">9:9</span> Jedni su govorili: "On je." Drugi opet:
"Nije, nego mu je sličan." On je sam tvrdio: "Da, ja sam!"

<span id="an_9:10">9:10</span> Nato ga upitaše: "Kako su ti se otvorile
oči?"

<span id="an_9:11">9:11</span> On odgovori: "Čovjek koji se zove Isus
načini kal, premaza mi oči i reče mi: 'Idi u Siloam i operi se.' Odoh
dakle, oprah se i progledah."

<span id="an_9:12">9:12</span> Rekoše mu: "Gdje je on?" Odgovori: "Ne
znam."

<span id="an_9:13">9:13</span> Tada odvedoše toga bivšeg slijepca
farizejima.

<span id="an_9:14">9:14</span> A toga dana kad Isus načini kal i otvori
njegove oči, bijaše subota.

<span id="an_9:15">9:15</span> Farizeji ga počeše iznova ispitivati kako
je progledao. On im reče: "Stavio mi kal na oči i ja se oprah - i evo
vidim."

<span id="an_9:16">9:16</span> Nato neki između farizeja rekoše: "Nije
taj čovjek od Boga: ne pazi na subotu." Drugi su pak govorili: "A kako
bi jedan grešnik mogao činiti takva znamenja?" I nastade među njima
podvojenost.

<span id="an_9:17">9:17</span> Zatim ponovno upitaju slijepca: "A što ti
kažeš o njemu? Otvorio ti je oči!" On odgovori: "Prorok je!"

<span id="an_9:18">9:18</span> Židovi ipak ne vjerovahu da on bijaše
slijep i da je progledao dok ne dozvaše roditelje toga koji je progledao

<span id="an_9:19">9:19</span> i upitaše ih: "Je li ovo vaš sin za
kojega tvrdite da se slijep rodio? Kako sada vidi?"

<span id="an_9:20">9:20</span> Njegovi roditelji odvrate: "Znamo da je
ovo naš sin i da se slijep rodio.

<span id="an_9:21">9:21</span> A kako sada vidi, to mi ne znamo; i tko
mu je otvorio oči, ne znamo. Njega pitajte! Punoljetan je: neka sam o
sebi govori!"

<span id="an_9:22">9:22</span> Rekoše tako njegovi roditelji jer su se
bojali Židova. Židovi se doista već bijahu dogovorili da se iz sinagoge
ima izopćiti svaki koji njega prizna Kristom.

<span id="an_9:23">9:23</span> Zbog toga rekoše njegovi roditelji:
"Punoljetan je, njega pitajte!"

<span id="an_9:24">9:24</span> Pozvaše stoga po drugi put čovjeka koji
bijaše slijep i rekoše mu: "Podaj slavu Bogu! Mi znamo da je taj čovjek
grešnik!"

<span id="an_9:25">9:25</span> Nato im on odgovori: "Je li grešnik, ja
ne znam. Jedno znam: slijep sam bio, a sada vidim."

<span id="an_9:26">9:26</span> Rekoše mu opet: "Što ti učini? Kako ti
otvori oči?"

<span id="an_9:27">9:27</span> Odgovori im: "Već vam rekoh i ne
poslušaste me. Što opet hoćete čuti? Da ne kanite i vi postati njegovim
učenicima?"

<span id="an_9:28">9:28</span> Nato ga oni izgrdiše i rekoše: "Ti si
njegov učenik, a mi smo učenici Mojsijevi.

<span id="an_9:29">9:29</span> Mi znamo da je Mojsiju govorio Bog, a za
ovoga ne znamo ni odakle je."

<span id="an_9:30">9:30</span> Odgovori im čovjek: "Pa to i jest
čudnovato da vi ne znate odakle je, a meni je otvorio oči.

<span id="an_9:31">9:31</span> Znamo da Bog grešnike ne uslišava; nego
je li tko bogobojazan i vrši li njegovu volju, toga uslišava.

<span id="an_9:32">9:32</span> Odvijeka se nije čulo da bi tko otvorio
oči slijepcu od rođenja.

<span id="an_9:33">9:33</span> Kad ovaj ne bi bio od Boga, ne bi mogao
činiti ništa".

<span id="an_9:34">9:34</span> Odgovore mu: "Sav si se u grijesima
rodio, i ti nas da učiš?" i izbaciše ga.

<span id="an_9:35">9:35</span> Dočuo Isus da su onoga izbacili pa ga
nađe i reče mu: "Ti vjeruješ u Sina Čovječjega?"

<span id="an_9:36">9:36</span> On odgovori: "A tko je taj, Gospodine, da
vjerujem u njega?"

<span id="an_9:37">9:37</span> Reče mu Isus: "Vidio si ga! To je onaj
koji govori s tobom!"

<span id="an_9:38">9:38</span> A on reče: "Vjerujem, Gospodine!" I baci
se ničice preda nj.

<span id="an_9:39">9:39</span> Tada Isus reče: "Radi suda dođoh na ovaj
svijet: da progledaju koji ne vide, a koji vide, da oslijepe!"

<span id="an_9:40">9:40</span> Čuli to neki od farizeja koji su bili s
njime pa ga upitaju: "Zar smo i mi slijepi?"

<span id="an_9:41">9:41</span> Isus im odgovori: "Da ste slijepi, ne
biste imali grijeha. No vi govorite: 'Vidimo' pa grijeh vaš ostaje."

<span id="an_10:1">10:1</span> "Zaista, zaista, kažem vam: tko god u
ovčinjak ne ulazi na vrata, nego negdje drugdje preskače, kradljivac je
i razbojnik.

<span id="an_10:2">10:2</span> A tko na vrata ulazi, pastir je ovaca.

<span id="an_10:3">10:3</span> Tome vratar otvara i ovce slušaju njegov
glas. On ovce svoje zove imenom pa ih izvodi.

<span id="an_10:4">10:4</span> A kad sve svoje izvede, pred njima ide i
ovce idu za njim jer poznaju njegov glas.

<span id="an_10:5">10:5</span> Za tuđincem, dakako, ne idu, već bježe od
njega jer tuđinčeva glasa ne poznaju."

<span id="an_10:6">10:6</span> Isus im kaza tu poredbu, ali oni ne
razumješe što im htjede time kazati.

<span id="an_10:7">10:7</span> Stoga im Isus ponovno reče: "Zaista,
zaista, kažem vam: ja sam vrata ovcama.

<span id="an_10:8">10:8</span> Svi koji dođoše prije mene, kradljivci su
i razbojnici; ali ih ovce ne poslušaše.

<span id="an_10:9">10:9</span> Ja sam vrata. Kroza me tko uđe, spasit će
se: i ulazit će i izlaziti i pašu nalaziti.

<span id="an_10:10">10:10</span> Kradljivac dolazi samo da ukrade,
zakolje i pogubi. Ja dođoh da život imaju, u izobilju da ga imaju."

<span id="an_10:11">10:11</span> "Ja sam pastir dobri. Pastir dobri
život svoj polaže za ovce.

<span id="an_10:12">10:12</span> Najamnik - koji nije pastir i nije
vlasnik ovaca - kad vidi vuka gdje dolazi, ostavlja ovce i bježi, a vuk
ih grabi i razgoni:

<span id="an_10:13">10:13</span> najamnik je i nije mu do ovaca.

<span id="an_10:14">10:14</span> Ja sam pastir dobri i poznajem svoje i
mene poznaju moje,

<span id="an_10:15">10:15</span> kao što mene poznaje Otac i ja poznajem
Oca i život svoj polažem za ovce.

<span id="an_10:16">10:16</span> Imam i drugih ovaca, koje nisu iz ovog
ovčinjaka. I njih treba da dovedem i glas će moj čuti i bit će jedno
stado, jedan pastir.

<span id="an_10:17">10:17</span> Zbog toga me i ljubi Otac što polažem
život svoj da ga opet uzmem.

<span id="an_10:18">10:18</span> Nitko mi ga ne oduzima, nego ja ga sam
od sebe polažem. Vlast imam položiti ga, vlast imam opet uzeti ga. Tu
zapovijed primih od Oca svoga."

<span id="an_10:19">10:19</span> Među Židovima ponovno nasta podvojenost
zbog tih riječi.

<span id="an_10:20">10:20</span> Mnogi su od njih govorili: "Zloduha ima
pa mahnita! Što ga slušate?"

<span id="an_10:21">10:21</span> Drugi su govorili: "Nisu to riječi
opsjednuta. Zar zloduh može slijepima oči otvoriti?"

<span id="an_10:22">10:22</span> Svetkovao se tada u Jeruzalemu Blagdan
posvećenja. Bila je zima.

<span id="an_10:23">10:23</span> Isus je obilazio Hramom po trijemu
Salomonovu.

<span id="an_10:24">10:24</span> Okružili ga Židovi i govorili mu:
"Dokle ćeš nam dušu držati u neizvjesnosti? Ako si ti Krist, reci nam
otvoreno!"

<span id="an_10:25">10:25</span> Isus im odgovori: "Rekoh vam pa ne
vjerujete. Djela što ih ja činim u ime Oca svoga - ona svjedoče za mene.

<span id="an_10:26">10:26</span> Ali vi ne vjerujete jer niste od mojih
ovaca.

<span id="an_10:27">10:27</span> Ovce moje slušaju glas moj; ja ih
poznajem i one idu za mnom.

<span id="an_10:28">10:28</span> Ja im dajem život vječni te neće
propasti nikada i nitko ih neće ugrabiti iz moje ruke.

<span id="an_10:29">10:29</span> Otac moj, koji mi ih dade, veći je od
svih i nitko ih ne može ugrabiti iz ruke Očeve.

<span id="an_10:30">10:30</span> Ja i Otac jedno smo."

<span id="an_10:31">10:31</span> Židovi ponovno pograbiše kamenje da ga
kamenuju.

<span id="an_10:32">10:32</span> Isus im odgovori: "Mnoga vam dobra
djela Očeva pokazah. Za koje me od tih djela kamenujete?"

<span id="an_10:33">10:33</span> Odgovoriše mu Židovi: "Zbog dobra te
djela ne kamenujemo, nego zbog hule: što ti - čovjek - sebe Bogom
praviš."

<span id="an_10:34">10:34</span> Odgovori im Isus: "Nije li pisano u
vašem Zakonu: Ja rekoh: bogovi ste!

<span id="an_10:35">10:35</span> Ako bogovima nazva one kojima je riječ
Božja upravljena - a Pismo se ne može dokinuti -

<span id="an_10:36">10:36</span> kako onda vi onome kog Otac posveti i
posla na svijet možete reći: 'Huliš!' - zbog toga što rekoh: 'Sin sam
Božji!'

<span id="an_10:37">10:37</span> Ako ne činim djela Oca svoga, nemojte
mi vjerovati.

<span id="an_10:38">10:38</span> Ali ako činim, sve ako meni i ne
vjerujete, djelima vjerujte pa uvidite i upoznajte da je Otac u meni i
ja u Ocu."

<span id="an_10:39">10:39</span> Nato ga ponovno nastojahu uhvatiti, ali
im on izmaknu iz ruku.

<span id="an_10:40">10:40</span> I ode ponovno na onu stranu Jordana -
na mjesto gdje je prije Ivan krstio. I osta ondje.

<span id="an_10:41">10:41</span> A mnogi dođoše k njemu i rekoše mu:
"Ivan doduše ne učini nijednog znamenja, ali se sve obistinilo što je
rekao o ovome."

<span id="an_10:42">10:42</span> Mnogi ondje povjerovaše u njega.

<span id="an_11:1">11:1</span> Bijaše neki bolesnik, Lazar iz Betanije,
iz sela Marije i sestre joj Marte.

<span id="an_11:2">11:2</span> Marija bijaše ono pomazala Gospodina
pomašću i otrla mu noge svojom kosom. Njezin dakle brat Lazar bijaše
bolestan.

<span id="an_11:3">11:3</span> Sestre stoga poručiše Isusu: "Gospodine,
evo onaj koga ljubiš, bolestan je."

<span id="an_11:4">11:4</span> Čuvši to, Isus reče: "Ta bolest nije na
smrt, nego na slavu Božju, da se po njoj proslavi Sin Božji."

<span id="an_11:5">11:5</span> A Isus ljubljaše Martu i njezinu sestru i
Lazara.

<span id="an_11:6">11:6</span> Ipak, kad je čuo za njegovu bolest,
ostade još dva dana u onome mjestu gdje se nalazio.

<span id="an_11:7">11:7</span> Istom nakon toga reče učenicima: "Pođimo
opet u Judeju!"

<span id="an_11:8">11:8</span> Kažu mu učenici: "Učitelju, Židovi su sad
tražili da te kamenuju, pa da opet ideš onamo?"

<span id="an_11:9">11:9</span> Odgovori Isus: "Nema li dan dvanaest
sati? Hodi li tko danju, ne spotiče se jer vidi svjetlost ovoga svijeta.

<span id="an_11:10">11:10</span> Hodi li tko noću, spotiče se jer nema
svjetlosti u njemu."

<span id="an_11:11">11:11</span> To reče, a onda im dometnu: "Lazar,
prijatelj naš, spava, no idem probuditi ga."

<span id="an_11:12">11:12</span> Rekoše mu nato učenici: "Gospodine, ako
spava, ozdravit će."

<span id="an_11:13">11:13</span> No Isus to reče o njegovoj smrti, a oni
pomisliše da govori o spavanju, o snu.

<span id="an_11:14">11:14</span> Tada im Isus reče posve otvoreno:
"Lazar je umro.

<span id="an_11:15">11:15</span> Ja se radujem što ne bijah ondje, i to
poradi vas - da uzvjerujete. Nego pođimo k njemu!"

<span id="an_11:16">11:16</span> Nato Toma zvani Blizanac reče
suučenicima: "Hajdemo i mi da umremo s njime!"

<span id="an_11:17">11:17</span> Kad je dakle Isus stigao, nađe da je
onaj već četiri dana u grobu.

<span id="an_11:18">11:18</span> Betanija bijaše blizu Jeruzalema
otprilike petnaest stadija.

<span id="an_11:19">11:19</span> A mnogo Židova bijaše došlo tješiti
Martu i Mariju zbog brata njihova.

<span id="an_11:20">11:20</span> Kad Marta doču da Isus dolazi, pođe mu
u susret dok je Marija ostala u kući.

<span id="an_11:21">11:21</span> Marta reče Isusu: "Gospodine, da si bio
ovdje, brat moj ne bi umro.

<span id="an_11:22">11:22</span> Ali i sada znam: što god zaišteš od
Boga, dat će ti."

<span id="an_11:23">11:23</span> Kaza joj Isus: "Uskrsnut će brat tvoj!"

<span id="an_11:24">11:24</span> A Marta mu odgovori: "Znam da će
uskrsnuti o uskrsnuću, u posljednji dan."

<span id="an_11:25">11:25</span> Reče joj Isus: "Ja sam uskrsnuće i
život: tko u mene vjeruje, ako i umre, živjet će.

<span id="an_11:26">11:26</span> I tko god živi i vjeruje u mene, neće
umrijeti nikada. Vjeruješ li ovo?"

<span id="an_11:27">11:27</span> Odgovori mu: "Da, Gospodine! Ja
vjerujem da si ti Krist, Sin Božji, Onaj koji dolazi na svijet!"

<span id="an_11:28">11:28</span> Rekavši to ode, zovnu svoju sestru
Mariju i reče joj krišom: "Učitelj je ovdje i zove te."

<span id="an_11:29">11:29</span> A ona, čim doču, brzo ustane i pođe k
njemu.

<span id="an_11:30">11:30</span> Isus još ne bijaše ušao u selo, nego je
dotada bio na mjestu gdje ga je Marta susrela.

<span id="an_11:31">11:31</span> Kad Židovi, koji su s Marijom bili u
kući i tješili je, vidješe kako je brzo ustala i izišla, pođoše za njom;
mišljahu da ide na grob plakati.

<span id="an_11:32">11:32</span> A kad Marija dođe onamo gdje bijaše
Isus i kad ga ugleda, baci mu se k nogama govoreći: "Gospodine, da si
bio ovjde, brat moj ne bi umro."

<span id="an_11:33">11:33</span> Kad Isus vidje kako plače ona i Židovi
koji je dopratiše, potresen u duhu i uzbuđen

<span id="an_11:34">11:34</span> upita: "Kamo ste ga položili?"
Odgovoriše mu: "Gospodine, dođi i pogledaj!"

<span id="an_11:35">11:35</span> I zaplaka Isus.

<span id="an_11:36">11:36</span> Nato su Židovi govorili: "Gle, kako ga
je ljubio!"

<span id="an_11:37">11:37</span> A neki između njih rekoše: "Zar on,
koji je slijepcu otvorio oči, nije mogao učiniti da ovaj ne umre?"

<span id="an_11:38">11:38</span> Isus onda, ponovno potresen, pođe
grobu. Bila je to pećina, a na nju navaljen kamen.

<span id="an_11:39">11:39</span> Isus zapovjedi: "Odvalite kamen!" Kaže
mu pokojnikova sestra Marta: "Gospodine, već zaudara. Ta četvrti je
dan."

<span id="an_11:40">11:40</span> Kaže joj Isus: "Nisam li ti rekao:
budeš li vjerovala, vidjet ćeš slavu Božju?"

<span id="an_11:41">11:41</span> Odvališe dakle kamen. A Isus podiže oči
i reče: "Oče, hvala ti što si me uslišao.

<span id="an_11:42">11:42</span> Ja sam znao da me svagda uslišavaš; no
rekoh to zbog nazočnog mnoštva: da vjeruju da si me ti poslao."

<span id="an_11:43">11:43</span> Rekavši to povika iza glasa: "Lazare,
izlazi!"

<span id="an_11:44">11:44</span> I mrtvac iziđe, noge mu i ruke bile
povezane povojima, a lice omotano ručnikom. Nato Isus reče: "Odriješite
ga i pustite neka ide!"

<span id="an_11:45">11:45</span> Tada mnogi Židovi koji bijahu došli k
Mariji, kad vidješe što Isus učini, povjerovaše u nj.

<span id="an_11:46">11:46</span> A neki od njih odu farizejima i
pripovjede im što Isus učini.

<span id="an_11:47">11:47</span> Stoga glavari svećenički i farizeji
sazvaše Vijeće. Govorili su: "Što da radimo? Ovaj čovjek čini mnoga
znamenja.

<span id="an_11:48">11:48</span> Ako ga pustimo tako, svi će povjerovati
u nj pa će doći Rimljani i oduzeti nam ovo mjesto i narod!"

<span id="an_11:49">11:49</span> A jedan od njih - Kajfa, veliki
svećenik one godine - reče im: "Vi ništa ne znate.

<span id="an_11:50">11:50</span> I ne mislite kako je za vas bolje da
jedan čovjek umre za narod, nego da sav narod propadne!"

<span id="an_11:51">11:51</span> To ne reče sam od sebe, nego kao veliki
svećenik one godine prorokova da Isus ima umrijeti za narod;

<span id="an_11:52">11:52</span> ali ne samo za narod nego i zato da
raspršene sinove Božje skupi u jedno.

<span id="an_11:53">11:53</span> Toga dana dakle odluče da ga ubiju.

<span id="an_11:54">11:54</span> Zbog toga se Isus više nije javno
kretao među Židovima, nego je odatle otišao u kraj blizu pustinje, u
grad koji se zove Efrajim. Tu se zadržavao s učenicima.

<span id="an_11:55">11:55</span> Bijaše blizu židovska Pasha i mnogi iz
toga kraja uziđoše prije Pashe u Jeruzalem da se očiste.

<span id="an_11:56">11:56</span> Iskahu dakle Isusa te se stojeći u
Hramu zapitkivahu: "Što vam se čini? Zar on ne kani doći na Blagdan?"

<span id="an_11:57">11:57</span> A glavari svećenički i farizeji
izdadoše naredbu: ako tko sazna gdje je, neka dojavi da ga uhvate.

<span id="an_12:1">12:1</span> Šest dana prije Pashe dođe Isus u
Betaniju gdje bijaše Lazar koga je Isus uskrisio od mrtvih.

<span id="an_12:2">12:2</span> Ondje mu prirediše večeru. Marta
posluživaše, a Lazar bijaše jedan od njegovih sustolnika.

<span id="an_12:3">12:3</span> Tada Marija uzme libru prave dragocjene
nardove pomasti, pomaže Isusu noge i otare ih svojom kosom. I sva se
kuća napuni mirisom pomasti.

<span id="an_12:4">12:4</span> Nato reče Juda Iškariotski, jedan od
njegovih učenika, onaj koji ga je imao izdati:

<span id="an_12:5">12:5</span> "Zašto se ta pomast nije prodala za
trista denara i razdala siromasima?"

<span id="an_12:6">12:6</span> To ne reče zbog toga što mu bijaše stalo
do siromaha, nego što bijaše kradljivac: kako je imao kesu, kradom je
uzimao što se u nju stavljalo.

<span id="an_12:7">12:7</span> Nato Isus odvrati: "Pusti je! Neka to
izvrši za dan mog ukopa!

<span id="an_12:8">12:8</span> Jer siromahe imate uvijek uza se, a mene
nemate uvijek."

<span id="an_12:9">12:9</span> Silno mnoštvo Židova dozna da je Isus
ondje pa se okupi, ne samo zbog Isusa, već i zato da vide Lazara kojega
on bijaše uskrisio od mrtvih.

<span id="an_12:10">12:10</span> A glavari svećenički odlučiše i Lazara
ubiti

<span id="an_12:11">12:11</span> jer su zbog njega mnogi Židovi odlazili
i vjerovali u Isusa.

<span id="an_12:12">12:12</span> Kad je sutradan silan svijet koji dođe
na Blagdan čuo da Isus dolazi u Jeruzalem,

<span id="an_12:13">12:13</span> uze palmove grančice i iziđe mu u
susret. Vikahu: "Hosana! Blagoslovljen Onaj koji dolazi u ime Gospodnje!
Kralj Izraelov."

<span id="an_12:14">12:14</span> A Isus nađe magarčića i sjede na nj kao
što je pisano:

<span id="an_12:15">12:15</span> Ne boj se, kćeri Sionska! Evo, kralj
tvoj dolazi jašuć na mladetu magaričinu!

<span id="an_12:16">12:16</span> To učenici njegovi isprva ne razumješe.
Ali pošto je Isus bio proslavljen, prisjetiše se da je to bilo o njemu
napisano i da mu baš to učiniše.

<span id="an_12:17">12:17</span> Mnoštvo koje bijaše s njime kad Lazara
pozva iz groba i uskrisi od mrtvih pronosilo je svjedočanstvo o tome.

<span id="an_12:18">12:18</span> Stoga mu je i izišao u susret silan
svijet: pročulo se da je on učinio to znamenje.

<span id="an_12:19">12:19</span> Farizeji nato rekoše među sobom:
"Vidite da ništa ne postižete. Eno, svijet ode za njim!"

<span id="an_12:20">12:20</span> A među onima koji su se došli klanjati
na Blagdan bijahu i neki Grci.

<span id="an_12:21">12:21</span> Oni pristupe Filipu iz Betsaide
galilejske pa ga zamole: "Gospodine, htjeli bismo vidjeti Isusa."

<span id="an_12:22">12:22</span> Filip ode i kaže to Andriji pa Andrija
i Filip odu i kažu Isusu.

<span id="an_12:23">12:23</span> Isus im odgovori: "Došao je čas da se
proslavi Sin Čovječji.

<span id="an_12:24">12:24</span> Zaista, zaista, kažem vam: ako pšenično
zrno, pavši na zemlju, ne umre, ostaje samo; ako li umre, donosi obilat
rod.

<span id="an_12:25">12:25</span> Tko ljubi svoj život, izgubit će ga. A
tko mrzi svoj život na ovome svijetu, sačuvat će ga za život vječni.

<span id="an_12:26">12:26</span> Ako mi tko hoće služiti, neka ide za
mnom. I gdje sam ja, ondje će biti i moj služitelj. Ako mi tko hoće
služiti, počastit će ga moj Otac."

<span id="an_12:27">12:27</span> "Duša mi je sada potresena i što da
kažem? Oče, izbavi me iz ovoga časa? No, zato dođoh u ovaj čas!

<span id="an_12:28">12:28</span> Oče, proslavi ime svoje!" Uto dođe glas
s neba: "Proslavio sam i opet ću proslaviti!"

<span id="an_12:29">12:29</span> Mnoštvo koje je ondje stajalo i slušalo
govoraše: "Zagrmjelo je!" Drugi govorahu: "Anđeo mu je zborio."

<span id="an_12:30">12:30</span> Isus na to reče: "Ovaj glas nije bio
poradi mene, nego poradi vas."

<span id="an_12:31">12:31</span> "Sada je sud ovomu svijetu, sada će
knez ovoga svijeta biti izbačen.

<span id="an_12:32">12:32</span> A ja kad budem uzdignut sa zemlje, sve
ću privući k sebi."

<span id="an_12:33">12:33</span> To reče da označi kakvom će smrću
umrijeti.

<span id="an_12:34">12:34</span> Nato mu mnoštvo odgovori: "Mi smo iz
Zakona čuli da Krist ostaje zauvijek. Kako onda ti govoriš da Sin
Čovječji treba da bude uzdignut? Tko je taj Sin Čovječji?"

<span id="an_12:35">12:35</span> Isus im nato reče: "Još je malo vremena
svjetlost među vama. Hodite dok imate svjetlost da vas ne obuzme tama.
Tko hodi u tami, ne zna kamo ide.

<span id="an_12:36">12:36</span> Dok imate svjetlost, vjerujte u
svjetlost da budete sinovi svjetlosti!" To Isus doreče, a onda ode i
sakri se od njih.

<span id="an_12:37">12:37</span> Iako je Isus pred njima učinio tolika
znamenja, oni ne povjerovaše u njega,

<span id="an_12:38">12:38</span> da se ispuni riječ koju kaza prorok
Izaija: Gospodine! Tko povjerova našoj poruci? Kome li se otkri ruka
Gospodnja?

<span id="an_12:39">12:39</span> Stoga i ne mogahu vjerovati, jer Izaija
dalje kaže:

<span id="an_12:40">12:40</span> Zaslijepi im oči, stvrdnu srca; da
očima ne vide, srcem ne razumiju te se ne obrate pa ih ozdravim.

<span id="an_12:41">12:41</span> Reče to Izaija jer je vidio slavu
njegovu te o njemu zborio.

<span id="an_12:42">12:42</span> Ipak, mnogi su i od glavara vjerovali u
njega, ali zbog farizeja nisu to priznavali: da ne budu izopćeni iz
sinagoge.

<span id="an_12:43">12:43</span> Jer više im je bilo do slave ljudske,
nego do slave Božje.

<span id="an_12:44">12:44</span> A Isus povika: "Tko u mene vjeruje, ne
vjeruje u mene, nego u onoga koji me posla;

<span id="an_12:45">12:45</span> i tko vidi mene, vidi onoga koji me
posla.

<span id="an_12:46">12:46</span> Ja - Svjetlost - dođoh na svijet da
nijedan koji u mene vjeruje u tami ne ostane.

<span id="an_12:47">12:47</span> I sluša li tko moje riječi, a ne čuva
ih, ja ga ne sudim. Ja nisam došao suditi svijetu, nego svijet spasiti.

<span id="an_12:48">12:48</span> Tko mene odbacuje i riječi mojih ne
prima, ima svoga suca: riječ koju sam zborio - ona će mu suditi u
posljednji dan.

<span id="an_12:49">12:49</span> Jer nisam ja zborio sam od sebe, nego
onaj koji me posla - Otac - on mi dade zapovijed što da kažem, što da
zborim.

<span id="an_12:50">12:50</span> I znam: zapovijed njegova jest život
vječni. Što ja dakle zborim, tako zborim kako mi je rekao Otac."

<span id="an_13:1">13:1</span> Bijaše pred blagdan Pashe. Isus je znao
da je došao njegov čas da prijeđe s ovoga svijeta Ocu, budući da je
ljubio svoje, one u svijetu, do kraja ih je ljubio.

<span id="an_13:2">13:2</span> I za večerom je đavao već bio ubacio u
srce Judi Šimuna Iškariotskoga da ga izda.

<span id="an_13:3">13:3</span> A Isus je znao da mu je Otac sve predao u
ruke i da je od Boga izišao te da k Bogu ide pa

<span id="an_13:4">13:4</span> usta od večere, odloži haljine, uze ubrus
i opasa se.

<span id="an_13:5">13:5</span> Nalije zatim vodu u praonik i počne
učenicima prati noge i otirati ih ubrusom kojim je bio opasan.

<span id="an_13:6">13:6</span> Dođe tako do Šimuna Petra. A on će mu:
"Gospodine! Zar ti da meni pereš noge?"

<span id="an_13:7">13:7</span> Odgovori mu Isus: "Što ja činim, ti sada
ne znaš, ali shvatit ćeš poslije."

<span id="an_13:8">13:8</span> Reče mu Petar: "Nećeš mi prati nogu
nikada!" Isus mu odvrati: "Ako te ne operem, nećeš imati dijela sa
mnom."

<span id="an_13:9">13:9</span> Nato će mu Šimun Petar: "Gospodine, onda
ne samo noge, nego i ruke i glavu!"

<span id="an_13:10">13:10</span> Kaže mu Isus: "Tko je okupan, ne treba
drugo da opere nego noge - i sav je čist! I vi ste čisti, ali ne svi!"

<span id="an_13:11">13:11</span> Jer znao je tko će ga izdati. Stoga je
i rekao: "Niste svi čisti."

<span id="an_13:12">13:12</span> Kad im dakle opra noge, uze svoje
haljine, opet sjede i reče im: "Razumijete li što sam vam učinio?

<span id="an_13:13">13:13</span> Vi me zovete Učiteljem i Gospodinom.
Pravo velite jer to i jesam!

<span id="an_13:14">13:14</span> Ako dakle ja - Gospodin i Učitelj -
vama oprah noge, treba da i vi jedni drugima perete noge.

<span id="an_13:15">13:15</span> Primjer sam vam dao da i vi činite kao
što ja vama učinih."

<span id="an_13:16">13:16</span> Zaista, zaista, kažem vam: nije sluga
veći od gospodara niti poslanik od onoga koji ga posla.

<span id="an_13:17">13:17</span> Ako to znate, blago vama budete li tako
i činili!"

<span id="an_13:18">13:18</span> "Ne govorim o svima vama! Ja znam koje
izabrah! Ali - neka se ispuni Pismo: Koji blaguje kruh moj, petu na me
podiže."

<span id="an_13:19">13:19</span> "Već vam sada kažem, prije negoli se
dogodi, da kad se dogodi vjerujete da Ja jesam.

<span id="an_13:20">13:20</span> Zaista, zaista, kažem vam: Tko primi
onoga kojega ja šaljem, mene prima. A tko mene primi, prima onoga koji
je mene poslao."

<span id="an_13:21">13:21</span> Rekavši to, potresen u duhu Isus
posvjedoči: "Zaista, zaista, kažem vam: jedan će me od vas izdati!"

<span id="an_13:22">13:22</span> Učenici se zgledahu među sobom u
nedoumici o kome to govori.

<span id="an_13:23">13:23</span> A jedan od njegovih učenika - onaj
kojega je Isus ljubio - bijaše za stolom Isusu do krila.

<span id="an_13:24">13:24</span> Šimun Petar dade mu znak i reče: "Pitaj
tko je taj o kome govori."

<span id="an_13:25">13:25</span> Ovaj se privine Isusu uz prsa i upita:
"Gospodine, tko je taj?"

<span id="an_13:26">13:26</span> Isus odgovori: "Onaj je kome ja dadnem
umočen zalogaj."

<span id="an_13:27">13:27</span> Tada umoči zalogaj, uze ga i dade Judi
Šimuna Iškariotskoga. Nakon zalogaja uđe u nj Sotona. Nato mu Isus reče:
"Što činiš, učini brzo!"

<span id="an_13:28">13:28</span> Nijedan od sustolnika nije razumio
zašto mu je to rekao.

<span id="an_13:29">13:29</span> Budući da je Juda imao kesu, neki su
mislili da mu je Isus rekao: "Kupi što nam treba za blagdan!" - ili neka
poda nešto siromasima.

<span id="an_13:30">13:30</span> On dakle uzme zalogaj i odmah iziđe. A
bijaše noć.

<span id="an_13:31">13:31</span> Pošto Juda iziđe, reče Isus: "Sada je
proslavljen Sin Čovječji i Bog se proslavio u njemu!

<span id="an_13:32">13:32</span> Ako se Bog proslavio u njemu, i njega
će Bog proslaviti u sebi, i uskoro će ga proslaviti!

<span id="an_13:33">13:33</span> Dječice, još sam malo s vama. Tražit
ćete me, ali kao što rekoh Židovima, kažem sada i vama: kamo ja odlazim,
vi ne možete doći.

<span id="an_13:34">13:34</span> Zapovijed vam novu dajem: ljubite jedni
druge; kao što sam ja ljubio vas tako i vi ljubite jedni druge.

<span id="an_13:35">13:35</span> Po ovom će svi znati da ste moji
učenici: ako budete imali ljubavi jedni za druge."

<span id="an_13:36">13:36</span> Kaže mu Šimun Petar: "Gospodine, kamo
to odlaziš?" Isus mu odgovori: "Kamo ja odlazim, ti zasad ne možeš poći
za mnom. No poći ćeš poslije."

<span id="an_13:37">13:37</span> Nato će mu Petar: "Gospodine, a zašto
sada ne bih mogao poći za tobom? Život ću svoj položiti za tebe!"

<span id="an_13:38">13:38</span> Odgovori Isus: "Život ćeš svoj položiti
za mene? Zaista, zaista, kažem ti: Pijetao neće zapjevati dok me triput
ne zatajiš."

<span id="an_14:1">14:1</span> "Neka se ne uznemiruje srce vaše!
Vjerujte u Boga i u mene vjerujte!

<span id="an_14:2">14:2</span> U domu Oca mojega ima mnogo stanova. Da
nema, zar bih vam rekao: 'Idem pripraviti vam mjesto'?

<span id="an_14:3">14:3</span> Kad odem i pripravim vam mjesto, ponovno
ću doći i uzeti vas k sebi da i vi budete gdje sam ja.

<span id="an_14:4">14:4</span> A kamo ja odlazim, znate put."

<span id="an_14:5">14:5</span> Reče mu Toma: "Gospodine, ne znamo kamo
odlaziš. Kako onda možemo put znati?"

<span id="an_14:6">14:6</span> Odgovori mu Isus: "Ja sam Put i Istina i
Život: nitko ne dolazi Ocu osim po meni.

<span id="an_14:7">14:7</span> Da ste upoznali mene, i Oca biste moga
upoznali. Od sada ga i poznajete i vidjeli ste ga."

<span id="an_14:8">14:8</span> Kaže mu Filip: "Gospodine, pokaži nam Oca
i dosta nam je!"

<span id="an_14:9">14:9</span> Nato će mu Isus: "Filipe, toliko sam
vremena s vama i još me ne poznaš?" "Tko je vidio mene, vidio je i Oca.
Kako ti onda kažeš: 'Pokaži nam Oca'?

<span id="an_14:10">14:10</span> Ne vjeruješ li da sam ja u Ocu i Otac u
meni? Riječi koje vam govorim, od sebe ne govorim: Otac koji prebiva u
meni čini djela svoja.

<span id="an_14:11">14:11</span> Vjerujte mi: ja sam u Ocu i Otac u
meni. Ako ne inače, zbog samih djela vjerujte.

<span id="an_14:12">14:12</span> Zaista, zaista, kažem vam: Tko vjeruje
u mene, činit će djela koja ja činim; da veća će od njih činiti jer ja
odlazim Ocu.

<span id="an_14:13">14:13</span> I što god zaištete u moje ime, učinit
ću, da se proslavi Otac u Sinu.

<span id="an_14:14">14:14</span> Ako me što zaištete u moje ime, učinit
ću."

<span id="an_14:15">14:15</span> "Ako me ljubite, zapovijedi ćete moje
čuvati.

<span id="an_14:16">14:16</span> I ja ću moliti Oca i on će vam dati
drugoga Branitelja da bude s vama zauvijek:

<span id="an_14:17">14:17</span> Duha Istine, kojega svijet ne može
primiti jer ga ne vidi i ne poznaje. Vi ga poznajete jer kod vas ostaje
i u vama je.

<span id="an_14:18">14:18</span> Neću vas ostaviti kao siročad; doći ću
k vama.

<span id="an_14:19">14:19</span> Još malo i svijet me više neće vidjeti,
no vi ćete me vidjeti jer ja živim i vi ćete živjeti.

<span id="an_14:20">14:20</span> U onaj ćete dan spoznati da sam ja u
Ocu svom i vi u meni i ja u vama.

<span id="an_14:21">14:21</span> Tko ima moje zapovijedi i čuva ih, taj
me ljubi; a tko mene ljubi, njega će ljubiti Otac moj, i ja ću ljubiti
njega i njemu se očitovati."

<span id="an_14:22">14:22</span> Kaže mu Juda, ne Iškariotski:
"Gospodine, kako to da ćeš se očitovati nama, a ne svijetu?"

<span id="an_14:23">14:23</span> Odgovori mu Isus: "Ako me tko ljubi,
čuvat će moju riječ pa će i Otac moj ljubiti njega i k njemu ćemo doći i
kod njega se nastaniti.

<span id="an_14:24">14:24</span> Tko mene ne ljubi, riječi mojih ne
čuva. A riječ koju slušate nije moja, nego Oca koji me posla.

<span id="an_14:25">14:25</span> To sam vam govorio dok sam boravio s
vama.

<span id="an_14:26">14:26</span> Branitelj - Duh Sveti, koga će Otac
poslati u moje ime, poučavat će vas o svemu i dozivati vam u pamet sve
što vam ja rekoh.

<span id="an_14:27">14:27</span> Mir vam ostavljam, mir vam svoj dajem.
Dajem vam ga, ali ne kao što svijet daje. Neka se ne uznemiruje vaše
srce i neka se ne straši.

<span id="an_14:28">14:28</span> Čuli ste, rekoh vam: 'Odlazim i vraćam
se k vama.' Kad biste me ljubili, radovali biste se što idem Ocu jer
Otac je veći od mene.

<span id="an_14:29">14:29</span> Kazao sam vam to sada, prije negoli se
dogodi, da vjerujete kad se dogodi.

<span id="an_14:30">14:30</span> Neću više s vama mnogo govoriti jer
dolazi knez svijeta. Protiv mene ne može on ništa.

<span id="an_14:31">14:31</span> Ali neka svijet upozna da ja ljubim Oca
i da tako činim kako mi je zapovjedio Otac. Ustanite, pođimo odavde!"

<span id="an_15:1">15:1</span> "Ja sam istinski trs, a Otac moj -
vinogradar.

<span id="an_15:2">15:2</span> Svaku lozu na meni koja ne donosi roda on
siječe, a svaku koja rod donosi čisti da više roda donese.

<span id="an_15:3">15:3</span> Vi ste već očišćeni po riječi koju sam
vam zborio.

<span id="an_15:4">15:4</span> Ostanite u meni i ja u vama. Kao što loza
ne može donijeti roda sama od sebe, ako ne ostane na trsu, tako ni vi
ako ne ostanete u meni.

<span id="an_15:5">15:5</span> Ja sam trs, vi loze. Tko ostaje u meni i
ja u njemu, taj donosi mnogo roda. Uistinu, bez mene ne možete učiniti
ništa.

<span id="an_15:6">15:6</span> Ako tko ne ostane u meni, izbace ga kao
lozu i usahne. Takve onda skupe i bace u oganj te gore.

<span id="an_15:7">15:7</span> Ako ostanete u meni i riječi moje ako
ostanu u vama, što god hoćete, ištite i bit će vam.

<span id="an_15:8">15:8</span> Ovim se proslavlja Otac moj: da donosite
mnogo roda i da budete moji učenici.

<span id="an_15:9">15:9</span> Kao što je Otac ljubio mene tako sam i ja
ljubio vas; ostanite u mojoj ljubavi.

<span id="an_15:10">15:10</span> Budete li čuvali moje zapovijedi, ostat
ćete u mojoj ljubavi; kao što sam i ja čuvao zapovijedi Oca svoga te
ostajem u ljubavi njegovoj.

<span id="an_15:11">15:11</span> To sam vam govorio da moja radost bude
u vama i da vaša radost bude potpuna.

<span id="an_15:12">15:12</span> Ovo je moja zapovijed: ljubite jedni
druge kao što sam ja vas ljubio!

<span id="an_15:13">15:13</span> Veće ljubavi nitko nema od ove: da tko
život svoj položi za svoje prijatelje.

<span id="an_15:14">15:14</span> Vi ste prijatelji moji ako činite što
vam zapovijedam.

<span id="an_15:15">15:15</span> Više vas ne zovem slugama jer sluga ne
zna što radi njegov gospodar; vas sam nazvao prijateljima jer vam
priopćih sve što sam čuo od Oca svoga.

<span id="an_15:16">15:16</span> Ne izabraste vi mene, nego ja izabrah
vas i postavih vas da idete i rod donosite i rod vaš da ostane te vam
Otac dadne što ga god zaištete u moje ime.

<span id="an_15:17">15:17</span> Ovo vam zapovijedam: da ljubite jedni
druge."

<span id="an_15:18">15:18</span> "Ako vas svijet mrzi, znajte da je mene
mrzio prije nego vas.

<span id="an_15:19">15:19</span> Kad biste bili od svijeta, svijet bi
svoje ljubio; no budući da niste od svijeta, nego sam vas ja izabrao iz
svijeta, zbog toga vas svijet mrzi.

<span id="an_15:20">15:20</span> Sjećajte se riječi koju vam rekoh:
'Nije sluga veći od svoga gospodara.' Ako su mene progonili, i vas će
progoniti; ako su moju riječ čuvali, da vašu će čuvati.

<span id="an_15:21">15:21</span> A sve će to poduzimati protiv vas
poradi imena moga jer ne znaju onoga koji mene posla.

<span id="an_15:22">15:22</span> Da nisam došao i da im nisam govorio,
ne bi imali grijeha; no sada nemaju izgovora za svoj grijeh.

<span id="an_15:23">15:23</span> Tko mene mrzi, mrzi i Oca mojega.

<span id="an_15:24">15:24</span> Da nisam učinio među njima djela kojih
nitko drugi ne čini, ne bi imali grijeha; a sada vidješe pa ipak
zamrziše i mene i Oca mojega.

<span id="an_15:25">15:25</span> No neka se ispuni riječ napisana u
njihovu Zakonu: Mrze me nizašto.

<span id="an_15:26">15:26</span> A kada dođe Branitelj koga ću vam
poslati od Oca - Duh Istine koji od Oca izlazi - on će svjedočiti za
mene.

<span id="an_15:27">15:27</span> I vi ćete svjedočiti jer ste od početka
sa mnom.

<span id="an_16:1">16:1</span> To sam vam govorio da se ne sablaznite.

<span id="an_16:2">16:2</span> Izopćavat će vas iz sinagoga. Štoviše,
dolazi čas kad će svaki koji vas ubije misliti da služi Bogu.

<span id="an_16:3">16:3</span> A to će činiti jer ne upoznaše ni Oca ni
mene.

<span id="an_16:4">16:4</span> Govorio sam vam ovo da se, kada dođe
vrijeme, sjetite da sam vam rekao." "S početka vam ne rekoh ovo jer
bijah s vama.

<span id="an_16:5">16:5</span> A sada odlazim k onome koji me posla i
nitko me od vas ne pita: 'Kamo ideš?'

<span id="an_16:6">16:6</span> Naprotiv, žalošću se ispunilo vaše srce
što vam ovo kazah.

<span id="an_16:7">16:7</span> No kažem vam istinu: bolje je za vas da
ja odem: jer ako ne odem, Branitelj neće doći k vama; ako pak odem,
poslat ću ga k vama.

<span id="an_16:8">16:8</span> A kad on dođe, pokazat će svijetu što je
grijeh, što li pravednost, a što osuda:

<span id="an_16:9">16:9</span> grijeh je što ne vjeruju u mene;

<span id="an_16:10">16:10</span> pravednost - što odlazim k Ocu i više
me ne vidite;

<span id="an_16:11">16:11</span> a osuda - što je knez ovoga svijeta
osuđen.

<span id="an_16:12">16:12</span> Još vam mnogo imam kazati, ali sada ne
možete nositi.

<span id="an_16:13">16:13</span> No kada dođe on - Duh Istine - upućivat
će vas u svu istinu; jer neće govoriti sam od sebe, nego će govoriti što
čuje i navješćivat će vam ono što dolazi.

<span id="an_16:14">16:14</span> On će mene proslavljati jer će od
mojega uzimati i navješćivati vama.

<span id="an_16:15">16:15</span> Sve što ima Otac, moje je. Zbog toga
vam rekoh: od mojega uzima i - navješćivat će vama."

<span id="an_16:16">16:16</span> "Malo, i više me nećete vidjeti; i opet
malo, pa ćete me vidjeti."

<span id="an_16:17">16:17</span> Nato se neki od učenika zapitkivahu:
"Što je to što nam kaže: 'Malo, i nećete me vidjeti, i opet malo, pa
ćete me vidjeti' i 'Odlazim Ocu'?"

<span id="an_16:18">16:18</span> Govorahu dakle: "Što je to što kaže
'Malo'? Ne znamo što govori."

<span id="an_16:19">16:19</span> Isus spozna da su ga htjeli pitati pa
im reče: "Pitate se među sobom o tome što kazah: 'Malo, i nećete me
vidjeti; i opet malo, pa ćete me vidjeti'?

<span id="an_16:20">16:20</span> Zaista, zaista, kažem vam: vi ćete
plakati i jaukati, a svijet će se veseliti. Vi ćete se žalostiti, ali
žalost će se vaša okrenuti u radost.

<span id="an_16:21">16:21</span> Žena kad rađa, žalosna je jer je došao
njezin čas; ali kad rodi djetešce, ne spominje se više muke od radosti
što se čovjek rodio na svijet.

<span id="an_16:22">16:22</span> Tako dakle i vi: sad ste u žalosti, no
ja ću vas opet vidjeti; i srce će vam se radovati i radosti vaše nitko
vam oteti neće.

<span id="an_16:23">16:23</span> U onaj me dan nećete ništa više pitati.
Zaista, zaista, kažem vam: što god zaištete u Oca, dat će vam u moje
ime.

<span id="an_16:24">16:24</span> Dosad niste iskali ništa u moje ime.
Ištite i primit ćete da radost vaša bude potpuna!"

<span id="an_16:25">16:25</span> "To sam vam govorio u poredbama. Dolazi
čas kad vam više neću govoriti u poredbama, nego ću vam otvoreno
navješćivati Oca.

<span id="an_16:26">16:26</span> U onaj dan iskat ćete u moje ime i ne
velim vam da ću ja moliti Oca za vas.

<span id="an_16:27">16:27</span> Ta sam vas Otac ljubi jer vi ste mene
ljubili i vjerovali da sam ja od Boga izišao.

<span id="an_16:28">16:28</span> Izišao sam od Oca i došao na svijet.
Opet ostavljam svijet i odlazim Ocu."

<span id="an_16:29">16:29</span> Kažu mu učenici: "Evo, sad otvoreno
zboriš i nikakvon se poredbom ne služiš.

<span id="an_16:30">16:30</span> Sada znamo da sve znaš i ne treba da te
tko pita. Stoga vjerujemo da si izišao od Boga."

<span id="an_16:31">16:31</span> Odgovori im Isus: "Sada vjerujete?

<span id="an_16:32">16:32</span> Evo dolazi čas i već je došao: raspršit
ćete se svaki na svoju stranu i mene ostaviti sama. No ja nisam sam jer
Otac je sa mnom.

<span id="an_16:33">16:33</span> To vam rekoh da u meni mir imate. U
svijetu imate muku, ali hrabri budite - ja sam pobijedio svijet!"

<span id="an_17:1">17:1</span> To Isus doreče, a onda podiže oči k nebu
i progovori: "Oče, došao je čas: proslavi Sina svoga da Sin proslavi
tebe

<span id="an_17:2">17:2</span> i da vlašću koju si mu dao nad svakim
tijelom dade život vječni svima koje si mu dao.

<span id="an_17:3">17:3</span> A ovo je život vječni: da upoznaju tebe,
jedinoga istinskog Boga, i koga si poslao - Isusa Krista.

<span id="an_17:4">17:4</span> Ja tebe proslavih na zemlji dovršivši
djelo koje si mi dao izvršiti.

<span id="an_17:5">17:5</span> A sada ti, Oče, proslavi mene kod sebe
onom slavom koju imadoh kod tebe prije negoli je svijeta bilo.

<span id="an_17:6">17:6</span> Objavio sam ime tvoje ljudima koje si mi
dao od svijeta. Tvoji bijahu, a ti ih meni dade i riječ su tvoju
sačuvali.

<span id="an_17:7">17:7</span> Sad upoznaše da je od tebe sve što si mi
dao

<span id="an_17:8">17:8</span> jer riječi koje si mi dao njima predadoh
i oni ih primiše i uistinu spoznaše da sam od tebe izišao te povjerovaše
da si me ti poslao.

<span id="an_17:9">17:9</span> Ja za njih molim; ne molim za svijet,
nego za one koje si mi dao jer su tvoji.

<span id="an_17:10">17:10</span> I sve moje tvoje je, i tvoje moje, i ja
se proslavih u njima.

<span id="an_17:11">17:11</span> Ja više nisam u svijetu, no oni su u
svijetu, a ja idem k tebi. Oče sveti, sačuvaj ih u svom imenu koje si mi
dao: da budu jedno kao i mi.

<span id="an_17:12">17:12</span> Dok sam ja bio s njima, ja sam ih čuvao
u tvom imenu, njih koje si mi dao; i štitio ih, te nijedan od njih ne
propade osim sina propasti, da se Pismo ispuni.

<span id="an_17:13">17:13</span> A sada k tebi idem i ovo govorim u
svijetu da imaju puninu moje radosti u sebi.

<span id="an_17:14">17:14</span> Ja sam im predao tvoju riječ, a svijet
ih zamrzi jer nisu od svijeta kao što ni ja nisam od svijeta.

<span id="an_17:15">17:15</span> Ne molim te da ih uzmeš sa svijeta,
nego da ih očuvaš od Zloga.

<span id="an_17:16">17:16</span> Oni nisu od svijeta kao što ni ja nisam
od svijeta.

<span id="an_17:17">17:17</span> Posveti ih u istini: tvoja je riječ
istina.

<span id="an_17:18">17:18</span> Kao što ti mene posla u svijet tako i
ja poslah njih u svijet.

<span id="an_17:19">17:19</span> I za njih posvećujem samog sebe da i
oni budu posvećeni u istini.

<span id="an_17:20">17:20</span> Ne molim samo za ove nego i za one koji
će na njihovu riječ vjerovati u mene:

<span id="an_17:21">17:21</span> da svi budu jedno kao što ti, Oče, u
meni i ja u tebi, neka i oni u nama budu da svijet uzvjeruje da si me ti
poslao.

<span id="an_17:22">17:22</span> I slavu koju si ti dao meni ja dadoh
njima: da budu jedno kao što smo mi jedno -

<span id="an_17:23">17:23</span> ja u njima i ti u meni, da tako budu
savršeno jedno da svijet upozna da si me ti poslao i ljubio njih kao što
si mene ljubio.

<span id="an_17:24">17:24</span> Oče, hoću da i oni koje si mi dao budu
gdje sam ja, da i oni budu sa mnom: da gledaju moju slavu, slavu koju si
mi dao jer si me ljubio prije postanka svijeta.

<span id="an_17:25">17:25</span> Oče pravedni, svijet te nije upoznao,
ja te upoznah; a i ovi upoznaše da si me ti poslao.

<span id="an_17:26">17:26</span> I njima sam očitovao tvoje ime, i još
ću očitovati, da ljubav kojom si ti mene ljubio bude u njima - i ja u
njima."

<span id="an_18:1">18:1</span> To rekavši, zaputi se Isus sa svojim
učenicima na drugu stranu potoka Cedrona. Ondje bijaše vrt u koji uđe
Isus i njegovi učenici.

<span id="an_18:2">18:2</span> A poznavaše to mjesto i Juda, njegov
izdajica, jer se Isus tu često sastajao sa svojim učenicima.

<span id="an_18:3">18:3</span> Juda onda uze četu i od svećeničkih
glavara i farizeja sluge te dođe onamo sa zubljama, svjetiljkama i
oružjem.

<span id="an_18:4">18:4</span> Znajući sve što će s njim biti, istupi
Isus naprijed te ih upita: "Koga tražite?"

<span id="an_18:5">18:5</span> Odgovore mu: "Isusa Nazarećanina." Reče
im Isus: "Ja sam!" A stajaše s njima i Juda, njegov izdajica.

<span id="an_18:6">18:6</span> Kad im dakle reče: "Ja sam!" - oni
ustuknuše i popadaše na zemlju.

<span id="an_18:7">18:7</span> Ponovno ih tada upita: "Koga tražite?"
Oni odgovore: "Isusa Nazarećanina."

<span id="an_18:8">18:8</span> Isus odvrati: "Rekoh vam da sam ja. Ako
dakle mene tražite, pustite ove da odu" -

<span id="an_18:9">18:9</span> da se ispuni riječ koju reče: "Ne izgubih
ni jednoga od onih koje si mi dao."

<span id="an_18:10">18:10</span> A Šimun Petar isuče mač koji je imao
uza se pa udari slugu velikoga svećenika i odsiječe mu desno uho. Sluga
se zvao Malho.

<span id="an_18:11">18:11</span> Nato Isus reče Petru: "Djeni mač u
korice! Čašu koju mi dade Otac zar da ne pijem?"

<span id="an_18:12">18:12</span> Tada četa, zapovjednik i židovski sluge
uhvatiše Isusa te ga svezaše.

<span id="an_18:13">18:13</span> Odvedoše ga najprije Ani jer on bijaše
tast Kajfe, velikoga svećenika one godine.

<span id="an_18:14">18:14</span> Kajfa pak ono svjetova Židove: "Bolje
da jedan čovjek umre za narod."

<span id="an_18:15">18:15</span> Za Isusom su išli Šimun Petar i drugi
učenik. Taj učenik bijaše poznat s velikim svećenikom pa s Isusom uđe u
dvorište velikoga svećenika.

<span id="an_18:16">18:16</span> Petar osta vani kod vrata. Tada taj
drugi učenik, znanac velikoga svećenika, iziđe i reče vratarici te uvede
Petra.

<span id="an_18:17">18:17</span> Nato će sluškinja, vratarica, Petru:
"Da nisi i ti od učenika toga čovjeka?" On odvrati: "Nisam!"

<span id="an_18:18">18:18</span> A stajahu ondje sluge i stražari,
raspirivahu žeravicu jer bijaše studeno i grijahu se. S njima je stajao
i Petar i grijao se.

<span id="an_18:19">18:19</span> Veliki svećenik zapita Isusa o njegovim
učenicima i o njegovu nauku.

<span id="an_18:20">18:20</span> Odgovori mu Isus: "Ja sam javno govorio
svijetu. Uvijek sam naučavao u sinagogi i u Hramu gdje se skupljaju svi
Židovi. Ništa nisam u tajnosti govorio.

<span id="an_18:21">18:21</span> Zašto mene pitaš? Pitaj one koji su
slušali što sam im govorio. Oni eto znaju što sam govorio."

<span id="an_18:22">18:22</span> Na te njegove riječi jedan od nazočnih
slugu pljusne Isusa govoreći: "Tako li odgovaraš velikom svećeniku?"

<span id="an_18:23">18:23</span> Odgovori mu Isus: "Ako sam krivo rekao,
dokaži da je krivo! Ako li pravo, zašto me udaraš?"

<span id="an_18:24">18:24</span> Ana ga zatim posla svezana Kajfi,
velikom svećeniku.

<span id="an_18:25">18:25</span> Šimun Petar stajao je ondje i grijao
se. Rekoše mu: "Da nisi i ti od njegovih učenika?" On zanijeka: "Nisam!"

<span id="an_18:26">18:26</span> Nato će jedan od slugu velikog
svećenika, rođak onoga komu je Petar bio odsjekao uho: "Nisam li te ja
vidio u vrtu s njime?"

<span id="an_18:27">18:27</span> I Petar opet zanijeka, a pijetao odmah
zapjeva.

<span id="an_18:28">18:28</span> Nato odvedoše Isusa od Kajfe u dvor
upraviteljev. Bilo je rano jutro. I oni ne uđoše da se ne okaljaju, već
da mognu blagovati pashu.

<span id="an_18:29">18:29</span> Pilat tada iziđe pred njih i upita:
"Kakvu tužbu iznosite protiv ovoga čovjeka?"

<span id="an_18:30">18:30</span> Odgovore mu: "Kad on ne bi bio
zločinac, ne bismo ga predali tebi."

<span id="an_18:31">18:31</span> Reče im nato Pilat: "Uzmite ga vi i
sudite mu po svom zakonu." Odgovoriše mu Židovi: "Nama nije dopušteno
nikoga pogubiti" -

<span id="an_18:32">18:32</span> da se ispuni riječ Isusova kojom je
označio kakvom mu je smrću umrijeti.

<span id="an_18:33">18:33</span> Nato Pilat uđe opet u dvor, pozove
Isusa i upita ga: "Ti li si židovski kralj?"

<span id="an_18:34">18:34</span> Isus odgovori: "Govoriš li ti to sam od
sebe ili ti to drugi rekoše o meni?"

<span id="an_18:35">18:35</span> Pilat odvrati: "Zar sam ja Židov? Tvoj
narod i glavari svećenički predadoše te meni. Što si učinio?"

<span id="an_18:36">18:36</span> Odgovori Isus: "Kraljevstvo moje nije
od ovoga svijeta. Kad bi moje kraljevstvo bilo od ovoga svijeta, moje bi
se sluge borile da ne budem predan Židovima. Ali kraljevstvo moje nije
odavde."

<span id="an_18:37">18:37</span> Nato mu reče Pilat: "Ti si dakle
kralj?" Isus odgovori: "Ti kažeš: ja sam kralj. Ja sam se zato rodio i
došao na svijet da svjedočim za istinu. Tko je god od istine, sluša moj
glas."

<span id="an_18:38">18:38</span> Reče mu Pilat: "Što je istina?"

<span id="an_18:39">18:39</span> Rekavši to, opet iziđe pred Židove i
reče im: "Ja ne nalazim na njemu nikakve krivice. A u vas je običaj da
vam o Pashi nekoga pustim. Hoćete li dakle da vam pustim kralja
židovskoga?"

<span id="an_18:40">18:40</span> Povikaše nato opet: "Ne toga, nego
Barabu!" A Baraba bijaše razbojnik.

<span id="an_19:1">19:1</span> Tada Pilat uze i izbičeva Isusa.

<span id="an_19:2">19:2</span> A vojnici spletoše vijenac od trnja i
staviše mu ga na glavu; i zaogrnuše ga grimiznim plaštem.

<span id="an_19:3">19:3</span> I prilazili su mu i govorili: "Zdravo
kralju židovski!" I pljuskali su ga.

<span id="an_19:4">19:4</span> A Pilat ponovno iziđe i reče im: "Evo vam
ga izvodim da znate: ne nalazim na njemu nikakve krivice."

<span id="an_19:5">19:5</span> Iziđe tada Isus s trnovim vijencem, u
grimiznom plaštu. A Pilat im kaže: "Evo čovjeka!"

<span id="an_19:6">19:6</span> I kad ga ugledaše glavari svećenički i
sluge, povikaše: "Raspni, raspni!" Kaže im Pilat: "Uzmite ga vi i
raspnite jer ja ne nalazim na njemu krivice."

<span id="an_19:7">19:7</span> Odgovoriše mu Židovi: "Mi imamo Zakon i
po Zakonu on mora umrijeti jer se pravio Sinom Božjim."

<span id="an_19:8">19:8</span> Kad je Pilat čuo te riječi, još se više
prestraši

<span id="an_19:9">19:9</span> pa ponovno uđe u dvor i kaže Isusu:
"Odakle si ti?" No Isus mu ne dade odgovora.

<span id="an_19:10">19:10</span> Tada mu Pilat reče: "Zar meni ne
odgovaraš? Ne znaš li da imam vlast da te pustim i da imam vlast da te
razapnem?"

<span id="an_19:11">19:11</span> Odgovori mu Isus: "Ne bi imao nada mnom
nikakve vlasti da ti nije dano odozgor. Zbog toga ima veći grijeh onaj
koji me predao tebi."

<span id="an_19:12">19:12</span> Od tada ga je Pilat nastojao pustiti.
No Židovi vikahu: "Ako ovoga pustiš, nisi prijatelj caru. Tko se god
pravi kraljem, protivi se caru."

<span id="an_19:13">19:13</span> Čuvši te riječi, Pilat izvede Isusa i
posadi na sudačku stolicu na mjestu koje se zove Litostrotos - Pločnik,
hebrejski Gabata -

<span id="an_19:14">19:14</span> a bijaše upravo priprava za Pashu, oko
šeste ure - i kaže Židovima: "Evo kralja vašega!"

<span id="an_19:15">19:15</span> Oni na to povikaše: "Ukloni! Ukloni!
Raspni ga!" Kaže im Pilat: "Zar kralja vašega da razapnem?" Odgovoriše
glavari svećenički: "Mi nemamo kralja osim cara!"

<span id="an_19:16">19:16</span> Tada im ga preda da se razapne. Uzeše
dakle Isusa.

<span id="an_19:17">19:17</span> I noseći svoj križ, iziđe on na mjesto
zvano Lubanjsko, hebrejski Golgota.

<span id="an_19:18">19:18</span> Ondje ga razapeše, a s njim i drugu
dvojicu, s jedne i druge strane, a Isusa u sredini.

<span id="an_19:19">19:19</span> A napisa Pilat i natpis te ga postavi
na križ. Bilo je napisano: "Isus Nazarećanin, kralj židovski."

<span id="an_19:20">19:20</span> Taj su natpis čitali mnogi Židovi jer
mjesto gdje je Isus bio raspet bijaše blizu grada, a bilo je napisano
hebrejski, latinski i grčki.

<span id="an_19:21">19:21</span> Nato glavari svećenički rekoše Pilatu:
"Nemoj pisati: 'Kralj židovski', nego da je on rekao: 'Kralj sam
židovski.'"

<span id="an_19:22">19:22</span> Pilat odgovori: "Što napisah, napisah!"

<span id="an_19:23">19:23</span> Vojnici pak, pošto razapeše Isusa,
uzeše njegove haljine i razdijeliše ih na četiri dijela - svakom vojniku
po dio. A uzeše i donju haljinu, koja bijaše nešivena, otkana u komadu
odozgor dodolje.

<span id="an_19:24">19:24</span> Rekoše zato među sobom: "Ne derimo je,
nego bacimo za nju kocku pa komu dopane" - da se ispuni Pismo koje veli:
Razdijeliše među se haljine moje, za odjeću moju baciše kocku. I vojnici
učiniše tako.

<span id="an_19:25">19:25</span> Uz križ su Isusov stajale majka
njegova, zatim sestra njegove majke, Marija Kleofina, i Marija
Magdalena.

<span id="an_19:26">19:26</span> Kad Isus vidje majku i kraj nje učenika
kojega je ljubio, reče majci: "Ženo! Evo ti sina!" Zatim reče učeniku:
"Evo ti majke!"

<span id="an_19:27">19:27</span> I od toga časa uze je učenik k sebi.

<span id="an_19:28">19:28</span> Nakon toga, kako je Isus znao da je sve
dovršeno, da bi se ispunilo Pismo, reče: "Žedan sam."

<span id="an_19:29">19:29</span> A ondje je stajala posuda puna octa. I
natakoše na izopovu trsku spužvu natopljenu octom pa je primakoše
njegovim ustima.

<span id="an_19:30">19:30</span> Čim Isus uze ocat, reče: "Dovršeno je!"
I prignuvši glavu, preda duh.

<span id="an_19:31">19:31</span> Kako bijaše Priprava, da ne bi tijela
ostala na križu subotom, jer velik je dan bio one subote, Židovi
zamoliše Pilata da se raspetima prebiju golijeni i da se skinu.

<span id="an_19:32">19:32</span> Dođoše dakle vojnici i prebiše golijeni
prvomu i drugomu koji su s Isusom bili raspeti.

<span id="an_19:33">19:33</span> Kada dođoše do Isusa i vidješe da je
već umro, ne prebiše mu golijeni,

<span id="an_19:34">19:34</span> nego mu jedan od vojnika kopljem
probode bok i odmah poteče krv i voda.

<span id="an_19:35">19:35</span> Onaj koji je vidio svjedoči i istinito
je svjedočanstvo njegovo. On zna da govori istinu da i vi vjerujete

<span id="an_19:36">19:36</span> jer se to dogodilo da se ispuni Pismo:
Nijedna mu se kost neće slomiti.

<span id="an_19:37">19:37</span> I drugo opet Pismo veli: Gledat će
onoga koga su proboli.

<span id="an_19:38">19:38</span> Nakon toga Josip iz Arimateje, koji je
- kriomice, u strahu od Židova - bio učenik Isusov, zamoli Pilata da
smije skinuti tijelo Isusovo. I dopusti mu Pilat. Josip dakle ode i
skine Isusovo tijelo.

<span id="an_19:39">19:39</span> A dođe i Nikodem - koji je ono prije
bio došao Isusu noću - i donese sa sobom oko sto libara smjese smirne i
aloja.

<span id="an_19:40">19:40</span> Uzmu dakle tijelo Isusovo i poviju ga u
povoje s miomirisima, kako je u Židova običaj za ukop.

<span id="an_19:41">19:41</span> A na mjestu gdje je Isus bio raspet
bijaše vrt i u vrtu nov grob u koji još nitko ne bijaše položen.

<span id="an_19:42">19:42</span> Ondje dakle zbog židovske Priprave, jer
grob bijaše blizu, polože Isusa.

<span id="an_20:1">20:1</span> Prvog dana u tjednu rano ujutro, još za
mraka, dođe Marija Magdalena na grob i opazi da je kamen s groba dignut.

<span id="an_20:2">20:2</span> Otrči stoga i dođe k Šimunu Petru i
drugom učeniku, kojega je Isus ljubio, pa im reče: "Uzeše Gospodina iz
groba i ne znamo gdje ga staviše."

<span id="an_20:3">20:3</span> Uputiše se onda Petar i onaj drugi učenik
i dođoše na grob.

<span id="an_20:4">20:4</span> Trčahu obojica zajedno, ali onaj drugi
učenik prestignu Petra i stiže prvi na grob.

<span id="an_20:5">20:5</span> Sagne se i opazi povoje gdje leže, ali ne
uđe.

<span id="an_20:6">20:6</span> Uto dođe i Šimun Petar koji je išao za
njim i uđe u grob. Ugleda povoje gdje leže

<span id="an_20:7">20:7</span> i ubrus koji bijaše na glavi Isusovoj,
ali nije bio uz povoje, nego napose svijen na jednome mjestu.

<span id="an_20:8">20:8</span> Tada uđe i onaj drugi učenik koji prvi
stiže na grob i vidje i povjerova.

<span id="an_20:9">20:9</span> Jer oni još ne upoznaše Pisma da Isus
treba da ustane od mrtvih.

<span id="an_20:10">20:10</span> Potom se učenici vratiše kući.

<span id="an_20:11">20:11</span> A Marija je stajala vani kod groba i
plakala.

<span id="an_20:12">20:12</span> Zaplakana zaviri u grob i ugleda dva
anđela u bjelini kako sjede na mjestu gdje je ležalo tijelo Isusovo -
jedan kod glave, drugi kod nogu.

<span id="an_20:13">20:13</span> Kažu joj oni: "Ženo, što plačeš?"
Odgovori im: "Uzeše Gospodina mojega i ne znam gdje ga staviše."

<span id="an_20:14">20:14</span> Rekavši to, obazre se i ugleda Isusa
gdje stoji, ali nije znala da je to Isus.

<span id="an_20:15">20:15</span> Kaže joj Isus: "Ženo, što plačeš? Koga
tražiš?" Misleći da je to vrtlar, reče mu ona: "Gospodine, ako si ga ti
odnio, reci mi gdje si ga stavio i ja ću ga uzeti."

<span id="an_20:16">20:16</span> Kaže joj Isus: "Marijo!" Ona se okrene
te će mu hebrejski: "Rabbuni!" - što znači: "Učitelju!"

<span id="an_20:17">20:17</span> Kaže joj Isus: "Ne zadržavaj se sa mnom
jer još ne uziđoh Ocu, nego idi mojoj braći i javi im: Uzlazim Ocu svomu
i Ocu vašemu, Bogu svomu i Bogu vašemu."

<span id="an_20:18">20:18</span> Ode dakle Marija Magdalena i navijesti
učenicima: "Vidjela sam Gospodina i on mi je to rekao."

<span id="an_20:19">20:19</span> I uvečer toga istog dana, prvog u
tjednu, dok su učenici u strahu od Židova bili zatvorili vrata, dođe
Isus, stane u sredinu i reče im: "Mir vama!"

<span id="an_20:20">20:20</span> To rekavši, pokaza im svoje ruke i bok.
I obradovaše se učenici vidjevši Gospodina.

<span id="an_20:21">20:21</span> Isus im stoga ponovno reče: "Mir vama!
Kao što mene posla Otac i ja šaljem vas."

<span id="an_20:22">20:22</span> To rekavši, dahne u njih i kaže im:
"Primite Duha Svetoga.

<span id="an_20:23">20:23</span> Kojima otpustite grijehe, otpuštaju im
se; kojima zadržite, zadržani su im."

<span id="an_20:24">20:24</span> Ali Toma zvani Blizanac, jedan od
dvanaestorice, ne bijaše s njima kad dođe Isus.

<span id="an_20:25">20:25</span> Govorili su mu dakle drugi učenici:
"Vidjeli smo Gospodina!" On im odvrati: "Ako ne vidim na njegovim rukama
biljeg čavala i ne stavim svoj prst u mjesto čavala, ako ne stavim svoju
ruku u njegov bok, neću vjerovati."

<span id="an_20:26">20:26</span> I nakon osam dana bijahu njegovi
učenici opet unutra, a s njima i Toma. Vrata bijahu zatvorena, a Isus
dođe, stade u sredinu i reče: "Mir vama!"

<span id="an_20:27">20:27</span> Zatim će Tomi: "Prinesi prst ovamo i
pogledaj mi ruke! Prinesi ruku i stavi je u moj bok i ne budi nevjeran
nego vjeran."

<span id="an_20:28">20:28</span> Odgovori mu Toma: "Gospodin moj i Bog
moj!"

<span id="an_20:29">20:29</span> Reče mu Isus: "Budući da si me vidio,
povjerovao si. Blaženi koji ne vidješe, a vjeruju!"

<span id="an_20:30">20:30</span> Isus je pred svojim učenicima učinio i
mnoga druga znamenja koja nisu zapisana u ovoj knjizi.

<span id="an_20:31">20:31</span> A ova su zapisana da vjerujete: Isus je
Krist, Sin Božji, i da vjerujući imate život u imenu njegovu.

<span id="an_21:1">21:1</span> Poslije toga očitova se Isus ponovno
učenicima na Tiberijadskome moru. Očitova se ovako:

<span id="an_21:2">21:2</span> Bijahu zajedno Šimun Petar, Toma zvani
Blizanac, Natanael iz Kane Galilejske, zatim Zebedejevi i još druga dva
njegova učenika.

<span id="an_21:3">21:3</span> Kaže im Šimun Petar: "Idem ribariti."
Rekoše: "Idemo i mi s tobom." Izađoše i uđoše u lađu, ali te noći ne
uloviše ništa.

<span id="an_21:4">21:4</span> Kad je već svanulo, stade Isus na kraju,
ali učenici nisu znali da je to Isus.

<span id="an_21:5">21:5</span> Kaže im Isus: "Dječice, imate li što za
prismok?" Odgovoriše mu: "Nemamo."

<span id="an_21:6">21:6</span> A on im reče: "Bacite mrežu na desnu
stranu lađe i naći ćete." Baciše oni i više je ne mogoše izvući od
mnoštva ribe.

<span id="an_21:7">21:7</span> Tada onaj učenik kojega je Isus ljubio
kaže Petru: "Gospodin je!" Kad je Šimun Petar čuo da je to Gospodin,
pripaše si gornju haljinu, jer bijaše gol, te se baci u more.

<span id="an_21:8">21:8</span> Ostali učenici dođoše s lađicom vukući
mrežu s ribom jer ne bijahu daleko od kraja, samo kojih dvjesta lakata.

<span id="an_21:9">21:9</span> Kad iziđu na kraj, ugledaju pripravljenu
žeravicu i na njoj pristavljenu ribu i kruh.

<span id="an_21:10">21:10</span> Kaže im Isus: "Donesite riba što ih
sada uloviste."

<span id="an_21:11">21:11</span> Nato se Šimun Petar popne i izvuče na
kraj mrežu punu velikih riba, sto pedeset i tri. I premda ih je bilo
toliko, mreža se ne raskinu.

<span id="an_21:12">21:12</span> Kaže im Isus: "Hajde, doručkujte!" I
nitko se od učenika ne usudi upitati ga: "Tko si ti?" Znali su da je
Gospodin.

<span id="an_21:13">21:13</span> Isus pristupi, uzme kruh i dade im, a
tako i ribu.

<span id="an_21:14">21:14</span> To se već treći put očitova Isus
učenicima pošto uskrsnu od mrtvih.

<span id="an_21:15">21:15</span> Nakon doručka upita Isus Šimuna Petra:
"Šimune Ivanov, ljubiš li me više nego ovi?" Odgovori mu: "Da,
Gospodine, ti znaš da te volim."

<span id="an_21:16">21:16</span> Kaže mu: "Pasi jaganjce moje!" Upita ga
po drugi put: "Šimune Ivanov, ljubiš li me?" Odgovori mu: "Da,
Gospodine, ti znaš da te volim!" Kaže mu: "Pasi ovce moje!"

<span id="an_21:17">21:17</span> Upita ga treći put: "Šimune Ivanov,
voliš li me?" Ražalosti se Petar što ga upita treći put: "Voliš li me?"
pa mu odgovori: "Gospodine, ti sve znaš! Tebi je poznato da te volim."
Kaže mu Isus: "Pasi ovce moje!"

<span id="an_21:18">21:18</span> "Zaista, zaista kažem ti: Dok si bio
mlađi, sam si se opasivao i hodio kamo si htio; ali kad ostariš, raširit
ćeš ruke i drugi će te opasivati i voditi kamo nećeš."

<span id="an_21:19">21:19</span> A to mu reče nagovješćujući kakvom će
smrću proslaviti Boga. Rekavši to doda: "Idi za mnom!"

<span id="an_21:20">21:20</span> Petar se okrene i opazi da ga slijedi
onaj učenik kojega je Isus ljubio i koji se za večere bijaše privio
Isusu uz prsa i upitao ga: "Gospodine, tko će te to izdati?"

<span id="an_21:21">21:21</span> Vidjevši ga, Petar kaže Isusu:
"Gospodine, a što s ovim?"

<span id="an_21:22">21:22</span> Odgovori mu Isus: "Ako hoću da on
ostane dok ne dođem, što je tebi do toga? Ti idi za mnom!"

<span id="an_21:23">21:23</span> Stoga se pronese među braćom glas da
onaj učenik neće umrijeti. No Isus mu nije rekao: "Neće umrijeti", nego:
"Ako hoću da on ostane dok ne dođem, što je tebi do toga?"

<span id="an_21:24">21:24</span> Taj učenik za ovo svjedoči i ovo
napisa. I znamo da je istinito svjedočanstvo njegovo.

<span id="an_21:25">21:25</span> A ima još mnogo toga što učini Isus i
kad bi se sve redom popisalo, sav svijet, mislim, ne bi obuhvatio knjiga
koje bi se napisale.

------------------------------------------------------------------------

[Next: Acts](act)
