[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](num)  [Next](jos) 

------------------------------------------------------------------------

### Croatian Bible: Deuteronomy

<span id="an_1:1">1:1</span> Ovo su riječi što ih je Mojsije upravio
svemu Izraelu s onu stranu Jordana - u pustinji, u Arabi nasuprot Sufu,
između Parana i Tofela, Labana, Hazerota i Di Zahaba -

<span id="an_1:2">1:2</span> od Horeba do Kadeš Barnee, Seirskom gorom,
jedanaest dana hoda.

<span id="an_1:3">1:3</span> Bilo je to godine četrdesete, prvog dana
mjeseca jedanaestoga, kad Mojsije reče Izraelcima sve što mu je Jahve za
njih naređivao.

<span id="an_1:4">1:4</span> Pošto je porazio amorejskoga kralja Sihona,
koji je živio u Hešbonu, i bašanskoga kralja Oga, koji je živio u
Aštarotu i Edreju,

<span id="an_1:5">1:5</span> dakle s onu stranu Jordana, u zemlji
moapskoj, poče Mojsije razlagati ovaj Zakon. Govoraše on:

<span id="an_1:6">1:6</span> "Jahve, Bog naš, reče nam na Horebu: 'Dosta
ste boravili na ovome brdu.

<span id="an_1:7">1:7</span> Krenite na put! Idite u gorski kraj
Amorejaca i svih njihovih susjeda, u Arabu, u Gorje, u Šefelu i u Negeb,
na morsku obalu, u zemlju kanaansku i u Libanon, sve do Velike rijeke,
rijeke Eufrata.

<span id="an_1:8">1:8</span> Eto, pred vas stavljam ovu zemlju. Idite,
dakle, i zauzmite zemlju za koju se Jahve zakle ocima vašim, Abrahamu,
Izaku i Jakovu, da će je dati njima i njihovu potomstvu poslije njih.'

<span id="an_1:9">1:9</span> Tada sam vam rekao: 'Ne mogu vas voditi
sam.

<span id="an_1:10">1:10</span> Jahve, Bog vaš, toliko vas je razmnožio
da vas danas ima kao zvijezda na nebu.

<span id="an_1:11">1:11</span> Neka vas Jahve, Bog vaših otaca, umnoži
još tisuću puta! Neka vas blagoslivlja kako vam je obećao!

<span id="an_1:12">1:12</span> Ali kako bih ja sam mogao nositi vaš
teret, vaše breme i vaše sporove?

<span id="an_1:13">1:13</span> Izaberite stoga iz svojih plemena ljude
pametne, iskusne i ugledne da vam ih postavim za poglavare.'

<span id="an_1:14">1:14</span> Vi ste mi odgovorili: 'Dobro je što
predlažeš.'

<span id="an_1:15">1:15</span> Zato sam uzeo prvake iz vaših plemena,
ljude pametne i ugledne, te ih postavio za poglavare: tisućnike,
stotnike, pedesetnike, desetnike i vaše plemenske nadglednike.

<span id="an_1:16">1:16</span> U to isto vrijeme naložio sam i vašim
sucima: 'Saslušajte svoju braću; sudite pravedno između čovjeka i
njegova brata ili pridošlice.

<span id="an_1:17">1:17</span> U suđenju nemojte biti pristrani;
saslušavajte maloga kao i velikoga. Ne bojte se nikoga! TÓa sud je
Božji! Ako vam koji slučaj bude pretežak, iznesite ga meni, da ga ja
razvidim.'

<span id="an_1:18">1:18</span> Tako sam vam onda naložio sve što vam je
činiti.

<span id="an_1:19">1:19</span> Krenusmo iz Horeba i, na putu u gorske
krajeve Amorejaca, kako nam je naredio Jahve, Bog naš, prijeđosmo svu
onu veliku i strašnu pustinju koju ste vidjeli. Stigosmo u Kadeš Barneu.

<span id="an_1:20">1:20</span> Tada vam rekoh: 'Došli ste u gorski kraj
Amorejaca, koji nam Jahve, Bog naš, daje.

<span id="an_1:21">1:21</span> Eto, Jahve, Bog tvoj, stavio je preda te
tu zemlju. Ustaj! Zaposjedni je, kako ti je rekao Jahve, Bog otaca
tvojih. Ne boj se! Ne strahuj!'

<span id="an_1:22">1:22</span> Svi ste onda došli k meni i rekli:
'Pošaljimo pred sobom ljude da izvide zemlju i jave nam o putu kojim
ćemo ići i o gradovima u koje ćemo doći.'

<span id="an_1:23">1:23</span> Svidje mi se što rekoste. Zato uzeh
dvanaest ljudi između vas, po jednoga iz svakog plemena.

<span id="an_1:24">1:24</span> Krenuli su na pogorje, stigli do Eškolske
doline te izvidjeli kraj.

<span id="an_1:25">1:25</span> I nabraše plodova one zemlje, donesoše ih
k nama i javiše: 'Zemlja koju nam daje Jahve, Bog naš, dobra je.'

<span id="an_1:26">1:26</span> Ali vi niste htjeli onamo; pobunili ste
se protiv naredbe Jahve, Boga svoga.

<span id="an_1:27">1:27</span> Rogoborili ste u svojim šatorima i
govorili: 'U svojoj mržnji na nas Jahve nas je izveo iz zemlje egipatske
da nas preda u ruke Amorejaca, kako bi nas posve uništili.

<span id="an_1:28">1:28</span> Kamo da idemo? Naša su braća ubila u nama
srčanost kad rekoše: Narod je i veći i jači nego mi; gradovi su veliki,
i zidine im sežu do nebesa. A vidjeli smo ondje i Anakovce.'

<span id="an_1:29">1:29</span> 'Ne bojte se!' - rekoh vam. - 'Ne plašite
ih se!

<span id="an_1:30">1:30</span> Jahve, Bog vaš, koji ide pred vama, borit
će se za vas kako je to učinio na vaše oči u Egiptu.'

<span id="an_1:31">1:31</span> A vidio si, uostalom, i u pustinji, gdje
te Jahve, Bog tvoj, cijeloga puta što ste ga prevalili dok ste stigli do
ovoga mjesta, nosio kao što čovjek nosi svoga sinčića.

<span id="an_1:32">1:32</span> Ali, unatoč tome, vi niste imali
pouzdanja u Jahvu, Boga svoga,

<span id="an_1:33">1:33</span> u onoga koji je na putu išao pred vama da
vam potraži mjesto za taborovanje - u ognju obnoć da vam osvijetli put
kojim ćete ići, a obdan u oblaku.

<span id="an_1:34">1:34</span> Jahve ču graju vašu i zakle se u svojoj
srdžbi:

<span id="an_1:35">1:35</span> 'Ni jedan jedini od ovih ljudi, od ovoga
opakog naraštaja, neće vidjeti ove dobre zemlje za koju sam se zakleo da
ću je dati vašim ocima.

<span id="an_1:36">1:36</span> Izuzimam Kaleba, sina Jefuneova. On će je
vidjeti; njemu i njegovim potomcima dat ću zemlju kojom je išao, jer je
vjerno slijedio Jahvu.'

<span id="an_1:37">1:37</span> Zbog vas se Jahve i na mene razljutio te
mi rekao: 'Ni ti onamo nećeš ući.

<span id="an_1:38">1:38</span> Ući će onamo Jošua, sin Nunov, koji te
služi. Njega ti osokoli, jer će on uvesti Izraela u posjed.

<span id="an_1:39">1:39</span> A i vaši mališani, o kojima rekoste da će
postati roblje, sinovi vaši koji još ne znaju razlikovati dobro i zlo,
oni će u nju ući; njima ću je u posjed dati.

<span id="an_1:40">1:40</span> A vi se okrenite i zaputite u pustinju,
prema Crvenome moru!'

<span id="an_1:41">1:41</span> Vi ste mi tada odgovorili riječima:
'Sagriješili smo protiv Jahve. Poći ćemo gore i boriti se kako nam je
Jahve, Bog naš, zapovjedio.' Svaki od vas dohvati svoje oružje i
nepromišljeno pođe gore u brda.

<span id="an_1:42">1:42</span> Onda mi Jahve reče: 'Kaži im: Ne idite
gore i ne stupajte u borbu da vas ne poraze vaši neprijatelji jer ja
nisam među vama.'

<span id="an_1:43">1:43</span> Tako sam vam i govorio, ali niste
poslušali. Oprli ste se zapovijedi Jahvinoj i, puni drskosti, krenuli u
brda.

<span id="an_1:44">1:44</span> Ali Amorejci, koji žive u onome gorju,
udariše na vas, pognaše vas, za vama se natisnuše kao pčele te su vas
tukli od Seira do Horme.

<span id="an_1:45">1:45</span> Vrativši se, plakali ste pred Jahvom, ali
Jahve nije slušao vašega jauka niti je okrenuo svoga uha k vama.

<span id="an_1:46">1:46</span> U Kadešu vam valjade ostati dugo vremena,
onoliko koliko ste već ostali.

<span id="an_2:1">2:1</span> Onda se okrenusmo i pođosmo u pustinju
prema Crvenome moru, kako mi je Jahve naredio. Dugo smo se vrtjeli oko
gore Seira.

<span id="an_2:2">2:2</span> I reče mi Jahve:

<span id="an_2:3">2:3</span> 'Dosta ste se vrtjeli oko ovoga brda.
Okrenite prema sjeveru!'

<span id="an_2:4">2:4</span> I narodu naloži ovako: 'Sad ćete proći
preko područja svoje braće, potomaka Ezavovih, koji žive u Seiru. Oni se
vas boje, ali vi dobro pripazite;

<span id="an_2:5">2:5</span> s njima ne zamećite boja jer vam neću dati
ni stope njihove zemlje: goru Seir predao sam Ezavu u vlasništvo.

<span id="an_2:6">2:6</span> Hranu od njih kupujte za novac da imate što
jesti; i vodu za piće kupujte od njih za novac.'

<span id="an_2:7">2:7</span> Ta Jahve te, Bog tvoj, blagoslovio u svim
djelima tvojih ruku; on je bdio nad tvojim putovanjem onom velikom
pustinjom; ovih četrdeset godina Jahve, Bog tvoj, bijaše s tobom i ništa
ti nije nedostajalo.

<span id="an_2:8">2:8</span> Tako smo svoju braću, potomke Ezavove što
žive u Seiru, zaobišli putem što vodi u Arabu, Elat i Esjon Geber, a
onda udarismo prema Moapskoj pustinji.

<span id="an_2:9">2:9</span> Tada mi zapovjedi Jahve: 'Nemoj
uznemirivati Moapce niti s njima zameći boja, jer ništa od njihove
zemlje neću dati u tvoje vlasništvo: Lotovim sinovima predao sam Ar u
posjed.'

<span id="an_2:10">2:10</span> Prije su ondje živjeli Emijci. Bio je to
moćan narod i brojan; krupna stasa kao i Anakovci.

<span id="an_2:11">2:11</span> Poput Anakovaca, i njih smatraju
Refaimcima, ali ih Moapci nazivaju Emijcima.

<span id="an_2:12">2:12</span> Isto su tako u Seiru živjeli prije
Horijci, ali su ih Ezavovi potomci izvlastili, istrijebili ih i naselili
se na njihovo, kako je, uostalom, učinio Izrael sa zemljom - baštinom
svojom - koju mu je Jahve predao.

<span id="an_2:13">2:13</span> 'A sada ustanite i prijeđite preko potoka
Zereda!' I prijeđosmo potok Zered.

<span id="an_2:14">2:14</span> Vrijeme što smo išli od Kadeš Barnee pa
dok smo prešli preko potoka Zereda iznosilo je trideset i osam godina -
sve dok nije izumro iz tabora sav onaj naraštaj ljudi sposobnih za
borbu, kako im se Jahve i zakleo.

<span id="an_2:15">2:15</span> I zbilja! Ruka Jahvina bila je protiv
njih: istrebljivala ih je isred tabora dok ih nije nestalo.

<span id="an_2:16">2:16</span> I tako, kad je smrt istrijebila iz naroda
sve ljude sposobne za borbu,

<span id="an_2:17">2:17</span> reče mi Jahve:

<span id="an_2:18">2:18</span> 'Danas prelaziš moapsku zemlju Ar.

<span id="an_2:19">2:19</span> A onda ćeš se približiti Amoncima. Nemoj
ih uznemirivati niti s njima zameći boja. Ništa, naime, od zemlje
Amonaca neću ustupiti tebi u vlasništvo jer sam je već predao u posjed
Lotovim potomcima.'

<span id="an_2:20">2:20</span> I nju smatraju refaimskom zemljom. U njoj
su prije živjeli Refaimci, koje Amonci zovu Zamzumijcima.

<span id="an_2:21">2:21</span> Bio je to narod moćan i brojan; krupna
stasa kao i Anakovci. No Jahve ih uništi pred Amoncima - koji ih
izvlastiše i naseliše se na njihovo,

<span id="an_2:22">2:22</span> kako je, uostalom, učinio i potomcima
Ezavovim, koji su nastanjeni u Seiru, kad je pred njima uništio Horijce,
koje su oni otjerali s posjeda i do danas žive na njihovim mjestima.

<span id="an_2:23">2:23</span> I Avijce, koji su živjeli po zaseocima
sve do Gaze, istrijebiše Kaftorci koji su došli iz Kaftora te se
naseliše na njihovo mjesto.

<span id="an_2:24">2:24</span> 'Ustajte! Na put krenite i prijeđite
preko potoka Arnona. U ruke ti, eto, predajem Amorejca Sihona, kralja
hešbonskoga, i njegovu zemlju. Počni s osvajanjem; izazovi ga na boj!

<span id="an_2:25">2:25</span> Od danas počinjem ugoniti strah i trepet
pred tobom u narode koji su pod svim nebesima, tako da će strepiti i
tresti se pred tobom kad god čuju glas o tebi.'

<span id="an_2:26">2:26</span> Tada sam iz pustinje Kedmot uputio
glasnike kralju hešbonskom Sihonu s miroljubivim riječima:

<span id="an_2:27">2:27</span> 'Pusti da prođem preko tvoje zemlje. Samo
ću proći putem, ne skrećući ni desno ni lijevo.

<span id="an_2:28">2:28</span> Hranu mi prodavaj za novac da mogu jesti;
i vodu za piće davaj mi za novac. Pusti me samo da pješice prođem,

<span id="an_2:29">2:29</span> da prijeđem preko Jordana u zemlju koju
nam daje Jahve, Bog naš - kao što su mi dopustili potomci Ezavovi,
nastanjeni u Seiru, i Moapci, što žive u Aru.'

<span id="an_2:30">2:30</span> Ali hešbonski kralj Sihon ne htjede nas
pustiti preko svoga; jer Jahve, Bog tvoj, duh mu zaslijepi a srce
otvrdnu, da ga preda u tvoje šake, gdje je i danas.

<span id="an_2:31">2:31</span> Tada mi reče Jahve: 'Eto sam počeo da ti
izručujem Sihona i njegovu zemlju. Počni osvajanje da mu zemljom
zagospodariš.'

<span id="an_2:32">2:32</span> Kod Jahasa presrete nas Sihon.

<span id="an_2:33">2:33</span> Navali on i sav njegov narod. Ali Jahve,
Bog naš, predade nam ga, tako da potukosmo njega, njegove sinove i sav
njegov narod.

<span id="an_2:34">2:34</span> Tada osvojismo sve njegove gradove i
prokletstvom udarismo sve gradove s ljudima, ženama i djecom, ništa ne
štedeći,

<span id="an_2:35">2:35</span> izuzev stoke, koju uzesmo kao plijen,
skupa s plijenom iz gradova što smo ih osvojili.

<span id="an_2:36">2:36</span> Od Aroera, koji se nalazi na obali potoka
Arnona, i od grada koji je u njegovoj dolini pa do Gileada nije bilo
grada koji bi nam odolio: sve nam ih je Jahve, Bog naš, predao.

<span id="an_2:37">2:37</span> Jedino se nisi primicao zemlji Amonaca,
kraju uz potok Jabok, i gradovima u pogorju, kako je Jahve, Bog naš,
odredio.

<span id="an_3:1">3:1</span> Tada se okrenusmo i pođosmo prema Bašanu.
Presrete nas bašanski kralj Og sa svim svojim narodom i nametnu nam boj
kod Edreja.

<span id="an_3:2">3:2</span> Tada mi Jahve reče: 'Ne boj ga se! TÓa u
tvoje sam ruke predao njega, sav njegov narod i njegovu zemlju. Učini s
njim kako si učinio sa Sihonom, kraljem amorejskim, koji je živio u
Hešbonu.'

<span id="an_3:3">3:3</span> Tako je Jahve, Bog naš, u ruke naše predao
i bašanskoga kralja Oga sa svim njegovim narodom. Tukli smo ga tako da
mu nitko na životu nije ostao.

<span id="an_3:4">3:4</span> Osvojili smo tada sve njegove gradove. Nije
bilo grada koji im nismo oteli - šezdeset gradova, zapravo svu argopsku
krajinu, Ogovo kraljevstvo u Bašanu.

<span id="an_3:5">3:5</span> Svi su oni gradovi bili utvrđeni visokim
zidinama, vratima i prijevornicama. Uz njih je bilo veoma mnogo
otvorenih zaselaka.

<span id="an_3:6">3:6</span> Udarismo ih prokletstvom - kako smo učinili
i sa Sihonom, kraljem hešbonskim - zatrvši svaki grad, ljude, žene i
djecu.

<span id="an_3:7">3:7</span> A svu stoku i plijen po tim gradovima
zadržasmo za se.

<span id="an_3:8">3:8</span> Tako smo u ono vrijeme iz ruku dvaju
amorejskih kraljeva uzeli zemlju što se nalazi s onu stranu Jordana, od
potoka Arnona do brda Hermona (

<span id="an_3:9">3:9</span> Sidonci zovu Hermon Sirjon, a Amorejci ga
zovu Senir):

<span id="an_3:10">3:10</span> sve gradove po Visoravni, sav Gilead i
sav Bašan, sve do Salke i Edreja - gradove Ogova kraljevstva u Bašanu. (

<span id="an_3:11">3:11</span> Bašanski kralj Og jedini je od preostalih
Refaimovaca. Krevet njegov, odar od željeza, još se nalazi u Rabi, gradu
sinova Amonovih: deset je lakata - običnih lakata - dug, a četiri lakta
širok.)

<span id="an_3:12">3:12</span> To je, dakle, bila zemlja koju smo
zauzeli u ono vrijeme, počev od Aroera, koji je na potoku Arnonu.
Polovicu gileadskog pogorja s njegovim gradovima dao sam Rubenovcima i
Gadovcima.

<span id="an_3:13">3:13</span> Ostatak Gileada i sav Bašan, Ogovo
kraljevstvo, dodijelio sam polovini Manašeova plemena. (Sva argopska
krajina i sav Bašan zove se zemlja refaimska.

<span id="an_3:14">3:14</span> Manašeov sin Jair zauzeo je svu argopsku
krajinu do međe Gešurovaca i Maakinovaca. On ta mjesta bašanska nazva
svojim imenom, pa se još i danas zovu Jairova Sela.)

<span id="an_3:15">3:15</span> Makiru sam dodijelio Gilead.

<span id="an_3:16">3:16</span> Rubenovcima i Gadovcima dao sam od
Gileada do potoka Arnona - sredina potoka jest međa - i do potoka
Jaboka, amonske granice.

<span id="an_3:17">3:17</span> A granicom su služile Araba i Jordan od
Kinereta do mora uz Arabu - Slanog mora - na podnožju obronaka Pisge
prema istoku.

<span id="an_3:18">3:18</span> U ono vam vrijeme naredih: 'Jahve, Bog
vaš, daje vam ovu zemlju u posjed. Svi vi koji ste od boja pođite
naoružani pred svojom braćom Izraelcima.

<span id="an_3:19">3:19</span> Jedino žene vaše, djeca vaša i stoka vaša
- znam da imate mnogo stoke - neka ostanu u vašim gradovima što vam ih
dodijelih

<span id="an_3:20">3:20</span> dokle Jahve ne dadne miran boravak i
vašoj braći kao i vama; tako da i oni zauzmu zemlju što im je Jahve, Bog
vaš, daje s onu stranu Jordana. Istom onda neka se svaki od vas vrati na
posjed što sam vam ga dodijelio.'

<span id="an_3:21">3:21</span> U ono sam vrijeme naredio Jošui: 'Svojim
si očima vidio što je sve Jahve, Bog vaš, učinio onoj dvojici kraljeva.
Tako će Jahve učiniti sa svim kraljevstvima preko kojih budeš prelazio.

<span id="an_3:22">3:22</span> Ne bojte se njih! TÓa Jahve, Bog vaš,
bori se za vas.'

<span id="an_3:23">3:23</span> Tada zamolih milost u Jahve:

<span id="an_3:24">3:24</span> 'Gospodine moj, Jahve! Ti si počeo
pokazivati svome sluzi svoju veličajnost i svoju moć. TÓa koji bog, na
nebu ili na zemlji, može izvesti takva djela i čudesa kao što su tvoja!

<span id="an_3:25">3:25</span> Dopusti mi da odem onamo i pogledam onu
blaženu zemlju preko Jordana, onaj krasni gorski kraj i Libanon!'

<span id="an_3:26">3:26</span> Ali je Jahve, zbog vas, bio na me ljut,
pa me nije uslišao. 'Dosta', reče mi Jahve, 'ne govori mi više o tom!

<span id="an_3:27">3:27</span> Popni se na vrhunac Pisge i upri oči
svoje na zapad, sjever, jug i istok. Razmotri dobro očima svojim, jer
preko Jordana nećeš prijeći.

<span id="an_3:28">3:28</span> Uputi Jošuu, osokoli ga i ohrabri! On
neka ide na čelu ovoga naroda; neka ih on uvede u posjed zemlje koju
vidiš.'

<span id="an_3:29">3:29</span> Tako smo ostali u toj dolini kraj Bet
Peora."

<span id="an_4:1">4:1</span> "A sada, Izraele, poslušaj zakone i uredbe
kojima vas učim da biste ih vršili i tako poživjeli te unišli i
zaposjeli zemlju koju vam daje Jahve, Bog otaca vaših.

<span id="an_4:2">4:2</span> Niti što nadodajite onome što vam
zapovijedam niti što od toga oduzimljite; vršite zapovijedi Jahve, Boga
svoga, što vam ih dajem.

<span id="an_4:3">4:3</span> Vidjeli ste svojim očima što je Jahve
učinio s Baal Peorom: jer Jahve, Bog tvoj, iskorijenio je iz tvoje
sredine svakoga koji je slijedio Baal Peora.

<span id="an_4:4">4:4</span> A svi vi koji se čvrsto držite Jahve, Boga
svoga, živi ste i danas.

<span id="an_4:5">4:5</span> Ja sam vas, eto, poučio o zakonima i
uredbama, kako mi je Jahve, Bog moj, naredio da ih vršite u zemlji u
koju idete da je zaposjednete.

<span id="an_4:6">4:6</span> Držite ih i vršite: to će u očima naroda
biti vaša mudrost i vaša razboritost. Kad oni čuju za sve ove zakone,
reći će: 'Samo je jedan narod mudar i pametan, a to je ovaj veliki
narod.'

<span id="an_4:7">4:7</span> Jer koji je to narod tako velik da bi mu
bogovi bili tako blizu kao što je Jahve, Bog naš, nama kad god ga
zazovemo?

<span id="an_4:8">4:8</span> Koji je to narod tako velik da bi imao
zakone i uredbe pravedne kao što je sav ovaj Zakon koji vam ja danas
iznosim?

<span id="an_4:9">4:9</span> Zato pazi i dobro se čuvaj da ne zaboraviš
događaje što si ih svojim očima vidio; neka ti ne iščeznu iz srca ni
jednoga dana tvoga života; naprotiv, pouči o njima svoje sinove i sinove
svojih sinova.

<span id="an_4:10">4:10</span> Onog dana kad si stajao na Horebu pred
Jahvom, Bogom svojim, Jahve mi je rekao: 'Skupi mi narod! Hoću da čuju
moje riječi, da me se nauče bojati sve vrijeme što budu živjeli na
zemlji te da o njima pouče i svoju djecu.'

<span id="an_4:11">4:11</span> Vi ste se onda primakli i stali pod brdo.
S usplamtjeloga brda plamen je sukljao do sred neba zamračena tmastim
oblakom.

<span id="an_4:12">4:12</span> Isred ognja Jahve je govorio vama; čuli
ste zvuk riječi, ali lika niste nazreli - ništa osim glasa.

<span id="an_4:13">4:13</span> Objavio vam je svoj Savez i naložio vam
da ga vršite - Deset zapovijedi, što ih ispisa na dvije kamene ploče.

<span id="an_4:14">4:14</span> A meni je Jahve naredio da vas poučim o
zakonima i uredbama što ćete ih vršiti u zemlji u koju odlazite da je
zaposjednete.

<span id="an_4:15">4:15</span> Pazite dobro! Onoga dana kad vam je
Jahve, Bog vaš, govorio isred ognja na Horebu, niste vidjeli nikakva
lika,

<span id="an_4:16">4:16</span> da se ne biste pokvarili te da ne biste
pravili sebi kakva klesana lika, kipa muškoga ili ženskoga obličja,

<span id="an_4:17">4:17</span> ni obličja kakve životinje što je na
zemlji, ni obličja kakve ptice što pod nebom lijeta,

<span id="an_4:18">4:18</span> ni obličja bilo čega što po zemlji gmiže,
ni obličja kakve ribe što je u vodi pod zemljom

<span id="an_4:19">4:19</span> i da se ne bi, kad digneš svoje oči prema
nebu te vidiš sunce, mjesec i zvijezde - svu nebesku vojsku - dao
zavesti da im se klanjaš i da im iskazuješ štovanje. Njih je Jahve, Bog
tvoj, dao svim narodima, svugdje pod nebom.

<span id="an_4:20">4:20</span> A vas je uzeo Jahve i izveo vas iz Egipta
- iz one peći ražarene - da postanete narod njegove baštine, to što ste
danas.

<span id="an_4:21">4:21</span> Ali se zbog vas Jahve na me razljutio i
zakleo da ja neću prijeći preko Jordana i unići u blaženu zemlju koju ti
Jahve, Bog tvoj, daje u baštinu.

<span id="an_4:22">4:22</span> Tako, ja ću umrijeti u ovoj zemlji; ja
preko Jordana neću prijeći. A vi ćete prijeći i zaposjesti onu krasnu
zemlju.

<span id="an_4:23">4:23</span> Zato pazite da ne zaboravljate Saveza što
ga je Jahve, Bog vaš, sklopio s vama te sebi ne pravite klesanih likova
bilo čega što je Jahve, Bog tvoj, zabranio.

<span id="an_4:24">4:24</span> Jer Jahve, Bog tvoj, oganj je što
proždire; on je Bog ljubomoran.

<span id="an_4:25">4:25</span> Kad budete izrodili djecu i unučad i
budete dulje u onoj zemlji proboravili, a pokvarite se praveći sebi bilo
kakve klesane likove i čineći zlo u očima Jahve, Boga svojega, tako da
ga na srdžbu izazovete,

<span id="an_4:26">4:26</span> znajte - uzimam za svjedoke protiv vas
nebesa i zemlju - da će vas brzo nestati sa zemlje u koju idete preko
Jordana da je zaposjednete: nećete dugo u njoj živjeti nego ćete biti
iskorijenjeni.

<span id="an_4:27">4:27</span> Jahve će vas raspršiti po narodima i
ostat će vas samo malen broj među narodima među koje vas Jahve odvede.

<span id="an_4:28">4:28</span> Ondje ćete se klanjati bogovima što su ih
ljudske ruke načinile od drveta i kamena, bogovima koji ne mogu ni
vidjeti ni čuti, ni jesti ni mirisati.

<span id="an_4:29">4:29</span> Ondje ćeš tražiti Jahvu, Boga svoga. I
naći ćeš ga ako ga budeš tražio svim srcem svojim i svom dušom svojom.

<span id="an_4:30">4:30</span> U nevolji tvojoj snaći će te sve to, ali
u posljednje vrijeme ti ćeš se obratiti Jahvi, Bogu svomu, i poslušati
njegov glas.

<span id="an_4:31">4:31</span> TÓa Jahve, Bog tvoj, Bog je milosrdan;
neće te on zapustiti ni upropastiti niti će zaboraviti Saveza što ga je
pod zakletvom sklopio s ocima tvojim.

<span id="an_4:32">4:32</span> Ispitaj samo prijašnja vremena što su
protekla prije tebe, sve otkad je Bog stvorio čovjeka na zemlji: je li
ikad, s jednoga kraja nebesa do drugoga, bilo ovako veličanstvena
događaja? Je li se što takvo čulo?

<span id="an_4:33">4:33</span> Je li ikad koji narod čuo glas Boga gdje
govori isred ognja kao što si ti čuo i na životu ostao?

<span id="an_4:34">4:34</span> Ili, pokuša li koji bog da ode i uzme
sebi jedan narod isred drugog naroda kušnjama, znakovima, čudesima i
ratom, jakom rukom i ispruženom mišicom, uza silne strahote, kao što je
sve to, na vaše oči, učinio za vas Jahve, Bog vaš, u Egiptu?

<span id="an_4:35">4:35</span> Tebi je to pokazano da znaš da je Jahve
pravi Bog i da nema drugoga uz njega.

<span id="an_4:36">4:36</span> S neba ti se oglasio svojim glasom da te
pouči; dopustio ti je da vidiš njegov veliki oganj na zemlji; i isred
ognja čuo si njegove riječi.

<span id="an_4:37">4:37</span> Zbog toga što je ljubio očeve tvoje,
izabrao je poslije njih njihovo potomstvo; on, glavom, izveo te iz
Egipta svojom silnom moći;

<span id="an_4:38">4:38</span> ispred tebe rastjerao je narode, i
brojnije i jače od tebe, da te dovede u njihovu zemlju i preda je tebi u
baštinu, kao što je i danas.

<span id="an_4:39">4:39</span> Danas, dakle, spoznaj i zasadi u svoje
srce: Jahve je Bog gore na nebu i ovdje na zemlji - drugoga nema.

<span id="an_4:40">4:40</span> Drži njegove zakone i njegove zapovijedi
koje ti dajem danas da dobro bude tebi i tvojoj djeci poslije tebe; da
dugo poživiš na zemlji koju ti Jahve, Bog tvoj, daje zauvijek."

<span id="an_4:41">4:41</span> Tada Mojsije izabra tri grada preko
Jordana, na istočnoj strani,

<span id="an_4:42">4:42</span> kamo će se moći skloniti ubojica koji
nehotice ubije svoga bližnjega a da prije nije imao mržnje prema njemu:
da bi, bježeći u koji od ovih gradova, mogao spasiti svoj život.

<span id="an_4:43">4:43</span> To su: Bezer u pustinji, u zemlji Mišoru,
za Rubenovce; Ramot u Gileadu za Gadovce, i Golan u Bašanu za
Manašeovce.

<span id="an_4:44">4:44</span> Ovo je Zakon što ga je Mojsije postavio
pred Izraelce;

<span id="an_4:45">4:45</span> ovo su upute, zakoni i uredbe što ih je
Mojsije dao Izraelcima kad su izišli iz Egipta,

<span id="an_4:46">4:46</span> s one strane Jordana, u dolini nasuprot
Bet Peoru, u zemlji amorejskoga kralja Sihona, koji je živio u Hešbonu i
koga su potukli Mojsije i Izraelci pošto iziđoše iz Egipta.

<span id="an_4:47">4:47</span> Njegovu su zemlju zauzeli i zemlju
bašanskoga kralja Oga, dvaju amorejskih kraljeva koji su živjeli preko
Jordana na istoku,

<span id="an_4:48">4:48</span> od Aroera, koji se nalazi na obali potoka
Arnona, do brda Sirjona, to jest Hermona,

<span id="an_4:49">4:49</span> i svu Arabu preko Jordana, s istoka do
mora u Arabi, pod obroncima Pisge.

<span id="an_5:1">5:1</span> Mojsije sazva sav Izrael te im reče: "Čuj,
Izraele, naredbe i zapovijedi što ih danas izričem u tvoje uši! Naučite
ih, držite i vršite.

<span id="an_5:2">5:2</span> Jahve, Bog naš, sklopio je s nama Savez na
Horebu.

<span id="an_5:3">5:3</span> Nije Jahve sklopio taj Savez s našim
očevima, nego baš s nama svima koji smo danas ovdje živi.

<span id="an_5:4">5:4</span> Licem je u lice Jahve govorio s vama na
brdu isred ognja.

<span id="an_5:5">5:5</span> Ja sam u ono vrijeme stajao između Jahve i
vas da vam objavim Jahvine riječi, jer se vi, u strahu od ognja, niste
htjeli peti na brdo. Rekao je:

<span id="an_5:6">5:6</span> 'Ja sam Jahve, Bog tvoj, koji sam te izveo
iz zemlje egipatske, iz kuće ropstva.

<span id="an_5:7">5:7</span> Nemoj imati drugih bogova uz mene!

<span id="an_5:8">5:8</span> Ne pravi sebi lika ni obličja bilo čega što
je gore na nebu, ili dolje na zemlji, ili u vodama pod zemljom.

<span id="an_5:9">5:9</span> Ne klanjaj im se niti im služi. Jer ja,
Jahve, Bog tvoj, Bog sam ljubomoran. Kažnjavam grijeh otaca - onih koji
me mrze - na djeci do trećeg i četvrtog koljena,

<span id="an_5:10">5:10</span> a iskazujem milosrđe tisućama koji me
ljube i vrše moje zapovijedi.

<span id="an_5:11">5:11</span> Ne uzimaj uzalud imena Jahve, Boga svoga,
jer Jahve ne oprašta onome koji uzalud izgovara ime njegovo.

<span id="an_5:12">5:12</span> Dan subotnji obdržavaj i svetkuj, kako ti
je naredio Jahve, Bog tvoj.

<span id="an_5:13">5:13</span> Šest dana radi i obavljaj sav svoj posao.

<span id="an_5:14">5:14</span> A sedmoga je dana subota, počinak
posvećen Jahvi, Bogu tvome. Tada nikakva posla nemoj raditi: ni ti, ni
sin tvoj, ni kći tvoja, ni sluga tvoj, ni sluškinja tvoja, ni vol tvoj,
ni magarac tvoj, niti ikakvo živinče tvoje, niti došljak koji je unutar
tvojih vrata; tako da mogne otpočinuti i sluga tvoj, i sluškinja tvoja
kao i ti.

<span id="an_5:15">5:15</span> Sjeti se da si i ti bio rob u zemlji
egipatskoj i da te odande izbavio Jahve, Bog tvoj, rukom jakom i
ispruženom mišicom. Zato ti je zapovjedio Jahve, Bog tvoj, da držiš dan
subotnji.

<span id="an_5:16">5:16</span> Poštuj oca svoga i majku svoju, kako ti
je Jahve, Bog tvoj, zapovjedio, da dugo živiš i dobro ti bude na zemlji
koju ti Jahve, Bog tvoj, daje.

<span id="an_5:17">5:17</span> Ne ubij!

<span id="an_5:18">5:18</span> Ne učini preljuba!

<span id="an_5:19">5:19</span> Ne ukradi!

<span id="an_5:20">5:20</span> Ne svjedoči lažno na bližnjega svoga!

<span id="an_5:21">5:21</span> Ne poželi žene bližnjega svoga! Ne poželi
kuće bližnjega svoga, ni njive njegove, ni sluge njegova, ni sluškinje
njegove, ni vola njegova, ni magarca njegova, niti išta što je bližnjega
tvoga.'

<span id="an_5:22">5:22</span> Te je riječi na brdu, isred ognja, oblaka
i guste tmine, jakim glasom upravio Jahve svemu vašem zboru. Ništa nije
dodavao nego ih je ispisao na dvije kamene ploče te ih predao meni.

<span id="an_5:23">5:23</span> A onda, kad čuste glas iz tmine, dok je
brdo plamtjelo u ognju, k meni pristupiše svi vaši plemenski glavari i
vaše starješine

<span id="an_5:24">5:24</span> pa rekoše: 'Jahve, Bog naš, očitovao nam
je, eto, svoju slavu i svoju veličajnost; čuli smo njegov glas isred
ognja; danas smo vidjeli da čovjek može ostati na životu iako mu Bog
govori.

<span id="an_5:25">5:25</span> A sad, zašto da umremo? Ovaj bi nas
veliki oganj mogao proždrijeti; budemo li dalje slušali glas Jahve, Boga
svoga, mogli bismo umrijeti.

<span id="an_5:26">5:26</span> Jer, koji je smrtnik ikad slušao glas
Boga živoga kako govori isred ognja - kao mi - i ostao na životu?

<span id="an_5:27">5:27</span> Ti se primakni i slušaj sve što će ti
reći Jahve, Bog naš. A onda ti nama kaži sve što tebi Jahve, Bog naš,
rekne, i mi ćemo to poslušati i izvršiti.'

<span id="an_5:28">5:28</span> Jahve je čuo vaše riječi kad ste mi
govorili pa mi reče: 'Čuo sam riječi što ih je taj narod tebi upravio.
Sve što su rekli dobro je.

<span id="an_5:29">5:29</span> Kad bi samo njihova srca bila takva da me
se uvijek boje i drže sve moje zapovijedi, da tako vazda budu sretni,
oni i njihovo potomstvo!

<span id="an_5:30">5:30</span> Hajde, reci im: Vratite se u svoje
šatore!

<span id="an_5:31">5:31</span> A ti ostani ovdje kod mene; kazat ću ti
sve zapovijedi, zakone i uredbe kojima ćeš ih poučiti i koje će oni
vršiti u zemlji što im je dajem u posjed.'

<span id="an_5:32">5:32</span> Pazite, dakle, da radite kako vam je
Jahve, Bog vaš, naložio! Ne skrećite ni desno ni lijevo.

<span id="an_5:33">5:33</span> Slijedite potpuno put koji vam je Jahve,
Bog vaš, označio, da tako uzmognete živjeti, imati sreću i dug život u
zemlji koju ćete zaposjesti.

<span id="an_6:1">6:1</span> Ovo su zapovijedi, zakoni i uredbe koje mi
Jahve, Bog vaš, zapovjedi da vas u njima poučim, kako biste ih vršili u
zemlji u koju odlazite da je zaposjednete;

<span id="an_6:2">6:2</span> da se svega svog vijeka bojiš Jahve, Boga
svoga, ti, sin tvoj i sin tvoga sina, vršeći sve zakone njegove i sve
zapovijedi njegove što ti ih danas propisujem, pa da imaš dug život.

<span id="an_6:3">6:3</span> Slušaj, Izraele, drži ih i vrši da ti dobro
bude i da se razmnožiš u zemlji kojom teče med i mlijeko, kao što ti je
obećao Jahve, Bog otaca tvojih.

<span id="an_6:4">6:4</span> Čuj, Izraele! Jahve je Bog naš, Jahve je
jedan!

<span id="an_6:5">6:5</span> Zato ljubi Jahvu, Boga svoga, svim srcem
svojim, svom dušom svojom i svom snagom svojom!

<span id="an_6:6">6:6</span> Riječi ove što ti ih danas naređujem neka
ti se urežu u srce.

<span id="an_6:7">6:7</span> Napominji ih svojim sinovima. Govori im o
njima kad sjediš u svojoj kući i kad ideš putem; kad liježeš i kad
ustaješ.

<span id="an_6:8">6:8</span> Priveži ih na svoju ruku za znak i neka ti
budu kao zapis među očima!

<span id="an_6:9">6:9</span> Ispiši ih na dovratnicima kuće svoje i na
vratima svojim!

<span id="an_6:10">6:10</span> A kad te Jahve, Bog tvoj, dovede u zemlju
za koju se zakleo tvojim ocima, Abrahamu, Izaku i Jakovu, da će je tebi
dati - u velike i lijepe gradove kojih nisi zidao;

<span id="an_6:11">6:11</span> u kuće pune svakog dobra kojih nisi
punio; na iskopane čatrnje kojih nisi kopao; u vinograde i maslinike
kojih nisi sadio - i sit se najedeš:

<span id="an_6:12">6:12</span> pazi da ne zaboraviš Jahvu koji te izveo
iz zemlje egipatske, iz kuće ropstva.

<span id="an_6:13">6:13</span> Boj se Jahve, Boga svoga; njemu iskazuj
štovanje; njegovim imenom polaži prisegu.

<span id="an_6:14">6:14</span> Ne idite za drugim bogovima između bogova
drugih naroda što su oko vas.

<span id="an_6:15">6:15</span> Jer je Jahve, Bog tvoj, što stoji u
sredini tvojoj, ljubomoran Bog; gnjev bi Jahve, Boga tvoga, usplamtio
protiv tebe i istrijebio te sa zemlje.

<span id="an_6:16">6:16</span> Ne iskušavajte Jahvu, Boga svoga, kao što
ste ga iskušavali kod Mase.

<span id="an_6:17">6:17</span> Točno vršite zapovijedi Jahve, Boga
svoga, upute njegove i zakone njegove koje je izdao.

<span id="an_6:18">6:18</span> Čini što je pravo i dobro u očima Jahve
da ti dobro bude i da se domogneš dobre zemlje za koju se Jahve zakleo
tvojim ocima

<span id="an_6:19">6:19</span> da će iz nje protjerati sve tvoje
neprijatelje ispred tebe; tako je obećao Jahve.

<span id="an_6:20">6:20</span> A kad te sutra zapita tvoj sin: što su te
upute, zakoni i uredbe što ih je Jahve, Bog naš, vama propisao -

<span id="an_6:21">6:21</span> kaži svome sinu: 'Bili smo faraonovi
robovi u Egiptu, ali nas je Jahve izveo iz Egipta jakom rukom.

<span id="an_6:22">6:22</span> Na naše je oči Jahve učinio velike i
strašne znakove i čudesa protiv Egipta, protiv faraona i protiv svega
doma njegova,

<span id="an_6:23">6:23</span> a nas je odande izveo da nas dovede i
dade nam zemlju koju je zakletvom obećao ocima našim.

<span id="an_6:24">6:24</span> I naredio nam je Jahve da sve ove naredbe
vršimo u strahopoštovanju prema Jahvi, Bogu svome, da bismo uvijek bili
sretni i da živimo kao što je to danas.'

<span id="an_6:25">6:25</span> Naša će, dakle, pravednost biti: držati i
vršiti sve ove zapovijedi pred Jahvom, Bogom našim, kako nam je naredio.

<span id="an_7:1">7:1</span> Kad te Jahve, Bog tvoj, uvede u zemlju u
koju ideš da je zaposjedneš i kad ispred tebe otjera mnoge narode:
Hetite, Girgašane, Amorejce, Kanaance, Perižane, Hivijce i Jebusejce -
sedam naroda brojnijih i jačih od tebe -

<span id="an_7:2">7:2</span> te kad ih Jahve, Bog tvoj, preda tebi i ti
ih poraziš, udari ih prokletstvom; nemoj sklapati s njima saveza niti im
iskazuj milosti.

<span id="an_7:3">7:3</span> Ne sklapaj ženidbe s njima, ne udavaj svoje
kćeri za njihova sina niti ženi svoga sina njihovom kćeri;

<span id="an_7:4">7:4</span> jer bi ona odvratila od mene sina tvoga;
drugim bi bogovima on služio; Jahve bi se razgnjevio protiv vas i brzo
bi te istrijebio.

<span id="an_7:5">7:5</span> Nego ovako učinite prema njima: porušite
njihove žrtvenike, porazbijajte njihove stupove, njihove ašere počupajte
a njihove kumire spalite.

<span id="an_7:6">7:6</span> TÓa ti si narod posvećen Jahvi, Bogu svome;
tebe je Jahve, Bog tvoj, izabrao da među svim narodima koji su na zemlji
budeš njegov predragi vlastiti narod.

<span id="an_7:7">7:7</span> Nije vas Jahve odabrao i prihvatio zato što
biste vi bili brojniji od svih naroda - vi ste zapravo najmanji -

<span id="an_7:8">7:8</span> nego zato što vas Jahve ljubi i drži
zakletvu kojom se zakleo vašim ocima. Stoga vas je Jahve izveo jakom
rukom i oslobodio vas iz kuće ropstva, ispod vlasti faraona, kralja
egipatskoga.

<span id="an_7:9">7:9</span> Zato znaj da je Jahve, Bog tvoj, pravi Bog,
Bog vjeran, koji drži svoj Savez i milost svoju iskazuje do tisuću
koljena onima koji ga ljube i drže njegove zapovijedi.

<span id="an_7:10">7:10</span> A onima koji ga mrze uzvraća izravno
njima samima; uništava bez odgađanja onoga koji ga mrzi: uzvraća izravno
njemu samomu.

<span id="an_7:11">7:11</span> Stoga drži zapovijedi, zakone i uredbe
koje ti danas nalažem da ih vršiš.

<span id="an_7:12">7:12</span> A za nagradu - budeš li slušao ove
naloge, držao ih te izvršavao - Jahve, Bog tvoj, držat će ti Savez svoj
i milost za koje se zakleo tvojim ocima.

<span id="an_7:13">7:13</span> Ljubit će te, blagoslivljati i
razmnažati; blagoslivljat će plod utrobe tvoje i rod zemlje tvoje: žito
tvoje, vino tvoje, ulje tvoje, mlad krava tvojih i prirast stoke tvoje u
zemlji za koju se zakleo ocima tvojim da će je tebi dati.

<span id="an_7:14">7:14</span> Bit ćeš blagoslovljen nad sve narode;
neće u tebe biti ni neplodna ni neplodne, ni među tvojom čeljadi ni među
stokom tvojom.

<span id="an_7:15">7:15</span> Jahve će od tebe maknuti svaku bolest;
neće na te pustiti ni jedno od strašnih zala egipatskih za koja znaš
nego će njima pritiskati one koji te mrze.

<span id="an_7:16">7:16</span> Uništavaj sve narode koje ti Jahve, Bog
tvoj, bude predavao. Neka ih ne sažaljuje oko tvoje. Nemoj se klanjati
njihovim kumirima, jer bi ti to bilo zamkom.

<span id="an_7:17">7:17</span> Možda ćeš u svome srcu reći: 'Oni su
narodi brojniji od mene, kako ću ih onda protjerati?'

<span id="an_7:18">7:18</span> Ne boj ih se! Sjeti se što je Jahve, Bog
tvoj, učinio faraonu i svemu Egiptu!

<span id="an_7:19">7:19</span> Pomisli na velike kušnje što si ih vidio
na svoje oči; na one znakove i čudesa pa na jaku ruku i ispruženu mišicu
kojima te Jahve, Bog tvoj, izveo. Tako će Jahve, Bog tvoj, učiniti sa
svim narodima kojih se plašiš.

<span id="an_7:20">7:20</span> Povrh toga, među njih će Jahve, Bog tvoj,
slati stršljene dok ne izginu koji bi preostali i sakrili se pred tobom.

<span id="an_7:21">7:21</span> Ne strepi, dakle, pred njima! TÓa Jahve,
Bog tvoj, u sredini je tvojoj, Bog silan i strahovit.

<span id="an_7:22">7:22</span> Malo će pomalo Jahve, Bog tvoj, ispred
tebe uništiti one narode; i nećeš ih moći ujedanput sve istrijebiti da
se zvijeri ne bi protiv tebe razmnožile.

<span id="an_7:23">7:23</span> Ali Jahve, Bog tvoj, tebi će ih predati i
među njih unositi stravu dok ne budu uništeni.

<span id="an_7:24">7:24</span> I njihove će kraljeve predati u tvoje
ruke da zatreš ime njihovo pod nebom. Nijedan se neće održati pred tobom
dok ih ne uništiš.

<span id="an_7:25">7:25</span> Likove njihovih kumira spali! Ne hlepi za
srebrom i zlatom što je na njima; ne uzimlji ga da ne budeš njime
zaveden; jer bi to bilo gadno Jahvi, Bogu tvome.

<span id="an_7:26">7:26</span> Ne unosi gnusobe u svoju kuću da ne budeš
udaren prokletstvom kao i ona; duboko je prezri i grozi se od nje jer je
prokleta.

<span id="an_8:1">8:1</span> Držite i vršite sve zapovijedi koje vam
danas naređujem da biste živjeli i raznmožili se i da biste ušli i
zaposjeli zemlju koju je Jahve pod zakletvom obećao ocima vašim.

<span id="an_8:2">8:2</span> Sjećaj se svega puta kojim te Jahve, Bog
tvoj, vodio po pustinji ovih četrdeset godina da te ponizi, iskuša i
dozna što ti je u srcu: hoćeš li držati zapovijedi njegove ili nećeš.

<span id="an_8:3">8:3</span> Ponižavao te i glađu morio, a onda te
hranio manom - za koju nisi znao ni ti ni tvoji oci - da ti pokaže kako
čovjek ne živi samo o kruhu nego da čovjek živi o svemu što izlazi iz
usta Jahvinih.

<span id="an_8:4">8:4</span> Tvoja se odjeća na tebi nije izderala niti
su ti noge oticale ovih četrdeset godina.

<span id="an_8:5">8:5</span> Priznaj onda u svome srcu da te Jahve, Bog
tvoj, odgaja i popravlja, kao što čovjek odgaja sina svoga.

<span id="an_8:6">8:6</span> I drži zapovijedi Jahve, Boga svoga, hodeći
putovima njegovim i bojeći se njega!

<span id="an_8:7">8:7</span> TÓa Jahve, Bog tvoj, vodi te u dobru
zemlju: zemlju potoka i vrela, dubinskih voda što izviru u dolinama i
bregovima;

<span id="an_8:8">8:8</span> zemlju pšenice i ječma, loze, smokava i
šipaka, zemlju meda i maslina;

<span id="an_8:9">8:9</span> zemlju u kojoj nećeš sirotinjski jesti
kruha i gdje ti ništa neće nedostajati; zemlju gdje kamenje ima željeza
i gdje ćeš iz njezinih brdina vaditi mjed.

<span id="an_8:10">8:10</span> Do sita ćeš jesti i blagoslivljati Jahvu,
Boga svoga, zbog dobre zemlje koju ti je dao.

<span id="an_8:11">8:11</span> Čuvaj se da ne zaboraviš Jahvu, Boga
svoga, zanemarujući njegove zapovijedi, njegove uredbe i njegove zakone
koje ti danas dajem.

<span id="an_8:12">8:12</span> I pošto se najedeš do sitosti, posagradiš
lijepe kuće i u njima se nastaniš;

<span id="an_8:13">8:13</span> kad ti se krupna i sitna stoka namnoži;
kad se nakupiš srebra i zlata i kada sve tvoje uznapreduje,

<span id="an_8:14">8:14</span> nemoj da se uznese srce tvoje i da
zaboraviš Jahvu, Boga svoga, koji te izveo iz zemlje egipatske, iz kuće
ropstva;

<span id="an_8:15">8:15</span> koji te proveo kroz onu veliku i strašnu
pustinju, kroz zemlju plamenih zmija i štipavaca, suhim i bezvodnim
krajem; koji ti je izveo vodu iz stijene tvrde kao kremen;

<span id="an_8:16">8:16</span> koji te u pustinji hranio manom,
nepoznatom tvojim ocima, da te ponizi i da te iskuša te da na kraju
budeš sretan.

<span id="an_8:17">8:17</span> Ne reci tada u svome srcu: svojom sam
moći i snagom svojih ruku sebi namakao ovo bogatstvo.

<span id="an_8:18">8:18</span> Sjeti se Jahve, Boga svoga! TÓa on ti je
dao snagu da stječeš bogatstvo da tako ispuni - kao što je danas - svoj
Savez za koji se zakleo tvojim ocima.

<span id="an_8:19">8:19</span> Ako li zaboraviš Jahvu, Boga svoga, i
pođeš za drugim bogovima te njima budeš iskazivao štovanje, njima se
klanjao, kunem vam se danas da ćete zacijelo izginuti;

<span id="an_8:20">8:20</span> poput naroda koje će Jahve pogubiti pred
vama, tako će i vas nestati jer niste poslušali glasa Jahve, Boga svoga.

<span id="an_9:1">9:1</span> Slušaj, Izraele! Danas prelaziš preko
Jordana da sebi podvrgneš narode i veće i brojnije nego što si ti;
velike gradove, s utvrdama do nebesa;

<span id="an_9:2">9:2</span> narod velik i gorostasan poput Anakovaca,
koje već poznaješ i o kojima si slušao: 'Tko da odoli Anakovcima?'

<span id="an_9:3">9:3</span> Znaj dakle danas da Jahve, Bog tvoj, ide
pred tobom. On je vatra što proždire; on će ih oboriti, tebi ih
podvrgnuti. A ti ćeš ih onda rastjerati i ubrzo pobiti, kako ti je Jahve
i rekao.

<span id="an_9:4">9:4</span> Pošto ih otjera ispred tebe Jahve, Bog
tvoj, nemoj reći u srcu svome: 'Jahve me uveo da zaposjednem ovu zemlju
zbog moje pravednosti.' Naprotiv, zbog opačina onih naroda Jahve ih
tjera ispred tebe.

<span id="an_9:5">9:5</span> Ne ideš ti da zaposjedneš njihovu zemlju
zbog svoje pravednosti i čestitosti svoga srca, nego zato što Jahve, Bog
tvoj, zbog opačine onih naroda tjera njih ispred tebe da tako održi
riječ kojom se zakleo tvojim ocima: Abrahamu, Izaku i Jakovu.

<span id="an_9:6">9:6</span> Znaj, dakle, da ti Jahve, Bog tvoj, ne daje
ovu dobru zemlju u posjed zbog tvoje pravednosti, jer si ti narod tvrde
šije!

<span id="an_9:7">9:7</span> Sjećaj se i ne zaboravljaj kako si u
pustinji ljutio Jahvu, Boga svoga. Od dana kad ste izašli iz zemlje
egipatske do dolaska na ovo mjesto, Jahvi ste se opirali.

<span id="an_9:8">9:8</span> Na Horebu ste rasrdili Jahvu i Jahve je na
vas tako planuo da vas je htio uništiti.

<span id="an_9:9">9:9</span> Popeo sam se na brdo da primim kamene
ploče, ploče Saveza što ga s vama sklopi Jahve. Na brdu sam ostao
četrdeset dana i četrdeset noći: niti sam jeo kruha niti pio vode.

<span id="an_9:10">9:10</span> I dade mi Jahve dvije kamene ploče,
ispisane prstom Božjim, na kojima bijahu sve riječi što vam ih je Jahve
isred ognja na brdu rekao na dan zbora.

<span id="an_9:11">9:11</span> Kad je prošlo četrdeset dana i četrdeset
noći, Jahve mi dade dvije kamene ploče - ploče Saveza.

<span id="an_9:12">9:12</span> I reče mi Jahve: 'Ustaj! Žurno siđi
odavde, jer se pokvario narod tvoj koji si izveo iz Egipta. Brzo su
zašli s puta koji sam im označio: već su sebi napravili livenog kumira.'

<span id="an_9:13">9:13</span> Još mi reče Jahve: 'Promatrao sam taj
narod. Zbilja je to narod tvrde šije!

<span id="an_9:14">9:14</span> Pusti me da ih uništim i njihovo ime
izbrišem pod nebesima, a od tebe da učinim narod i jači i brojniji nego
što je ovaj!'

<span id="an_9:15">9:15</span> Okrenuh se i siđoh niz brdo, a brdo
svejednako plamtjelo u ognju. Dvije ploče Saveza bijahu mi u rukama.

<span id="an_9:16">9:16</span> Pogledah: zbilja ste sagriješili protiv
Jahve, Boga svoga. Salili ste sebi tele od kovine. Tako ste brzo zašli s
puta što vam ga Jahve bijaše označio.

<span id="an_9:17">9:17</span> Pograbih dvije ploče te ih bacih od sebe
objema rukama - razbih ploče pred vašim očima.

<span id="an_9:18">9:18</span> Onda se ničice bacih pred Jahvu.
Četrdeset dana i četrdeset noći - kao i prije - niti sam jeo kruha niti
pio vode zbog svih grijeha koje ste počinili radeći zlo u očima Jahve i
srdeći ga.

<span id="an_9:19">9:19</span> Jer se bojah srdžbe i gnjeva kojim je
Jahve usplamtio na vas da vas zatre. Ali me i tada Jahve usliša.

<span id="an_9:20">9:20</span> I na Arona se Jahve silno rasrdio, htio
ga uništiti. Tada se zauzeh i za Arona.

<span id="an_9:21">9:21</span> Vaš grijeh, tele što bijaste načinili,
uzeh i sažegoh ga u vatri. U prah ga satrh i prah mu bacih u potok što
teče s brda.

<span id="an_9:22">9:22</span> Kod Tabere, kod Mase i Kibrot Hataave
srdili ste Jahvu.

<span id="an_9:23">9:23</span> Kad vas je Jahve slao od Kadeš Barnee
govoreći: 'Idite gore i uzmite zemlju koju sam vam dao', pobunili ste se
protiv riječi Jahve, Boga svoga; u nj se niste pouzdavali niti ste
slušali njegov glas.

<span id="an_9:24">9:24</span> Nepokorni bijaste Jahvi otkad vas
poznajem.

<span id="an_9:25">9:25</span> Zato sam pao ničice i ležao pred Jahvom
četrdeset dana i četrdeset noći, jer Jahve bijaše rekao da će vas
uništiti.

<span id="an_9:26">9:26</span> Jahvu sam molio i rekao: 'Gospodine moj,
Jahve! Ne uništavaj naroda svoga, baštine svoje koju si izbavio u svojoj
veličajnosti i svojom moćnom rukom izveo iz Egipta.

<span id="an_9:27">9:27</span> Sjeti se slugu svojih: Abrahama, Izaka i
Jakova, a ne obaziri se na tvrdokornost ovoga naroda, na njegovu
opačinu, na grijeh njegov,

<span id="an_9:28">9:28</span> da se ne rekne u zemlji iz koje si nas
izbavio: Jahve ih nije mogao uvesti u zemlju koju im je obećao, ili ih
je mrzio pa ih je zato odveo da ih pomori u pustinji.

<span id="an_9:29">9:29</span> A oni su tvoj narod, tvoja baština, oni
koje si izveo svojom velikom moći i ispruženom mišicom.'

<span id="an_10:1">10:1</span> U to vrijeme Jahve mi reče: 'Iskleši
dvije kamene ploče kao i prijašnje pa se popni k meni na brdo; a napravi
i drveni kovčeg.

<span id="an_10:2">10:2</span> Na ploče ću napisati riječi koje su bile
na prvim pločama što si ih razbio. A onda ih položi u kovčeg.'

<span id="an_10:3">10:3</span> Načinih kovčeg od bagremovine, isklesah
dvije kamene ploče kao što bijahu prve, pa se, s dvjema pločama u ruci,
popeh na brdo.

<span id="an_10:4">10:4</span> I napisa na te ploče, kao i prije, Deset
riječi koje vam je Jahve rekao na brdu, isred ognja, na dan zbora. Onda
ih Jahve dade meni.

<span id="an_10:5">10:5</span> Okrenuh se i siđoh s brda. Položih ploče
u kovčeg koji bijah napravio. I stadoše ondje, kako mi je Jahve naredio.

<span id="an_10:6">10:6</span> Od Beerota sinova Jaakanovih odoše
Izraelci u Moseru. Ondje umrije Aron i ondje bi pokopan. Svećenikom
mjesto njega postade njegov sin Eleazar.

<span id="an_10:7">10:7</span> Odande odoše u Gudgodu; iz Gudgode u
Jotbatu, u kraj bogat potocima.

<span id="an_10:8">10:8</span> U to vrijeme odvoji Jahve pleme Levijevo
da nosi Kovčeg saveza Jahvina; da pred Jahvom stoji u njegovoj službi te
da u njegovo ime blagoslivlja, kako radi i danas.

<span id="an_10:9">10:9</span> Stoga Levi nema udjela ni baštine sa
svojom braćom: Jahve je njegova baština, kako mu je Jahve, Bog tvoj, i
rekao.

<span id="an_10:10">10:10</span> Na brdu sam ostao, kao i prvi put,
četrdeset dana i četrdeset noći. I usliša me Jahve i taj put; nije htio
da te uništi,

<span id="an_10:11">10:11</span> nego mi Jahve reče: 'Ustaj! Idi pred
ovim narodom da uđu i zaposjednu zemlju za koju sam se zakleo njihovim
ocima da ću im je dati.'

<span id="an_10:12">10:12</span> Dakle, Izraele, što od tebe traži
Jahve, Bog tvoj? Samo to da se bojiš Jahve, Boga svoga; da po svim
putovima njegovim hodiš; da ga ljubiš i služiš Jahvi, Bogu svome, svim
srcem svojim i svom dušom svojom;

<span id="an_10:13">10:13</span> da držiš Jahvine zapovijedi i njegove
zakone što ti ih danas za tvoje dobro dajem.

<span id="an_10:14">10:14</span> Evo, Jahvi, Bogu tvome, pripada nebo i
nebo nad nebesima, zemlja i sve što je na njoj.

<span id="an_10:15">10:15</span> Ali Jahvi samo vaši oci omilješe i
poslije njih izabrao je vas, potomke njihove, između svih naroda, kako
je i danas.

<span id="an_10:16">10:16</span> Srce svoje obrežite; šiju više ne
ukrućujte!

<span id="an_10:17">10:17</span> Jer Jahve, Bog vaš, Bog je nad
bogovima, Gospodar nad gospodarima, Bog velik, jak i strašan, koji nije
pristran i ne da se podmititi;

<span id="an_10:18">10:18</span> daje pravdu siroti i udovici; ljubi
pridošlicu, daje mu hranu i odjeću.

<span id="an_10:19">10:19</span> Ljubite i vi pridošlicu, jer ste i sami
bili pridošlice u zemlji egipatskoj.

<span id="an_10:20">10:20</span> Boj se Jahve, Boga svojeg; njemu služi;
uza nj se priljubi; njegovim imenom priseži.

<span id="an_10:21">10:21</span> On je tvoja slava, Bog tvoj, koji je
radi tebe učinio velika i čudesna djela što su ih vidjele tvoje oči.

<span id="an_10:22">10:22</span> Tvojih otaca, kad su se spustili u
Egipat, bješe samo sedamdeset, a sad je Jahve, Bog tvoj, učinio te vas
ima kao zvijezda na nebu.

<span id="an_11:1">11:1</span> Ljubi, dakle, Jahvu, Boga svoga, i vrši u
sve dane njegove naredbe, njegove zakone, uredbe i zapovijedi.

<span id="an_11:2">11:2</span> Vi, a ne vaši sinovi, koji nisu ni
upoznali ni vidjeli pouke Jahve, Boga vašega, danas ste se osvjedočili o
njegovoj veličajnosti, o njegovoj moćnoj ruci, ispruženoj mišici,

<span id="an_11:3">11:3</span> o znamenjima njegovima i o djelima što ih
učini usred Egipta na faraonu, kralju egipatskom, i na svoj zemlji
njegovoj;

<span id="an_11:4">11:4</span> što je učinio egipatskoj vojsci, njihovim
konjima i kolima; kako ih je preplavio vodama Crvenog mora kad su vas
progonili i kako ih je zatro do današnjeg dana;

<span id="an_11:5">11:5</span> što je za vas radio u pustinji dok ne
stigoste do ovoga mjesta;

<span id="an_11:6">11:6</span> što je učinio s Datanom i Abiramom,
sinovima Eliaba, Rubenova potomka, kad zemlja rastvori ralje svoje te ih
proguta sred svega Izraela, njih i njihove obitelji, njihove šatore i
sve što imahu.

<span id="an_11:7">11:7</span> Vaše su oči vidjele sva ta velika djela
što ih je Jahve učinio.

<span id="an_11:8">11:8</span> Zato držite sve zapovijedi što vam ih
danas naređujem da budete jaki te uzmete u posjed zemlju u koju idete da
je osvojite;

<span id="an_11:9">11:9</span> napokon, da dugo živite u zemlji za koju
se zakleo Jahve ocima vašim da će je dati njima i njihovu potomstvu -
zemlju kojom teče med i mlijeko.

<span id="an_11:10">11:10</span> Jer zemlja u koju ideš da je
zaposjedneš nije kao zemlja egipatska iz koje ste izašli, gdje si,
posijavši sjeme, morao svoj usjev svojom nogom natapati kao što se
natapa povrtnjak.

<span id="an_11:11">11:11</span> Zemlja u koju idete da je zaposjednete
zemlja je bregova i dolova i natapa je dažd nebeski;

<span id="an_11:12">11:12</span> zemlja nad kojom Jahve, Bog tvoj, bdi;
na kojoj oči Jahve, Boga tvoga, uvijek počivaju, od početka do svršetka
godine.

<span id="an_11:13">11:13</span> Zato, ako doista poslušate zapovijedi
koje vam danas izdajem i budete ljubili Jahvu, Boga svoga, i služili mu
svim srcem svojim i svom dušom svojom,

<span id="an_11:14">11:14</span> davat ću vašoj zemlji kišu u pravo
vrijeme: u jesen i u proljeće, i moći ćeš sabirati svoje žito, svoje
vino i svoje ulje;

<span id="an_11:15">11:15</span> travu ću davati po tvome polju tvome
blagu. Tako ćeš jesti i biti sit.

<span id="an_11:16">11:16</span> Pazite da se vaše srce ne zavede, da ne
pođete stranputicom, da drugim bogovima ne iskazujete štovanje i da im
se ne klanjate.

<span id="an_11:17">11:17</span> Jer tada bi na vas Jahve usplamtio
gnjevom: nebesa bi zatvorio; kiše ne bi bilo; zemlja ne bi davala roda i
vas bi brzo nestalo s te dobre zemlje koju vam Jahve daje.

<span id="an_11:18">11:18</span> Utisnite ove moje riječi u svoje srce i
svoju dušu; kao znak ih privežite na svoju ruku; neka vam budu kao zapis
među očima!

<span id="an_11:19">11:19</span> Poučite u njima svoje sinove;
izgovarajte ih kad sjedite u svojoj kući i kad idete putem; kad liježete
i kad ustajete.

<span id="an_11:20">11:20</span> Ispišite ih na dovratnike svoje kuće i
na svoja vrata

<span id="an_11:21">11:21</span> da vaši dani i dani vaših sinova u
zemlji za koju se Jahve zakleo vašim ocima da će im je dati - budu
brojni kao dani nebesa nad zemljom.

<span id="an_11:22">11:22</span> Ako budete vjerno držali sve ove
zapovijedi koje vam naređujem, vršili ih i ljubili Jahvu, Boga svoga,
hodili svim njegovim putovima i čvrsto se priljubili uz njega,

<span id="an_11:23">11:23</span> Jahve će ispred vas protjerati sve te
narode i vi ćete s posjeda odagnati narode brojnije i jače od sebe.

<span id="an_11:24">11:24</span> Svako mjesto na koje stupi vaša noga
bit će vaše; od pustinje i Libanona, od Rijeke, rijeke Eufrata, do
Zapadnog mora sterat će se vaše područje.

<span id="an_11:25">11:25</span> Nitko se neće održati pred vama; strah
i trepet raširit će Jahve, Bog vaš, po svoj zemlji u koju stupite, kako
vam je rekao.

<span id="an_11:26">11:26</span> Gledajte! Nudim vam danas blagoslov i
prokletstvo:

<span id="an_11:27">11:27</span> blagoslov, budete li slušali zapovijedi
Jahve, Boga svoga, koje vam danas dajem;

<span id="an_11:28">11:28</span> a prokletstvo, ne budete li slušali
zapovijedi Jahve, Boga svoga, nego sađete s puta koji vam danas
određujem te pođete za drugim bogovima kojih niste poznavali.

<span id="an_11:29">11:29</span> Kada te Jahve, Bog tvoj, uvede u zemlju
u koju ideš da je zaposjedneš, tada nad gorom Gerizimom izreci
blagoslov, a prokletstvo nad gorom Ebalom.

<span id="an_11:30">11:30</span> Te se gore izdižu, kako znate, s onu
stranu Jordana, za putom prema zapadu, u zemlji Kanaanaca, koji žive u
Arabi, nasuprot Gilgalu, uz Hrast More.

<span id="an_11:31">11:31</span> Eto ćete prijeći preko Jordana da
zaposjednete zemlju koju vam daje Jahve, Bog vaš. Zaposjednite je i
nastanite se u njoj.

<span id="an_11:32">11:32</span> Ali držite i vršite sve zakone i uredbe
koje vam danas izlažem.

<span id="an_12:1">12:1</span> Ovo su zakoni i uredbe što vam ih valja
držati i vršiti u zemlji koju vam Jahve, Bog otaca vaših, daje u posjed
za sve dane što budete živjeli na zemlji.

<span id="an_12:2">12:2</span> Sravnite sa zemljom sva mjesta na kojima
su narodi koje ćete protjerati iskazivali štovanje svojim bogovima,
nalazila se ona na visokim brdima, na humovima ili pod kakvim zelenim
drvetom.

<span id="an_12:3">12:3</span> Porušite njihove žrtvenike, porazbijajte
njihove stupove, spalite im ašere; smrvite kipove njihovih bogova,
zatrite im imena s onih mjesta.

<span id="an_12:4">12:4</span> Jahvi, Bogu svome, nemojte onako
iskazivati štovanje.

<span id="an_12:5">12:5</span> Jahvu, Boga svoga, tražite jedino na
mjestu koje je on odabrao, sred svih vaših plemena, da ondje stavi svoje
ime i da ondje prebiva;

<span id="an_12:6">12:6</span> onamo donosite svoje paljenice i svoje
klanice, svoje desetine i darove svojih ruku, svoje zavjetne i
dragovoljne prinose i prvine od svoga krupnoga i sitnoga blaga.

<span id="an_12:7">12:7</span> Blagujte ondje, vi i vaše obitelji, u
nazočnosti Jahve, Boga svoga; veselite se svime što su vaše ruke
namaknule i što vam je Jahve, Bog vaš, blagoslovom udijelio.

<span id="an_12:8">12:8</span> Nemojte raditi čak ni kako radimo ovdje
danas - svatko što se njemu čini dobro -

<span id="an_12:9">12:9</span> jer još niste stigli u Počivalište, u
baštinu koju ti daje Jahve, Bog tvoj.

<span id="an_12:10">12:10</span> Ali kad prijeđete preko Jordana i
nastanite se u zemlji koju vam Jahve, Bog vaš, daje u baštinu, kad vas
smiri od svih neprijatelja koji budu oko vas te budete živjeli bez
straha,

<span id="an_12:11">12:11</span> onda ćete donositi sve što vam
naređujem: svoje paljenice, svoje klanice, svoje desetine, darove svojih
ruku i sve svoje izabrane zavjetnice koje budete zavjetovali Jahvi - na
mjesto koje Jahve, Bog vaš, odabere da ondje nastani svoje ime.

<span id="an_12:12">12:12</span> Veselite se tada pred Jahvom, Bogom
svojim, vi, vaši sinovi i kćeri, vaše sluge i sluškinje i levit koji
bude u vašim gradovima, jer on nema s vama udjela ni baštine.

<span id="an_12:13">12:13</span> Pazi da ne prinosiš svojih žrtava
paljenica na bilo kojem mjestu što ga zamijetiš,

<span id="an_12:14">12:14</span> nego samo na mjestu što ga odabere
Jahve, u jednome od tvojih plemena. Tu prinosi svoje paljenice i tu
obavljaj sve što ti naređujem.

<span id="an_12:15">12:15</span> Ali svaki put kad ti srce zaželi, možeš
zaklati i jesti mesa u svim svojim gradovima, prema blagoslovu koji ti
Jahve, Bog tvoj, bude davao. I nečist i čist može ga jesti, kao da je od
srne ili jelena.

<span id="an_12:16">12:16</span> Ali krvi nemojte blagovati; istočite je
na zemlju kao vodu.

<span id="an_12:17">12:17</span> Po svojim gradovima nemojte jesti
desetine svoga žita, svoga vina, svoga ulja ni prvine svoga krupnog ili
sitnog blaga; niti išta od svojih zavjetovanih i od svojih dragovoljnih
prinosa, ni od prinosa svojih ruku,

<span id="an_12:18">12:18</span> nego ćeš to blagovati pred Jahvom,
Bogom svojim, u mjestu koje Jahve, Bog tvoj, odabere, ti, tvoj sin,
tvoja kći, tvoj sluga, tvoja sluškinja i levit koji bude u tvojim
gradovima. Proveseli se u nazočnosti Jahve, Boga svoga, svime što ti
ruka namakne.

<span id="an_12:19">12:19</span> Pazi da nikad ne zaboraviš levita dok
si na svojoj zemlji.

<span id="an_12:20">12:20</span> Kad ti Jahve, Bog tvoj, proširi tvoje
područje, kao što ti je rekao, i ti rekneš: 'Ja bih jeo mesa' - jer
želiš jesti mesa - možeš ga jesti koliko ti duša želi.

<span id="an_12:21">12:21</span> Bude li mjesto koje Jahve, Bog tvoj,
odabere da u njemu svoje ime smjesti daleko od tebe, onda možeš zaklati
bilo što od svoje krupne ili sitne stoke što ti je Jahve dadne - kako
sam ti već naredio - te jesti u bilo kojem svome gradu koliko ti duša
želi.

<span id="an_12:22">12:22</span> Jedi ga ipak onako kako se jede srna
ili jelen: neka ga jedu zajedno čisti i nečisti.

<span id="an_12:23">12:23</span> Samo, pazi da ne jedeš krvi! Ta krv je
život. Ne smiješ jesti život s mesom.

<span id="an_12:24">12:24</span> Ne blaguj je; istoči je na zemlju kao
vodu.

<span id="an_12:25">12:25</span> Ne smiješ je jesti, da bude dobro i
tebi i tvojim sinovima poslije tebe kad činiš što je pravo u očima
Jahvinim.

<span id="an_12:26">12:26</span> Ali svoje posvećene prinose i svoje
zavjetne prinose uzmi i nosi na mjesto koje Jahve odabere.

<span id="an_12:27">12:27</span> Tu prinesi svoje paljenice, meso i krv,
na žrtveniku Jahve, Boga svoga. Ali krv od svojih klanica istoči na
žrtvenik Jahve, Boga svoga, a meso pojedi.

<span id="an_12:28">12:28</span> Drži i vrši sve ove naredbe što ti ih
propisujem, da bude dobro zauvijek tebi i tvojim sinovima poslije tebe
kad činiš što je dobro i pravedno u očima Jahve, Boga svoga.

<span id="an_12:29">12:29</span> A kad Jahve, Bog tvoj, istrijebi narode
na koje ideš da ih otjeraš s posjeda ispred sebe i kad ih otjeraš te se
u njihovoj zemlji nastaniš,

<span id="an_12:30">12:30</span> čuvaj se da ne padneš u zamku; ne pođi
za njima pošto budu uništeni ispred tebe. Ne istražuj o njihovim
bogovima i ne govori: 'Kako su oni narodi štovali svoje bogove, tako ću
i ja.'

<span id="an_12:31">12:31</span> Nemoj onako postupati prema Jahvi, Bogu
svome. TÓa Jahvi je zazorno i mrsko sve što su oni činili svojim
bogovima. Čak su svoje sinove i kćeri spaljivali u čast svojim bogovima.

<span id="an_13:1">13:1</span> Sve što vam naređujem držite; tomu ništa
ne domeći i ništa ne oduzimaj.

<span id="an_13:2">13:2</span> Ako se u tvojoj sredini pojavi kakav
prorok ili čovjek sa snoviđenjima pa ti iznese kakvo znamenje ili čudo;

<span id="an_13:3">13:3</span> i to se znamenje ili čudo o kojem ti je
govorio ispuni i onda ti on rekne: 'Pođimo sad za drugim bogovima kojih
dosad ne poznaješ i njima iskazujmo štovanje',

<span id="an_13:4">13:4</span> nemoj slušati riječi toga proroka ni sne
toga sanjača: tÓa to vas iskušava Jahve, Bog vaš; hoće da dozna ljubite
li zbilja Jahvu, Boga svoga, svim srcem svojim i svom dušom svojom.

<span id="an_13:5">13:5</span> Idite samo za Jahvom, Bogom svojim; njega
se bojte; njegove zapovijedi vršite; njegov glas slušajte; njemu
štovanje iskazujte; uz njega se priljubite.

<span id="an_13:6">13:6</span> A onaj prorok ili sanjač neka se pogubi
jer je poticao na otpad od Jahve, Boga vašega, koji vas je izveo iz
zemlje egipatske i otkupio vas iz kuće ropstva. Onaj te htio zavesti s
puta kojim ti je Jahve, Bog tvoj, naredio da ideš. Tako treba da
iskorijeniš zlo iz svoje sredine.

<span id="an_13:7">13:7</span> Kad bi te brat tvoj, sin majke tvoje, ili
sin tvoj vlastiti, kći tvoja, žena u tvom naručju ili prijatelj tvoj
koji ti je kao i život, potajno zavodio govoreći: 'Hajde da iskazujemo
štovanje drugim bogovima', kojih ne poznaješ ni ti niti su ih poznavali
tvoji oci,

<span id="an_13:8">13:8</span> bogovima onih naroda što oko vas budu,
bilo tebi blizu bilo od tebe daleko, od jednoga kraja zemlje do drugoga
-

<span id="an_13:9">13:9</span> nemoj pristati niti ga slušaj! Neka ga
tvoje oko ne sažaljuje; ne štedi ga i ne sakrivaj ga

<span id="an_13:10">13:10</span> nego ga ubij! Neka se najprije tvoja
ruka digne na nj da ga usmrtiš, a onda ruka svega naroda.

<span id="an_13:11">13:11</span> Zaspi ga kamenjem dok ne umre, jer je
kušao da te odvrati od Jahve, Boga tvoga, koji te izvede iz zemlje
egipatske, iz kuće ropstva.

<span id="an_13:12">13:12</span> Sav će se Izrael, kad to čuje, napuniti
strahom te više neće počinjati takva zla u tvojoj sredini.

<span id="an_13:13">13:13</span> Ako u kojem tvome gradu što ti ga
Jahve, Bog tvoj, dadne da se u njemu nastaniš, čuješ gdje govore:

<span id="an_13:14">13:14</span> 'Pojavile se ništarije iz tvoje sredine
i zavedoše žitelje svoga grada kazujući: Hajde da služimo drugim
bogovima! - kojih vi inače ne poznajete -

<span id="an_13:15">13:15</span> tada dobro istraži, raspitaj se i
temeljito izvidi. Bude li istina i doista se ta grozota učinila u tvojoj
sredini,

<span id="an_13:16">13:16</span> onda posijeci oštrim mačem stanovništvo
toga grada, izvrši nad njim kleto uništenje i nad svime što bude u
njemu.

<span id="an_13:17">13:17</span> Snesi onda sav plijen nasred trga te
spali grad sa svim plijenom kao paljenicu Jahvi, Bogu svome. Neka
zauvijek ostane ruševina i neka se više nikada ne sazida.

<span id="an_13:18">13:18</span> Od onoga što je bilo prokletstvom
udareno neka ništa ne prione za tvoju ruku, da Jahve odustane od žestine
svoga gnjeva; da ti iskaže milosrđe, smiluje ti se i razmnoži te, kako
se zakleo tvojim ocima

<span id="an_13:19">13:19</span> ako ti budeš slušao glas Jahve, Boga
svoga, držeći sve njegove zapovijedi koje ti danas naređujem i vršeći
što je pravo u očima Jahve, Boga tvoga.

<span id="an_14:1">14:1</span> Vi ste sinovi Jahve, Boga svoga. Nemojte
na sebi praviti ureza ni podstriga na čelu za pokojnikom.

<span id="an_14:2">14:2</span> TÓa ti si narod posvećen Jahvi, Bogu
svome; Jahve je odabrao tebe između svih naroda na zemlji da budeš
njegov narod, njegova predraga svojina.

<span id="an_14:3">14:3</span> Ništa odvratno nemojte jesti.

<span id="an_14:4">14:4</span> Ovo su životinje koje možete jesti: vol,
ovca, koza,

<span id="an_14:5">14:5</span> jelen, srna, srndać, kozorog, antilopa,
bivol i divokoza;

<span id="an_14:6">14:6</span> možete jesti svaku životinju koja ima
razdvojene papke - nadvoje posve razdvojene - i koja preživa.

<span id="an_14:7">14:7</span> Samo od preživača ili od životinja s
razdvojenim čaporcima ne možete jesti ove : devu, arnebeta i svisca. Te,
naime, iako preživaju, nemaju razdvojenih papaka; neka su za vas
nečiste.

<span id="an_14:8">14:8</span> A svinja, premda ima papke razdvojene, ne
preživa: neka je za vas nečista. Njezina mesa nemojte jesti niti se
njezina strva doticati.

<span id="an_14:9">14:9</span> A od svega što u vodi živi ovo možete
jesti: što god ima ljuske i peraje, možete jesti.

<span id="an_14:10">14:10</span> A što nema ljusaka i peraja, ne smijete
jesti. To neka je za vas nečisto.

<span id="an_14:11">14:11</span> Svaku čistu pticu možete jesti.

<span id="an_14:12">14:12</span> Ali ovih ne smijete jesti: orla
strvinara i jastreba,

<span id="an_14:13">14:13</span> tetrijeba, sokola bilo koje vrste;

<span id="an_14:14">14:14</span> gavrana bilo koje vrste;

<span id="an_14:15">14:15</span> noja, kopca, galeba ni kraguja bilo
koje vrste;

<span id="an_14:16">14:16</span> sove, jejine i labuda;

<span id="an_14:17">14:17</span> pelikana, bijelog strvinara i gnjurca;

<span id="an_14:18">14:18</span> rode, čaplje bilo koje vrste; pupavca i
šišmiša.

<span id="an_14:19">14:19</span> Svi krilati kukci neka su za vas
nečisti - ne smijete ih jesti.

<span id="an_14:20">14:20</span> Sve krilato čisto možete jesti.

<span id="an_14:21">14:21</span> Ne smijete jesti ništa što crkne. Daj
to pridošlici koji boravi u tvojim gradovima neka jede ili pak prodaj
tuđincu. Jer ti si narod posvećen Jahvi, Bogu svome. Ne kuhaj kozleta u
mlijeku njegove majke!

<span id="an_14:22">14:22</span> Odvajaj desetinu dohotka svake godine
od svega što tvoj usjev u polju donese.

<span id="an_14:23">14:23</span> A onda blaguj desetine svoga žita,
svoga vina, svoga ulja i prvine svoje krupne i sitne stoke u nazočnosti
Jahve, Boga svoga, na mjestu koje on odabere da svoje ime ondje nastani;
da se tako naučiš zauvijek bojati se Jahve, Boga svoga.

<span id="an_14:24">14:24</span> Bude li ti put predug te ne mogneš
donijeti desetine - jer je mjesto što ga Jahve odabere da u njemu
nastani svoje ime previše daleko od tebe - tada, kad te Jahve, Bog tvoj,
blagoslovi,

<span id="an_14:25">14:25</span> prodaj to za novac, uzmi novac u ruku
pa idi u mjesto što ga odabere Jahve, Bog tvoj.

<span id="an_14:26">14:26</span> Ondje za novac kupi što želiš: goveče,
sitno živinče, vino ili opojno piće - što god ti duša zaželi. Ondje u
nazočnosti Jahve, Boga svoga, blaguj i veseli se ti i tvoji ukućani.

<span id="an_14:27">14:27</span> Ne zanemaruj levita koji bude u tvojim
gradovima, jer on nema udjela ni baštine s tobom.

<span id="an_14:28">14:28</span> Na kraju svake treće godine iznesi svu
desetinu svoga prihoda od te godine i položi je na svoja vrata.

<span id="an_14:29">14:29</span> Pa neka dođe levit - jer nema udjela ni
baštine s tobom - došljak, sirota i udovica koji budu živjeli u tvom
gradu i neka jedu i neka se nasite. Tako će te blagoslivljati Jahve, Bog
tvoj, u svim poslovima što ih tvoja ruka poduzme.

<span id="an_15:1">15:1</span> Na završetku sedme godine opraštaj
dugove.

<span id="an_15:2">15:2</span> Ovako neka bude opraštanje: neka svatko
oprosti dužniku svoje potraživanje; neka ne utjeruje duga od svoga
bližnjega ni od svoga brata kad se jednom proglasi Jahvino otpuštanje
dugova.

<span id="an_15:3">15:3</span> Možeš tražiti od tuđina, ali ono što se
tvoga nađe kod tvoga brata treba da otpustiš,

<span id="an_15:4">15:4</span> da ne bude siromaha kod tebe. TÓa Jahve
će te obilno blagoslivljati u zemlji koju ti Jahve, Bog tvoj, daje u
baštinu da je zaposjedneš,

<span id="an_15:5">15:5</span> samo ako budeš dobro slušao glas Jahve,
Boga svoga, držeći i vršeći sve ove zapovijedi što ti ih danas
naređujem.

<span id="an_15:6">15:6</span> Jahve, Bog tvoj, blagoslivljat će te kako
ti je obećao te ćeš moći zajmove davati mnogim narodima, a sam ih nećeš
morati uzimati; i nad mnogim ćeš narodima vladati, dok oni nad tobom
neće gospodariti.

<span id="an_15:7">15:7</span> Nađe li se kod tebe kakav siromah, netko
od tvoje braće u kojem god gradu u zemlji što ti je Jahve, Bog tvoj,
dadne, ne budi tvrda srca niti zatvaraj svoje ruke prema svome
siromašnome bratu,

<span id="an_15:8">15:8</span> nego mu širom rastvori svoju ruku i
spremno mu daj što mu nedostaje.

<span id="an_15:9">15:9</span> Čuvaj se da ti se u srcu ne porodi opaka
misao te rekneš: 'Sedma se godina, godina otpuštanja dugova, već
približuje' - i da prijekim okom pogledaš svoga siromašnog brata i ništa
mu ne dadneš. On bi zazvao Jahvu protiv tebe i grijeh bi bio na tebi.

<span id="an_15:10">15:10</span> Daj mu rado, a ne da ti srce bude
zlovoljno kad mu daješ, jer će te zbog toga blagoslivljati Jahve, Bog
tvoj, u svakom poslu tvome i u svakom pothvatu ruku tvojih.

<span id="an_15:11">15:11</span> Kako siromaha nikad neće nestati iz
zemlje, zapovijedam ti: širom otvaraj svoju ruku svome bratu, svome
siromahu i potrebitu u zemlji svojoj.

<span id="an_15:12">15:12</span> Ako se tebi proda brat tvoj - Hebrejac
ili Hebrejka - neka ti služi šest godina, a sedme ga godine otpusti od
sebe slobodna.

<span id="an_15:13">15:13</span> Kad ga slobodna od sebe otpustiš, ne
šalji ga praznih ruku.

<span id="an_15:14">15:14</span> Daruj ga čime između stoke svoje, s
gumna svoga i iz badnja svoga; čime te već Jahve, Bog tvoj, blagoslovio,
od toga i njemu daj.

<span id="an_15:15">15:15</span> Sjećaj se kako si bio rob u zemlji
egipatskoj i kako te Jahve, Bog tvoj, otkupio. Zato ti ovo zapovijedam
danas.

<span id="an_15:16">15:16</span> Ali ako ti on kaže: 'Neću da odlazim od
tebe', jer voli tebe i dom tvoj i jer mu je kod tebe bilo dobro -

<span id="an_15:17">15:17</span> uzmi tada šilo i probuši mu uho na
vratima, i neka ti bude robom zauvijek! Tako isto učini i sa svojom
sluškinjom.

<span id="an_15:18">15:18</span> Kad ga budeš otpuštao od sebe slobodna,
neka ti ne bude teško, jer je zavrijedio dvostruku najamničku plaću za
šest godina što ti je služio. Zato će te Jahve, Bog tvoj, blagosloviti u
svemu što budeš radio.

<span id="an_15:19">15:19</span> Sve muške prvine što ih omladi tvoja
krupna i sitna stoka posveti Jahvi, Bogu svome! Stoga vola prvenca nemoj
uprezati niti strići prvenca od svoje sitne stoke.

<span id="an_15:20">15:20</span> Blaguj ga ti i tvoj dom svake godine u
nazočnosti Jahve, Boga svoga, u mjestu što ga odabere Jahve.

<span id="an_15:21">15:21</span> Ali ako bi imali kakvu manu, ako bi
bili hromi ili slijepi ili imali kakvu god ružnu manu, nemoj ih
žrtvovati Jahvi, Bogu svomu!

<span id="an_15:22">15:22</span> Pojedi ih u svojoj kući. I nečist i
čist mogu ih jesti, kao srnu i jelena.

<span id="an_15:23">15:23</span> Jedino krvi njihove ne smiješ jesti!
Istoči je na zemlju kao vodu.

<span id="an_16:1">16:1</span> Drži mjesec Abib i slavi Pashu u čast
Jahvi, Bogu svome, jer te Jahve, Bog tvoj, u mjesecu Abibu izveo noću iz
Egipta.

<span id="an_16:2">16:2</span> Kao pashu u čast Jahvi, Bogu svome,
žrtvuj ovce i goveda u mjestu koje Jahve odabere da u njemu nastani ime
svoje.

<span id="an_16:3">16:3</span> Ništa ukvasano nemoj s njome jesti; nego
sedam dana jedi beskvasan kruh - kruh nevoljnički - budući da si u žurbi
izišao iz zemlje egipatske: da se svega svog vijeka sjećaš dana kad si
izišao iz zemlje egipatske.

<span id="an_16:4">16:4</span> Neka se sedam dana u tebe ne vidi kvasac
na svemu tvome području i ništa od mesa žrtve što je zakolješ navečer
prvoga dana ne smije ostati preko noći do jutra.

<span id="an_16:5">16:5</span> Nije ti dopušteno žrtvovati pashu u bilo
kojem gradu što ti ga dadne Jahve, Bog tvoj,

<span id="an_16:6">16:6</span> nego u mjestu koje odabere Jahve, Bog
tvoj, da ondje nastani ime svoje; samo tu žrtvuj pashu u predvečerje, o
zalasku sunca, jer u to si vrijeme izišao iz Egipta.

<span id="an_16:7">16:7</span> Skuhaj je i pojedi na mjestu koje odabere
Jahve, Bog tvoj. Ujutro se onda okreni i zaputi svojim šatorima.

<span id="an_16:8">16:8</span> Šest dana jedi beskvasan kruh, a sedmoga
dana neka bude svečani zbor u čast Jahvi, Bogu tvome. Posla nikakva ne
radi!

<span id="an_16:9">16:9</span> Nabroj sedam tjedana; a tih sedam tjedana
uzmi brojiti kad srp počne žeti klasje.

<span id="an_16:10">16:10</span> Tada drži Blagdan sedmica u čast Jahvi,
Bogu svome, prinoseći dragovoljni prinos iz svoje ruke, kako te već
Jahve, Bog tvoj, bude blagoslovio.

<span id="an_16:11">16:11</span> I proveseli se tada u nazočnosti Jahve,
Boga svoga - na mjestu što ga Jahve, Bog tvoj, odabere da ondje nastani
ime svoje - ti, sin tvoj i kći tvoja, sluga tvoj i sluškinja tvoja,
levit koji bude u tvome gradu, došljak, sirota i udovica što budu kod
tebe.

<span id="an_16:12">16:12</span> Sjećaj se da si i sam bio rob u Egiptu.
Zato drži i vrši ove uredbe.

<span id="an_16:13">16:13</span> Blagdan sjenica slavi sedam dana pošto
pokupiš plodove sa svoga gumna i iz svoga badnja.

<span id="an_16:14">16:14</span> Proveseli se na svoj blagdan ti, sin
tvoj, kći tvoja, sluga tvoj, sluškinja tvoja, levit i došljak, sirota i
udovica što se nađe u tvome gradu.

<span id="an_16:15">16:15</span> Svetkuj u čast Jahvi, Bogu svome, sedam
dana na mjestu koje odabere Jahve, jer će te Jahve, Bog tvoj,
blagoslovom obasipati u svim tvojim žetvama, u svakom poslu ruku tvojih,
da budeš potpuno veseo.

<span id="an_16:16">16:16</span> Triput u godini neka se pokažu svi
tvoji muškarci pred Jahvom, Bogom tvojim, na mjestu koje on odabere: na
Blagdan beskvasnog kruha, na Blagdan sedmica i na Blagdan sjenica. Ali
neka nitko ne dođe pred Jahvu praznih ruku,

<span id="an_16:17">16:17</span> nego neka svatko prinese što može,
prema blagoslovu koji ti je udijelio Jahve, Bog tvoj.

<span id="an_16:18">16:18</span> U svakom gradu koji ti dade Jahve, Bog
tvoj, postavi suce i nadglednike za svoja plemena da narodom pravedno
upravljaju.

<span id="an_16:19">16:19</span> Ne iskrivljuj pravde; ne budi pristran;
ne primaj mita, jer mito zasljepljuje oči mudrih, a ugrožava stvar
pravednih.

<span id="an_16:20">16:20</span> Teži za samom pravdom, da dugo živiš i
zaposjedneš zemlju koju ti Jahve, Bog tvoj, daje.

<span id="an_16:21">16:21</span> Ne postavljaj ašere ni od kakva drveta
oko žrtvenika Jahve, Boga svoga, koji podigneš;

<span id="an_16:22">16:22</span> i ne podiži stupova, jer su na zazor
Jahvi, Bogu tvome.

<span id="an_17:1">17:1</span> Ne žrtvuj Jahvi, Bogu svome, ni vola ni
ovna koji bi na sebi imao manu ili kakvo zlo, jer bi to bilo ružno pred
Jahvom, Bogom tvojim.

<span id="an_17:2">17:2</span> Ako se u tvojoj sredini - u bilo kojem
tvojem gradu što ti ga dade Jahve, Bog tvoj - nađe čovjek ili žena da
učini što je zlo u očima Jahve, Boga tvoga, i krši njegov Savez:

<span id="an_17:3">17:3</span> otišavši da iskazuje štovanje drugim
bogovima te se pokloni njima, suncu, mjesecu ili bilo čemu od nebeske
vojske, a što sam ja zabranio,

<span id="an_17:4">17:4</span> i tebi se to javi i ti to čuješ, onda
pomno istraži; i bude li istina i doista se ta grozota učinila u
Izraelu,

<span id="an_17:5">17:5</span> onda toga čovjeka ili tu ženu koji
učiniše takvu opačinu izvedi na gradska vrata te ih kamenuj da poginu.

<span id="an_17:6">17:6</span> Na smrt osuđeni neka se pogubi na iskaz
dvojice ili trojice svjedoka. Na riječ jednoga svjedoka ne smije se
pogubiti.

<span id="an_17:7">17:7</span> Neka najprije svjedoci dignu ruku na nj
da ga smaknu, a poslije toga neka je digne sav narod. Tako ćeš
iskorijeniti zlo iz svoje sredine.

<span id="an_17:8">17:8</span> Bude li ti preteško štogod rasuditi:
ubojstvo, sukob o pravima, kakvu ozljedu ili svađu u tvome gradu, tada
ustani i pođi u mjesto što ga odabere Jahve, Bog tvoj.

<span id="an_17:9">17:9</span> Obrati se svećenicima, levitima i sucu
koji bude za ono vrijeme. Njih pitaj, oni će ti rasuditi.

<span id="an_17:10">17:10</span> I učini onako kako ti budu kazali u
mjestu koje Jahve odabere. Pazi: sve učini kako te upute.

<span id="an_17:11">17:11</span> Uradi prema uputi koju ti dadnu i prema
presudi koju donesu. Od presude koju ti kažu ne odstupaj ni desno ni
lijevo.

<span id="an_17:12">17:12</span> Ako bi se tko drsko odupro i ne bi
poslušao ni svećenika koji ondje stoji da služi Jahvi, Bogu tvome, ni
suca, neka se taj čovjek pogubi. Tako ćeš iskorijeniti zlo iz Izraela,

<span id="an_17:13">17:13</span> a sav će se narod, kad sazna, bojati i
više se neće drsko odupirati.

<span id="an_17:14">17:14</span> Kad stigneš u zemlju koju ti Jahve, Bog
tvoj, daje; kad je zaposjedneš i u njoj se nastaniš, pa onda kažeš:
'Želim da nad sobom postavim kralja, kako ga imaju svi drugi narodi oko
mene' -

<span id="an_17:15">17:15</span> tada ćeš onoga koga Jahve, Bog tvoj,
odabere, sebi postaviti za kralja. Nekoga od svoje braće postavi sebi za
kralja, a ne smiješ postavljati nad sobom tuđina koji ti nije brat.

<span id="an_17:16">17:16</span> Samo neka ne drži mnogo konja i ne
šalje naroda u Egipat da poveća broj konja. Jer vam je Jahve rekao:
'Ovim se putem nikada više ne vraćajte!'

<span id="an_17:17">17:17</span> I neka nema mnogo žena da mu srce ne
pođe stranputicom; i neka sebi ne gomila srebra ni zlata!

<span id="an_17:18">17:18</span> A kad sjedne na kraljevsko prijestolje,
neka sebi na svitak prepiše ovaj Zakon od svećenika Levijevaca.

<span id="an_17:19">17:19</span> Neka ga drži uza se; neka ga čita sve
vrijeme svoga života da nauči bojati se Jahve, Boga svoga, držati sve
riječi ovoga Zakona i vršiti ove odredbe;

<span id="an_17:20">17:20</span> da se svojim srcem ne uzdigne iznad
svoje braće i da ne skrene od ove zapovijedi ni desno ni lijevo, kako bi
dugo kraljevao, on i sinovi njegovi, u Izraelu.

<span id="an_18:1">18:1</span> Svećenici Levijevci - sve pleme Levijevo
- neka nemaju udjela ni baštine s Izraelom; neka žive od žrtava paljenih
Jahvi i od njegove baštine.

<span id="an_18:2">18:2</span> Neka, dakle, nemaju baštine među svojom
braćom: Jahve je njihova baština, kako im je i rekao.

<span id="an_18:3">18:3</span> Ovo neka bude svećenička pristojba od
naroda - od onih koji žrtve prinose, bilo to goveče ili što od sitne
stoke: svećeniku treba dati pleće, vilice i želudac.

<span id="an_18:4">18:4</span> Davaj mu i prvine od svoga žita, od svoga
vina, od svoga ulja i prvine od vune svojih ovaca,

<span id="an_18:5">18:5</span> jer je njega odabrao Jahve, Bog tvoj, od
svih tvojih plemena; njega i njegove sinove, da zauvijek stoje pred
Jahvom, Bogom tvojim, te da obavljaju službu i blagoslivljaju u ime
Jahve.

<span id="an_18:6">18:6</span> Ako bi koji levit što boravi u nekom
tvome gradu, bilo gdje u Izraelu, svom dušom zaželio da dođe u mjesto
što ga Jahve odabere,

<span id="an_18:7">18:7</span> može tu službovati u ime Jahve, Boga
svoga, kao i druga njegova braća Levijevci koji stoje ondje pred Jahvom.

<span id="an_18:8">18:8</span> Neka jede jednak dio kao i drugi, bez
obzira na prodanu očevinu.

<span id="an_18:9">18:9</span> Kad uđeš u zemlju koju ti daje Jahve, Bog
tvoj, nemoj se priučavati na odvratne čine onih naroda.

<span id="an_18:10">18:10</span> Neka se kod tebe ne nađe nitko tko bi
kroz oganj gonio svoga sina ili svoju kćer; tko bi se bavio gatanjem,
čaranjem, vračanjem i čarobnjaštvom;

<span id="an_18:11">18:11</span> nitko tko bi bajao, zazivao duhove i
duše predaka ili se obraćao na pokojnike.

<span id="an_18:12">18:12</span> Jer tko god takvo što čini gadi se
Jahvi; zbog takvih odvratnosti njih i goni ispred tebe Jahve, Bog tvoj.

<span id="an_18:13">18:13</span> Budi posve vjeran Jahvi, Bogu svome.

<span id="an_18:14">18:14</span> Narodi koje ćeš naskoro otjerati s
posjeda slušaju vračare i gatare, ali tebi to Jahve, Bog tvoj, ne
dopušta.

<span id="an_18:15">18:15</span> Proroka kao što sam ja, iz tvoje
sredine, od tvoje braće, podignut će ti Jahve, Bog tvoj: njega slušajte!

<span id="an_18:16">18:16</span> Posve onako kako si i tražio od Jahve,
Boga svoga, na Horebu, na dan zbora, kada si govorio: 'Neću više da
slušam glas Jahve, Boga svoga, niti želim više gledati taj silni oganj
da ne poginem!'

<span id="an_18:17">18:17</span> Nato mi reče Jahve: 'Pravo su rekli.

<span id="an_18:18">18:18</span> Podignut ću im proroka između njihove
braće, kao što si ti. Stavit ću svoje riječi u njegova usta da im kaže
sve što mu zapovjedim.

<span id="an_18:19">18:19</span> A ne bude li tko poslušao mojih riječi
što ih prorok bude govorio u moje ime, taj će odgovarati preda mnom.

<span id="an_18:20">18:20</span> A prorok koji bi se usuđivao govoriti
što u moje ime što ja ne budem zapovjedio da govori i koji bi govorio u
ime drugih bogova, takav prorok neka se pogubi.'

<span id="an_18:21">18:21</span> Možda ćeš reći u svome srcu: 'Kako ćemo
raspoznati riječ koju Jahve nije izrekao?'

<span id="an_18:22">18:22</span> Kad prorok govori u ime Jahve pa to ne
bude i riječ se ne ispuni, onda je to riječ koje Jahve nije kazao. U
drskosti je taj prorok govorio. Nemoj od njega strahovati.

<span id="an_19:1">19:1</span> Kad Jahve, Bog tvoj, istrijebi narode
čiju zemlju tebi daje te kad ih istjeraš i nastaniš se u njihovim
gradovima i domovima,

<span id="an_19:2">19:2</span> u zemlji koju ti Jahve, Bog tvoj, daje u
baštinu, odvoji tri grada.

<span id="an_19:3">19:3</span> Načini put onamo, a onda područje zemlje
koju ti Jahve, Bog tvoj, daje u baštinu podijeli natroje, tako da svaki
ubojica može onamo uteći.

<span id="an_19:4">19:4</span> Ovo je slučaj u kojemu ubojica može onamo
pobjeći i spasiti svoj život: kad tko ubije svoga bližnjega nehotice, a
da ga prije nije mrzio;

<span id="an_19:5">19:5</span> primjerice, kad ode sa svojim bližnjim u
šumu da siječe drva, zamahne sjekirom u ruci da obori drvo, gvožđe
odleti s držalice i pogodi njegova druga te on pogine: takav ubojica
neka uteče u jedan od tih gradova i spasit će život.

<span id="an_19:6">19:6</span> Inače bi krvni osvetnik, progoneći u svom
bijesu ubojicu - kad bi put bio predug - mogao gonjenoga stići i
pogubiti ga, iako taj nije zaslužio smrt budući da ubijenoga nije
otprije mrzio.

<span id="an_19:7">19:7</span> Stoga ti nalažem: tri grada odvoji!

<span id="an_19:8">19:8</span> A kad Jahve, Bog tvoj, proširi tvoje
područje, kao što se zakleo ocima tvojim, i dadne ti svu zemlju koju je
obećao tvojim ocima,

<span id="an_19:9">19:9</span> budeš li držao i vršio sve ove zapovijedi
što ti ih danas nalažem i ljubio Jahvu, Boga svoga, te hodio njegovim
putovima sve vrijeme - onda ovim gradovima dodaj još tri grada:

<span id="an_19:10">19:10</span> tako se neće prolijevati nedužna krv u
tvojoj zemlji koju ti Jahve daje u baštinu i nećeš se krvlju okaljati.

<span id="an_19:11">19:11</span> Ali ako tko mrzi svoga bližnjega i
vreba ga, skoči na nj i ubije ga, a zatim pobjegne u jedan od tih
gradova,

<span id="an_19:12">19:12</span> onda neka starješine onoga grada izvedu
ubojicu i predaju ga u ruke krvnom osvetniku da ga pogubi.

<span id="an_19:13">19:13</span> Neka ga oko tvoje ne sažaljuje! Tako
ćeš u Izraelu iskorijeniti prolijevanje nedužne krvi i bit ćeš sretan.

<span id="an_19:14">19:14</span> Nemoj pomicati susjedova međaša kojim
su stari razmeđašili tvoj posjed što ćeš ga naslijediti u zemlji koju ti
Jahve, Bog tvoj, daje u baštinu.

<span id="an_19:15">19:15</span> Neka ne ustaje jedan jedini svjedok
protiv čovjeka ni za koju krivnju i ni za kakav zločin. Kakav god bio
prekršaj, neka presuda počiva na iskazu dvojice ili trojice svjedoka.

<span id="an_19:16">19:16</span> Ako kakav krivi svjedok ustane protiv
koga optužujući ga za pobunu,

<span id="an_19:17">19:17</span> onda obojica koja se parbe neka stupe
pred Jahvu, pred svećenika i suce koji budu vršili službu u to vrijeme.

<span id="an_19:18">19:18</span> Neka suci provedu temeljitu istragu.
Bude li se pokazalo da je svjedok lažan i da je lažno svjedočio protiv
svoga brata,

<span id="an_19:19">19:19</span> učinite mu onako kako je on kanio svome
bratu. Iskorijeni zlo iz svoje sredine!

<span id="an_19:20">19:20</span> Drugi će, kad o tome čuju, pobojati se
te više neće činiti takva zla u tvojoj sredini.

<span id="an_19:21">19:21</span> Neka ti se oko ne sažaljuje! Život za
život; oko za oko; zub za zub; ruka za ruku; noga za nogu.

<span id="an_20:1">20:1</span> Ako pođeš u rat na svoje neprijatelje te
vidiš konje, kola i narod brojniji od sebe, ne boj ih se! TÓa s tobom je
Jahve, Bog tvoj, koji te izveo iz zemlje egipatske.

<span id="an_20:2">20:2</span> Prije boja neka svećenik istupi i govori
narodu.

<span id="an_20:3">20:3</span> Neka im kaže: 'Čuj, Izraele! Danas
polazite u boj na neprijatelje svoje. Neka vam srca ne klonu! Ne plašite
se! Ne bojte se! Ne dršćite pred njima!

<span id="an_20:4">20:4</span> TÓa Jahve, Bog vaš, ide s vama da se bori
za vas protiv vaših neprijatelja i da vas spasi.'

<span id="an_20:5">20:5</span> Potom neka narodu progovore nadglednici:
'Ima li koga da je sagradio novu kuću a nije se u nju uselio? Neka se
vrati kući svojoj da ne pogine u boju pa da se tko drugi u nju ne useli.

<span id="an_20:6">20:6</span> Ima li koga da je zasadio vinograd a još
ga nije brao? Neka se vrati domu svome da u boju ne pogine te da mu
drugi roda ne obere.

<span id="an_20:7">20:7</span> Ima li koga da se zaručio a nije se
oženio? Neka se vrati domu svome da u boju ne pogine te da mu tko drugi
zaručnice ne odvede.'

<span id="an_20:8">20:8</span> Neka nadglednici nastave te narodu kažu:
'Tko se boji i kome srce trne, neka se vrati domu svome da ne trne srce
njegovoj braći kao njemu.'

<span id="an_20:9">20:9</span> Kad nadglednici završe govor narodu, neka
vojni zapovjednici stanu na čelo naroda.

<span id="an_20:10">20:10</span> Kada dođeš pod koji grad da na nj
navališ, najprije mu ponudi mir.

<span id="an_20:11">20:11</span> Ako ti odgovori mirom i otvori ti vrata
svoja, sav narod što se nađe u njemu podvrgni tlaki neka za te radi.

<span id="an_20:12">20:12</span> Ali ako odbije tvoj mir i zarati s
tobom, opsjedni ga.

<span id="an_20:13">20:13</span> Kad ti ga Jahve, Bog tvoj, preda u
ruke, sve njegove muškarce pobij oštrim mačem!

<span id="an_20:14">20:14</span> A žene, djecu, stoku, sve što bude u
gradu - sav plijen - uzmi sebi i uživaj plijen od svojih neprijatelja
što ti ga daje Jahve, Bog tvoj.

<span id="an_20:15">20:15</span> Tako čini sa svim gradovima koji budu
vrlo daleko od tebe, koji ne budu gradovi ovih naroda odavde.

<span id="an_20:16">20:16</span> U gradovima onih naroda koje ti Jahve,
Bog tvoj, preda u baštinu ništa ne ostavljaj na životu

<span id="an_20:17">20:17</span> nego ih udari 'heremom' - kletim
uništenjem: Hetite i Amorejce, Kanaance i Perižane, Hivijce i Jebusejce,
kako ti je Jahve, Bog tvoj, naredio,

<span id="an_20:18">20:18</span> tako da vas ne nauče činiti sve one
odvratnosti što ih čine svojim bogovima te da ne sagriješite protiv
Jahve, Boga svoga.

<span id="an_20:19">20:19</span> Kad navališ na kakav grad pa ga
moradneš dugo opsjedati da ga osvojiš, nemoj uništavati njegovih stabala
zasijecajući u njih sjekirom. Možeš im jesti plod, a nemoj ih sjeći. Jer
poljska stabla nisu ljudi da bi ispred tebe mogla bježati u utvrdu.

<span id="an_20:20">20:20</span> Jedino stabla za koja znaš da nisu
voćke možeš ništiti; njih možeš sjeći i od njih praviti naprave za
opsadu grada koji je u ratu protiv tebe dok ne padne.

<span id="an_21:1">21:1</span> Ako se u zemlji koju ti Jahve, Bog tvoj,
daje da je zaposjedneš nađe tko ubijen gdje u polju leži - a ne zna se
tko ga je ubio -

<span id="an_21:2">21:2</span> onda neka odu tvoje starješine i suci te
izmjere udaljenost od ubijenoga do okolnih gradova.

<span id="an_21:3">21:3</span> Tako će ustanoviti koji je grad najbliže
ubijenom. Starješine toga grada neka tada uzmu junicu što još nije
radila: što još pod jarmom nije vukla.

<span id="an_21:4">21:4</span> Neka zatim starješine onoga grada
stjeraju junicu u kakav nepresušni potok, na mjesto koje se ne obrađuje
i ne zasijava, i ondje, na potoku, neka junicu zakolju.

<span id="an_21:5">21:5</span> Zatim neka dođu svećenici, potomci
Levijevi. Jer njih je odabrao Jahve, Bog tvoj, da mu služe i da u ime
Jahvino blagoslivljaju; na njihovu se riječ rješava svaki spor i svako
nasilje.

<span id="an_21:6">21:6</span> Zatim sve starješine iz onoga grada koji
bude najbliži ubijenome neka operu ruke u potoku nad zaklanom junicom.

<span id="an_21:7">21:7</span> Potom neka izjave: 'Naše ruke nisu
prolile ove krvi niti smo svojim očima išta vidjeli.

<span id="an_21:8">21:8</span> Zakrili, Jahve, svoj narod Izrael koji si
oslobodio; ne dopusti da se prolijeva nedužna krv u tvome izraelskom
narodu!' Tako će biti zaštićeni od krvi.

<span id="an_21:9">21:9</span> A ti ćeš ukloniti prolijevanje nedužne
krvi iz svoje sredine ako učiniš što je pravo u Jahvinim očima.

<span id="an_21:10">21:10</span> Kad odeš u rat na svoje neprijatelje pa
ih Jahve, Bog tvoj, preda u ruke tvoje te ih zarobiš,

<span id="an_21:11">21:11</span> ako među zarobljenicima opaziš lijepu
ženu i u nju se zagledaš, možeš je uzeti za ženu.

<span id="an_21:12">21:12</span> Dovedi je svojoj kući pa neka obrije
glavu, obreže nokte

<span id="an_21:13">21:13</span> i odbaci haljine u kojima je
zarobljena. Neka provede mjesec dana u tvome domu oplakujući svoga oca i
svoju majku. Poslije toga možeš joj pristupiti kao muž i neka ti postane
ženom.

<span id="an_21:14">21:14</span> Ako ti poslije ne bi bila po volji,
pusti je kuda joj drago. Za novac je ne smiješ prodati niti s njom
postupiti kao s ropkinjom jer ti je bila žena.

<span id="an_21:15">21:15</span> Ako koji čovjek imadne dvije žene:
jednu koja mu je draga, a drugu koja mu je mrska, te mu i draga i mrska
rode sinove, ali prvorođenac bude od one koja mu je mrska,

<span id="an_21:16">21:16</span> onda, kad dođe dan da podijeli svoju
imovinu među svoje sinove, ne smije postupiti prema prvorođencu od drage
na štetu sina od mrske, koji je prvenac,

<span id="an_21:17">21:17</span> nego mora za prvorođenca priznati sina
od mrske i njemu dati dvostruk dio od svega što ima. Jer on je prvina
njegove snage - njemu pripada pravo prvorodstva.

<span id="an_21:18">21:18</span> Ako tko imadne opaka i nepokorna sina
koji neće da sluša ni oca ni majke - pa ni onda pošto ga kazne -

<span id="an_21:19">21:19</span> neka ga njegov otac i njegova mati
odvedu starješinama svoga grada, na vrata svoga mjesta,

<span id="an_21:20">21:20</span> i neka kažu gradskim starješinama:
'Ovaj naš sin opak je i nepokoran; neće da nas sluša; ništarija je i
pijanica.'

<span id="an_21:21">21:21</span> Potom neka ga svi ljudi, njegovi
sugrađani, kamenjem zasiplju dok ne pogine. Tako ćeš iskorijeniti zlo iz
svoje sredine: sav će Izrael to čuti i bojat će se.

<span id="an_21:22">21:22</span> Ako tko učini grijeh koji zaslužuje
smrt te bude pogubljen vješanjem o stablo,

<span id="an_21:23">21:23</span> njegovo mrtvo tijelo neka ne ostane na
stablu preko noći nego ga pokopaj istoga dana, jer je obješeni
prokletstvo Božje. Tako nećeš okaljati svoje zemlje, koju ti Jahve, Bog
tvoj, daje u baštinu.

<span id="an_22:1">22:1</span> Kad vidiš kako luta vol ili ovca tvoga
brata, nemoj proći mimo njih nego ih otjeraj svome bratu.

<span id="an_22:2">22:2</span> Ako ti brat nije blizu ili ga ne znaš,
kući ih svojoj dotjeraj pa neka ostanu kod tebe dokle brat tvoj ne dođe
po njih. Tada mu ih vrati.

<span id="an_22:3">22:3</span> Tako čini s njegovim magarcem, s njegovim
ogrtačem i sa svime što brat tvoj izgubi, a ti nađeš. Nije ti dopušteno
prolaziti mimo njegovo.

<span id="an_22:4">22:4</span> Kad opaziš kako se magarac tvoga brata
ili njegov vol svalio na putu, ne kloni se nego mu pomozi da ih podigne.

<span id="an_22:5">22:5</span> Žena ne smije na se stavljati muške
odjeće, a muškarac se ne smije oblačiti u ženske haljine. Tko bi to
činio bio bi odvratan Jahvi, Bogu svome.

<span id="an_22:6">22:6</span> Ako putem naiđeš na ptičje gnijezdo sa
ptićima ili s jajima, na stablu ili na zemlji, a majka bude ležala sa
ptićima ili na jajima, nemoj uzimati majke sa ptićima:

<span id="an_22:7">22:7</span> pusti majku na slobodu, a ptiće uzmi.
Tako ćeš imati sreću i dug život.

<span id="an_22:8">22:8</span> Kad gradiš novu kuću, na krovu načini
ogradu da svoju kuću, kad bi tko s nje pao, ne okaljaš krvlju.

<span id="an_22:9">22:9</span> Po svome vinogradu nemoj sijati drugog
usjeva da ne bi bila posvećena čitava ljetina: i plod sjemena i rod
vinograda.

<span id="an_22:10">22:10</span> Ne upreži u plug vola i magarca
zajedno.

<span id="an_22:11">22:11</span> Ne oblači se u tkaninu otkanu od vune i
lana zajedno.

<span id="an_22:12">22:12</span> Na četiri roglja ogrtača kojim se
zaogrćeš napravi rese.

<span id="an_22:13">22:13</span> Ako koji čovjek uzme ženu i uđe k njoj,
ali je potom zamrzi,

<span id="an_22:14">22:14</span> pripiše joj ružnoće i ozloglasi je
govoreći: 'Oženih se njome, ali kad joj priđoh, ne nađoh u nje znakova
djevičanstva' -

<span id="an_22:15">22:15</span> neka tada djevojčin otac i majka uzmu
dokaz djevojčina djevičanstva te ga iznesu pred gradske starješine na
vrata.

<span id="an_22:16">22:16</span> Potom neka progovori starješinama
djevojčin otac: 'Ovome sam čovjeku dao svoju kćer za ženu, ali mu je
omrzla.

<span id="an_22:17">22:17</span> Stoga joj pripisuje svašta ružno i
tvrdi: nisam u tvoje kćeri našao znakove djevičanstva. Ali evo
djevičanskih znakova moje kćeri!' I neka razastru plahtu pred gradskim
starješinama.

<span id="an_22:18">22:18</span> Neka tada starješine onoga grada uzmu
muža pa ga kazne;

<span id="an_22:19">22:19</span> neka ga, zato što je pronio ružan glas
o jednoj izraelskoj djevici, udare globom od stotinu srebrnika pa ih
dadnu ocu mlade žene. I neka mu ona i dalje bude ženom da je ne može
pustiti dok je živ.

<span id="an_22:20">22:20</span> Ali ako optužba - da se na mladoj ženi
nije našlo djevičanstvo - bude istinita,

<span id="an_22:21">22:21</span> neka djevojku izvedu na kućna vrata
njezina oca pa neka je ljudi njezina grada kamenjem zasiplju dok ne
umre, jer je počinila besramnost u Izraelu odajući se bludu u očevu
domu. Tako ćeš iskorijeniti zlo iz svoje sredine.

<span id="an_22:22">22:22</span> Ako se koji čovjek zateče gdje leži sa
ženom udatom za drugoga, neka oboje - i čovjek koji je ležao sa ženom i
sama žena - budu smaknuti. Tako ćeš iskorijeniti zlo iz Izraela.

<span id="an_22:23">22:23</span> Ako mladu djevicu zaručenu za nekoga u
gradu sretne drugi čovjek i s njom legne,

<span id="an_22:24">22:24</span> oboje ih dovedite vratima toga grada pa
ih kamenjem zasipljite dok ne umru: djevojku što nije zvala u pomoć u
gradu, a čovjeka što je oskvrnuo ženu bližnjega svoga. Tako ćeš
iskorijeniti zlo iz svoje sredine.

<span id="an_22:25">22:25</span> Ako čovjek u polju naiđe na zaručenu
djevojku i silom legne s njom, onda neka se pogubi samo taj što je s
njom legao;

<span id="an_22:26">22:26</span> a djevojci nemoj ništa: nema na njoj
krivnje kojom bi zasluživala smrt. Jer to je kao da navali tko na
bližnjega svoga i ubije ga.

<span id="an_22:27">22:27</span> On ju je zatekao u polju; i premda je
zaručena djevojka zapomagala, nije bilo nikoga da joj priskoči u pomoć.

<span id="an_22:28">22:28</span> Ako čovjek naiđe na mladu djevicu koja
nije zaručena te je pograbi i s njom legne, pa budu uhvaćeni na djelu,

<span id="an_22:29">22:29</span> tada čovjek koji je s njom ležao neka
djevojčinu ocu dade pedeset srebrnika. A budući da ju je oskvrnuo, neka
je uzme za ženu da je ne može pustiti dok je živ.

<span id="an_23:1">23:1</span> Neka se nitko ne ženi ženom oca svoga i
neka ne odgrće očeva pokrivača.

<span id="an_23:2">23:2</span> Neka se u Jahvinu zajednicu ne prima onaj
komu je stučena mošnjica ili odrezano udo.

<span id="an_23:3">23:3</span> Ni mješanac neka se ne prima u Jahvinu
zajednicu; neka se njegovi ne primaju u zajednicu Jahvinu ni do desetog
koljena.

<span id="an_23:4">23:4</span> Neka ne ulazi u Jahvinu zajednicu ni
Amonac ni Moabac; nitko od njihovih, čak ni u deseto koljeno, ne smije
nikad u zajednicu Jahvinu.

<span id="an_23:5">23:5</span> A sve zato što nisu izašli pred vas s
kruhom i vodom kad bijaste na putu izišavši iz Egipta; i što su za novce
najmili sina Beorova, Bileama iz Petora u Aram Naharajimu, da te
prokune.

<span id="an_23:6">23:6</span> Ali Jahve, Bog tvoj, ne htjede uslišati
Bileama nego ti Jahve, Bog tvoj, prometnu prokletstvo u blagoslov jer te
ljubi Jahve, Bog tvoj.

<span id="an_23:7">23:7</span> Nikad ne promiči njihovo blagostanje i
njihovo dobro u sve dane svoje dovijeka.

<span id="an_23:8">23:8</span> Nemoj prezirati Edomca, jer je on brat
tvoj. Ne preziri ni Egipćanina, jer si bio došljak u zemlji njegovoj.

<span id="an_23:9">23:9</span> Njihovi potomci u trećem naraštaju mogu
se primiti u Jahvinu zajednicu.

<span id="an_23:10">23:10</span> Kad pođeš s taborom na svoje
neprijatelje, čuvaj se od svakoga zla.

<span id="an_23:11">23:11</span> Ako je među tvojima tko postao nečist
zbog noćnog izljeva, neka iziđe iz tabora i neka se ne vraća u nj.

<span id="an_23:12">23:12</span> A predvečer neka se u vodi opere te u
smiraje može opet u tabor.

<span id="an_23:13">23:13</span> Imaj izvan tabora mjesto gdje ćeš ići
napolje.

<span id="an_23:14">23:14</span> Sa svojom opremom nosi i lopaticu:
njome ćeš, kad ideš napolje, iskopati rupu i poslije zatrpati svoju
nečist.

<span id="an_23:15">23:15</span> TÓa Jahve, Bog tvoj, ide posred tvoga
tabora da te štiti i da ti predaje neprijatelje. Stoga i tvoj tabor
treba da bude svet: neka Jahve ne zapazi u tebe ništa nedolično, da se
ne bi odvratio od tebe.

<span id="an_23:16">23:16</span> Ne smiješ gospodaru izručivati roba
koji je od svoga gospodara utekao k tebi.

<span id="an_23:17">23:17</span> Neka boravi s tobom u tvojoj sredini, u
mjestu što ga odabere u jednome od tvojih gradova gdje mu se svidi.
Nemoj s njime loše postupati.

<span id="an_23:18">23:18</span> Neka ne bude svetišne bludnice među
izraelskim kćerima i neka ne bude svetišnog bludnika među izraelskim
sinovima!

<span id="an_23:19">23:19</span> Ne donosi u Dom Jahve, Boga svoga, ni
za kakav zavjet bludničine plaće ni pasjeg novca, jer je oboje odvratno
Jahvi, Bogu tvome.

<span id="an_23:20">23:20</span> Ne traži kamata od svoga brata, niti
kamata za novac, niti kamata na jestvine, niti kamata na bilo što gdje
se obično traže.

<span id="an_23:21">23:21</span> Od tuđinca možeš tražiti kamate, ali ih
od svoga brata nemoj tražiti, da ti Jahve, Bog tvoj, udijeli blagoslov u
svakom pothvatu tvoje ruke u zemlji u koju ideš da je zaposjedneš.

<span id="an_23:22">23:22</span> Kad zavjetuješ kakav zavjet Jahvi, Bogu
svome, ne oklijevaj da ga ispuniš. Zacijelo će ga Jahve, Bog tvoj, od
tebe tražiti; i bio bi ti grijeh.

<span id="an_23:23">23:23</span> Ako se ne zavjetuješ, neće ti biti
grijeh.

<span id="an_23:24">23:24</span> Ali ispuni ono što prijeđe preko tvojih
usana, zavjet koji si svojim ustima slobodno učinio Jahvi, Bogu svome.

<span id="an_23:25">23:25</span> Ako uđeš u vinograd svoga susjeda,
slobodno ti je zobati grožđa do mile volje, ali u svoj sud ne smiješ
stavljati.

<span id="an_23:26">23:26</span> Ako uđeš u žito svoga susjeda, možeš
kidati klasove rukom, ali ne smiješ prinositi srpa susjedovu žitu.

<span id="an_24:1">24:1</span> Kada tko uzme ženu i s njome postupi kao
muž, a potom na njoj otkrije što ružno te ona više ne nalazi milosti u
njegovim očima i on joj napiše otpusno pismo, uruči joj ga i potjera je
iz svoje kuće,

<span id="an_24:2">24:2</span> a ona izađe iz njegove kuće, ode i pođe
za drugoga

<span id="an_24:3">24:3</span> pa omrzne i tome drugomu te joj i on
napiše otpusno pismo, uruči joj ga i otjera je iz svoje kuće - ili pak
umre taj koji ju je drugi uzeo -

<span id="an_24:4">24:4</span> tada je, pošto se tako oskvrnula, ne može
opet uzeti za ženu onaj prvi muž koji je bijaše otpustio. Bilo bi to
odvratno pred Jahvom; ne smiješ uvaljivati u grijeh zemlju koju ti
Jahve, Bog tvoj, daje u baštinu.

<span id="an_24:5">24:5</span> Kad se tko netom oženi, neka ne ide u
vojsku; neka mu se ne dodjeljuje nikakva služba, nego, oslobođen, neka
ostane kod kuće godinu dana da razveseljuje ženu koju je doveo.

<span id="an_24:6">24:6</span> Neka se ne uzima u zalog žrvanj, ni
gornji ni donji: tÓa time bi se u zalog uzimao sam život.

<span id="an_24:7">24:7</span> Ako se nađe tko da otme koga između svoje
braće Izraelaca te postupi s njim kao s robom ili ga proda, taj otmičar
neka se smakne! Tako ćeš iskorijeniti zlo iz svoje sredine.

<span id="an_24:8">24:8</span> Javi li se guba, pazi da brižno držiš i
vršiš sve što vas pouče levitski svećenici. Držite i vršite što njima
naredim.

<span id="an_24:9">24:9</span> Sjećaj se što je Jahve, Bog tvoj, učinio
Mirjami na putu kad ste izišli iz Egipta.

<span id="an_24:10">24:10</span> Kada bližnjemu svome daješ bilo kakav
zajam, nemoj ulaziti u njegovu kuću da mu uzmeš zalog.

<span id="an_24:11">24:11</span> Stoj vani, a čovjek komu si dao zajam
neka ti iznese zalog van.

<span id="an_24:12">24:12</span> A ako on bude siromah, nemoj lijegati s
njegovim zalogom;

<span id="an_24:13">24:13</span> o zalasku sunca moraš mu vratiti zalog
da on mogne spavati u svome ogrtaču i tebe blagoslivljati. To će ti biti
dobro djelo pred Jahvom, Bogom tvojim.

<span id="an_24:14">24:14</span> Nemoj zakidati jadnoga i bijednog
najamnika, bio on tvoj sunarodnjak ili došljak iz kojega grada u tvojoj
zemlji.

<span id="an_24:15">24:15</span> Svaki dan daj mu zaradu prije nego
sunce zađe, jer je siromah i za njom uzdiše. Tako neće na te vapiti
Jahvi i nećeš sagriješiti.

<span id="an_24:16">24:16</span> Neka se očevi ne osuđuju na smrt zbog
sinova ni sinovi zbog očeva; neka svatko za svoj grijeh gine.

<span id="an_24:17">24:17</span> Ne izvrći pravice došljaku ni siroti i
ne uzimaj u zalog haljine udovici.

<span id="an_24:18">24:18</span> Sjećaj se da si bio rob u Egiptu i da
te odande izbavio Jahve, Bog tvoj; zato ti nalažem da ovu zapovijed
vršiš.

<span id="an_24:19">24:19</span> Kad žanješ žito na svojoj njivi pa
zaboraviš koji snop na njivi, ne vraćaj se po nj; neka ostane došljaku,
siroti i udovici da te Jahve, Bog tvoj, blagoslovi u svakom pothvatu
ruku tvojih.

<span id="an_24:20">24:20</span> Kad jednom omlatiš svoje masline, više
iza sebe ne pretražuj; neka to ostane došljaku, siroti i udovici.

<span id="an_24:21">24:21</span> Kad obereš svoj vinograd, ne paljetkuj
iza sebe; neka to bude za došljaka, sirotu i udovicu.

<span id="an_24:22">24:22</span> Sjećaj se kako si bio rob u zemlji
egipatskoj; zato ti naređujem da ovu zapovijed vršiš.

<span id="an_25:1">25:1</span> Kad nastane svađa među ljudima i dođu na
sud da im se sudi, neka se dade pravo onome koji je prav, a krivac neka
se osudi.

<span id="an_25:2">25:2</span> Ako krivac zasluži da bude išiban, neka
mu sudac naredi da legne i tu pred njim neka mu odbroje onoliko udaraca
koliko odgovara njegovoj krivnji.

<span id="an_25:3">25:3</span> Do četrdeset udaraca može mu se dati, ali
ne više, da modrica ne bi bila prevelika te se ne bi ponizio tvoj brat
pred tobom kad bi mu udarali više udaraca.

<span id="an_25:4">25:4</span> Ne zavezuj usta volu kad vrše.

<span id="an_25:5">25:5</span> Kad braća stanuju zajedno pa jedan od
njih umre a da nije imao sina, žena pokojnoga neka se ne preudaje izvan
kuće, nego neka k njoj pristupi njezin djever i uzme je sebi za ženu te
izvrši djeversku dužnost.

<span id="an_25:6">25:6</span> A prvi sin koga ona rodi neka ostane na
ime njegova pokojnoga brata da njegovo ime ne izumre u Izraelu.

<span id="an_25:7">25:7</span> Ako, međutim, onaj čovjek ne želi da se
oženi svojom snahom, onda njegova snaha neka dođe na vrata pred
starješine i kaže: 'Neće djever moj da sačuva ime bratu svome u Izraelu;
neće da mi učini djeversku dužnost.'

<span id="an_25:8">25:8</span> Neka ga pozovu starješine njegova grada i
pitaju. Bude li uporan i kaže: 'Ne želim se njom ženiti',

<span id="an_25:9">25:9</span> neka njegova snaha k njemu pristupi na
oči starješine pa mu skine s noge sandalu, pljune mu u lice i kaže ove
riječi: 'Ovako se radi čovjeku koji neće da podigne doma svome bratu!'

<span id="an_25:10">25:10</span> Taj neka se prozove u Izraelu 'Dom
bosoga'.

<span id="an_25:11">25:11</span> Ako se dvojica potuku, pa žena jednoga
pođe da izbavi svoga muža iz šaka onoga koji ga tuče i pruži ona svoju
ruku i onoga uhvati za sram,

<span id="an_25:12">25:12</span> odsijeci joj ruku i neka je ne
sažaljuje oko tvoje.

<span id="an_25:13">25:13</span> U torbi nemoj nositi dvojak uteg, veći
i manji.

<span id="an_25:14">25:14</span> U svojoj kući opet nemoj držati dvojaku
efu: veću i manju.

<span id="an_25:15">25:15</span> Neka ti je uteg potpun i točan i neka
ti je efa potpuna i točna, da dugo živiš na zemlji koju ti daje Jahve,
Bog tvoj.

<span id="an_25:16">25:16</span> TÓa Jahvi je, Bogu tvome, odvratan tko
to čini, tko god čini nepravdu.

<span id="an_25:17">25:17</span> Sjećaj se onoga što ti je učinio Amalek
dok ste bili na putu pošto ste izišli iz Egipta;

<span id="an_25:18">25:18</span> kako te dočeka na putu i pobi u tvom
zaleđu sve nemoćne kad si bio umoran i iscrpljen jer se nije Boga bojao.

<span id="an_25:19">25:19</span> I zato kad te Jahve, Bog tvoj, smiri od
svih tvojih neprijatelja naokolo u zemlji koju ti Jahve, Bog tvoj, daje
u baštinu, izbriši pod nebom spomen na Amaleka. Ne zaboravi!

<span id="an_26:1">26:1</span> Kad stigneš u zemlju koju ti Jahve, Bog
tvoj, daje u baštinu, kad je zaposjedneš i u njoj se nastaniš,

<span id="an_26:2">26:2</span> uzmi nešto prvina od svakoga ploda što ga
budeš dobivao od zemlje koju ti Jahve, Bog tvoj, daje: stavi ih u
košaru, otiđi u mjesto što ga Jahve, Bog tvoj, odabere da u njemu
nastani svoje ime.

<span id="an_26:3">26:3</span> Stupi k svećeniku koji bude tada vršio
službu i reci: 'Priznajem danas pred Jahvom, Bogom svojim, da sam stigao
u zemlju za koju se Jahve zakleo našim ocima da će je nama dati.'

<span id="an_26:4">26:4</span> Zatim će svećenik uzeti iz tvoje ruke
košaru i položiti je pred žrtvenik Jahve, Boga tvoga.

<span id="an_26:5">26:5</span> Ti onda nastavi i reci pred Jahvom, Bogom
svojim: 'Moj je otac bio aramejski lutalac koji je sa malo čeljadi sišao
u Egipat da se skloni. Ali je ondje postao velikim, brojnim i moćnim
narodom.

<span id="an_26:6">26:6</span> Egipćani su s nama postupali loše;
tlačili su nas i nametnuli nam teško ropstvo.

<span id="an_26:7">26:7</span> Vapili smo Jahvi, Bogu otaca svojih.
Jahve je čuo vapaj naš; vidje naš jad, našu nevolju i našu muku.

<span id="an_26:8">26:8</span> Iz Egipta nas izvede Jahve moćnom rukom i
ispruženom mišicom, velikom strahotom, znakovima i čudesima.

<span id="an_26:9">26:9</span> I dovede nas na ovo mjesto i dade nam ovu
zemlju, zemlju kojom teče med i mlijeko.

<span id="an_26:10">26:10</span> I sad, evo, donosim prvine plodova sa
tla što si mi ga, Jahve, dao.' Stavi ih pred Jahvu, Boga svoga, i pred
Jahvom, Bogom svojim, duboko se nakloni.

<span id="an_26:11">26:11</span> A onda zajedno s levitom i došljakom
koji bude kod tebe uživaj sva dobra kojima je Jahve, Bog tvoj, obasuo
tebe i dom tvoj.

<span id="an_26:12">26:12</span> A kad treće godine - godine desetine -
završiš odjeljivanje sve desetine od svoga prihoda i dadeš levitu,
došljaku, siroti i udovici po tvojim gradovima da jedu do sitosti,

<span id="an_26:13">26:13</span> tada pred Jahvom, Bogom svojim, izjavi:
'Iz kuće sam uklonio ono što je bilo posvećeno. Dao sam još i levitu,
došljaku, siroti i udovici, prema svim tvojim zapovijedima koje si mi
izdao. Ni jedne tvoje zapovijedi nisam prekršio ni zaboravio.

<span id="an_26:14">26:14</span> Od toga nisam ništa jeo u žalosti; od
toga nisam ništa žrtvovao u nečistoći, niti sam od toga što dao mrtvacu;
slušao sam glas Jahve, Boga svoga; u svemu sam učinio kako si mi
naredio.

<span id="an_26:15">26:15</span> Pogledaj s nebesa, iz svoga svetog
prebivališta, i blagoslovi narod svoj izraelski i zemlju koju si nam
dao, zemlju kojom teče med i mlijeko - kako si se zakleo ocima našim.'

<span id="an_26:16">26:16</span> Jahve, Bog tvoj, naređuje ti danas da
vršiš ove zakone i uredbe. Drži ih, dakle, i vrši svim srcem svojim i
svom dušom svojom.

<span id="an_26:17">26:17</span> Danas si ugovorio s Jahvom da će ti on
biti Bog, a ti da ćeš ići njegovim putovima, držati njegove zakone,
njegove zapovijedi i njegove uredbe i slušati njegov glas.

<span id="an_26:18">26:18</span> Danas je Jahve ugovorio s tobom da ćeš
ti biti njegov narod, njegova predraga svojina, kako ti je obećao, i da
ćeš držati sve njegove zapovijedi.

<span id="an_26:19">26:19</span> On će te uzvisiti čašću, imenom i
slavom nad sve narode koje je stvorio; i ti ćeš biti narod posvećen
Jahvi, Bogu svome, kako ti je rekao."

<span id="an_27:1">27:1</span> Potom Mojsije i starješine izraelske
nalože narodu: "Vršite sve zapovijedi što vam ih danas naređujem.

<span id="an_27:2">27:2</span> Onog dana kad prijeđete preko Jordana u
zemlju što ti je daje Jahve, Bog tvoj, podigni sebi veliko kamenje;
krečom ga okreči

<span id="an_27:3">27:3</span> i na njemu ispiši sve riječi ovoga Zakona
u trenutku kad budeš ulazio u zemlju što ti je daje Jahve, Bog tvoj, u
zemlju kojom teče med i mlijeko, kako ti je rekao Jahve, Bog otaca
tvojih.

<span id="an_27:4">27:4</span> Kada, dakle, prijeđeš preko Jordana, onda
to kamenje, kako ti danas zapovijedam, podigni na brdu Ebalu i okreči ga
krečom.

<span id="an_27:5">27:5</span> Ondje sagradi i žrtvenik Jahvi, Bogu
svome - žrtvenik od kamenja na koje nisi spuštao gvožđa.

<span id="an_27:6">27:6</span> Žrtvenik Jahvi, Bogu svome, sagradi od
neklesana kamena. Na njemu prinosi paljenice Jahvi, Bogu svome.

<span id="an_27:7">27:7</span> Prinosi i pričesnice i ondje ih blaguj,
radujući se pred Jahvom, Bogom svojim.

<span id="an_27:8">27:8</span> Ispiši na tom kamenju sve riječi ovoga
Zakona: ureži ih dobro."

<span id="an_27:9">27:9</span> Zatim Mojsije i levitski svećenici rekoše
svemu Izraelu: "Pozor, Izraele, i slušaj! Danas si postao narodom Jahve,
Boga svoga.

<span id="an_27:10">27:10</span> Zato slušaj glas Jahve, Boga svoga, i
vrši zapovijedi njegove i zakone njegove koje ti danas naređujem."

<span id="an_27:11">27:11</span> Onoga dana naredi Mojsije narodu:

<span id="an_27:12">27:12</span> "Kad prijeđete preko Jordana, neka ova
plemena: Šimun, Levi, Juda, Jisakar, Josip i Benjamin stanu na brdu
Gerizimu da blagoslivljaju narod.

<span id="an_27:13">27:13</span> A ova neka stanu na brdu Ebalu da
proklinju: Ruben, Gad, Ašer, Zebulun, Dan i Naftali.

<span id="an_27:14">27:14</span> Neka onda Levijevci preuzmu riječ i
jakim glasom reknu svim Izraelcima:

<span id="an_27:15">27:15</span> 'Proklet bio tko načini kumira, klesana
ili livena - zazor Jahvi, djelo rukotvorca, sve ako ga stavi i na
potajno mjesto.' - I sav narod neka odgovori: 'Amen!'

<span id="an_27:16">27:16</span> 'Proklet bio koji vrijeđa oca svoga i
majku svoju!' - I sav narod neka reče: 'Amen!'

<span id="an_27:17">27:17</span> 'Proklet bio koji pomakne međaš
susjedov!' - I sav narod neka reče: 'Amen!'

<span id="an_27:18">27:18</span> 'Proklet bio koji slijepca zavede na
stranputicu!' - I sav narod neka reče: 'Amen!'

<span id="an_27:19">27:19</span> 'Proklet bio koji krnji prava došljaka,
sirote i udovice!' - I sav narod neka reče: 'Amen!'

<span id="an_27:20">27:20</span> 'Proklet bio koji legne sa ženom oca
svoga, jer je razgrnuo pokrivač oca svoga!'- I sav narod neka reče:
'Amen!'

<span id="an_27:21">27:21</span> 'Proklet bio koji legne s bilo kakvom
životinjom!' - I sav narod neka reče: 'Amen!'

<span id="an_27:22">27:22</span> 'Proklet bio koji legne sa svojom
sestrom, bila ona kći njegova oca ili kći njegove majke.' - I sav narod
neka reče: 'Amen!'

<span id="an_27:23">27:23</span> 'Proklet bio koji legne s punicom
svojom!' - I sav narod neka reče: 'Amen!'

<span id="an_27:24">27:24</span> 'Proklet bio koji ubije bližnjega svoga
iz potaje!' - I sav narod neka reče: 'Amen!'

<span id="an_27:25">27:25</span> 'Proklet bio koji primi mito da smrt
donese nevinome!' - I sav narod neka reče: 'Amen!'

<span id="an_27:26">27:26</span> 'Proklet bio koji ne bude držao riječi
ovoga Zakona i vršio ih!' - I sav narod neka reče: 'Amen!'

<span id="an_28:1">28:1</span> Ako zbilja poslušaš glas Jahve, Boga
svoga, držeći i vršeći sve njegove zapovijedi što ti ih danas naređujem,
Jahve, Bog tvoj, uzvisit će te nad sve narode na zemlji.

<span id="an_28:2">28:2</span> Svi ovi blagoslovi sići će na te i stići
će te ako budeš slušao glas Jahve, Boga svoga.

<span id="an_28:3">28:3</span> Blagoslovljen ćeš biti u gradu,
blagoslovljen u polju.

<span id="an_28:4">28:4</span> Blagoslovljen će biti plod utrobe tvoje,
rod zemlje tvoje, plod blaga tvoga: mlad krava tvojih i prirast stada
tvoga.

<span id="an_28:5">28:5</span> Blagoslovljen će biti tvoj koš i naćve
tvoje.

<span id="an_28:6">28:6</span> Blagoslovljen ćeš biti kad ulaziš,
blagoslovljen kad izlaziš.

<span id="an_28:7">28:7</span> Neprijatelje tvoje koji se dignu protiv
tebe Jahve će položiti preda te potučene; jednim će putem izaći na te, a
na sedam putova razbježat će se ispred tebe.

<span id="an_28:8">28:8</span> Jahve će narediti da blagoslov bude s
tobom u žitnicama tvojim i u svakom pothvatu ruke tvoje i blagoslivljat
će te u zemlji koju ti Jahve, Bog tvoj, daje.

<span id="an_28:9">28:9</span> Jahve će od tebe učiniti narod sebi
posvećen, kako ti se zakleo, ako budeš držao zapovijedi Jahve, Boga
svoga, i hodio njegovim putovima.

<span id="an_28:10">28:10</span> Svi narodi zemlje vidjet će da je nada
te zazvano ime Jahvino te će strahovati od tebe.

<span id="an_28:11">28:11</span> Jahve će te obasuti obilnim dobrima:
porodom utrobe tvoje, priraštajem blaga tvoga i rodom s tla tvoga u
zemlji za koju se Jahve zakleo ocima tvojim da će ti je dati.

<span id="an_28:12">28:12</span> Jahve će ti otvoriti svoju bogatu
riznicu - nebo - da daje kišu tvojoj zemlji u pravo vrijeme i blagoslovi
svaki pothvat ruku tvojih. Mnogim ćeš narodima u zajam davati, a sam
nećeš uzimati u zajam.

<span id="an_28:13">28:13</span> Jahve će te držati na pročelju, a ne u
začelju; uvijek ćeš biti na vrhu, nikad na dnu, ako budeš slušao
zapovijedi Jahve, Boga svoga, što ti ih danas naređujem da ih držiš i
vršiš.

<span id="an_28:14">28:14</span> Ni od jedne riječi što vam je danas
nalažem nemoj odstupati ni desno ni lijevo idući za drugim bogovima i
iskazujući im štovanje.

<span id="an_28:15">28:15</span> Ali ako ne budeš slušao glasa Jahve,
Boga svoga, ne držeći i ne vršeći svih njegovih zapovijedi i svih
njegovih zakona što ti ih danas naređujem, sva će ova prokletstva doći
na te i stići će te:

<span id="an_28:16">28:16</span> Proklet ćeš biti u gradu, proklet u
polju.

<span id="an_28:17">28:17</span> Proklet će biti koš tvoj i naćve tvoje.

<span id="an_28:18">28:18</span> Proklet će biti plod utrobe tvoje i rod
zemlje tvoje, mlad krava tvojih i priraštaj stada tvoga.

<span id="an_28:19">28:19</span> Proklet ćeš biti kad ulaziš, proklet
kad izlaziš.

<span id="an_28:20">28:20</span> Jahve će na te puštati prokletstvo,
zabunu i kletvu u svemu na što pružiš ruku svoju da uradiš, sve dok ne
budeš satrt i brzo ne propadneš zbog zloće svojih djela kojima si me
napustio.

<span id="an_28:21">28:21</span> Kugu će Jahve za te privezati dok te ne
nestane sa zemlje u koju ideš da je zaposjedneš.

<span id="an_28:22">28:22</span> Jahve će te udariti sušicom, groznicom,
upalom, žegom i sušom, medljikom i snijeti; to će te goniti dok te ne
nestane.

<span id="an_28:23">28:23</span> Nebesa nad tvojom glavom postat će
mjedena, a tlo pod tvojim nogama postat će gvozdeno.

<span id="an_28:24">28:24</span> Kišu tvoje zemlje Jahve će pretvarati u
pijesak i prašinu da na te pada s nebesa dok te ne uništi.

<span id="an_28:25">28:25</span> Jahve će od tebe učiniti pobijeđenoga
pred tvojim neprijateljima; jednim ćeš putem prema njima izlaziti, a na
sedam putova bježat ćeš ispred njih. Strašilo ćeš postati za sva
zemaljska kraljevstva.

<span id="an_28:26">28:26</span> I mrtvo tijelo tvoje postat će hranom
svim pticama nebeskim i svoj zvjeradi zemaljskoj. Nikoga neće biti da ih
plaši.

<span id="an_28:27">28:27</span> Jahve će te udarati egipatskim
prištevima, čirevima, krastama i svrabom, od kojih se nećeš moći
izliječiti.

<span id="an_28:28">28:28</span> Jahve će te udarati bjesnilom,
sljepoćom i ludilom;

<span id="an_28:29">28:29</span> u po bijela dana tumarat ćeš kao što
tumara slijepac po mraku; nećeš imati uspjeha u svojim pothvatima; sve
vrijeme svoje bit ćeš izrabljivan i pljačkan, a neće biti nikoga da te
spasi.

<span id="an_28:30">28:30</span> Sa ženom ćeš se zaručivati, ali će je
drugi posjedovati. Kuću ćeš graditi, ali u njoj nećeš stanovati.
Vinograd ćeš zasađivati, ali ga nećeš brati.

<span id="an_28:31">28:31</span> Tvoga će vola na tvoje oči zaklati, ali
ti od njega nećeš jesti; tvoga će magarca ispred tebe otimati, ali ti ga
neće vraćati; stado će tvoje neprijatelju tvome predavati, a neće biti
nikoga da ti pritekne u pomoć.

<span id="an_28:32">28:32</span> Sinovi tvoji i kćeri tvoje bit će
predavani drugome narodu. Oči će tvoje svaki dan kapati gledajući za
njima, ali ruka tvoja neće moći ništa.

<span id="an_28:33">28:33</span> Narod koji i ne poznaješ jest će plod
sa zemlje tvoje i svu muku tvoju, dok ćeš ti sve vrijeme svoje biti
izrabljivan i gažen.

<span id="an_28:34">28:34</span> Ludovat ćeš od prizora što će ih oči
tvoje gledati.

<span id="an_28:35">28:35</span> Jahve će te udarati ljutim prištevima
po koljenima i po stegnima - od stopala nogu tvojih do tjemena na glavi
tvojoj - od kojih se nećeš moći izliječiti.

<span id="an_28:36">28:36</span> Jahve će odvesti i tebe i tvoga kralja,
koga budeš postavio nad sobom, među narod nepoznat i tebi i tvojim ocima
te ćeš ondje iskazivati štovanje drugim bogovima, drvenim i kamenim.

<span id="an_28:37">28:37</span> Bit ćeš na zgražanje, porugu i ruglo
svim narodima među koje te Jahve odvede.

<span id="an_28:38">28:38</span> Mnogo ćeš sjemena bacati u polje, ali
ćeš malo žeti jer će ti urod skakavci ogolijevati.

<span id="an_28:39">28:39</span> Vinograde ćeš saditi i obrađivati, ali
vina nećeš piti niti ćeš što brati jer će ih crv izjedati.

<span id="an_28:40">28:40</span> Imat ćeš masline po svemu svome
području, ali se uljem nećeš mazati jer će ti masline opadati.

<span id="an_28:41">28:41</span> Sinove ćeš i kćeri rađati, ali tvoji
neće biti jer će u sužanjstvo odlaziti.

<span id="an_28:42">28:42</span> Sva tvoja stabla i rod sa zemlje tvoje
postat će plijenom kukaca.

<span id="an_28:43">28:43</span> Došljak koji bude u sredini tvojoj
uzdizat će se nada te, a ti ćeš padati sve niže i niže.

<span id="an_28:44">28:44</span> On će uzaimati tebi, a ne ti njemu; on
će biti glava, a ti rep.

<span id="an_28:45">28:45</span> Sva će te ova prokletstva snalaziti,
progoniti i doseći dok te ne unište, jer nisi slušao glasa Jahve, Boga
svoga, ni držao zapovijedi njegovih i zakona njegovih koje ti je dao.

<span id="an_28:46">28:46</span> Ona će služiti za čudesni znak na tebi
i tvome potomstvu zauvijek.

<span id="an_28:47">28:47</span> Budući da nisi htio služiti Jahvi, Bogu
svome, vesela i radosna srca zbog obilja svega,

<span id="an_28:48">28:48</span> služit ćeš neprijatelju svome, koga će
Jahve poslati na te, u gladu i žeđi, golotinji i oskudici svakoj. Na
tvoju će šiju navaljivati jaram od gvožđa dok te ne satre.

<span id="an_28:49">28:49</span> Jahve će iz daljine, s kraja zemlje,
dovesti na te narod koji će sletjeti kao orao. Bit će to narod kojemu
jezika nećeš razumjeti;

<span id="an_28:50">28:50</span> narod bezdušan, koji neće pokazivati
obzira prema starima ni smilovanja prema mladima.

<span id="an_28:51">28:51</span> On će ti jesti mlado od tvoga blaga i
rod tvoje njive dok te ne uništi; neće ti ostavljati ni žita, ni vina,
ni ulja, ni mlado od krave, ni priraštaj od stada, sve dok te ne
upropasti.

<span id="an_28:52">28:52</span> Opsjedat će te u svim tvojim gradovima
širom zemlje tvoje dok ne obori visoke i utvrđene bedeme u koje si
polagao nadu svoju; opsjednut će te u svim gradovima tvojim širom zemlje
tvoje koju ti dadne Jahve, Bog tvoj.

<span id="an_28:53">28:53</span> U tjeskobi i jadu, kojima će te
neprijatelj tvoj pritisnuti, jest ćeš plod utrobe svoje - meso sinova
svojih i kćeri svojih koje ti dadne Jahve, Bog tvoj.

<span id="an_28:54">28:54</span> Čovjek najnježniji i najmekši u tebe
zlobnim će okom gledati na vlastitog brata, ženu u svome naručju i djecu
svoju što mu preostanu,

<span id="an_28:55">28:55</span> ne hoteći ni s jednim od njih dijeliti
mesa sinova svojih koje bude jeo, jer zbog tjeskobe i jada, kojima će te
neprijatelj tvoj pritiskati po svim gradovima tvojim, drugo mu neće
preostajati.

<span id="an_28:56">28:56</span> I žena najnježnija i najmekša što bude
u tebe - toliko nježna i tankoćutna da se ne usuđuje spustiti stopala na
zemlju - zlobnim će okom gledati na muža u svome naručju, i na sina
svoga, i na kćer svoju,

<span id="an_28:57">28:57</span> i na posteljicu svoju što joj iziđe
između nogu, i na djecu što ih ima roditi, jer će ih potajno jesti,
oskudna u svemu, zbog nevolje i jada kojim će te neprijatelj tvoj
pritisnuti po svim gradovima tvojim.

<span id="an_28:58">28:58</span> Ako ne budeš držao i vršio riječi ovoga
Zakona što su napisane u ovoj knjizi, ne poštujući ovo slavno i strašno
Ime - Jahvu, Boga svoga -

<span id="an_28:59">28:59</span> Jahve će tebe i tvoje potomstvo teško
ošinuti velikim i dugotrajnim bičevima, pogubnim i dugim bolestima.

<span id="an_28:60">28:60</span> Pustit će na te sva zla egipatska kojih
si se plašio, i ona će se prilijepiti za te.

<span id="an_28:61">28:61</span> A i svaku drugu bolest i bič, koji nije
naveden u knjizi ovoga Zakona, Jahve će na te puštati dok te ne uništi.

<span id="an_28:62">28:62</span> Ostat će vas samo malo, vas što brojni
bijaste kao zvijezde nebeske, a sve zato što nisi slušao glasa Jahve,
Boga svoga.

<span id="an_28:63">28:63</span> Kako se Jahve nad vama radovao
usrećujući vas i množeći, tako će se Jahve radovati nad vama rušeći vas
i uništavajući da se iskorijenite sa zemlje u koju idete da je
zaposjednete.

<span id="an_28:64">28:64</span> Jahve će vas razbacati po svim
narodima, s kraja na kraj zemlje; ondje ćeš iskazivati štovanje drugim
bogovima: drvenim i kamenim - koji su bili nepoznati i tebi i tvojim
ocima.

<span id="an_28:65">28:65</span> Ali među tim narodima nećeš imati mira;
ni tvome stopalu neće biti počivališta, nego će ti ondje Jahve dati srce
uznemireno, oči utonule, dušu tjeskobnu.

<span id="an_28:66">28:66</span> Život tvoj visjet će o niti; bojat ćeš
se i danju i noću i nećeš biti siguran za život svoj.

<span id="an_28:67">28:67</span> U strahu koji će ti stezati srce i od
prizora što će ga oči tvoje gledati, jutrom ćeš govoriti: 'Oh, da je već
večer!' a navečer ćeš govoriti: 'Oh, da je već jutro!'

<span id="an_28:68">28:68</span> U Egipat će te na galijama natrag
odvesti Jahve putem za koji sam ti rekao da ga više ne smiješ vidjeti.
Ondje ćete se vi sami prodavati svojim neprijateljima za robove i
ropkinje, ali neće biti kupca."

<span id="an_28:69">28:69</span> To su riječi Saveza što ga propisa
Jahve Mojsiju da ga sklopi s Izraelcima u zemlji moapskoj, povrh Saveza
što ga je s njima sklopio na Horebu.

<span id="an_29:1">29:1</span> Mojsije sazva sav Izrael pa im reče:
"Vidjeli ste na rođene oči sve što je Jahve učinio u zemlji egipatskoj
faraonu, svim službenicima njegovim i svoj zemlji njegovoj:

<span id="an_29:2">29:2</span> velike kušnje što su ih vidjele tvoje
oči, silne znakove i čudesa!

<span id="an_29:3">29:3</span> Ali vam ne dade Jahve do danas razuma da
shvatite, očiju da vidite ni ušiju da čujete.

<span id="an_29:4">29:4</span> Vodio sam vas pustinjom četrdeset godina;
odjeća se na vama nije izderala niti su se sandale na vašim nogama
raskidale.

<span id="an_29:5">29:5</span> Kruha niste jeli; vina ni drugoga opojnog
pića niste pili, da biste znali da sam ja Jahve, Bog vaš.

<span id="an_29:6">29:6</span> Kad stigoste na novo mjesto, Sihon, kralj
hešbonski, i Og, kralj bašanski, iziđoše pred nas u boj, ali smo ih
potukli.

<span id="an_29:7">29:7</span> Zauzeli smo njihovu zemlju te je predali
u baštinu Rubenovcima, Gadovcima i polovini plemena Manašeova.

<span id="an_29:8">29:8</span> Držite i vršite riječi ovog Saveza da
uspijevate u svemu što poduzmete.

<span id="an_29:9">29:9</span> Danas stojite svi pred Jahvom, Bogom
svojim: vaši plemenski glavari, vaše starješine i vaši nadglednici, svi
muževi Izraela,

<span id="an_29:10">29:10</span> djeca vaša, žene vaše i došljak koji je
u tvome taboru - od onoga koji ti siječe drva do onoga koji ti nosi vodu
-

<span id="an_29:11">29:11</span> da stupite u Savez s Jahvom, Bogom
svojim, u Savez zakletvom potvrđen, što ga Jahve, Bog tvoj, danas s
tobom sklapa

<span id="an_29:12">29:12</span> da danas od tebe učini svoj narod i da
ti on bude Bog, kako ti je rekao i kako se zakleo tvojim ocima:
Abrahamu, Izaku i Jakovu.

<span id="an_29:13">29:13</span> I ne sklapam danas ovaj Savez sa
zakletvom samo s vama

<span id="an_29:14">29:14</span> nego i sa svakim koji danas stoji ovdje
s nama pred Jahvom, Bogom našim, i sa svakim koji danas nije ovdje s
nama.

<span id="an_29:15">29:15</span> Sami znate kako smo boravili u zemlji
egipatskoj i kako smo prošli posred naroda kroz koje ste morali proći.

<span id="an_29:16">29:16</span> Vidjeli ste njihove rugobe, njihove
kumire od drveta i kamena, srebra i zlata što ih imaju.

<span id="an_29:17">29:17</span> Neka ne bude među vama čovjeka ni žene,
roda ni plemena kojemu bi se srce danas odvratilo od Jahve, Boga našega,
pa da ide iskazivati štovanje bogovima onih naroda. Neka ne bude među
vama korijena koji rađa otrovom i pelinom.

<span id="an_29:18">29:18</span> Neka se nitko, čuvši riječi ovog
prokletstva, ne nada blagoslovu kazujući u svome srcu: 'Bit će mi dobro
ako poživim i po prohtjevima srca svoga. Nek' povodanj utaži žeđ!'

<span id="an_29:19">29:19</span> Takvome neće Jahve nikad oprostiti,
nego će se gnjev i ljubomornost Jahvina izliti na tog čovjeka, tako da
će se sve prokletstvo zapisano u ovoj knjizi na nj oboriti te će Jahve
izbrisati ime njegovo pod nebom.

<span id="an_29:20">29:20</span> Prema svim prokletstvima ovog Saveza,
zapisanima u knjizi ovoga Zakona, Jahve će ga odstraniti, na njegovu
propast, od svih plemena izraelskih.

<span id="an_29:21">29:21</span> Kasniji naraštaj, sinovi vaši poslije
vas, i stranci koji dođu iz daleke zemlje, kad vide zla ove zemlje i
bolesti što će ih Jahve pustiti na nju, reći će:

<span id="an_29:22">29:22</span> 'Sva je zemlja njegova samo sumpor i
sol; niti se što sije niti što klija; nikakva travka na njoj ne raste;
jednaka je srušenoj Sodomi i Gomori, Admi i Sebojimu, što ih Jahve sruši
u svojoj ljutini i gnjevu.'

<span id="an_29:23">29:23</span> I svi će narodi pitati: 'Zašto učini
Jahve ovako ovoj zemlji? Kakva je morala biti žestina toga silnoga
gnjeva?'

<span id="an_29:24">29:24</span> Onda će im se reći: 'Jer su ostavili
Savez što ga je Jahve, Bog otaca njihovih, bio sklopio s njima kad ih je
izveo iz zemlje egipatske;

<span id="an_29:25">29:25</span> i jer su otišli da iskazuju štovanje
drugim bogovima i njima se klanjali, bogovima kojih nisu poznavali i
kojih im on nije odredio.

<span id="an_29:26">29:26</span> Zato se Jahvin gnjev izlio na ovu
zemlju i palo na nju sve prokletstvo zapisano u ovoj knjizi.

<span id="an_29:27">29:27</span> Jahve ih je iščupao iz njihove zemlje u
ljutini, srdžbi i velikom gnjevu te ih bacio u drugu zemlju. Tako je i
danas.'

<span id="an_29:28">29:28</span> Što je sakriveno, pripada Jahvi, Bogu
našemu, a objava nama i sinovima našim zauvijek da vršimo sve riječi
ovoga Zakona.

<span id="an_30:1">30:1</span> Kad te sve ove riječi, blagoslov i
prokletstvo što ih danas preda te stavih, snađu i ti ih uzmeš k srcu
među svim narodima među koje te Jahve, Bog tvoj, bude protjerao

<span id="an_30:2">30:2</span> i obratiš se k Jahvi, Bogu svome, i
poslušaš - i ti i tvoji sinovi - glas njegov iz svega srca svoga i iz
sve duše svoje u svemu što sam ti danas naredio,

<span id="an_30:3">30:3</span> tada će Jahve, Bog tvoj, vratiti tvoje
izgnanike; smilovat će se tebi i opet ćete sabrati između svih naroda
među koje te bude rastjerao Jahve, Bog tvoj.

<span id="an_30:4">30:4</span> Ako bi se koji izgnanik tvoj nalazio i na
kraju svijeta, i odande će te sabrati Jahve, Bog tvoj - odande će te
uzeti.

<span id="an_30:5">30:5</span> Jahve, Bog tvoj, dovest će te u zemlju
koju su posjedovali oci tvoji da je ti zaposjedneš; učinit će te
sretnijim i brojnijim od očeva tvojih.

<span id="an_30:6">30:6</span> Jahve, Bog tvoj, obrezat će tvoje srce,
srce tvoga potomstva, tako da ljubiš Jahvu, Boga svoga, iz svega srca
svoga i iz sve duše svoje i da živiš.

<span id="an_30:7">30:7</span> Jahve, Bog tvoj, svalit će sva ova
prokletstva na neprijatelje tvoje, na mrzitelje tvoje koji su te
progonili.

<span id="an_30:8">30:8</span> A ti ćeš ponovo slušati glas Jahvin i
vršiti sve njegove zapovijedi koje ti danas dajem.

<span id="an_30:9">30:9</span> Jahve, Bog tvoj, obilno će te nagrađivati
u svakom pothvatu ruku tvojih, u plodu utrobe tvoje, u plodu stoke tvoje
i u urodu tvoga plodnog tla; jer Jahve će se opet radovati nad tvojim
dobrom, kao što se radovao nad dobrom otaca tvojih,

<span id="an_30:10">30:10</span> kad poslušaš glas Jahve, Boga svoga,
držeći njegove zapovijedi i njegove naredbe zapisane u knjizi ovoga
Zakona, to jest kada se obratiš Jahvi, Bogu svome, svim srcem svojim i
svom dušom svojom.

<span id="an_30:11">30:11</span> Ova zapovijed što ti je danas dajem
nije za te preteška niti je od tebe predaleko.

<span id="an_30:12">30:12</span> Nije na nebesima da bi rekao: 'Tko će
se za nas popeti na nebesa, skinuti nam je te nam je objaviti da je
vršimo?'

<span id="an_30:13">30:13</span> Nije ni preko mora da bi mogao reći:
'Tko će preko mora za nas poći, donijeti nam je te nam je objaviti da je
vršimo?'

<span id="an_30:14">30:14</span> Jer, Riječ je posve blizu tebe, u
tvojim ustima i u tvome srcu da je vršiš.

<span id="an_30:15">30:15</span> Gledaj! Danas preda te stavljam: život
i sreću, smrt i nesreću.

<span id="an_30:16">30:16</span> Ako poslušaš zapovijedi Jahve, Boga
svoga, koje ti danas dajem - ako ih poslušaš ljubeći Jahvu, Boga svoga,
hodeći njegovim putovima, vršeći njegove zapovijedi, njegove zakone i
njegove uredbe, živjet ćeš i razmnožit će te Jahve, Bog tvoj, i
blagoslovit će te u zemlji u koju ulaziš da je zaposjedneš.

<span id="an_30:17">30:17</span> Ali ako se srce tvoje odvrati i ne
poslušaš, nego zastraniš i budeš se klanjao drugim bogovima i njima
iskazivao štovanje,

<span id="an_30:18">30:18</span> ja vam danas izjavljujem da ćete zaista
propasti; nećete dugo živjeti na zemlji u koju ćete, prešavši Jordan,
ući da je zaposjednete.

<span id="an_30:19">30:19</span> Uzimam danas za svjedoke protiv vas
nebo i zemlju da pred vas stavljam: život i smrt, blagoslov i
prokletstvo. Život, dakle, biraj,

<span id="an_30:20">30:20</span> ljubeći Jahvu, Boga svoga, slušajući
njegov glas, prianjajući uz njega, da živiš ti i tvoje potomstvo. TÓa on
je život tvoj, tvoj dugi vijek, da bi mirno mogao boraviti na zemlji za
koju se Jahve zakle ocima tvojim Abrahamu, Izaku i Jakovu da će im je
dati."

<span id="an_31:1">31:1</span> Mojsije dođe da upravi ove riječi svemu
Izraelu:

<span id="an_31:2">31:2</span> "Meni je danas sto dvadeset godina", -
reče im. "Ne mogu više izlaziti i ulaziti. A Jahve mi je rekao: 'Nećeš
prijeći ovog Jordana!'

<span id="an_31:3">31:3</span> Sam Jahve, Bog tvoj, pred tobom će
prijeći; on će pred tobom potući one narode da ih otjerate s posjeda.
Jošua će pred tobom ići, kako je Jahve rekao.

<span id="an_31:4">31:4</span> Jahve će postupiti s njima kako je
postupio sa Sihonom i Ogom, amorejskim kraljevima, i njihovom zemljom
kad ih uništi.

<span id="an_31:5">31:5</span> Pred vas će ih Jahve položiti, a vi ćete
s njima postupati prema svim naredbama koje sam vam dao.

<span id="an_31:6">31:6</span> Ohrabrite se i budite odlučni! Ne bojte
se i nemojte prÓedati pred njima. TÓa sam Jahve, Bog tvoj, ide s tobom;
neće te zapustiti niti će te ostaviti."

<span id="an_31:7">31:7</span> Tada Mojsije zovnu Jošuu pa mu reče pred
svim Izraelom: "Ohrabri se i budi odlučan! Jer ti ćeš ići s ovim narodom
u zemlju za koju se Jahve zakle ocima njihovim da će im je dati; ti ćeš
im je predavati u baštinu.

<span id="an_31:8">31:8</span> Sam Jahve ide pred tobom; on će s tobom
biti; neće te zapustiti niti će te ostaviti. Ne boj se i ne dršći!"

<span id="an_31:9">31:9</span> Mojsije napisa ovaj Zakon i predade ga
svećenicima, sinovima Levijevim, koji su nosili Kovčeg saveza Jahvina, i
svim izraelskim starješinama.

<span id="an_31:10">31:10</span> Mojsije im naredi: "Svake sedme godine
- godine oprosne - na Blagdan sjenica,

<span id="an_31:11">31:11</span> kad dođe sav Izrael da vidi lice Jahve,
Boga tvoga, na mjestu koje on odabere, pročitaj ovaj Zakon u nazočnosti
svega Izraela.

<span id="an_31:12">31:12</span> Saberi narod - ljude, žene, djecu i
došljaka što bude u tvojim gradovima - da čuju i da nauče bojati se
Jahve, Boga vašega, pa da drže i vrše sve riječi ovog Zakona.

<span id="an_31:13">31:13</span> Sinovi njihovi, koji to još ne znaju,
čut će i naučit će bojati se Jahve, Boga vašega, sve vrijeme dok budete
živjeli na zemlji što ćete je, prešavši Jordan, zaposjesti."

<span id="an_31:14">31:14</span> Jahve reče Mojsiju: "Evo se bliži
vrijeme tvoje smrti. Zovni Jošuu i nađite se u Šatoru sastanka da mu dam
zapovijedi." Mojsije i Jošua dođu u Šator sastanka.

<span id="an_31:15">31:15</span> U Šatoru pokaže se Jahve u stupu od
oblaka. Stup od oblaka stajao je na ulazu u Šator.

<span id="an_31:16">31:16</span> Jahve reče Mojsiju: "Evo ćeš naskoro
počinuti sa svojim ocima. A narod će se ovaj dići da čini blud idući za
tuđim bogovima one zemlje u koju će naskoro ući; mene će napustiti i
prekršit će moj Savez što ga s njim sklopih.

<span id="an_31:17">31:17</span> I onda će se izliti moj gnjev na nj.
Ostavit ću ih tada i sakriti od njih svoje lice da budu proždirani.
Snaći će ih mnoga zla i nevolje i onda će reći: 'Zar me ne snalaze ove
nevolje zbog toga što Bog moj nije u mojoj sredini?'

<span id="an_31:18">31:18</span> A ja ću sasvim sakriti svoje lice u taj
dan, zbog svega zla što ga budu činili okrećući se drugim bogovima.

<span id="an_31:19">31:19</span> Pišite sada sebi ovu pjesmu. Neka je
nauče Izraelci! Stavi je u njihova usta da mi ova pjesma bude svjedokom
protiv Izraelaca.

<span id="an_31:20">31:20</span> Kad ih dovedem u zemlju kojom teče med
i mlijeko i za koju se zakleh ocima njihovim i kad se najedu, nasite i
ugoje, okrenut će se oni drugim bogovima i njima će iskazivati štovanje;
mene će prezreti i prekršiti moj Savez.

<span id="an_31:21">31:21</span> A kad ih snađu mnoge nesreće i nevolje,
ova pjesma, jer je njihovo potomstvo neće nikada zaboraviti, pružit će
svjedočanstvo protiv njih. Jer znam ja njihove osnove i što već danas
snuju, prije nego sam ih i doveo u zemlju koju im pod zakletvom obećah."

<span id="an_31:22">31:22</span> Toga dana napisa Mojsije ovu pjesmu i
nauči Izraelce pjesmi.

<span id="an_31:23">31:23</span> Nunovu sinu Jošui naloži: "Ohrabri se i
budi odlučan! Jer ti ćeš uvesti Izraelce u zemlju za koju sam im se
zakleo. I ja ću biti s tobom."

<span id="an_31:24">31:24</span> Kad Mojsije napisa riječi ovoga Zakona
u knjigu,

<span id="an_31:25">31:25</span> tada naredi Levijevcima, koji su nosili
Kovčeg saveza Jahvina:

<span id="an_31:26">31:26</span> "Uzmite knjigu ovoga Zakona i položite
je uz Kovčeg saveza Jahvina. Neka ondje bude svjedokom protiv tebe!

<span id="an_31:27">31:27</span> TÓa znam ja tvoju buntovnost i tvoju
tvrdu šiju. Evo i danas, dok još s vama živim, bunite se protiv Jahve. A
kako li nećete kad ja umrem!

<span id="an_31:28">31:28</span> Saberite k meni sve starješine svojih
plemena i svoje nadglednike da na njihove uši kažem ove riječi te da
protiv njih uzmem za svjedoke nebo i zemlju.

<span id="an_31:29">31:29</span> Jer znam ja da ćete se nakon moje smrti
izopačiti i skrenuti s puta koji sam vam odredio; nesreća će vas snaći u
budućim vremenima kad budete činili što je Jahvi nemilo i gnjevili ga
djelima ruku svojih."

<span id="an_31:30">31:30</span> A onda, na uši sve zajednice izraelske,
Mojsije izgovori do kraja riječi ove pjesme:

<span id="an_32:1">32:1</span> "Slušajte, nebesa, sad ću govoriti; čuj,
zemljo, riječi usta mojih!

<span id="an_32:2">32:2</span> Nek' mi nauk daždi poput kiše, kao rosa
riječ nek' moja pada, kao kišica po mladoj zeleni, kao pljusak po travi
velikoj!

<span id="an_32:3">32:3</span> Jer, Jahvino ću ime uznositi, a vi Boga
našeg veličajte!

<span id="an_32:4">32:4</span> On je Stijena, djelo mu je savršeno, jer
pravi su svi njegovi putovi. Bog je on vjeran i bez zloće, pravedan je
on i pravičan.

<span id="an_32:5">32:5</span> Oni mu se iznevjeriše - nisu mu sinovi,
već nakaze sinovske, porod izopačen i prepreden.

<span id="an_32:6">32:6</span> Tako li uzvraćaš Jahvi, narode glupi i
bezumni! Nije li on Otac tvoj, Stvoritelj, koji te sazdao, po kom
postojiš?

<span id="an_32:7">32:7</span> Spomeni se dana pradavnih, promotri
godine od naraštaja do naraštaja. Oca svoga pitaj, i poučit će te, pitaj
starije, pa će ti kazati.

<span id="an_32:8">32:8</span> Kad je Višnji baštinu dijelio narodima,
kad je razmještao sinove čovječje, odredi im međe po broju Božjih
sinova:

<span id="an_32:9">32:9</span> tad Jahvu njegov narod zapade, Jakov bi
njegova baština.

<span id="an_32:10">32:10</span> U zemlji stepskoj on ga je našao, u
pustinjskoj jezivoj pustoši. Obujmio ga, gajio ga i čuvao k'o zjenu oka
svoga.

<span id="an_32:11">32:11</span> Poput orla što bdi nad gnijezdom, nad
svojim orlićima lebdeći, tako on krila širi, uzima ga, pa ga na svojim
nosi perima.

<span id="an_32:12">32:12</span> Jahve sam njega je vodio, tuđeg boga s
njim ne bijaše.

<span id="an_32:13">32:13</span> Povede ga po visočjima zemlje, nahrani
ga plodovima poljskim, dade mu meda iz pećine i ulja iz tvrde stijene;

<span id="an_32:14">32:14</span> kravljeg masla i ovčjeg mlijeka s
pretilinom jaganjaca, ovnova bašanskih i jaraca, sa salom žitnih
bubrega, i napoji ga pjenušavom krvlju grožđa.

<span id="an_32:15">32:15</span> Jeo je Jakov i nasitio se, ugojio se
Ješurun pa se uzritao. Udebljao si se, utovio, usalio. Odbacio je Boga
koji ga stvori i prezreo Stijenu svog spasenja.

<span id="an_32:16">32:16</span> Tuđim bozima učiniše ga ljubomornim,
razjariše ga gnusobama.

<span id="an_32:17">32:17</span> Žrtvovahu zlodusima koji Bog nisu,
bogovima kojih ne poznavahu prije, došljacima koji stigoše nedavno i
koje oci njihovi ne štovahu.

<span id="an_32:18">32:18</span> Odnemaruješ Stijenu što te na svijet
dade, ne sjećaš se više Boga koji te rodi!

<span id="an_32:19">32:19</span> Vidje to Jahve i u gnjevu svojem odbaci
sinove svoje i kćeri.

<span id="an_32:20">32:20</span> Lice ću im svoje sakriti, reče, i
vidjet ću što će biti od njih. Jer izopačeno je to koljeno, sinovi u
kojima vjernosti nema.

<span id="an_32:21">32:21</span> Ništavnim me bogom na ljubomor
potakoše, razdražiše me ništavilima svojim, i ja ću njih ljubomornim
učinit', pukom ništavnim, razdražit ću ih glupim nekim narodom!

<span id="an_32:22">32:22</span> Da, moga gnjeva požar je usplamtio i
gorjet će do dubina šeolskih; proždrijet će zemlju i sve što ona rađa,
sažeći joj brda do temelja.

<span id="an_32:23">32:23</span> Nevolje na njih ću svaliti, na njih ću
svoje istrošiti strijele.

<span id="an_32:24">32:24</span> Od gladi će umirati, ognjica i pošast
njih će trovati. Poslat ću na njih zub zvjerinji i otrov zmija što
prahom gmižu.

<span id="an_32:25">32:25</span> Vani će mač zatirati djecu, a strava će
vladati unutra. Ginut će jednako momak i djevojka, dojenče i starac
sjedokos.

<span id="an_32:26">32:26</span> Rekoh: U prah ću ih smrviti, zbrisati
im spomen izmed ljudi.

<span id="an_32:27">32:27</span> Ali se bojah ruga dušmanskoga: mogli bi
im prevarit' se protivnici, pa da kažu: 'Pobjeda je naša, nije to
Jahvina izvela ruka.'

<span id="an_32:28">32:28</span> Jer narod je to neupućen, oštroumlja u
njih nema.

<span id="an_32:29">32:29</span> Da su mudri, već bi se i dosjetili,
razabrali što ih očekuje.

<span id="an_32:30">32:30</span> Kako da jedan tisuću u bijeg nagna, i
deset tisuća da dvojica gone, da ih Stijena njina nije prodala, da ih
Jahve nije izručio?

<span id="an_32:31">32:31</span> Al' stijena im nije poput naše Stijene;
osuđeni su naši neprijatelji.

<span id="an_32:32">32:32</span> Jer trs je njihov od sodomskog trsa i
od vinograda gomorskih; grožđe im je grožđe otrovno, grozdovi im
grozdovi gorčine;

<span id="an_32:33">32:33</span> njihovo je vino otrov zmijski, žestok
jed otrovnice ljute.

<span id="an_32:34">32:34</span> Al' nije li on u mene poput dragulja,
zapečaćen u mojim riznicama?

<span id="an_32:35">32:35</span> Moja je odmazda i nagrada u vrijeme kad
im noga posrne. Jer blizu je dan njihove propasti, udes njihov brzo im
se bliži!

<span id="an_32:36">32:36</span> (Pravdu će Jahve dati svome puku,
sažalit se nad slugama svojim.) Vidjet će da im gine snaga, da je i robu
i slobodnu kraj.

<span id="an_32:37">32:37</span> Tad će reći: 'Ta gdje su bozi njihovi,
gdje stijena kojom se zaklanjahu?

<span id="an_32:38">32:38</span> Oni što su jeli salo njihovih klanica i
pili vino njihovih ljevanica?' Neka se dignu i neka vam pomognu, nek'
vam budu zaklonište!

<span id="an_32:39">32:39</span> Vidite sada da ja, ja jesam, i da
drugog Boga pored mene nema! Ja usmrćujem i oživljujem; ja udaram i
iscjeljujem (i nitko se iz ruke moje ne izbavlja).

<span id="an_32:40">32:40</span> Da, svoju ruku ja dižem prema nebu i
kažem: Ne bio ja živ vječito

<span id="an_32:41">32:41</span> ako naoštrivši mač svoj blistavi ne
uzmem sud u svoje ruke da svojim odmazdim dušmanima, da naplatim onima
koji mene mrze.

<span id="an_32:42">32:42</span> Strijele svoje opojit ću krvlju i mač
moj najest će se mesa, krvi ubijenih i zarobljenih, glava dušmanskih
vrhovnika.

<span id="an_32:43">32:43</span> Kličite, o nebesa, s njime, obožavajte
ga, sinovi Božji! Kličite, puci, s njegovim narodom, uznosite snagu
njegovu, poslanici Jahvini. Jer će krv slugu svojih osvetiti, istom
mjerom vratit' dušmanima, naplatit će od onih koji njega mrze, očistit'
od grijeha zemlju svog naroda."

<span id="an_32:44">32:44</span> Dođe Mojsije s Jošuom, sinom Nunovim,
te izgovori u uši naroda riječi ove pjesme.

<span id="an_32:45">32:45</span> Kad Mojsije izgovori sve ove riječi
svemu Izraelu,

<span id="an_32:46">32:46</span> reče im: "U srca svoja usadite sve
riječi koje danas uzimam za svjedoka protiv vas; naredite sinovima
svojim da ih drže vršeći sve riječi ovoga Zakona.

<span id="an_32:47">32:47</span> TÓa nije to za vas prazna riječ jer ona
je vaš život. Zbog ove riječi živjet ćete dugo na zemlji koju ćete,
prešavši Jordan, zaposjesti."

<span id="an_32:48">32:48</span> Toga istog dana Jahve reče Mojsiju:

<span id="an_32:49">32:49</span> "Popni se na goru Nebo u Abarskom gorju
- ono je u moapskoj zemlji nasuprot Jerihonu - pa pogledaj zemlju
kanaansku što ću je dati u posjed Izraelcima.

<span id="an_32:50">32:50</span> Onda umri na gori na koju se uspneš i
pridruži se svojim precima kao što je i tvoj brat Aron, koji je umro na
brdu Horu, bio pridružen svojima.

<span id="an_32:51">32:51</span> A to zato što ste mi se iznevjerili
sred Izraelaca kod Meriba Kadeša, kod voda u pustinji Sinu: niste
očitovali moju svetost među Izraelcima.

<span id="an_32:52">32:52</span> Zato ćeš samo izdaleka vidjeti onu
zemlju, ali u nju nećeš ući - u zemlju koju dajem Izraelcima."

<span id="an_33:1">33:1</span> Ovo je blagoslov kojim Mojsije - čovjek
Božji - blagoslovi Izraelce pred svoju smrt.

<span id="an_33:2">33:2</span> Reče on: "Dođe Jahve sa Sinaja, sa Seira
im se pokaza i s gore Parana zasja. Zbog njih dođe od kadeških zborova,
sa svoga juga sve do Obronaka.

<span id="an_33:3">33:3</span> Ipak ti ljubiš narode, svi sveti njihovi
u tvojoj su ruci. Pred tvojim su ležali nogama, išli tobom predvođeni."

<span id="an_33:4">33:4</span> (Mojsije nam je odredio zakon.) "Zbor
Jakovljev njegovom posta baštinom;

<span id="an_33:5">33:5</span> i bje kralj u Ješurunu kad se sakupiše
glavari narodni, kad se sjediniše plemena Jakovljeva.

<span id="an_33:6">33:6</span> Nek' živi Ruben i nikad nek' ne izumre,
nek' živi šačica njegovih!

<span id="an_33:7">33:7</span> Evo što reče za Judu: Uslišaj, Jahve,
glas Judin i privedi ga k njegovu narodu. Nek mu ruke njegovo brane
pravo, pomozi mu protiv dušmana njegovih.

<span id="an_33:8">33:8</span> O Leviju reče: Daj Leviju tvoje Urime i
tvoje Tumime čovjeku milosti svoje, koga si u Masi iskušao, s kojim si
se preo kod voda meripskih.

<span id="an_33:9">33:9</span> O ocu svome i majci reče on: Nisam ih
vidio! Braće svoje ne poznaje, na svoju se djecu ne osvrće, jer tvoju
riječ on je vršio i tvojega se držao Saveza.

<span id="an_33:10">33:10</span> On uči Jakova tvojim odredbama i
Izraela tvojemu Zakonu. On podiže kad k tvojim nosnicama i paljenicu na
žrtvenik ti stavlja.

<span id="an_33:11">33:11</span> O Jahve, snagu mu blagoslovi, milostivo
primi djelo ruku njegovih. Slomi bedra njegovih neprijatelja; mrzitelji
njegovi nek' više ne ustanu.

<span id="an_33:12">33:12</span> O Benjaminu reče: Jahvin je on ljubimac
i u miru svagda počiva. Višnji ga štiti svih njegovih dana, između
njegovih prebiva bregova.

<span id="an_33:13">33:13</span> O Josipu reče: Zemlju mu je Jahve
blagoslovio; njegovo je najbolje od onog što daje rosa nebeska i što se
u bezdanima dolje krije!

<span id="an_33:14">33:14</span> Najbolje od onog što daruje sunce i što
mlađak novi nosi,

<span id="an_33:15">33:15</span> prvine s drevnih planina i najbolje s
vječnih brežuljaka,

<span id="an_33:16">33:16</span> ponajbolji rod zemlje i svega što je na
njoj i milost Onog što prebiva u grmu. Nek' sve to dođe na glavu
Josipovu, na tjeme posvećenog između sve braće!

<span id="an_33:17">33:17</span> K'o prvenac bika on je veličanstven,
rozi su mu rogovi bivolji, njima on nabada narode sve do krajeva
zemaljskih. Takva su mnoštva Efrajimova, takve su tisuće Manašeove.

<span id="an_33:18">33:18</span> O Zebulunu reče: Bio sretan, Zebulune,
u pohodima, i ti, Jisakare, u šatorima svojim!

<span id="an_33:19">33:19</span> Na brdu gdje dolaze zazivati narodi za
uspjeh prinose oni prave žrtve jer sišu obilje mora i blago skriveno u
pijesku.

<span id="an_33:20">33:20</span> O Gadu reče: Nek' je blagoslovljen tko
Gada raširi! Poput lavice on počiva razderavši mišicu i glavu.

<span id="an_33:21">33:21</span> Prvine je tad sebi dodijelio jer vidje
da mu je sačuvan dio glavarev. Na čelu svega naroda on je došao, pravdu
Jahvinu izvršivši i odluke njegove s Izraelom.

<span id="an_33:22">33:22</span> O Danu reče: Dan je lavić što skače iz
Bašana.

<span id="an_33:23">33:23</span> O Naftaliju reče: Naftali, milostima
nasićen, Jahvinim ispunjen blagoslovom: more i jug njegovo su
vlasništvo.

<span id="an_33:24">33:24</span> O Ašeru reče: Blagoslovljen bio Ašer
među sinovima! Nek' miljenik bude među braćom svojom, i nek' noge svoje
u ulje umače!

<span id="an_33:25">33:25</span> Nek' ti zasuni budu od gvožđa i mjedi i
nek' ti mir traje koliko i život!

<span id="an_33:26">33:26</span> Nitko nije kao Bog Ješurunov: po
nebesima u pomoć ti jezdi i po oblacima u svom veličanstvu!

<span id="an_33:27">33:27</span> Bog vječni tvoje je utočište, a na
zemlji drevna njegova mišica pred tobom goni neprijatelja; on dovikuje:
'Uništi!'

<span id="an_33:28">33:28</span> U sigurnosti prebiva Izrael, a
Jakovljev je izvor na osami u zemlji žita i vina, gdje nebesa rosom
dažde.

<span id="an_33:29">33:29</span> Blago tebi, Izraele! Koji narod k'o
tebe Jahve spasava? On štit je tvoj što te brani i mač tvoj
slavodobitni, dušmani ti se ulaguju, al' ti ćeš im gazit' po leđima."

<span id="an_34:1">34:1</span> Poslije toga ode Mojsije s Moapskih
poljana na brdo Nebo, na vrhunac Pisge nasuprot Jerihonu, gdje mu Jahve
pokaza svu zemlju: Gilead do Dana,

<span id="an_34:2">34:2</span> sav Naftali, kraj Efrajimov i Manašeov,
svu Judinu krajinu do Zapadnog mora;

<span id="an_34:3">34:3</span> zatim Negeb, područje doline Jerihona -
grada palmi - do Soara.

<span id="an_34:4">34:4</span> Potom mu reče Jahve: "Ovo je zemlja za
koju sam se zakleo Abrahamu, Izaku i Jakovu da ću je dati tvome
potomstvu. Dopustio sam da je pogledaš svojim očima, ali ti onamo nećeš
prijeći."

<span id="an_34:5">34:5</span> I Mojsije, sluga Jahvin, umrije ondje u
zemlji moapskoj po Jahvinoj zapovijedi.

<span id="an_34:6">34:6</span> I ukopa ga on u dolini u zemlji nasuprot
Bet Peoru. Do dana današnjega nitko nije doznao za njegov grob.

<span id="an_34:7">34:7</span> Mojsiju bijaše sto dvadeset godina kad
umrije. Oko mu nije oslabilo niti mu je snaga popustila.

<span id="an_34:8">34:8</span> Izraelci oplakivahu Mojsija na Moapskim
poljanama trideset dana. Potom prođoše i dani oplakivanja - tugovanja za
Mojsijem.

<span id="an_34:9">34:9</span> A Jošua, sin Nunov, bio je ispunjen duhom
mudrosti jer Mojsije bijaše na nj položio svoje ruke. Njega su Izraelci
slušali i činili kako je Jahve naredio Mojsiju.

<span id="an_34:10">34:10</span> Ne pojavi se više prorok u Izraelu
ravan Mojsiju - njega je Jahve poznavao licem u lice! -

<span id="an_34:11">34:11</span> po svim onim znakovima i čudesima u
zemlji egipatskoj za koja ga je Jahve slao da ih učini na faraonu, na
svim službenicima njegovim i na svoj zemlji njegovoj,

<span id="an_34:12">34:12</span> po onoj moćnoj ruci njegovoj i po svim
onim velikim zastrašnim djelima koja učini na oči svega Izraela.

------------------------------------------------------------------------

[Next: Joshua](jos)
