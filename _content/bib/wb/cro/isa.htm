<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Croatian Bible, full text etext at Intangible Textual Heritage">
<TITLE>Croatian Bible: Isaiah</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="sol">Previous</A>&nbsp;
<A HREF="jer">Next</A>&nbsp;
</CENTER>
<HR>
</p> <h3 align="center" align="center">Croatian Bible: Isaiah</h3> 
<p><A NAME="an_1:1">1:1</A>&nbsp;Vi&#273;enje Izaije, sina Amosova, koje je imao o Judeji i Jeruzalemu  u dane Uzije, Jotama, Ahaza i Ezekije, kraljeva judejskih.</p> 
<p><A NAME="an_1:2">1:2</A>&nbsp;&#268;ujte, nebesa, poslu&#353;aj, zemljo, jer Jahve govori: "Sinove sam ti odgojio, podigao, al' se oni od mene odvrgo&#353;e.</p> 
<p><A NAME="an_1:3">1:3</A>&nbsp;Vo poznaje svog vlasnika, a magarac jasle gospodareve - Izrael ne poznaje, narod moj ne razumije."</p> 
<p><A NAME="an_1:4">1:4</A>&nbsp;Jao, gre&#353;na li naroda, puka u zlu ogrezla, roda zlikova&#269;kog, pokvarenih sinova! Jahvu ostavi&#353;e, prezre&#353;e Sveca Izraelova, njemu su okrenuli le&#273;a.</p> 
<p><A NAME="an_1:5">1:5</A>&nbsp;T&#211;a gdje da vas jo&#353; udarim, odmetnici tvrdokorni? Sva je glava bolna, srce iznemoglo;</p> 
<p><A NAME="an_1:6">1:6</A>&nbsp;od pete do glave nidje zdrava mjesta, ve&#263; ozljede, modrice, otvorene rane, ni o&#269;i&#353;&#263;ene, ni povijene, ni uljem ubla&#382;ene.</p> 
<p><A NAME="an_1:7">1:7</A>&nbsp;Zemlja vam opustje, gradove oganj popali, njive vam na o&#269;i haraju tu&#273;inci - pusto&#353; k'o kad propade Sodoma.</p> 
<p><A NAME="an_1:8">1:8</A>&nbsp;K&#263;i sionska ostade kao koliba u vinogradu, kao pojata u polju krastavaca, kao grad opsjednut.</p> 
<p><A NAME="an_1:9">1:9</A>&nbsp;Da nam Jahve nad Vojskama ne ostavi Ostatak, bili bismo k'o Sodoma, Gomori sli&#269;ni.</p> 
<p><A NAME="an_1:10">1:10</A>&nbsp;&#268;ujte rije&#269; Jahvinu, glavari sodomski, poslu&#353;aj zakon Boga na&#353;ega, narode gomorski!</p> 
<p><A NAME="an_1:11">1:11</A>&nbsp;"&#352;to &#263;e mi mno&#353;tvo &#382;rtava va&#353;ih?" - govori Jahve. - "Sit sam ovnujskih paljenica i pretiline gojne teladi. I krv mi se ogadi bikova, janjaca i jaradi.</p> 
<p><A NAME="an_1:12">1:12</A>&nbsp;Kad mi lice vidjet' dolazite, tko od vas i&#353;te da gazite mojim predvorjima?</p> 
<p><A NAME="an_1:13">1:13</A>&nbsp;Prestanite mi nositi ni&#353;tavne prinose, kad mi omrznu. Mla&#273;aka, subote i sazive - ne podnosim zborovanja i opa&#269;ine.</p> 
<p><A NAME="an_1:14">1:14</A>&nbsp;Mla&#273;ake i svetkovine va&#353;e iz sve du&#353;e mrzim - te&#353;ki su mi, podnijet' ih ne mogu!</p> 
<p><A NAME="an_1:15">1:15</A>&nbsp;Kad na molitvu ruke &#353;irite, je od vas o&#269;i odvra&#263;am. Molitve samo mno&#382;ite, ja vas ne slu&#353;am. Ruke su vam u krvi ogrezle,</p> 
<p><A NAME="an_1:16">1:16</A>&nbsp;operite se, o&#269;istite. Uklonite mi s o&#269;iju djela opaka, prestanite zlo &#269;initi!</p> 
<p><A NAME="an_1:17">1:17</A>&nbsp;U&#269;ite se dobrim djelima: pravdi te&#382;ite, ugnjetenom pritecite u pomo&#263;, siroti pomozite do pravde, za udovu se zauzmite."</p> 
<p><A NAME="an_1:18">1:18</A>&nbsp;"Hajde, dakle, da se pravdamo," govori Jahve. "Budu l' vam grijesi kao grimiz, pobijeljet &#263;e poput snijega; kao purpur budu li crveni, postat &#263;e kao vuna.</p> 
<p><A NAME="an_1:19">1:19</A>&nbsp;Htjednete l' me poslu&#353;ati, u&#382;ivat &#263;ete plodove zemaljske.</p> 
<p><A NAME="an_1:20">1:20</A>&nbsp;U buntovni&#353;tvu ako ustrajete, pro&#382;drijet &#263;e vas ma&#269;." Tako usta Jahvina govorahu.</p> 
<p><A NAME="an_1:21">1:21</A>&nbsp;Kako li posta bludnicom tvr&#273;a vjerna? Bje&#353;e puna pravi&#269;nosti, pravda u njoj stolovala, a sad - ubojice.</p> 
<p><A NAME="an_1:22">1:22</A>&nbsp;Srebro ti se u trosku obratilo, vino ti se razvodnjelo.</p> 
<p><A NAME="an_1:23">1:23</A>&nbsp;Knezovi se tvoji odmetnuli, s tatima se pobratili. Svi za mitom hlepe, za darovima lete. Siroti pravdu uskra&#263;uju, udovi&#269;ka parnica ne sti&#382;e k njima.</p> 
<p><A NAME="an_1:24">1:24</A>&nbsp;Stog ovako govori Jahve, Gospod nad Vojskama, Junak Izraelov: "Ah, kad se iskalim na protivnicima i osvetim du&#353;manima!</p> 
<p><A NAME="an_1:25">1:25</A>&nbsp;Kada na te ruku pru&#382;im, da lu&#382;inom tvoju trosku o&#269;istim, da iz tebe uklonim olovo!</p> 
<p><A NAME="an_1:26">1:26</A>&nbsp;Da ti opet postavim suce kao negda, savjetnike kao u po&#269;etku, pa da te zovu Gradom pravednim, Tvr&#273;om vjernosti."</p> 
<p><A NAME="an_1:27">1:27</A>&nbsp;Sud pravedni otkupit &#263;e Sion, a pravda obra&#263;enike njegove.</p> 
<p><A NAME="an_1:28">1:28</A>&nbsp;Otpadnici i gre&#353;nici skr&#353;it &#263;e se zajedno, a oni &#353;to Jahvu napu&#353;taju poginut &#263;e.</p> 
<p><A NAME="an_1:29">1:29</A>&nbsp;Da, stidjet &#263;ete se zbog hrastova &#353;to ih sad obo&#382;avate i crvenjet &#263;ete zbog gajeva u kojima sad u&#382;ivate.</p> 
<p><A NAME="an_1:30">1:30</A>&nbsp;Jer, bit &#263;ete poput hrasta osu&#353;ena li&#353;&#263;a i poput gaja u kojem vode nema.</p> 
<p><A NAME="an_1:31">1:31</A>&nbsp;Junak &#263;e biti ku&#269;ina, a iskra djelo njegovo, zajedno &#263;e izgorjeti, a nikoga da ugasi.</p> 
<p><A NAME="an_2:1">2:1</A>&nbsp;Vi&#273;enje Izaije, sina Amosova, o Judeji i Jeruzalemu:</p> 
<p><A NAME="an_2:2">2:2</A>&nbsp;Dogodit &#263;e se na kraju dana: Gora Doma Jahvina bit &#263;e postavljena vrh svih gora, uzvi&#353;ena iznad svih bregova. K njoj &#263;e se stjecati svi narodi,</p> 
<p><A NAME="an_2:3">2:3</A>&nbsp;nagrnut &#263;e mnoga plemena i re&#263;i: "Hajde, uzi&#273;imo na Goru Jahvinu, po&#273;imo u Dom Boga Jakovljeva! On &#263;e nas nau&#269;iti svojim putovima, hodit &#263;emo stazama njegovim. Jer &#263;e iz Siona Zakon do&#263;i, iz Jeruzalema rije&#269; Jahvina."</p> 
<p><A NAME="an_2:4">2:4</A>&nbsp;On &#263;e biti sudac narodima, mnogim &#263;e sudit' plemenima, koji &#263;e ma&#269;eve prekovati u plugove, a koplja u srpove. Ne&#263;e vi&#353;e narod dizat' ma&#269;a protiv naroda nit' se vi&#353;e u&#269;it' ratovanju.</p> 
<p><A NAME="an_2:5">2:5</A>&nbsp;Hajde, dome Jakovljev, u Jahvinoj hodimo svjetlosti!</p> 
<p><A NAME="an_2:6">2:6</A>&nbsp;Da, ti si svoj odbacio narod, dom Jakovljev, jer je pun vra&#269;eva s istoka i gatara kao Filistejci, bratime se s tu&#273;incima.</p> 
<p><A NAME="an_2:7">2:7</A>&nbsp;Zemlja mu je puna srebra i zlata i blagu mu kraja nema; zemlja mu je puna konja, kolima mu broja nema.</p> 
<p><A NAME="an_2:8">2:8</A>&nbsp;Zemlja mu je prepuna kumira i oni se klanjaju pred djelom ruku svojih, pred onim &#353;to njihovi na&#269;ini&#353;e prsti.</p> 
<p><A NAME="an_2:9">2:9</A>&nbsp;Smrtnik &#263;e se poviti, &#269;ovjek sniziti; ne pra&#353;taj im.</p> 
<p><A NAME="an_2:10">2:10</A>&nbsp;U&#273;i me&#273;u pe&#263;ine, skrij se u pra&#353;inu, pred u&#382;asom Jahvinim, pred sjajem veli&#269;anstva njegova, kad ustane da potrese zemlju.</p> 
<p><A NAME="an_2:11">2:11</A>&nbsp;Ohol pogled bit &#263;e skr&#353;en i bahatost ljudska poni&#382;ena. Jahve &#263;e se uzvisiti, on jedini - u dan onaj.</p> 
<p><A NAME="an_2:12">2:12</A>&nbsp;Da, bit &#263;e to dan Jahve nad Vojskama, protiv svih oholih i bahatih, protiv sviju &#353;to se uzvisi&#353;e, da ih obori;</p> 
<p><A NAME="an_2:13">2:13</A>&nbsp;protiv svih cedrova libanonskih i svih hrastova ba&#353;anskih;</p> 
<p><A NAME="an_2:14">2:14</A>&nbsp;protiv svih gora uznositih i svih bregova uzdignutih;</p> 
<p><A NAME="an_2:15">2:15</A>&nbsp;protiv svake visoke tvr&#273;e i svih tvrdih zidina;</p> 
<p><A NAME="an_2:16">2:16</A>&nbsp;protiv sveg brodovlja tar&#353;i&#353;kog i svih brodova rasko&#353;nih.</p> 
<p><A NAME="an_2:17">2:17</A>&nbsp;Oholost ljudska skr&#353;it &#263;e se i bahatost ljudska poniziti. Jahve &#263;e se uzvisiti, on jedini - u dan onaj,</p> 
<p><A NAME="an_2:18">2:18</A>&nbsp;i kumiri &#263;e netragom nestati.</p> 
<p><A NAME="an_2:19">2:19</A>&nbsp;U&#273;ite u rupe me&#273;u pe&#263;inama i u spilje zemaljske pred u&#382;asom Jahvinim, pred sjajem veli&#269;anstva njegova, kad ustane da potrese zemlju.</p> 
<p><A NAME="an_2:20">2:20</A>&nbsp;U dan onaj: bacit &#263;e svaki svoje srebro i zlatne kumire koje sebi na&#269;ini da im se klanja,</p> 
<p><A NAME="an_2:21">2:21</A>&nbsp;kad ute&#269;e u &#353;upljine pe&#263;ina i u raspukline stijena pred u&#382;asom Jahvinim, pred sjajem veli&#269;anstva njegova, kad ustane da potrese zemlju.</p> 
<p><A NAME="an_2:22">2:22</A>&nbsp;&#268;uvajte se, dakle, &#269;ovjeka koji ima samo jedan dah u nosnicama: jer &#353;to vrijedi?</p> 
<p><A NAME="an_3:1">3:1</A>&nbsp;Gle, Gospod, Jahve nad Vojskama, oduzima Jeruzalemu i Judeji svaku potporu, pomo&#263; u kruhu i pomo&#263; u vodi,</p> 
<p><A NAME="an_3:2">3:2</A>&nbsp;junaka i ratnika, suca i proroka, vra&#269;a i starje&#353;inu, pedesetnika i odli&#269;nika,</p> 
<p><A NAME="an_3:3">3:3</A>&nbsp;savjetnika i mudra gatara i onoga &#353;to se bavi &#269;aranjem.</p> 
<p><A NAME="an_3:4">3:4</A>&nbsp;"A za glavare postavljam im djecu, dajem deranima da njima vladaju."</p> 
<p><A NAME="an_3:5">3:5</A>&nbsp;Ljudi se glo&#382;e jedan s drugim i svaki s bli&#382;njim svojim; dijete nasr&#263;e na starca, prostak na odli&#269;nika</p> 
<p><A NAME="an_3:6">3:6</A>&nbsp;te svatko brata hvata u o&#269;inskoj ku&#263;i: "Ti ima&#353; pla&#353;t, budi nam glavarom, uzmi u ruke ovo rasulo!"</p> 
<p><A NAME="an_3:7">3:7</A>&nbsp;A on &#263;e se, u dan onaj, braniti: "Ne&#263;u da budem vidar, nema u mene ni kruha ni pla&#353;ta: ne stavljajte me narodu za glavara."</p> 
<p><A NAME="an_3:8">3:8</A>&nbsp;Jeruzalem se ru&#353;i i pada Judeja, jer im se jezik i djela Jahvi protive te prkose pogledu Slave njegove.</p> 
<p><A NAME="an_3:9">3:9</A>&nbsp;Lice njihovo protiv njih svjedo&#269;i, razme&#263;u se grijehom poput Sodome i ne kriju ga, jao njima, sami sebi propast spremaju.</p> 
<p><A NAME="an_3:10">3:10</A>&nbsp;Ka&#382;ite: "Blago pravedniku, hranit &#263;e se plodom djela svojih!</p> 
<p><A NAME="an_3:11">3:11</A>&nbsp;Jao opakome, zlo &#263;e mu biti, na nj &#263;e pasti djela ruku njegovih."</p> 
<p><A NAME="an_3:12">3:12</A>&nbsp;Deran tla&#269;i narod moj i &#382;ene njime vladaju. O narode moj, vladaoci te tvoji zavode i raskapaju put kojim hodi&#353;.</p> 
<p><A NAME="an_3:13">3:13</A>&nbsp;Ustade Jahve da se popravda s narodom svojim,</p> 
<p><A NAME="an_3:14">3:14</A>&nbsp;Jahve dolazi na sud sa starje&#353;inama i glavarima svog naroda: "Vinograd ste moj opusto&#353;ili, u va&#353;im je ku&#263;ama &#353;to oteste siromahu.</p> 
<p><A NAME="an_3:15">3:15</A>&nbsp;S kojim pravom narod moj tla&#269;ite i gazite lice siromaha?" - rije&#269; je Jahve, Gospoda nad Vojskama.</p> 
<p><A NAME="an_3:16">3:16</A>&nbsp;I re&#269;e Jahve: "&#352;to se to ohole k&#263;eri sionske te ispru&#382;ena vrata hode, okolo okom namiguju, koracima sitnim koracaju, grivnama na nozi zveckaju?</p> 
<p><A NAME="an_3:17">3:17</A>&nbsp;O&#263;elavit &#263;e Gospod tjeme k&#263;eri sionskih, obna&#382;it &#263;e Jahve golotinju njihovu."</p> 
<p><A NAME="an_3:18">3:18</A>&nbsp;U onaj &#263;e dan Gospod strgnuti sve &#269;ime se ona ponosi:  ukosnice i mjese&#269;i&#263;e, </p> 
<p><A NAME="an_3:19">3:19</A>&nbsp;nau&#353;nice, narukvice i koprene, </p> 
<p><A NAME="an_3:20">3:20</A>&nbsp;poveze, lan&#269;i&#263;e, pojaseve, bo&#269;ice s miomirisima i privjese, </p> 
<p><A NAME="an_3:21">3:21</A>&nbsp;prstenje  i nosne prstenove, </p> 
<p><A NAME="an_3:22">3:22</A>&nbsp;skupocjene haljine i pla&#353;teve, prijevjese  i torbice, </p> 
<p><A NAME="an_3:23">3:23</A>&nbsp;zrcala i ko&#353;uljice, poveza&#269;e i rupce.</p> 
<p><A NAME="an_3:24">3:24</A>&nbsp;Mjesto miomirisa, smrad; mjesto pojasa, konopac; mjesto kovr&#269;a, tjeme obrijano; mjesto gizdave halje, kostrijet; mjesto ljepote, &#382;ig.</p> 
<p><A NAME="an_3:25">3:25</A>&nbsp;Mu&#382;evi tvoji od ma&#269;a &#263;e pasti, junaci tvoji u kre&#353;evu.</p> 
<p><A NAME="an_3:26">3:26</A>&nbsp;Vrata &#263;e tvoja kukat' i tugovati, na zemlji &#263;e&#353; sjedit' napu&#353;tena.</p> 
<p><A NAME="an_4:1">4:1</A>&nbsp;I sedam &#263;e se &#382;ena jagmiti za jednoga &#269;ovjeka - u dan onaj: "Svoj &#263;emo kruh jesti," re&#263;i &#263;e, "i u halje se svoje obla&#269;iti, daj nam samo da tvoje nosimo ime, skini sa nas svu sramotu na&#353;u."</p> 
<p><A NAME="an_4:2">4:2</A>&nbsp;U onaj &#263;e dan izdanak Jahvin biti na diku i na slavu, a plod zemlje na ponos i ures spa&#353;enima u Izraelu.</p> 
<p><A NAME="an_4:3">4:3</A>&nbsp;Koji ostanu na Sionu i pre&#382;ive u Jeruzalemu, zvat &#263;e se "sveti" i bit &#263;e upisani da u Jeruzalemu &#382;ive.</p> 
<p><A NAME="an_4:4">4:4</A>&nbsp;Kad Gospod spere ljagu k&#263;eri sionskih i obri&#353;e s Jeruzalema krv prolivenu dahom suda i dahom &#353;to spaljuje,</p> 
<p><A NAME="an_4:5">4:5</A>&nbsp;sazdat &#263;e Jahve nad svom Gorom sionskom i nad svima &#353;to ondje budu zborovali oblak s dimom danju, a no&#263;u sjaj ognja &#382;arkoga. Jer, vrh svega Slava &#263;e biti zaklon</p> 
<p><A NAME="an_4:6">4:6</A>&nbsp;i sjenica da zasjenjuje danju od pripeke, &#353;tit i uto&#269;i&#353;te od pljuska i oluje.</p> 
<p><A NAME="an_5:1">5:1</A>&nbsp;Zapjevat &#263;u svojemu dragome, pjesmu svog ljubljenog njegovu vinogradu. Moj je dragi imao vinograd na bre&#382;uljku rodnome.</p> 
<p><A NAME="an_5:2">5:2</A>&nbsp;Okopa ga, iskr&#269;i kamenje, posadi ga lozom plemenitom. Posred njega kulu on podi&#382;e i u nj tijesak metnu. Nada&#353;e se da &#263;e uroditi gro&#382;&#273;em, a on izrodi vinjagu.</p> 
<p><A NAME="an_5:3">5:3</A>&nbsp;Sad, &#382;itelji jeruzalemski i ljudi Judejci, presudite izme&#273;' mene i vinograda mojega.</p> 
<p><A NAME="an_5:4">5:4</A>&nbsp;&#352;to jo&#353; mogoh u&#269;initi za svoj vinograd a da nisam u&#269;inio? Nadah se da &#263;e uroditi gro&#382;&#273;em, za&#353;to vinjagu izrodi?</p> 
<p><A NAME="an_5:5">5:5</A>&nbsp;No sad &#263;u vam re&#263;i &#353;to &#263;u u&#269;initi od svog vinograda: plot &#263;u mu soriti da ga opusto&#353;e, zidinu razvaliti da ga izgaze.</p> 
<p><A NAME="an_5:6">5:6</A>&nbsp;U pusto&#353; &#263;u ga obratiti, ni obrezana ni okopana, nek' u dra&#269; i trnje sav zaraste; zabranit &#263;u oblacima da da&#382;de nad njime.</p> 
<p><A NAME="an_5:7">5:7</A>&nbsp;Vinograd Jahve nad Vojskama dom je Izraelov; izabrani nasad njegov ljudi Judejci. Nadao se pravdi, a eto nepravde, nadao se pravi&#269;nosti, a eto vapaja.</p> 
<p><A NAME="an_5:8">5:8</A>&nbsp;Jao vama koji ku&#263;u ku&#263;i primi&#269;ete i polje s poljem sastavljate, dok sve mjesto ne zauzmete te postanete jedini u zemlji.</p> 
<p><A NAME="an_5:9">5:9</A>&nbsp;Na u&#353;i moje re&#269;e Jahve nad Vojskama: "Doista, mnoge &#263;e ku&#263;e opustjeti, velike i lijepe, bit &#263;e bez &#382;itelja.</p> 
<p><A NAME="an_5:10">5:10</A>&nbsp;Deset rali vinograda dat &#263;e samo ba&#269;vicu, mjera sjemena dat &#263;e samo mjericu."</p> 
<p><A NAME="an_5:11">5:11</A>&nbsp;Jao onima &#353;to ve&#263; jutrom na uranku &#382;estokim se pi&#263;em zalijevaju i kasno no&#263;u sjede vinom raspaljeni.</p> 
<p><A NAME="an_5:12">5:12</A>&nbsp;Na gozbama im harfe i citare, bubnjevi i frule uz vino, a za djelo Jahvino ne mare, ne gledaju djelo ruku njegovih.</p> 
<p><A NAME="an_5:13">5:13</A>&nbsp;Stoga &#263;e u ropstvo narod moj odvesti, jer nema razumnosti, odli&#269;nici njegovi od gladi &#263;e umirati, puk njegov od &#382;e&#273;i &#263;e gorjeti.</p> 
<p><A NAME="an_5:14">5:14</A>&nbsp;Da, Podzemlje &#263;e razvaliti &#382;drijelo, razjapit &#263;e ralje neizmjerne da se u njih strmoglave odli&#269;nici mu i mno&#353;tvo sa svom grajom i veseljem!</p> 
<p><A NAME="an_5:15">5:15</A>&nbsp;Smrtnik &#263;e nikom poniknuti, ponizit' se &#269;ovjek, oborit &#263;e se pogled silnih.</p> 
<p><A NAME="an_5:16">5:16</A>&nbsp;Jahve nad Vojskama uzvisit &#263;e se sudom, i Bog &#263;e sveti otkrit' svetost svoju.</p> 
<p><A NAME="an_5:17">5:17</A>&nbsp;Jaganjci &#263;e pasti kao na pa&#353;njacima, a jarci &#263;e brstiti po ru&#353;evinama bogata&#353;kim.</p> 
<p><A NAME="an_5:18">5:18</A>&nbsp;Jao onima koji na se krivnju vuku volovskom u&#382;adi i grijeh kolskim konopcem -</p> 
<p><A NAME="an_5:19">5:19</A>&nbsp;onima &#353;to govore: "Neka pohiti, neka pote&#269;e s djelom svojim da bismo ga vidjeli, neka se pribli&#382;i i zavr&#353;i naum Sveca Izraelova da bismo znali!"</p> 
<p><A NAME="an_5:20">5:20</A>&nbsp;Jao onima koji zlo dobrom nazivaju, a dobro zlom, koji od tame svjetlost prave, a od svjetlosti tamu, koji gorko slatkim &#269;ine, a slatko gorkim!</p> 
<p><A NAME="an_5:21">5:21</A>&nbsp;Jao onima koji su mudri u svojim o&#269;ima i pametni sami pred sobom!</p> 
<p><A NAME="an_5:22">5:22</A>&nbsp;Jao onima koji su jaki u vinu i junaci u mije&#353;anju jakih pi&#263;a;</p> 
<p><A NAME="an_5:23">5:23</A>&nbsp;onima koji za mito brane krivca, a pravedniku uskra&#263;uju pravdu!</p> 
<p><A NAME="an_5:24">5:24</A>&nbsp;Zato, kao &#353;to plameni jezici pro&#382;diru slamu i kao &#353;to nestaje suha trava u plamenu, tako &#263;e korijen njihov istrunuti, poput praha razletjet' se pupoljak njihov, jer odbaci&#353;e Zakon Jahve nad Vojskama i prezre&#353;e rije&#269; Sveca Izraelova.</p> 
<p><A NAME="an_5:25">5:25</A>&nbsp;Zato se raspali gnjev Jahvin protiv njegova naroda, i on di&#382;e ruku na nj i udari ga te se potreso&#353;e gore: trupla njihova le&#382;e k'o sme&#263;e po ulicama, ali gnjev se njegov jo&#353; ne smiri, ruka mu je sve&#273;er podignuta.</p> 
<p><A NAME="an_5:26">5:26</A>&nbsp;On podi&#382;e stijeg ratni narodu dalekom, zazvi&#382;di mu na kraj zemlje, i gle: brzo, spremno hita.</p> 
<p><A NAME="an_5:27">5:27</A>&nbsp;U njemu nema trudna ni sustala, ni dremljiva niti snena, oko boka pojas ne otpasuje, na obu&#263;i ne drije&#353;i remena.</p> 
<p><A NAME="an_5:28">5:28</A>&nbsp;Strijele su mu dobro za&#353;iljene, lukovi mu svi zapeti, kremen su kopita konja njegovih, vihor su to&#269;kovi bojnih mu kola.</p> 
<p><A NAME="an_5:29">5:29</A>&nbsp;Rika mu je k'o u lava i ri&#269;e k'o lavovi mladi, re&#382;i, grabi plijen i odnosi, a nikoga da mu ga istrgne.</p> 
<p><A NAME="an_5:30">5:30</A>&nbsp;U dan onaj re&#382;at &#263;e na njega k'o &#353;to more bu&#269;i. Pogleda&#353; li zemlju - sve tmina, tjeskoba, svjetlost proguta tmina obla&#269;na.</p> 
<p><A NAME="an_6:1">6:1</A>&nbsp;One godine kad umrije kralj Uzija, vidjeh Gospoda gdje sjedi  na prijestolju visoku i uzvi&#353;enu. Skuti njegova pla&#353;ta ispunjahu  Sveti&#353;te. </p> 
<p><A NAME="an_6:2">6:2</A>&nbsp;Iznad njega stajahu serafi; svaki je imao po &#353;est  krila: dva krila da zakloni lice, dva da zakrije noge, a dvama  je krilima letio. </p> 
<p><A NAME="an_6:3">6:3</A>&nbsp;I klicahu jedan drugome: "Svet! Svet! Svet Jahve nad Vojskama! Puna je sva zemlja Slave njegove!"</p> 
<p><A NAME="an_6:4">6:4</A>&nbsp;Od gromka glasa onih koji klicahu streso&#353;e se dovraci  na pragovima, a Dom se napuni dimom. </p> 
<p><A NAME="an_6:5">6:5</A>&nbsp;Rekoh: "Jao meni, propadoh, jer &#269;ovjek sam ne&#269;istih usana, u narodu ne&#269;istih usana prebivam, a o&#269;i mi vidje&#353;e Kralja, Jahvu nad Vojskama!"</p> 
<p><A NAME="an_6:6">6:6</A>&nbsp;Jedan od serafa doletje k meni: u ruci mu &#382;erava koju  uze klije&#353;tima sa &#382;rtvenika; </p> 
<p><A NAME="an_6:7">6:7</A>&nbsp;dota&#269;e se njome mojih usta i  re&#269;e:  "Evo, usne je tvoje dotaklo, krivica ti je skinuta i grijeh opro&#353;ten."</p> 
<p><A NAME="an_6:8">6:8</A>&nbsp;Tad &#269;uh glas Gospodnji: "Koga da po&#353;aljem? I tko &#263;e nam po&#263;i?" Ja rekoh: "Evo me, mene po&#353;alji!"</p> 
<p><A NAME="an_6:9">6:9</A>&nbsp;On odgovori: "Idi i reci tom narodu: 'Slu&#353;ajte dobro, al' ne&#263;ete razumjeti, gledajte dobro, al' ne&#263;ete spoznati.'</p> 
<p><A NAME="an_6:10">6:10</A>&nbsp;Ote&#382;aj salom srce tom narodu, oglu&#353;i mu u&#353;i, zaslijepi o&#269;i, da o&#269;ima ne vidi, da u&#353;ima ne &#269;uje i srcem da ne razumije kako bi se obratio i ozdravio."</p> 
<p><A NAME="an_6:11">6:11</A>&nbsp;Ja rekoh: "Dokle, o Gospode?" On mi odgovori: "Dok gradovi ne opuste i ne ostanu bez &#382;itelja, dok ku&#263;e ne budu bez ikoga &#382;iva, i zemlja ne postane pusto&#353;,</p> 
<p><A NAME="an_6:12">6:12</A>&nbsp;dok Jahve daleko ne protjera ljude. Haranje veliko pogodit &#263;e zemlju,</p> 
<p><A NAME="an_6:13">6:13</A>&nbsp;i ostane li u njoj jo&#353; desetina, i ona &#263;e biti zatrta poput duba kad ga do panja posijeku. Panj &#263;e njihov biti sveto sjeme."</p> 
<p><A NAME="an_7:1">7:1</A>&nbsp;U dane judejskoga kralja Ahaza, sina Jotamova, sina Uzijina, aramski kralj Rason i izraelski kralj Pekah, sin Remalijin,  zavoj&#353;ti&#353;e na Jeruzalem, ali ga ne mogo&#353;e zauzeti.</p> 
<p><A NAME="an_7:2">7:2</A>&nbsp;Tada dojavi&#353;e domu Davidovu: "Aramci se utaborili u Efrajimu."  Na tu vijest uzdrhta srce kraljevo i srce svega naroda, kao &#353;to  u &#353;umi drve&#263;e ustrepti od vjetra. </p> 
<p><A NAME="an_7:3">7:3</A>&nbsp;I Jahve re&#269;e Izaiji: "Izi&#273;i  pred Ahaza, ti i sin tvoj &#352;ear Ja&#353;ub, do nakraj vodovoda gornjeg  ribnjaka na putu u Valjarevo polje. </p> 
<p><A NAME="an_7:4">7:4</A>&nbsp;Reci mu: 'Pazi, smiri se, ne boj se, i nek' ti ne premire srce od ovih dvaju ugaraka zadimljenih, od raspaljenog bijesa Rasona aramskog i sina Remalijina,</p> 
<p><A NAME="an_7:5">7:5</A>&nbsp;jer Aram, Efrajim i sin Remalijin smisli&#353;e tvoju propast.'</p> 
<p><A NAME="an_7:6">7:6</A>&nbsp;Po&#273;imo, reko&#353;e, na Judeju, upla&#353;imo je i osvojimo da u njoj zakraljimo sina Tabelova.</p> 
<p><A NAME="an_7:7">7:7</A>&nbsp;Ovako govori Jahve Gospod: 'To se ne&#263;e zbiti: toga biti ne&#263;e!</p> 
<p><A NAME="an_7:8">7:8</A>&nbsp;[8a] Damask je glava Aramcima, a Damasku je glava Rason;</p> 
<p><A NAME="an_7:9">7:9</A>&nbsp;Samarija je glava Efrajimcima, a Samariji glava je Remalija. [8b]Jo&#353; &#353;ezdeset i pet godina, i Efrajim, razoren, ne&#263;e vi&#353;e biti narod. [9b] Ako se na me ne oslonite, odr&#382;at' se ne&#263;ete!" </p> 
<p><A NAME="an_7:10">7:10</A>&nbsp;Jahve opet progovori Ahazu i re&#269;e mu: </p> 
<p><A NAME="an_7:11">7:11</A>&nbsp;"Zai&#353;ti od  Jahve, Boga svoga, jedan znak za sebe iz dubine Podzemlja ili  gore iz visina." </p> 
<p><A NAME="an_7:12">7:12</A>&nbsp;Ali Ahaz odgovori: "Ne, ne&#263;u iskati i ne&#263;u  isku&#353;avati Jahvu."</p> 
<p><A NAME="an_7:13">7:13</A>&nbsp;Tada re&#269;e Izaija: "&#268;ujte, dome Davidov. Zar vam je malo dodijavati ljudima, pa i Bogu mom dodijavate!</p> 
<p><A NAME="an_7:14">7:14</A>&nbsp;Zato, sam &#263;e vam Gospodin dati znak: Evo, za&#269;et &#263;e djevica i roditi sina i nadjenut &#263;e mu ime Emanuel!</p> 
<p><A NAME="an_7:15">7:15</A>&nbsp;Vrhnjem i medom on &#263;e se hraniti dok ne nau&#269;i odbacivat' zlo i birati dobro.</p> 
<p><A NAME="an_7:16">7:16</A>&nbsp;Jer prije nego dje&#269;ak nau&#269;i odbacivat' zlo i birati dobro, opustjet &#263;e zemlja, zbog koje strepi&#353;, od dvaju kraljeva.</p> 
<p><A NAME="an_7:17">7:17</A>&nbsp;Protiv tebe i protiv tvog naroda i protiv ku&#263;e oca tvojega dovest &#263;e Jahve dane kakvih ne bija&#353;e otkad se Efrajim odvoji od Jude - kralja asirskoga.</p> 
<p><A NAME="an_7:18">7:18</A>&nbsp;U dan onaj zazvi&#382;dat &#263;e Jahve muhama na u&#353;&#263;u egipatskih rijeka i p&#269;elama u zemlji asirskoj</p> 
<p><A NAME="an_7:19">7:19</A>&nbsp;da do&#273;u i popadaju po strmim dolovima, po rasjelinama stijena, po svim trnjacima i svim pojili&#353;tima.</p> 
<p><A NAME="an_7:20">7:20</A>&nbsp;U dan onaj Gospod &#263;e obrijati britvom najmljenom s onu stranu Eufrata - kraljem asirskim - kosu s glave, dlake s nogu i bradu s obraza.</p> 
<p><A NAME="an_7:21">7:21</A>&nbsp;U dan onaj svatko &#263;e hraniti po kravu i dvije ovce</p> 
<p><A NAME="an_7:22">7:22</A>&nbsp;i od obilja mlijeka koje &#263;e mu dati hranit &#263;e se vrhnjem; vrhnjem i medom hranit &#263;e se koji god u zemlji preostanu.</p> 
<p><A NAME="an_7:23">7:23</A>&nbsp;U dan onaj gdje god bija&#353;e tisu&#263;u &#269;okota, vrijednih tisu&#263;u srebrnika, izrast &#263;e dra&#269; i trnje.</p> 
<p><A NAME="an_7:24">7:24</A>&nbsp;Onamo &#263;e polaziti sa strijelom i lukom, jer sva &#263;e zemlja u dra&#269; i trnje zarasti.</p> 
<p><A NAME="an_7:25">7:25</A>&nbsp;A po svim gorama gdje se motikom kopalo nitko vi&#353;e ne&#263;e i&#263;i, stra&#353;e&#263;i se trnja i dra&#269;a: onuda &#263;e goveda pasti i gaziti ovce."</p> 
<p><A NAME="an_8:1">8:1</A>&nbsp;Re&#269;e Jahve: "Uzmi veliku plo&#269;u i napi&#353;i na njoj ljudskim pismom:  Maher &#352;alal Ha&#353; Baz - Brz grabe&#382; - hitar plijen." </p> 
<p><A NAME="an_8:2">8:2</A>&nbsp;Potom uzeh  vjerne svjedoke, sve&#263;enika Uriju i Zahariju, sina Berekjina.</p> 
<p><A NAME="an_8:3">8:3</A>&nbsp;Pribli&#382;ih se proro&#269;ici te ona za&#269;e i rodi sina. Jahve  mi re&#269;e: "Nazovi ga Maher &#352;alal Ha&#353; Baz, </p> 
<p><A NAME="an_8:4">8:4</A>&nbsp;jer prije no &#353;to  dijete po&#269;ne tepati 'tata' i 'mama', nosit &#263;e se pred kralja  asirskog sve bogatstvo Damaska i plijen Samarije."</p> 
<p><A NAME="an_8:5">8:5</A>&nbsp;I opet mi re&#269;e Jahve:</p> 
<p><A NAME="an_8:6">8:6</A>&nbsp;"Jer narod ovaj odbacuje mirne teku&#263;ice &#352;iloaha, a dr&#353;&#263;e pred Rasonom i pred sinom Remalijinim,</p> 
<p><A NAME="an_8:7">8:7</A>&nbsp;navest &#263;e Gospod na vas vodu Eufrata, silnu i veliku - kralja asirskog i svu slavu njegovu - i ona &#263;e izi&#263;i iz rukava svoga, preliti se preko svih obala;</p> 
<p><A NAME="an_8:8">8:8</A>&nbsp;provalit &#263;e u Judeju, razlit' se i poplaviti je, popeti se do grla njezina; i krila &#263;e svoja ra&#353;iriti preko cijele tvoje zemlje, o Emanuele."</p> 
<p><A NAME="an_8:9">8:9</A>&nbsp;Udru&#382;ite se samo, narodi, al' bit &#263;ete smrvljeni! Poslu&#353;ajte, vi kraljevi daleki, pa&#353;ite se, bit &#263;ete smrvljeni, pa&#353;ite se, bit &#263;ete smrvljeni!</p> 
<p><A NAME="an_8:10">8:10</A>&nbsp;Kujte naum - bit &#263;e uni&#353;ten, dogovarajte se samo, bit &#263;e uzalud, jer s nama je Bog!</p> 
<p><A NAME="an_8:11">8:11</A>&nbsp;Jer, ovako mi re&#269;e Jahve, kad me rukom uhvatio i opomenuo da ne idem putem kojim narod ovaj ide:</p> 
<p><A NAME="an_8:12">8:12</A>&nbsp;"Ne zovite urotom sve &#353;to narod ovaj urotom zove; ne bojte se &#269;ega se on boji i nemajte straha.</p> 
<p><A NAME="an_8:13">8:13</A>&nbsp;Jahve nad Vojskama - on jedini nek' vam svet bude; jedino se njega bojte, strah od njega nek' vas pro&#382;me.</p> 
<p><A NAME="an_8:14">8:14</A>&nbsp;On &#263;e vam biti zamka i kamen spoticanja i stijena posrtanja za obje ku&#263;e Izraelove, zamka i mre&#382;a svim Jeruzalemcima.</p> 
<p><A NAME="an_8:15">8:15</A>&nbsp;Mnogi &#263;e od njih posrnuti, pasti, razbiti se, zaplesti se, uhvatiti."</p> 
<p><A NAME="an_8:16">8:16</A>&nbsp;Pohrani ovo svjedo&#269;anstvo, zape&#269;ati ovu objavu me&#273;u u&#269;enicima svojim:</p> 
<p><A NAME="an_8:17">8:17</A>&nbsp;&#268;ekat &#263;u Jahvu koji je lice svoje sakrio od doma Jakovljeva - u njega ja se uzdam.</p> 
<p><A NAME="an_8:18">8:18</A>&nbsp;Evo, ja i djeca koju mi Jahve dade Izraelu smo znak i znamenje od Jahve nad Vojskama &#353;to prebiva na Gori sionskoj.</p> 
<p><A NAME="an_8:19">8:19</A>&nbsp;Reknu li vam: "Duhove pitajte i vra&#269;e koji &#353;ap&#263;u i mrmljaju" - dakako, narod mora pitati svoje "bogove" i za &#382;ive u mrtvih se raspitivati! -</p> 
<p><A NAME="an_8:20">8:20</A>&nbsp;Uza Zakon! Uza svjedo&#269;anstvo! Tko ne rekne tako, zoru ne&#263;e do&#269;ekati.</p> 
<p><A NAME="an_8:21">8:21</A>&nbsp;Lutat &#263;e zemljom potla&#269;en i gladan, izgladnjela bijes &#263;e ga spopasti, proklinjat &#263;e svoga kralja i svog Boga. Okrene l' se k nebu, </p> 
<p><A NAME="an_8:22">8:22</A>&nbsp;pogleda l' po zemlji, gle, svuda samo mrak i strava, svuda tmina tjeskobna. Ali &#263;e se tama raspr&#353;iti,</p> 
<p><A NAME="an_8:23">8:23</A>&nbsp;jer vi&#353;e ne&#263;e biti mraka gdje je sad tjeskoba.</p> 
<p><A NAME="an_8:24">8:24</A>&nbsp;U prvo vrijeme on obescijeni zemlju Zebulunovu i zemlju Naftalijevu, al' u vrijeme posljednje on &#263;e proslaviti Put uz more, s one strane Jordana - Galileju pogansku.</p> 
<p><A NAME="an_9:1">9:1</A>&nbsp;Narod koji je u tmini hodio svjetlost vidje veliku; one &#353;to mrklu zemlju obitavahu svjetlost jarka obasja.</p> 
<p><A NAME="an_9:2">9:2</A>&nbsp;Ti si radost umno&#382;io, uve&#263;ao veselje, i oni se pred tobom raduju kao &#353;to se ljudi raduju &#382;etvi, k'o &#353;to kli&#269;u kad se dijeli plijen.</p> 
<p><A NAME="an_9:3">9:3</A>&nbsp;Te&#353;ki jaram njegov, pre&#269;ku &#353;to mu ple&#263;a pritiska&#353;e, &#353;ibu njegova goni&#269;a slomi kao u dan midjanski.</p> 
<p><A NAME="an_9:4">9:4</A>&nbsp;Da, sva bojna obu&#263;a, svaki pla&#353;t krvlju natopljen izgorjet &#263;e i bit &#263;e ognju hrana.</p> 
<p><A NAME="an_9:5">9:5</A>&nbsp;Jer, dijete nam se rodilo, sina dobismo; na ple&#263;ima mu je vlast. Ime mu je: Savjetnik divni, Bog silni, Otac vje&#269;ni, Knez mironosni.</p> 
<p><A NAME="an_9:6">9:6</A>&nbsp;Nadaleko vlast &#263;e mu se sterat' i miru ne&#263;e biti kraja nad prijestoljem Davidovim, nad kraljevstvom njegovim: u&#269;vrstit &#263;e ga i utvrdit u pravu i pravednosti. Od sada i dovijeka u&#269;init &#263;e to privr&#382;ena ljubav Jahve nad Vojskama.</p> 
<p><A NAME="an_9:7">9:7</A>&nbsp;Gospod posla rije&#269; protiv Jakova i ona pade na Izraela.</p> 
<p><A NAME="an_9:8">9:8</A>&nbsp;Sazna je sav narod njegov, Efrajim i stanovnici Samarije koji govorahu naduta i ohola srca:</p> 
<p><A NAME="an_9:9">9:9</A>&nbsp;"Opeke nam popada&#353;e, gradit &#263;emo od tesanika; sasjeko&#353;e nam divlje smokve, cedre &#263;emo posaditi."</p> 
<p><A NAME="an_9:10">9:10</A>&nbsp;Al' Jahve podi&#382;e na brdo Sion njegove protivnike i podbada neprijatelje njegove:</p> 
<p><A NAME="an_9:11">9:11</A>&nbsp;Aram s istoka, Filistejce sa zapada, da svim ustima pro&#382;diru Izraela. Na sve to gnjev se njegov ne&#263;e smiriti, ruka &#263;e mu ostat' ispru&#382;ena.</p> 
<p><A NAME="an_9:12">9:12</A>&nbsp;Ali se narod nije obratio onom koji ga je b&#167;io, ne tra&#382;i&#353;e Jahvu nad Vojskama.</p> 
<p><A NAME="an_9:13">9:13</A>&nbsp;Zato Jahve odsije&#269;e Izraelu glavu i rep, palmu i rogoz u jednom danu.</p> 
<p><A NAME="an_9:14">9:14</A>&nbsp;Starje&#353;ina i odli&#269;nik - to je glava; prorok, u&#269;itelj la&#382;i - to je rep.</p> 
<p><A NAME="an_9:15">9:15</A>&nbsp;Oni &#353;to vode narod taj - zavode ga, a koji se vodit' daju - propali su.</p> 
<p><A NAME="an_9:16">9:16</A>&nbsp;Stog' mu Gospod ne&#263;e po&#353;tedjet' mladi&#263;a, sirotama njegovim i udovicama smilovat' se ne&#263;e. Sav je taj narod bezbo&#382;an i zao, na sva usta bezumno govori. Na sve to gnjev se njegov ne&#263;e smiriti, ruka &#263;e mu ostat' ispru&#382;ena.</p> 
<p><A NAME="an_9:17">9:17</A>&nbsp;Da, bezbo&#382;nost se k'o oganj razmahala, dra&#269; i trnje pro&#382;dire, pa upali &#353;umsku gu&#353;taru, stupovi se dima podi&#382;u.</p> 
<p><A NAME="an_9:18">9:18</A>&nbsp;Plamti zemlja od gnjeva Jahvina, narod ognju hrana postaje. Nitko ni brata svog ne &#353;tedi, [19b] svatko jede meso svog susjeda.</p> 
<p><A NAME="an_9:19">9:19</A>&nbsp;[19a] Pro&#382;dire zdesna, i opet je gladan; guta slijeva, i opet sit nije:</p> 
<p><A NAME="an_9:20">9:20</A>&nbsp;Mana&#353;e Efrajima, Efrajim Mana&#353;ea, obojica zajedno Judu. Na sve to gnjev se njegov ne&#263;e smiriti, ruka &#263;e mu ostat' ispru&#382;ena.</p> 
<p><A NAME="an_10:1">10:1</A>&nbsp;Jao onima koji izdaju odredbe nepravedne,  koji ispisuju propise tla&#269;iteljske;</p> 
<p><A NAME="an_10:2">10:2</A>&nbsp;koji uskra&#263;uju pravdu ubogima i otimlju pravo sirotinji mog naroda, da oplijene udovice, da oplja&#269;kaju sirote!</p> 
<p><A NAME="an_10:3">10:3</A>&nbsp;&#352;to &#263;ete &#269;initi u dan kazne kad izdaleka propast do&#273;e? Kom &#263;ete se za pomo&#263; ute&#263;i, gdje ostaviti blago svoje</p> 
<p><A NAME="an_10:4">10:4</A>&nbsp;da se ne morate me&#273;u roblje pognuti, pasti me&#273;u poklanima? Na sve to gnjev se njegov ne&#263;e smiriti, ruka &#263;e mu ostat' ispru&#382;ena.</p> 
<p><A NAME="an_10:5">10:5</A>&nbsp;Jao Asiru, &#353;ibi gnjeva mojega, prutu kojim srd&#382;ba moja zamahuje!</p> 
<p><A NAME="an_10:6">10:6</A>&nbsp;Na puk ga poslah nevjeran, na narod &#353;to me razjari, da ga oplijeni i oplja&#269;ka, da ga izgazi k'o blato na ulici.</p> 
<p><A NAME="an_10:7">10:7</A>&nbsp;Ali on nije tako mislio i u srcu nije tako sudio, ve&#263; u srcu zasnova zator, istrebljenje mnogih naroda.</p> 
<p><A NAME="an_10:8">10:8</A>&nbsp;Govora&#353;e: "Nisu li svi knezovi moji kraljevi?</p> 
<p><A NAME="an_10:9">10:9</A>&nbsp;Nije li Kalno kao Karkemi&#353;? Nije li Hamat kao Arpad, Samarija kao Damask?</p> 
<p><A NAME="an_10:10">10:10</A>&nbsp;Kao &#353;to mi ruka dosegnu kraljevstva kumira, bogatija kipovima od Jeruzalema i Samarije,</p> 
<p><A NAME="an_10:11">10:11</A>&nbsp;kao &#353;to u&#269;inih sa Samarijom i kumirima njenim, ne&#263;u li u&#269;initi s Jeruzalemom i s likovima njegovim?"</p> 
<p><A NAME="an_10:12">10:12</A>&nbsp;I kad dovr&#353;i Gospod sve djelo svoje na gori Sionu i u  Jeruzalemu, kaznit &#263;e plod ohola srca kralja asirskog i drskost  njegovih ponositih o&#269;iju. </p> 
<p><A NAME="an_10:13">10:13</A>&nbsp;Jer re&#269;e: "U&#269;inih snagom svoje ruke i mudro&#353;&#263;u svojom, jer sam uman; uklonih me&#273;e narodima i blaga njihova oplja&#269;kah, kao junak oborih one &#353;to sjede na prijestoljima.</p> 
<p><A NAME="an_10:14">10:14</A>&nbsp;Ruka moja kao gnijezda zgrabi bogatstva naroda. Kao &#353;to se k&#211;upe ostavljena jaja, zemlju svu sam pokupio i nikog ne bi krilima da zalepe&#263;e, kljun otvori, zapiju&#269;e."</p> 
<p><A NAME="an_10:15">10:15</A>&nbsp;Zar se hvali sjekira povrh onog koji njome sije&#269;e? Ho&#263;e li se oholit' pila povrh onog koji njome pili? K'o da &#353;iba ma&#353;e onim koji je podi&#382;e, il' &#353;tap di&#382;e onog koji drvo nije;</p> 
<p><A NAME="an_10:16">10:16</A>&nbsp;Jahve nad Vojskama poslat &#263;e stoga gojaznima njegovim skon&#269;anje, slavu &#263;e mu ognjem potpaliti, kao &#353;to se vatra potpiruje.</p> 
<p><A NAME="an_10:17">10:17</A>&nbsp;Svjetlost Izraelova bit &#263;e poput ognja, Svetac njegov kao plamen koji &#263;e zapalit' i pro&#382;drijeti dra&#269; njegov i trnje njegovo u jednome danu.</p> 
<p><A NAME="an_10:18">10:18</A>&nbsp;I krasotu njegovih &#353;uma i vo&#263;njaka uni&#353;tit &#263;e od sr&#269;ike do kore, ona &#263;e biti k'o bolesnik &#353;to se trne;</p> 
<p><A NAME="an_10:19">10:19</A>&nbsp;ostatak stabala &#353;umskih bit &#263;e lako izbrojiti - dijete &#263;e ih lako popisati.</p> 
<p><A NAME="an_10:20">10:20</A>&nbsp;U onaj dan: Ostatak Izraelov i pre&#382;ivjeli iz ku&#263;e Jakovljeve ne&#263;e se vi&#353;e oslanjati na onoga koji ih bije, ve&#263; &#263;e se iskreno oslanjati na Jahvu, Sveca Izraelova.</p> 
<p><A NAME="an_10:21">10:21</A>&nbsp;Ostatak &#263;e se vratiti, ostatak Jakovljev Bogu jakome.</p> 
<p><A NAME="an_10:22">10:22</A>&nbsp;Zaista, o Izraele, sve da naroda tvojega ima kao pijeska  u moru, samo &#263;e se Ostatak njegov vratiti. Odre&#273;eno je uni&#353;tenje, pravda se prelila, </p> 
<p><A NAME="an_10:23">10:23</A>&nbsp;Jahve, Gospod nad Vojskama, poharat &#263;e, kako odredi, svu zemlju.</p> 
<p><A NAME="an_10:24">10:24</A>&nbsp;Zato ovako govori Jahve nad Vojskama: "O narode moj &#353;to prebiva&#353; na Sionu, ne boj se Asira kad te &#353;ibom tu&#269;e, kad &#353;tap di&#382;e na tebe.</p> 
<p><A NAME="an_10:25">10:25</A>&nbsp;Jer, jo&#353; malo, vrlo malo, i gnjev moj &#263;e prestati, moja &#263;e ih jarost uni&#353;titi."</p> 
<p><A NAME="an_10:26">10:26</A>&nbsp;Na nj &#263;e Jahve nad Vojskama bi&#269;em zamahnuti, kao kad udari Midjan na stijeni Orebu, i &#353;tap &#263;e di&#263;i nad more k'o na putu egipatskom.</p> 
<p><A NAME="an_10:27">10:27</A>&nbsp;U onaj dan: s le&#273;a &#263;e ti breme pasti i jaram njegov s vrata &#263;e ti nestat'.</p> 
<p><A NAME="an_10:28">10:28</A>&nbsp;Ide on od Rimona, dolazi na Ajat, prelazi Migron, u Mikmasu breme odla&#382;e.</p> 
<p><A NAME="an_10:29">10:29</A>&nbsp;Prelaze klance, u Gebi im je no&#263;i&#353;te; Rama dr&#353;&#263;e, Gibea &#352;aulova bje&#382;i.</p> 
<p><A NAME="an_10:30">10:30</A>&nbsp;Vi&#269;i iza glasa, Bat Galime! Slu&#353;aj ga, Laj&#353;o! Odgovori mu, Anatote!</p> 
<p><A NAME="an_10:31">10:31</A>&nbsp;Madmena pobje&#382;e, uteko&#353;e stanovnici gebimski.</p> 
<p><A NAME="an_10:32">10:32</A>&nbsp;Jo&#353; danas zaustavit &#263;e se u Nobu, rukom prijeti gori K&#263;eri sionske, Brijegu jeruzalemskom.</p> 
<p><A NAME="an_10:33">10:33</A>&nbsp;Gle, Jahve, Gospod nad Vojskama, kre&#353;e grane silom strahovitom: najvi&#353;i su vr&#353;ci posje&#269;eni, ponajvi&#353;i sni&#382;eni.</p> 
<p><A NAME="an_10:34">10:34</A>&nbsp;Pod sjekirom pada &#353;umska gu&#353;tara, sa slavom svojom pada Libanon.</p> 
<p><A NAME="an_11:1">11:1</A>&nbsp;Isklijat &#263;e mladica iz panja Ji&#353;ajeva,  izdanak &#263;e izbit' iz njegova korijena.</p> 
<p><A NAME="an_11:2">11:2</A>&nbsp;Na njemu &#263;e duh Jahvin po&#269;ivat', duh mudrosti i umnosti, duh savjeta i jakosti, duh znanja i straha Gospodnjeg.</p> 
<p><A NAME="an_11:3">11:3</A>&nbsp;Prodahnut &#263;e ga strah Gospodnji: ne&#263;e suditi po vi&#273;enju, presu&#273;ivati po &#269;uvenju,</p> 
<p><A NAME="an_11:4">11:4</A>&nbsp;ve&#263; po pravdi &#263;e sudit' ubogima i sud prav izricat' bijednima na zemlji. &#352;ibom rije&#269;i svoje o&#353;inut &#263;e silnika, a dahom iz usta ubit' bezbo&#382;nika.</p> 
<p><A NAME="an_11:5">11:5</A>&nbsp;On &#263;e pravdom opasati bedra, a vjerno&#353;&#263;u bokove.</p> 
<p><A NAME="an_11:6">11:6</A>&nbsp;Vuk &#263;e prebivati s jagnjetom, ris le&#382;ati s kozli&#263;em, tele i lavi&#263; zajedno &#263;e pasti, a djete&#353;ce njih &#263;e vodit'.</p> 
<p><A NAME="an_11:7">11:7</A>&nbsp;Krava i medvjedica zajedno &#263;e pasti, a mladun&#269;ad njihova skupa &#263;e le&#382;ati, lav &#263;e jesti slamu k'o govedo.</p> 
<p><A NAME="an_11:8">11:8</A>&nbsp;Nad rupom gujinom igrat &#263;e se dojen&#269;e, sisan&#269;e &#263;e ruku zavla&#269;iti u leglo zmijinje.</p> 
<p><A NAME="an_11:9">11:9</A>&nbsp;Zlo se vi&#353;e ne&#263;e &#269;initi, ne&#263;e se pusto&#353;iti na svoj svetoj gori mojoj: zemlja &#263;e se ispuniti spoznajom Jahvinom kao &#353;to se vodom pune mora.</p> 
<p><A NAME="an_11:10">11:10</A>&nbsp;U dan onaj: Ji&#353;ajev izdanak, dignut kao stijeg narodima, puci &#263;e &#382;eljno tra&#382;iti. I prebivali&#353;te njegovo bit &#263;e slavno.</p> 
<p><A NAME="an_11:11">11:11</A>&nbsp;U dan onaj: Jahve &#263;e drugi put ruku pru&#382;iti da otkupi Ostatak svoga naroda, one &#353;to ostanu iz Asira i iz Egipta, iz Patrosa, Ku&#353;a i Elama, iz &#352;ineara, Hamata i s morskih otoka.</p> 
<p><A NAME="an_11:12">11:12</A>&nbsp;Podignut &#263;e stijeg narodima, sabrat &#263;e Izraelu prognanike i skupiti Judi raspr&#353;ene sa sva &#269;etiri kraja zemlje.</p> 
<p><A NAME="an_11:13">11:13</A>&nbsp;Ljubomor &#263;e nestat' Efrajimov, bit &#263;e istrijebljeni du&#353;mani Judini; Efrajim ne&#263;e vi&#353;e zavidjeti Judi, a Juda ne&#263;e biti neprijatelj Efrajimu.</p> 
<p><A NAME="an_11:14">11:14</A>&nbsp;Filistejcima na zapadu za vrat &#263;e sjesti, zajedno &#263;e plijeniti sinove Istoka; ruku &#263;e svoju pru&#382;it' na Edom i Moab, bit &#263;e im pokorni sinovi Amonovi.</p> 
<p><A NAME="an_11:15">11:15</A>&nbsp;Jahve &#263;e isu&#353;it' zaljev mora egipatskog, zamahnut &#263;e rukom protiv Eufrata; snagom daha razbit &#263;e ga na sedam potoka da se u obu&#263;i mo&#382;e prelaziti:</p> 
<p><A NAME="an_11:16">11:16</A>&nbsp;i bit &#263;e cesta Ostatku njegova naroda, koji pre&#382;ivio bude iz Asira, kao &#353;to bija&#353;e Izraelcima kad izi&#273;o&#353;e iz zemlje egipatske.</p> 
<p><A NAME="an_12:1">12:1</A>&nbsp;Re&#263;i &#263;e&#353; u dan onaj: Hvalim te, Jahve, razgnjevi se ti na mene, ali se odvratio gnjev tvoj i ti me utje&#353;i!</p> 
<p><A NAME="an_12:2">12:2</A>&nbsp;Evo, Bog je spasenje moje, uzdam se, ne bojim se vi&#353;e, jer je Jahve snaga moja i pjesma, on je moje spasenje.</p> 
<p><A NAME="an_12:3">12:3</A>&nbsp;I s rado&#353;&#263;u &#263;ete crpsti vodu iz izvora spasenja.</p> 
<p><A NAME="an_12:4">12:4</A>&nbsp;Re&#263;i &#263;ete u dan onaj: Hvalite Jahvu prizivajte ime njegovo! Objavite narodima djela njegova, razgla&#353;ujte uzvi&#353;enost imena njegova!</p> 
<p><A NAME="an_12:5">12:5</A>&nbsp;Pjevajte Jahvi, jer stvori divote, neka je to znano po svoj zemlji!</p> 
<p><A NAME="an_12:6">12:6</A>&nbsp;Kli&#269;ite i radujte se, stanovnici Siona, jer je velik me&#273;u vama Svetac Izraelov!</p> 
<p><A NAME="an_13:1">13:1</A>&nbsp;Proro&#353;tvo o Babilonu koje vidje Izaija, sin Amosov.</p> 
<p><A NAME="an_13:2">13:2</A>&nbsp;Na goletnu brdu dignite zastavu, vi&#269;ite im iz sveg grla. Ma&#353;ite rukom neka do&#273;u na vrata kne&#382;evska.</p> 
<p><A NAME="an_13:3">13:3</A>&nbsp;Zapovijed dadoh svetim svojim ratnicima, gnjevu svom pozvah svoje junake koji slave veli&#269;anstvo moje.</p> 
<p><A NAME="an_13:4">13:4</A>&nbsp;&#268;uj! &#381;agor na gorama kao od silna naroda. &#268;uj! Buka kraljevstava, sakupljenih naroda. To Jahve nad Vojskama za boj vojsku pregleda.</p> 
<p><A NAME="an_13:5">13:5</A>&nbsp;Iz daleka kraja, s granica neba dolaze oni - Jahve i oru&#273;a gnjeva njegova - da svu zemlju poharaju.</p> 
<p><A NAME="an_13:6">13:6</A>&nbsp;Kukajte, jer je blizu Jahvin dan, k'o pohara dolazi od Svemo&#263;nog.</p> 
<p><A NAME="an_13:7">13:7</A>&nbsp;I sve ruke stog' malak&#353;u ... Svako ljudsko srce klone,</p> 
<p><A NAME="an_13:8">13:8</A>&nbsp;strava ih je obrvala, trudovi boli ve&#263; ih spopadaju i gr&#269;e se k'o rodilja. U prepasti jedan drugog motre, lica su im poput plamena.</p> 
<p><A NAME="an_13:9">13:9</A>&nbsp;Dolazi nesmiljeni Jahvin dan - gnjev i jarost - da u pusto&#353; zemlju prometne, da istrijebi iz nje gre&#353;nike.</p> 
<p><A NAME="an_13:10">13:10</A>&nbsp;Jer nebeske zvijezde a ni &#352;tapci ne&#263;e vi&#353;e sjati svjetlo&#353;&#263;u, pomr&#269;at &#263;e sunce ishode&#263;i i mjesec ne&#263;e vi&#353;e svijetliti.</p> 
<p><A NAME="an_13:11">13:11</A>&nbsp;Kaznit &#263;u svijet za zlo&#263;u, bezbo&#382;nike za bezakonje, dokraj&#269;it &#263;u ponos oholih, poniziti nadutost silnika.</p> 
<p><A NAME="an_13:12">13:12</A>&nbsp;Rje&#273;i &#263;e biti &#269;ovjek neg' &#382;e&#382;eno zlato, rje&#273;i samrtnik od zlata ofirskog.</p> 
<p><A NAME="an_13:13">13:13</A>&nbsp;Nebesa &#263;u potresti, maknut &#263;e se zemlja s mjesta od srd&#382;be Jahve nad Vojskama u dan kad se izlije gnjev njegov.</p> 
<p><A NAME="an_13:14">13:14</A>&nbsp;I tada, kao gazela prepla&#353;ena, kao ovce koje nitko ne prikuplja, svatko &#263;e se vratit' svom narodu, svatko &#263;e u zemlju svoju pobje&#263;i.</p> 
<p><A NAME="an_13:15">13:15</A>&nbsp;Koga stignu, probost &#263;e ga: koga uhvate, ma&#269;em &#263;e sasje&#263;i;</p> 
<p><A NAME="an_13:16">13:16</A>&nbsp;pred o&#269;ima smrskat &#263;e im dojen&#269;ad, oplja&#269;kati ku&#263;e, silovati &#382;ene.</p> 
<p><A NAME="an_13:17">13:17</A>&nbsp;Gle, podi&#382;em na njih Medijce &#353;to ne cijene srebra i preziru zlato.</p> 
<p><A NAME="an_13:18">13:18</A>&nbsp;Svi &#263;e mladi&#263;i biti poko&#353;eni, sve djevojke zatrte. Na plod utrobe ne&#263;e se smilovati, nad djecom im se oko ne&#263;e sa&#382;aliti.</p> 
<p><A NAME="an_13:19">13:19</A>&nbsp;Babilon, ures kraljevstava, ures i ponos kaldejski, bit &#263;e k'o Sodoma i Gomora kad ih Bog zatrije.</p> 
<p><A NAME="an_13:20">13:20</A>&nbsp;Nikad se vi&#353;e ne&#263;e naseliti, od koljena do koljena ostat &#263;e nenapu&#269;en. Arapin ondje ne&#263;e dizati &#353;atora, nit' &#263;e pastiri ondje po&#269;ivati.</p> 
<p><A NAME="an_13:21">13:21</A>&nbsp;Po&#269;ivat &#263;e ondje zvijeri pustinjske, sove &#263;e im napuniti ku&#263;e, nojevi &#263;e ondje stanovati, jarci plesati.</p> 
<p><A NAME="an_13:22">13:22</A>&nbsp;Hijene &#263;e zavijati iz njegovih pala&#269;a, a &#269;aglji iz rasko&#353;nih dvorova... Vrijeme se njegovo bli&#382;i, dani mu se ne&#263;e produ&#382;iti.</p> 
<p><A NAME="an_14:1">14:1</A>&nbsp;Da, smilovat &#263;e se Jahve Jakovu i opet izabrati Izraela, dati  mu da po&#269;ine u svojoj zemlji. Pridru&#382;it &#263;e im se do&#353;ljak i priklju&#269;iti  se domu Jakovljevu. </p> 
<p><A NAME="an_14:2">14:2</A>&nbsp;Sami &#263;e narodi po njih do&#263;i i odvesti  ih u njihov kraj, a njih &#263;e Dom Izraelov ba&#353;tiniti u Jahvinoj  zemlji kao sluge i slu&#353;kinje. I zarobit &#263;e one koji njih bijahu  zarobili i gospodovat &#263;e nad svojim tla&#269;iteljima.</p> 
<p><A NAME="an_14:3">14:3</A>&nbsp;U dan kad ti Jahve dade da po&#269;ine&#353; od svojih stradanja, nemira i te&#353;kog robovanja kojima te pritisnu&#353;e, </p> 
<p><A NAME="an_14:4">14:4</A>&nbsp;zapjevat  &#263;e&#353; ovu rugalicu kralju babilonskom: Kako nestade silnika? Kako nestade tla&#269;enja?</p> 
<p><A NAME="an_14:5">14:5</A>&nbsp;Jahve slomi &#353;tap zlikova&#269;ki i &#382;ezlo vladarsko</p> 
<p><A NAME="an_14:6">14:6</A>&nbsp;&#353;to je bijesno b&#167;ilo narode udarcima bez kraja i konca, &#353;to je gnjevno vladalo narodima progone&#263;' ih nemilice.</p> 
<p><A NAME="an_14:7">14:7</A>&nbsp;Po&#269;iva, miruje sva zemlja kli&#269;u&#263;i od radosti.</p> 
<p><A NAME="an_14:8">14:8</A>&nbsp;Nad tobom se raduju &#269;empresi i cedri libanonski: "Otkako si pao, ne dolaze nas vi&#353;e sje&#263;i!"</p> 
<p><A NAME="an_14:9">14:9</A>&nbsp;Zbog tebe se uzbudi Podzemlje da te do&#269;eka kada do&#273;e&#353;. U tvoju &#269;ast ono budi sjene, sve zemaljske mogu&#263;nike, ono di&#382;e s prijestolja sve kraljeve naroda.</p> 
<p><A NAME="an_14:10">14:10</A>&nbsp;Svi ti oni progovaraju: "I ti si skr&#353;en k'o i mi, nama si sli&#269;an postao.</p> 
<p><A NAME="an_14:11">14:11</A>&nbsp;Oholost se tvoja sru&#353;i u Podzemlje i buka tvojih harfa; pod tobom je le&#382;aj od trule&#382;i, a crvi tvoj su pokriva&#269;.</p> 
<p><A NAME="an_14:12">14:12</A>&nbsp;Kako pade sa nebesa, Svjetlono&#353;o, sine Zorin? Kako li si oboren na zemlju, ti, vladaru naroda?</p> 
<p><A NAME="an_14:13">14:13</A>&nbsp;U svom si srcu govorio: 'Uspet &#263;u se na nebesa, povrh zvijezda Bo&#382;jih prijesto &#263;u sebi di&#263;i. Na zbornoj &#263;u stolovati gori na krajnom sjeveru.</p> 
<p><A NAME="an_14:14">14:14</A>&nbsp;Uza&#263;i &#263;u u visine obla&#269;ne, bit &#263;u jednak Vi&#353;njemu.'</p> 
<p><A NAME="an_14:15">14:15</A>&nbsp;A sru&#353;i se u Podzemlje, u dubine provalije!"</p> 
<p><A NAME="an_14:16">14:16</A>&nbsp;Koji te vide, motre te i o tebi razmi&#353;ljaju: "Je li to &#269;ovjek koji je zemljom tresao i drmao kraljevstvima,</p> 
<p><A NAME="an_14:17">14:17</A>&nbsp;koji je u pustinju svijet obra&#263;ao i sa zemljom sravnjivao gradove, koji su&#382;njeva svojih nikad nije ku&#263;i otpu&#353;tao?"</p> 
<p><A NAME="an_14:18">14:18</A>&nbsp;Kraljevi naroda svi u &#269;asti po&#269;ivaju, svaki u svojoj grobnici.</p> 
<p><A NAME="an_14:19">14:19</A>&nbsp;A ti si iz groba izba&#269;en kao sme&#263;e odvratno, pokriven poklanima, ma&#269;em probodenima, koji su na plo&#269;e grobne pobacani k'o strvina zga&#382;ena!</p> 
<p><A NAME="an_14:20">14:20</A>&nbsp;Ne&#263;e&#353; se zdru&#382;iti s njima u grobu, jer si zemlju svoju uni&#353;tio i narod svoj poklao. I nikad se vi&#353;e ne&#263;e spominjati pleme zlikova&#269;ko.</p> 
<p><A NAME="an_14:21">14:21</A>&nbsp;Spremite pokolj djeci za bezakonje otaca njihovih, da se vi&#353;e ne dignu da osvajaju zemlju i da ne pokriju lice svijeta!</p> 
<p><A NAME="an_14:22">14:22</A>&nbsp;Ustat &#263;u na njih - rije&#269; je Jahve nad Vojskama - i zatrt  &#263;u Babilonu ime i ostatak, rod i porod - rije&#269; je Jahvina. </p> 
<p><A NAME="an_14:23">14:23</A>&nbsp;Dat  &#263;u ga u posjed je&#382;evima i mo&#269;varama. Pomest &#263;u ga metlom zatornom  - rije&#269; je Jahve nad Vojskama.</p> 
<p><A NAME="an_14:24">14:24</A>&nbsp;Zakleo se Jahve nad Vojskama: "&#352;to zamislih, zbit &#263;e se, &#353;to naumih, izvr&#353;it &#263;e se!</p> 
<p><A NAME="an_14:25">14:25</A>&nbsp;Skr&#353;it &#263;u Asur u svojoj zemlji, zgazit &#263;u ga na svojim gorama. Jaram njegov s njih &#263;e spasti, spast &#263;e im s ple&#263;a breme njegovo."</p> 
<p><A NAME="an_14:26">14:26</A>&nbsp;Takva je odluka stvorena protiv &#269;itave zemlje; takva je ruka pru&#382;ena protiv svih naroda!</p> 
<p><A NAME="an_14:27">14:27</A>&nbsp;A kad Jahve nad Vojskama odlu&#269;i, tko da se usprotivi? Kada ruku ispru&#382;i, tko da je odvrati?</p> 
<p><A NAME="an_14:28">14:28</A>&nbsp;One godine kad je umro kralj Ahaz, bi objavljeno ovo  proro&#353;tvo: </p> 
<p><A NAME="an_14:29">14:29</A>&nbsp;Ne raduj se, sva Filistejo, &#353;to se slomi &#353;tap koji te udarao, jer &#263;e iz korijena zmijinjeg iza&#263;i ljutica &#353;to &#263;e izle&#263;i zmaja krilatoga.</p> 
<p><A NAME="an_14:30">14:30</A>&nbsp;Ubogi &#263;e pasti na mojim pa&#353;njacima i u pouzdanju po&#269;ivati siromasi; gla&#273;u &#263;u pomoriti rod tvoj i pobiti &#353;to od tebe ostane.</p> 
<p><A NAME="an_14:31">14:31</A>&nbsp;Kukajte, vrata! Zapoma&#382;i, grade! Strepi, sva Filistejo! Jer sa sjevera dim dolazi i &#269;ete njegove ne napu&#353;ta nitko!</p> 
<p><A NAME="an_14:32">14:32</A>&nbsp;&#352;to &#263;e se tad odgovoriti glasnicima naroda? "Jahve zasnova Sion, i u njem su za&#353;ti&#263;eni siromasi njegova naroda."</p> 
<p><A NAME="an_15:1">15:1</A>&nbsp;Proro&#353;tvo o Moabu. Obno&#263; opusto&#353;en, &#353;aptom pade Ar Moab! Obno&#263; opusto&#353;en, &#353;aptom pade Kir Moab!</p> 
<p><A NAME="an_15:2">15:2</A>&nbsp;Uspinju se u hram dibonski, na uzvi&#353;ice da pla&#269;u; nad Nebom i nad Medebom Moab nari&#269;e! Sve su glave ostri&#382;ene, a sve brade obrijane;</p> 
<p><A NAME="an_15:3">15:3</A>&nbsp;na ulicama obla&#269;e vre&#263;e, na njegovim krovovima lele&#269;u! Na njegovim trgovima svi nari&#269;u i suze prolijevaju.</p> 
<p><A NAME="an_15:4">15:4</A>&nbsp;Jau&#269;u He&#353;bon i Eleala, do Jahasa jauk se &#269;uje. Zato dr&#353;&#263;u bokovi Moabu, strepi du&#353;a njegova;</p> 
<p><A NAME="an_15:5">15:5</A>&nbsp;srce Moabovo jeca, bjegunci mu idu do Soara. Da, uz brdo Luhit uspinju se pla&#269;u&#263;i; putem horonajimskim razlije&#382;e se jauk nad propa&#353;&#263;u.</p> 
<p><A NAME="an_15:6">15:6</A>&nbsp;Da! Vode nimrimske postado&#353;e pustinja: trava usahla, bilja nestalo, zelenila vi&#353;e nema.</p> 
<p><A NAME="an_15:7">15:7</A>&nbsp;Zato ste&#269;evinu koju steko&#353;e i ono &#353;to pri&#353;tedje&#353;e nose preko Potoka vrba.</p> 
<p><A NAME="an_15:8">15:8</A>&nbsp;Da! Jauk se razlije&#382;e po kraju moapskom: kukanje mu do Eglajima, kukanje mu do Beer Elima.</p> 
<p><A NAME="an_15:9">15:9</A>&nbsp;Da! Vode dimonske krvi su pune, i jo&#353; jednu nesre&#263;u dodajem Dimonu: jednog lava na moapske bjegunce i na pre&#382;ivjele u zemlji.</p> 
<p><A NAME="an_16:1">16:1</A>&nbsp;&#352;aljite jaganjce vladaru zemlje, od Stijene prema pustinji do gore K&#263;eri sionske.</p> 
<p><A NAME="an_16:2">16:2</A>&nbsp;Kao razbjegle ptice, kao raspr&#353;eno gnijezdo bit &#263;e k&#263;eri moapske na arnonskim gazovima.</p> 
<p><A NAME="an_16:3">16:3</A>&nbsp;Daj nam savjet, stvori odluku! Sred podneva sjenu svoju kao no&#263; razastri. Sakrij izagnane, ne izdaj bjegunca.</p> 
<p><A NAME="an_16:4">16:4</A>&nbsp;Daj da kod tebe borave prognanici moapski, budi im okriljem pred pusto&#353;nikom. Kad se skon&#269;a tla&#269;itelj, kad nestane pusto&#353;nika, kad ugnjeta&#269; i&#353;&#269;ezne iz zemlje,</p> 
<p><A NAME="an_16:5">16:5</A>&nbsp;u&#269;vrstit &#263;e se prijesto u blagosti i na njemu &#263;e vjerno stolovati, u &#353;atoru Davidovu, sudac koji pravo i&#353;te i pravdu &#269;ini.</p> 
<p><A NAME="an_16:6">16:6</A>&nbsp;&#268;uli smo za nadutost Moaba, nadutost preveliku, za ponos, oholost i uznositost; isprazno je njegovo hvastanje.</p> 
<p><A NAME="an_16:7">16:7</A>&nbsp;Zato kuka Moab, nad Moabom svi jau&#269;u, za kola&#269;ima gro&#382;&#273;anim iz Kir Heresa jau&#269;u posve slomljeni.</p> 
<p><A NAME="an_16:8">16:8</A>&nbsp;Jer uvenu&#353;e nasadi he&#353;bonski, trsje sibmansko, i li&#353;&#263;e su mu pomlatili gospodari naroda. Seza&#353;e do Jazera, zamica&#353;e u pustinju; izdanci mu dosezahu sve do mora.</p> 
<p><A NAME="an_16:9">16:9</A>&nbsp;Zato pla&#269;em za trsjem sibmanskim kao &#353;to pla&#269;e Jazer, suzama te ja zalijevam, He&#353;bone i Elealo! Nad plodovima tvojim, nad jematvom, krik se za&#269;u;</p> 
<p><A NAME="an_16:10">16:10</A>&nbsp;nestade iz vo&#263;njaka veselja i radosti. U vinogradima ne pocikuje se, ne kli&#269;e se od radosti; ne mast&#196;i se vino u kaci, zamuknu podvikivanje.</p> 
<p><A NAME="an_16:11">16:11</A>&nbsp;Zato utroba moja za Moabom poput harfe dr&#353;&#263;e, a grudi mi za Kir Here&#353;om.</p> 
<p><A NAME="an_16:12">16:12</A>&nbsp;Zaludu se pokazuje Moab, umara se na uzvi&#353;icama dolaze&#263;i u sveti&#353;te da se moli: ni&#353;ta posti&#263;i ne&#263;e.</p> 
<p><A NAME="an_16:13">16:13</A>&nbsp;Ovo je rije&#269; koju neko&#263; re&#269;e Jahve protiv Moaba. </p> 
<p><A NAME="an_16:14">16:14</A>&nbsp;A  sada govori Jahve ovako: "Za tri godine, godine najamni&#269;ke, slava  &#263;e Moabova, sa svim velikim mno&#353;tvom njegovim, potamnjeti, a  &#353;to od nje ostane, bit &#263;e maleno, slabo i nemo&#263;no."</p> 
<p><A NAME="an_17:1">17:1</A>&nbsp;Proro&#353;tvo o Damasku. Gle, prestat &#263;e Damask biti gradom i postat &#263;e hrpom ru&#353;evina;</p> 
<p><A NAME="an_17:2">17:2</A>&nbsp;njegovi gradi&#263;i, dovijek napu&#353;teni, bit &#263;e pa&#353;njak stadima; le&#382;at &#263;e u njima i nitko ih ne&#263;e tjerati.</p> 
<p><A NAME="an_17:3">17:3</A>&nbsp;Izgubit &#263;e Efrajim utvrde, a Damask kraljevstvo; ostatku Arama zbit &#263;e se &#353;to i slavi sinova Izraelovih - rije&#269; je Jahve nad Vojskama.</p> 
<p><A NAME="an_17:4">17:4</A>&nbsp;U onaj dan smanjit &#263;e se slava Jakovljeva, spast &#263;e salo tijela njegova.</p> 
<p><A NAME="an_17:5">17:5</A>&nbsp;Bit &#263;e k'o kad &#382;etelac &#382;ito hvata, a ruka mu &#382;anje klasje, kao kad se pabir&#269;e klasovi u refajimskoj dolini -</p> 
<p><A NAME="an_17:6">17:6</A>&nbsp;ostat &#263;e samo pabirci; ili kao kad se otresa maslina: dvije-tri uljike sasvim na vrhu, &#269;etiri ili pet na granama drveta - rije&#269; je Jahve, Boga Izraelova.</p> 
<p><A NAME="an_17:7">17:7</A>&nbsp;U onaj dan &#269;ovjek &#263;e pogledati na svog Stvoritelja i upraviti  o&#269;i k Svecu Izraelovu. </p> 
<p><A NAME="an_17:8">17:8</A>&nbsp;Ne&#263;e vi&#353;e gledati &#382;rtvenika, djela  svojih ruku, ne&#263;e vi&#353;e gledati onoga &#353;to njegovi prsti stvori&#353;e:  a&#353;ere i sun&#269;ane stupove.</p> 
<p><A NAME="an_17:9">17:9</A>&nbsp;U onaj &#263;e dan gradovi tvoji biti napu&#353;teni, kao &#353;to bjehu napu&#353;teni hivijski i amorejski kad ih ostavi&#353;e pred Izraelcima, i opustjet &#263;e,</p> 
<p><A NAME="an_17:10">17:10</A>&nbsp;jer si zaboravio Boga svog spasenja i nisi se spomenuo Stijene svoje snage. Stog' i sadi&#353; ljupke biljke i strane presa&#273;uje&#353; mladice;</p> 
<p><A NAME="an_17:11">17:11</A>&nbsp;u dan kad ih posadi&#353;, one izrastu, a ujutro procvatu tvoje sadnice, al' propada &#382;etva u dan nevolje, u dan boli neizlje&#269;ive.</p> 
<p><A NAME="an_17:12">17:12</A>&nbsp;Jao, buka naroda mnogobrojnih; bu&#269;e kao &#353;to bu&#269;i more; &#353;um naroda koji &#353;ume k'o &#353;to &#353;umore silne vode.</p> 
<p><A NAME="an_17:13">17:13</A>&nbsp;&#352;ume narodi kao &#353;to silne vode &#353;umore, al' kad On im zaprijeti, bje&#382;e daleko, po gorama razvijani kao pljeva na vjetru, k'o pra&#353;ina u vihoru.</p> 
<p><A NAME="an_17:14">17:14</A>&nbsp;Nave&#269;er eto straha; prije svanu&#263;a vi&#353;e ga nema: to je sudba onih koji nas plijene i kob onih &#353;to nas plja&#269;kaju.</p> 
<p><A NAME="an_18:1">18:1</A>&nbsp;Jao zemlji krilatih kukaca s one strane rijeka ku&#353;kih,</p> 
<p><A NAME="an_18:2">18:2</A>&nbsp;tebi koja &#353;alje&#353; morem glasnike i vodom u &#269;amcima rogoznim. Idite, brze skorote&#269;e, k narodu stasitu, tamnoputu, k narodu kog se boje odvajkada, narodu &#382;ilavu, zavojeva&#269;u, &#269;ija je zemlja rijekama izbrazdana.</p> 
<p><A NAME="an_18:3">18:3</A>&nbsp;Svi stanovnici kruga zemaljskoga, i vi, &#382;itelji zemlje, kad se zastava na brdu digne, gledajte; kad rog zatrubi, slu&#353;ajte.</p> 
<p><A NAME="an_18:4">18:4</A>&nbsp;Jer ovako mi govori Jahve: "Mirno &#263;u gledati s mjesta svojega, k'o prozirna &#382;ega podnevna, k'o rosan oblak za vru&#263;ine &#382;etvene.</p> 
<p><A NAME="an_18:5">18:5</A>&nbsp;Prije berbe, kad loza ocvate i cvijet u grozdove dozri, no&#382;ima &#263;e posje&#263;i mladice, povezati, ukloniti grane.</p> 
<p><A NAME="an_18:6">18:6</A>&nbsp;Svi &#263;e biti ostavljeni grabljivicama gorskim i zvijerima zemaljskim. Grabljivice &#263;e na njima ljetovati, zvijeri zemaljske zimovati."</p> 
<p><A NAME="an_18:7">18:7</A>&nbsp;U ono &#263;e vrijeme narod stasit i tamnoputan, narod kojega  se boje odvajkada, narod &#382;ilav i zavojeva&#269;ki, &#269;ija je zemlja  izbrazdana rijekama, donositi darove Jahvi nad Vojskama, k mjestu  imena Jahve nad Vojskama - na goru Sion.</p> 
<p><A NAME="an_19:1">19:1</A>&nbsp;Proro&#353;tvo o Egiptu. Gle, Jahve sjedi na brzu oblaku, u Egipat dolazi. Dr&#353;&#263;u pred njim idoli egipatski, u njedrima premire srce Egip&#263;ana.</p> 
<p><A NAME="an_19:2">19:2</A>&nbsp;Podbost &#263;u Egip&#263;ane protiv Egip&#263;ana, i brat &#263;e se s bratom svojim boriti, drug s drugom, grad s gradom, a kraljevstvo s kraljevstvom.</p> 
<p><A NAME="an_19:3">19:3</A>&nbsp;Egiptu se pamet muti, ja spre&#269;avam njegove naume; oni tra&#382;e idole i vra&#269;e, opsjenare i gatare.</p> 
<p><A NAME="an_19:4">19:4</A>&nbsp;Egip&#263;ane ja predajem u ruke gospodaru okrutnu, kralj silovit njima &#263;e vladati - rije&#269; je Jahve nad Vojskama.</p> 
<p><A NAME="an_19:5">19:5</A>&nbsp;Nestat &#263;e vode iz mora, presahnut &#263;e i presu&#353;iti Rijeka,</p> 
<p><A NAME="an_19:6">19:6</A>&nbsp;zaudarat &#263;e prokopi, spast &#263;e rukavci Rijeke egipatske i presu&#353;iti. Uvenut &#263;e trska i sita,</p> 
<p><A NAME="an_19:7">19:7</A>&nbsp;sva zelen pokraj Nila; usahnut &#263;e na Nilu svi usjevi, propast &#263;e, raspr&#353;it' se, i&#353;&#269;eznuti.</p> 
<p><A NAME="an_19:8">19:8</A>&nbsp;Tu&#382;it &#263;e ribari, kukat &#263;e svi &#353;to u Nil udicu bacaju; jadikovat &#263;e oni &#353;to u vodi mre&#382;u razapinju.</p> 
<p><A NAME="an_19:9">19:9</A>&nbsp;Postidjet &#263;e se lanari, grebenari i tka&#269;i bijela tkanja.</p> 
<p><A NAME="an_19:10">19:10</A>&nbsp;Snu&#382;dit &#263;e se tkalci, rastu&#382;iti radnici.</p> 
<p><A NAME="an_19:11">19:11</A>&nbsp;Pravi su lu&#273;aci knezovi soanski, mudri savjetnici faraonovi glupo svjetuju; kako se usu&#273;ujete re&#263;i faraonu: "U&#269;enik sam mudraca, u&#269;enik drevnih kraljeva?"</p> 
<p><A NAME="an_19:12">19:12</A>&nbsp;T&#211;a gdje su tvoji mudraci? Nek' ti dojave i obznane &#353;to je Jahve nad Vojskama nakanio s Egiptom.</p> 
<p><A NAME="an_19:13">19:13</A>&nbsp;Ludi su knezovi tani&#353;ki, prevareni knezovi memfi&#353;ki, oni zavode Egipat, glavare njegovih plemena.</p> 
<p><A NAME="an_19:14">19:14</A>&nbsp;U njih je ulio Jahve duh vrtoglavi te zavode Egipat u svakom mu &#269;inu da tetura k'o pijanac kada bljuje.</p> 
<p><A NAME="an_19:15">19:15</A>&nbsp;U Egiptu vi&#353;e ne mo&#382;e uspjeti ni&#353;ta od onog &#353;to &#269;ine glava i rep, palma i sita.</p> 
<p><A NAME="an_19:16">19:16</A>&nbsp;U onaj &#263;e dan Egip&#263;ani postati kao &#382;ene, drhtat &#263;e i  strepiti od zamaha ruke Jahve nad Vojskama kojom &#263;e zamahnuti  na njih. </p> 
<p><A NAME="an_19:17">19:17</A>&nbsp;Zemlja &#263;e Judina biti na u&#382;as Egiptu; kad god je  se sjeti, strah &#263;e ga obuzeti zbog onoga &#353;to je Jahve nad Vojskama  protiv njega naumio. </p> 
<p><A NAME="an_19:18">19:18</A>&nbsp;U onaj &#263;e se dan u zemlji egipatskoj  pet gradova &#353;to govore kanaanskim jezikom zakleti Jahvi nad Vojskama;  jedan &#263;e se od njih zvati Ir Hahres. </p> 
<p><A NAME="an_19:19">19:19</A>&nbsp;U onaj &#263;e dan biti &#382;rtvenik  Jahvin usred zemlje egipatske i stup posve&#263;en Jahvi blizu granice  njegove. </p> 
<p><A NAME="an_19:20">19:20</A>&nbsp;To &#263;e Jahvi nad Vojskama biti znak i svjedo&#269;anstvo  u egipatskoj zemlji. Kad zazovu Jahvu protiv tla&#269;itelja, on &#263;e  im poslati spasitelja i vo&#273;u da ih izbavi. </p> 
<p><A NAME="an_19:21">19:21</A>&nbsp;I objavit &#263;e se  Jahve Egip&#263;anima, i u onaj &#263;e dan Egip&#263;ani spoznati Jahvu; slu&#382;it  &#263;e mu &#382;rtvama i prinosima, zavjetovat &#263;e se i izvr&#353;avati zavjete. </p> 
<p><A NAME="an_19:22">19:22</A>&nbsp;Jahve &#263;e te&#353;ko udariti Egip&#263;ane, ali &#263;e ih iscijeliti; obratit  &#263;e se oni Jahvi i on &#263;e ih usli&#353;iti i iscijeliti. </p> 
<p><A NAME="an_19:23">19:23</A>&nbsp;U onaj  &#263;e dan i&#263;i cesta od Egipta do Asirije. Asirci &#263;e dolaziti u Egipat, a Egip&#263;ani u Asiriju. Egipat i Asirija slu&#382;it &#263;e Jahvi.</p> 
<p><A NAME="an_19:24">19:24</A>&nbsp;U onaj &#263;e dan Izrael, tre&#263;i s Egiptom i Asirijom, biti  blagoslovljen usred zemlje. </p> 
<p><A NAME="an_19:25">19:25</A>&nbsp;Jahve nad Vojskama blagoslovit  &#263;e ga: "Nek' je blagoslovljen", re&#263;i &#263;e, "moj narod egipatski, djelo mojih ruku Asirija i ba&#353;tina moja Izrael."</p> 
<p><A NAME="an_20:1">20:1</A>&nbsp;U godini kad je vrhovni vojskovo&#273;a, koga bija&#353;e poslao Sargon, kralj asirski, do&#353;ao u A&#353;dod, napao ga i zauzeo, </p> 
<p><A NAME="an_20:2">20:2</A>&nbsp;u to vrijeme  re&#269;e Jahve po Izaiji, sinu Amosovu: "Hajde, skini kostrijet s  bokova i obu&#263;u izuj s nogu." On to u&#269;ini te i&#273;a&#353;e gol i bos. </p> 
<p><A NAME="an_20:3">20:3</A>&nbsp;Tada re&#269;e Jahve: "Kao &#353;to je sluga moj Izaija tri godine i&#353;ao  gol i bos kao znak i znamenje Egiptu i Ku&#353;u, </p> 
<p><A NAME="an_20:4">20:4</A>&nbsp;tako &#263;e kralj  asirski odvesti su&#382;nje iz Egipta i izgnanike iz Ku&#353;a, mlade i  stare, gole i bose, otkrivenih zadnjica, sramote Egipta. </p> 
<p><A NAME="an_20:5">20:5</A>&nbsp;Zbunit  &#263;e se tad i posramiti zbog Ku&#353;a, svoje uzdanice, i Egipta, svojega  ponosa. </p> 
<p><A NAME="an_20:6">20:6</A>&nbsp;I re&#263;i &#263;e u onaj dan stanovnici ovog primorja: 'Eto, to je uzdanica na&#353;a kojoj se utjecasmo da nam pomogne i spasi  nas od kralja asirskoga. A kako da se mi spasimo?'"</p> 
<p><A NAME="an_21:1">21:1</A>&nbsp;Proro&#353;tvo primorskoj pustinji. Kao &#353;to vihori, huje&#263;i nad Negebom, dolaze iz pustinje, kraja strahotna</p> 
<p><A NAME="an_21:2">21:2</A>&nbsp;- otkri mi se u stra&#353;nom vi&#273;enju - tako plja&#269;ka&#353; plja&#269;ka, pusto&#353;nik pusto&#353;i. "Navali, Elame, opsjedni, Medijo! Dokraj&#269;it &#263;u sve jauke."</p> 
<p><A NAME="an_21:3">21:3</A>&nbsp;Zato bedra moja probadaju gr&#269;evi; bolovi me spopadaju k'o trudovi porodilju; od smu&#263;enosti oglu&#353;ih, od straha obnevidjeh.</p> 
<p><A NAME="an_21:4">21:4</A>&nbsp;Srce mi dr&#353;&#263;e, groza me obuze, sumrak za kojim &#269;eznuh postade mi u&#382;as.</p> 
<p><A NAME="an_21:5">21:5</A>&nbsp;Postavljaju stol, prostiru stolnjak, jede se i pije ... Ustajte, knezovi, ma&#382;ite &#353;tit!</p> 
<p><A NAME="an_21:6">21:6</A>&nbsp;Jer Gospod mi ovako re&#269;e: "Idi, postavi stra&#382;ara! &#352;to vidi, nek' javi.</p> 
<p><A NAME="an_21:7">21:7</A>&nbsp;Vidi li konjanike, jaha&#269;e udvojene, jaha&#269;e na magarcima, jaha&#269;e na devama, neka dobro pazi s pa&#382;njom napetom!"</p> 
<p><A NAME="an_21:8">21:8</A>&nbsp;A stra&#382;ar viknu: "Povazdan, Gospodaru, stojim na stra&#382;arnici, &#269;itavu no&#263; na stra&#382;i prostojim."</p> 
<p><A NAME="an_21:9">21:9</A>&nbsp;I gle, dolaze konjanici, jaha&#269;i udvojeni. Oni mi viknu&#353;e, oni reko&#353;e: "Pade, pade Babilon! Svi kipovi njegovih bogova o zemlju se razbi&#353;e."</p> 
<p><A NAME="an_21:10">21:10</A>&nbsp;Omla&#263;eno &#382;ito, &#269;edo gumna moga, &#353;to &#269;uh od Jahve nad Vojskama, Boga Izraelova, objavih vam!</p> 
<p><A NAME="an_21:11">21:11</A>&nbsp;Proro&#353;tvo o Edomu. Vi&#269;u mi iz Seira: "Stra&#382;aru, koje je doba no&#263;i? Stra&#382;aru, koje je doba no&#263;i?"</p> 
<p><A NAME="an_21:12">21:12</A>&nbsp;Stra&#382;ar odgovori: "Dolazi jutro, a zatim opet no&#263;. Ho&#263;ete li pitati, pitajte, vratite se, do&#273;ite!"</p> 
<p><A NAME="an_21:13">21:13</A>&nbsp;Proro&#353;tvo o Arapima. U &#353;ikarama pustinjskim po&#269;ivate, dedanske karavane.</p> 
<p><A NAME="an_21:14">21:14</A>&nbsp;Vodu iznesite pred &#382;edne, stanovnici zemlje temske, izi&#273;ite s kruhom pred bjegunca.</p> 
<p><A NAME="an_21:15">21:15</A>&nbsp;Pred ma&#269;evima bje&#382;e oni, pred ma&#269;em trgnutim, pred lukom zapetim, pred bojem &#382;estokim.</p> 
<p><A NAME="an_21:16">21:16</A>&nbsp;Da, ovako mi re&#269;e Gospod: "Jo&#353; jedna godina, godina nadni&#269;arska, i nestat &#263;e sve slave Kedrove. </p> 
<p><A NAME="an_21:17">21:17</A>&nbsp;A od mnogobrojnih strijelaca  me&#273;u hrabrim sinovima Kedrovim malo &#263;e ih ostati." Tako je govorio  Jahve, Bog Izraelov.</p> 
<p><A NAME="an_22:1">22:1</A>&nbsp;Proro&#353;tvo  o Dolini vi&#273;enja: &#352;to ti je da uzlazi&#353; sav na krovove,</p> 
<p><A NAME="an_22:2">22:2</A>&nbsp;grade pun vreve, grade bu&#269;ni, grade razigrani? Pobijeni tvoji ne pado&#353;e od ma&#269;a, nit' u boju poginu&#353;e mrtvi tvoji;</p> 
<p><A NAME="an_22:3">22:3</A>&nbsp;glavari svi ti zajedno pobjego&#353;e, u ropstvo pado&#353;e luka ne napev&#353;i. Zasu&#382;njeni su svi tvoji knezovi, zalud umako&#353;e daleko.</p> 
<p><A NAME="an_22:4">22:4</A>&nbsp;Zato velim: "Ostavite me, zaplakat &#263;u gorko; nemojte me tje&#353;iti zbog uni&#353;tenja naroda moga."</p> 
<p><A NAME="an_22:5">22:5</A>&nbsp;Jer ovo je dan pometnje i rasula od Jahve, Gospoda nad Vojskama. U Dolini vi&#273;enja zid se ru&#353;i, vapaj za pomo&#263; di&#382;e se u goru.</p> 
<p><A NAME="an_22:6">22:6</A>&nbsp;Elam tobolac uzima, Aram konja ja&#353;e, a Kir &#353;tit otkriva.</p> 
<p><A NAME="an_22:7">22:7</A>&nbsp;Krasne doline tvoje pune su bojnih kola, konjanici sti&#382;u pred vrata.</p> 
<p><A NAME="an_22:8">22:8</A>&nbsp;Tako pada Judi za&#353;tita. U onaj dan svrnuo si pogled na oru&#382;je u &#352;umskoj ku&#263;i.</p> 
<p><A NAME="an_22:9">22:9</A>&nbsp;Vidjeste da u gradu Davidovu ima mnogo pukotina. Sabraste vodu iz Donjega ribnjaka.</p> 
<p><A NAME="an_22:10">22:10</A>&nbsp;Prebrojiste ku&#263;e jeruzalemske, poru&#353;iste ku&#263;e da zid u&#269;vrstite.</p> 
<p><A NAME="an_22:11">22:11</A>&nbsp;Izme&#273;u dva zida na&#269;iniste spremi&#353;te za vodu iz starog ribnjaka. Ali se ne obazreste na Tvorca, nit' vidjeste onog &#353;to davno sve smisli.</p> 
<p><A NAME="an_22:12">22:12</A>&nbsp;Gospod, Jahve nad Vojskama, poziva&#353;e vas u dan onaj da pla&#269;ete i tugujete, da obrijete glave i pripa&#353;ete kostrijet.</p> 
<p><A NAME="an_22:13">22:13</A>&nbsp;A gle: radost i veselje, ubijaju goveda i kolju ovce; jedu meso i piju vino: "Jedimo i pijmo, jer sutra nam je mrijeti."</p> 
<p><A NAME="an_22:14">22:14</A>&nbsp;Ali Jahve nad Vojskama objavi mi: "Dok ne umrete, grijeh taj ne&#263;e vam se oprostiti", re&#269;e Jahve, Gospod nad Vojskama.</p> 
<p><A NAME="an_22:15">22:15</A>&nbsp;Ovako govori Jahve, Gospod nad Vojskama: "Hajde, idi k onom dvorjaninu, k &#352;ibni, nadstojniku dvora,</p> 
<p><A NAME="an_22:16">22:16</A>&nbsp;koji kle&#353;e sebi grob na uzvisini i u stijeni sebi prebivali&#353;te usijeca: '&#352;to tu posjeduje&#353; i koga tu ima&#353; da sebi kle&#353;e&#353; grobnicu?'</p> 
<p><A NAME="an_22:17">22:17</A>&nbsp;Gle, Jahve &#263;e te baciti daleko udarcem jednim jedinim, sna&#382;no &#263;e te uhvatiti,</p> 
<p><A NAME="an_22:18">22:18</A>&nbsp;smotat &#263;e te u klupko, kao loptu te baciti po zemlji &#353;irokoj! Ondje ti &#263;e&#353; umrijeti, s kolima &#353;to ti bijahu na slavu, ti, sramoto dvoru svoga gospodara!"</p> 
<p><A NAME="an_22:19">22:19</A>&nbsp;Li&#353;it &#263;u te tvoje slu&#382;be, otjerat te sa tvog mjesta;</p> 
<p><A NAME="an_22:20">22:20</A>&nbsp;i pozvat &#263;u svoga slugu Elijakima, sina Hilkijina.</p> 
<p><A NAME="an_22:21">22:21</A>&nbsp;Obu&#263;i &#263;u mu tvoju haljinu, tvojim &#263;u ga pojasom opasat', tvoju &#263;u mu vlast predati u ruke te &#263;e biti otac &#382;iteljima jeruzalemskim i ku&#263;i Judinoj.</p> 
<p><A NAME="an_22:22">22:22</A>&nbsp;Metnut &#263;u mu na ple&#263;a klju&#269; od ku&#263;e Davidove: kad otvori, nitko ne&#263;e zatvoriti, kad zatvori, nitko ne&#263;e otvoriti.</p> 
<p><A NAME="an_22:23">22:23</A>&nbsp;Kao klin zabit &#263;u ga na tvrdu mjestu; i postat &#263;e prijesto slave domu oca svojega.</p> 
<p><A NAME="an_22:24">22:24</A>&nbsp;O njega &#263;e se vje&#353;ati sva slava njegova doma o&#269;inskog, izdanci i potomstvo, sve malo posu&#273;e, od zdjelica do &#263;upova. </p> 
<p><A NAME="an_22:25">22:25</A>&nbsp;U onaj dan - rije&#269; je Jahve nad Vojskama - izvu&#263;i &#263;e se klin  zabijen na tvrdu mjestu, slomit &#263;e se i pasti. I sav teret &#353;to  je visio na njemu razbit &#263;e se, jer je Jahve govorio.</p> 
<p><A NAME="an_23:1">23:1</A>&nbsp;Proro&#353;tvo o Tiru. Kukajte, la&#273;e tar&#353;i&#353;ke, jer va&#353;a je tvr&#273;a razorena! Javljeno im je dok se iz kitimske vra&#263;ahu zemlje.</p> 
<p><A NAME="an_23:2">23:2</A>&nbsp;Umuknite, stanovnici primorja, trgovci sidonski, kojih su glasnici brodili morem po vodi velikoj.</p> 
<p><A NAME="an_23:3">23:3</A>&nbsp;Sjetva Nila, &#382;etva Rijeke, bija&#353;e njegovo bogatstvo. On bija&#353;e sajmi&#353;te narodima.</p> 
<p><A NAME="an_23:4">23:4</A>&nbsp;Stidi se, Sidone, jer more govori: "Ne hvataju me trudovi niti ra&#273;am, ne odgajam momaka nit' podi&#382;em djevojaka."</p> 
<p><A NAME="an_23:5">23:5</A>&nbsp;Uzdrhtat &#263;e Egip&#263;ani kad o Tiru vijest &#269;uju.</p> 
<p><A NAME="an_23:6">23:6</A>&nbsp;Otplovite u Tar&#353;i&#353;, kukajte, stanovnici primorja.</p> 
<p><A NAME="an_23:7">23:7</A>&nbsp;Je li to va&#353; grad veseli &#353;to postoji od davnih davnina i noge ga daleko nosile da se ondje naseli?</p> 
<p><A NAME="an_23:8">23:8</A>&nbsp;Tko li je to odlu&#269;io protiv Tira okrunjenog, kojeg trgovci bijahu knezovi a prekupci odli&#269;nici zemlje?</p> 
<p><A NAME="an_23:9">23:9</A>&nbsp;Jahve nad Vojskama odlu&#269;i tako da osramoti ponosnu slavu, da ponizi sve odli&#269;nike zemlje.</p> 
<p><A NAME="an_23:10">23:10</A>&nbsp;Obra&#273;uj zemlju, k&#263;eri tar&#353;i&#353;ka, tvoje luke vi&#353;e nema!</p> 
<p><A NAME="an_23:11">23:11</A>&nbsp;Ruku svoju Gospod di&#382;e na more i kraljevstvima zadrma. Zapovjedi Jahve da se razore tvr&#273;ave kanaanske.</p> 
<p><A NAME="an_23:12">23:12</A>&nbsp;Rekao je: "Ne&#263;e&#353; vi&#353;e klikovati, okaljana djevice, k&#263;eri sidonska!" Ustani i idi u Kitim; ni ondje ne&#263;e&#353; imati mira.</p> 
<p><A NAME="an_23:13">23:13</A>&nbsp;Evo zemlje kitimske ... podi&#382;u se kule opsadne, razaraju utvrde, sve je ru&#353;evina.</p> 
<p><A NAME="an_23:14">23:14</A>&nbsp;Kukajte, brodovi tar&#353;i&#353;ki, razorena je va&#353;a tvr&#273;ava!</p> 
<p><A NAME="an_23:15">23:15</A>&nbsp;Dogodit &#263;e se, u onaj dan, da &#263;e Tir biti zaboravljen  sedamdeset godina, kao dani jednoga kralja. A poslije sedamdeset  godina Tiru &#263;e biti kao bludnici iz pjesme:</p> 
<p><A NAME="an_23:16">23:16</A>&nbsp;"Uzmi citaru i ski&#263;i se gradom, bludnice zaboravljena! Sviraj lijepo, pjevaj mnogo, da te se spomenu!"</p> 
<p><A NAME="an_23:17">23:17</A>&nbsp;Poslije sedamdeset godina pohodit &#263;e Jahve Tir. I grad  &#263;e opet dobivati svoju pla&#263;u bludni&#269;ku. Podavat &#263;e se bludu sa  svim kraljevstvima svijeta na licu zemlje. </p> 
<p><A NAME="an_23:18">23:18</A>&nbsp;Ali &#263;e njegova  dobit i pla&#263;a biti posve&#263;ena Jahvi; ne&#263;e se zgrtati ni &#269;uvati, nego &#263;e njegova dobit biti za one koji prebivaju pred Jahvom  da imaju hrane do sita i doli&#269;nu odje&#263;u.</p> 
<p><A NAME="an_24:1">24:1</A>&nbsp;Gle, Jahve razvaljuje zemlju, razara je, nakazi joj lice, raspr&#353;uje stanovnike njene.</p> 
<p><A NAME="an_24:2">24:2</A>&nbsp;Sve&#263;enik &#263;e biti k'o i narod, gospodar k'o i sluga, gospodarica k'o i slu&#353;kinja, prodava&#269; k'o i kupac, zajmodavac k'o i zajmoprimac, vjerovnik k'o i du&#382;nik.</p> 
<p><A NAME="an_24:3">24:3</A>&nbsp;Opusto&#353;ena &#263;e biti zemlja, oplja&#269;kana sasvim, jer je Jahve odlu&#269;io.</p> 
<p><A NAME="an_24:4">24:4</A>&nbsp;Zemlja tu&#382;i, vene, svijet gine, gasne, nebo sa zemljom propada.</p> 
<p><A NAME="an_24:5">24:5</A>&nbsp;Oskvrnjena je zemlja pod &#382;iteljima svojim, jer prestupi&#353;e Zakon, pogazi&#353;e odredbu, Savez vje&#269;ni razvrgo&#353;e.</p> 
<p><A NAME="an_24:6">24:6</A>&nbsp;Zato prokletstvo pro&#382;dire zemlju, okajavaju stanovnici njeni. Zato su sa&#382;gani &#382;itelji zemljini i malo je ljudi preostalo.</p> 
<p><A NAME="an_24:7">24:7</A>&nbsp;Vino tuguje, loza vene, uzdi&#353;u svi &#353;to bijahu srca vesela.</p> 
<p><A NAME="an_24:8">24:8</A>&nbsp;Prestalo je veselje uz bubnje, zamrla je graja razigrana; umukla je glazba citara.</p> 
<p><A NAME="an_24:9">24:9</A>&nbsp;Ne pije se vi&#353;e vino uz pjesmu, ogrknu pi&#263;e silovito.</p> 
<p><A NAME="an_24:10">24:10</A>&nbsp;Razoren je grad ni&#353;tavila, zatvoren ulaz svim ku&#263;ama.</p> 
<p><A NAME="an_24:11">24:11</A>&nbsp;Jauk po ulicama zbog vina, nesta svakog veselja, radost je iz zemlje prognana.</p> 
<p><A NAME="an_24:12">24:12</A>&nbsp;Tek pusto&#353; ostade u gradu, u trijeske smrskana su vrata.</p> 
<p><A NAME="an_24:13">24:13</A>&nbsp;Jer tako se zbiva na zemlji, me&#273;u narodima, kao kad se oberu masline il' paljetkuje gro&#382;&#273;e nakon berbe.</p> 
<p><A NAME="an_24:14">24:14</A>&nbsp;Oni glas podi&#382;u, kli&#269;u od radosti; uznose s mora veli&#269;ajnost Jahvinu.</p> 
<p><A NAME="an_24:15">24:15</A>&nbsp;I na istoku ime Jahve slave oni, na otocima mora ime Jahve, Boga Izraelova.</p> 
<p><A NAME="an_24:16">24:16</A>&nbsp;S kraja zemlje &#269;ujemo pjesme: "Slava Pravedniku!" Ali ja ka&#382;em: "Propadoh! Propadoh! Jao meni! Vjerolomci se iznevjeri&#353;e, nevjerom se, vjerolomci, iznevjeri&#353;e."</p> 
<p><A NAME="an_24:17">24:17</A>&nbsp;Strava, jama, zamka tebi, &#382;itelju zemlje:</p> 
<p><A NAME="an_24:18">24:18</A>&nbsp;tko pred glasom strave ute&#269;e u jamu &#263;e upasti; tko se iz jame izvu&#269;e zamka &#263;e ga uhvatit'. Da, otvorit &#263;e se ustave u visini i zatresti zemlji temelji.</p> 
<p><A NAME="an_24:19">24:19</A>&nbsp;Zemlja &#263;e se grozno razbiti, zemlja &#263;e se stra&#353;no raspu&#263;i, zemlja &#263;e se silno uzdrmati,</p> 
<p><A NAME="an_24:20">24:20</A>&nbsp;zemlja &#263;e zateturati poput pijanca, zanjihat se poput kolibe; toliko &#263;e joj ote&#382;ati bezakonje njeno da &#263;e pasti i ne&#263;e vi&#353;e ustati.</p> 
<p><A NAME="an_24:21">24:21</A>&nbsp;I dogodit &#263;e se u onaj dan: Jahve &#263;e kazniti u visini Vojsku nebesku, a na zemlji sve kraljeve zemaljske;</p> 
<p><A NAME="an_24:22">24:22</A>&nbsp;bit &#263;e sakupljeni i zasu&#382;njeni u jami, zatvoreni u tamnicu i nakon mnogih dana ka&#382;njeni.</p> 
<p><A NAME="an_24:23">24:23</A>&nbsp;Pocrvenjet &#263;e mjesec, postidjet se sunce, jer &#263;e kraljevati Jahve nad Vojskama na gori Sionu i u Jeruzalemu i Slava &#263;e mu sjati pred starje&#353;inama.</p> 
<p><A NAME="an_25:1">25:1</A>&nbsp;Jahve, ti si Bog moj, uznosim te, tvoje ime slavim, jer si proveo &#269;udesan naum, smi&#353;ljen od davnine, istinit i vjeran,</p> 
<p><A NAME="an_25:2">25:2</A>&nbsp;jer grad si pretvorio u hrpu kamenja, a mjesto utvr&#273;eno u ru&#353;evine. Tvr&#273;a neprijateljska vi&#353;e nije grad, dovijeka se vi&#353;e obnoviti ne&#263;e.</p> 
<p><A NAME="an_25:3">25:3</A>&nbsp;Zato te slavi narod sna&#382;an, grad mo&#263;nih plemena tebe se boji;</p> 
<p><A NAME="an_25:4">25:4</A>&nbsp;jer ti si uto&#269;i&#353;te nevoljnom, uto&#269;i&#353;te ubogom u nevolji; ti si skrovi&#353;te od pljuska i od &#382;ege zaklon, jer &#263;ud je silni&#269;ka kao pljusak zimski;</p> 
<p><A NAME="an_25:5">25:5</A>&nbsp;kao &#382;ega nad zemljom su&#353;nom ti gu&#353;i&#353; graju neprijatelja; kao &#382;ega sjenom oblaka prekinu se silniku pjesma pobjedni&#269;ka.</p> 
<p><A NAME="an_25:6">25:6</A>&nbsp;I Jahve nad Vojskama spremit &#263;e svim narodima na ovoj gori gozbu od pretiline, gozbu od izvrsna vina, od pretiline so&#269;ne, od vina stalo&#382;ena.</p> 
<p><A NAME="an_25:7">25:7</A>&nbsp;Na ovoj gori on &#263;e raskinuti zastor &#353;to zastira&#353;e sve narode, pokriva&#269; koji sva plemena pokriva&#353;e</p> 
<p><A NAME="an_25:8">25:8</A>&nbsp;i uni&#353;tit &#263;e smrt zasvagda. I suzu &#263;e sa svakog lica Jahve, Gospod, otrti - sramotu &#263;e svog naroda na svoj zemlji skinuti: tako Jahve re&#269;e.</p> 
<p><A NAME="an_25:9">25:9</A>&nbsp;I re&#263;i &#263;e se u onaj dan: "Gle, ovo je Bog na&#353;, u njega se uzdasmo, on nas je spasio; ovo je Jahve u koga se uzdasmo! Kli&#269;imo i veselimo se spasenju njegovu,</p> 
<p><A NAME="an_25:10">25:10</A>&nbsp;jer ruka Jahvina na ovoj gori po&#269;iva!" Moab je izga&#382;en na svome mjestu kao &#353;to se gazi slama na buni&#353;tu;</p> 
<p><A NAME="an_25:11">25:11</A>&nbsp;ondje on razmahuje rukama kao &#353;to ih razmahuje pliva&#269; kada pliva. Ali Jahve obara njegovu ponositost i propinjanja ruku njegovih.</p> 
<p><A NAME="an_25:12">25:12</A>&nbsp;Visoku tvr&#273;u tvojih zidina on razvaljuje, na zemlju baca, u prah ru&#353;i.</p> 
<p><A NAME="an_26:1">26:1</A>&nbsp;U onaj dan pjevat &#263;u ovu pjesmu u zemlji Judinoj: "Tvrd grad mi imamo: za obranu nam On podi&#382;e zidove i predzi&#273;a.</p> 
<p><A NAME="an_26:2">26:2</A>&nbsp;Otvorite vrata! Nek' u&#273;e narod pravedni koji &#269;uva vjernost,</p> 
<p><A NAME="an_26:3">26:3</A>&nbsp;&#269;iji je zna&#269;aj &#269;vrst, koji &#269;uva mir jer se u te uzda.</p> 
<p><A NAME="an_26:4">26:4</A>&nbsp;Uzdajte se u Jahvu dovijeka, jer Jahve je Stijena vje&#269;na;</p> 
<p><A NAME="an_26:5">26:5</A>&nbsp;on obara one koji obitavahu visoko, razvaljuje tvr&#273;u visoku, ru&#353;i u prah, sravnjuje sa zemljom,</p> 
<p><A NAME="an_26:6">26:6</A>&nbsp;te je gaze noge, noge ubogih i koraci nevoljnih."</p> 
<p><A NAME="an_26:7">26:7</A>&nbsp;Put je pravednikov prav, ti ravni&#353; stazu pravednom.</p> 
<p><A NAME="an_26:8">26:8</A>&nbsp;Da, na stazi tvojih sudova &#382;eljno te, Jahve, &#269;ekamo; ime tvoje i spomen tvoj du&#353;a nam &#382;udi.</p> 
<p><A NAME="an_26:9">26:9</A>&nbsp;Du&#353;om svojom &#382;udim tebe no&#263;u i duhom svojim u sebi te tra&#382;im. Jer kad se na zemlji pojave tvoji sudovi, u&#269;e se pravdi stanovnici kruga zemaljskoga.</p> 
<p><A NAME="an_26:10">26:10</A>&nbsp;Ako se pomiluje opaki, on se ne u&#269;i pravednosti. U zemlji pravednosti on &#269;ini bezakonje i ne obazire se na veli&#269;anstvo Jahvino.</p> 
<p><A NAME="an_26:11">26:11</A>&nbsp;Jahve, ruka je tvoja podignuta, a oni je ne vide. Nek' vide i postide se, nek' ih proguta revnost za narod, nek' ih pro&#382;dre oganj pripravljen du&#353;manima tvojim.</p> 
<p><A NAME="an_26:12">26:12</A>&nbsp;Jahve, ti mir nama daje&#353;, jer ti si tvorac svih djela na&#353;ih.</p> 
<p><A NAME="an_26:13">26:13</A>&nbsp;Jahve, Bo&#382;e na&#353;, gospodarili su nama osim tebe drugi gospodari, ali tebe jedinog, ime tvoje, &#269;astimo.</p> 
<p><A NAME="an_26:14">26:14</A>&nbsp;Mrtvi ne&#263;e o&#382;ivjeti, sjene ne&#263;e uskrsnuti, jer ti si ih kaznio i uni&#353;tio i zatro svaki spomen na njih!</p> 
<p><A NAME="an_26:15">26:15</A>&nbsp;Umno&#382;io si narod, Jahve, umno&#382;io si narod, proslavio se, pro&#353;irio sve granice zemlje!</p> 
<p><A NAME="an_26:16">26:16</A>&nbsp;Jahve, tra&#382;ili su te u nevolji; izlijevali tihu molitvu, kad ih je stigla tvoja kazna.</p> 
<p><A NAME="an_26:17">26:17</A>&nbsp;Kao &#353;to se trudna &#382;ena pred poro&#273;ajem gr&#269;i i vi&#269;e u bolovima, takvi smo, Jahve, pred tobom.</p> 
<p><A NAME="an_26:18">26:18</A>&nbsp;Zatrudnjeli smo, u mukama smo kao da ra&#273;amo, nismo donijeli duha spasenja zemlji nit' se rodi&#353;e stanovnici svijeta.</p> 
<p><A NAME="an_26:19">26:19</A>&nbsp;Tvoji &#263;e mrtvi o&#382;ivjeti, uskrsnut &#263;e tijela. Probudite se i kli&#269;ite, stanovnici praha! Jer rosa je tvoja - rosa svjetlosti, i zemlja &#263;e sjene na svijet dati.</p> 
<p><A NAME="an_26:20">26:20</A>&nbsp;Hajde, narode moj, u&#273;i u sobe i vrata za sobom zatvori. Sakrij se &#269;askom dok jarost ne pro&#273;e.</p> 
<p><A NAME="an_26:21">26:21</A>&nbsp;Jer, gle, izi&#263;i &#263;e Jahve iz svog prebivali&#353;ta da stanovnike zemljine kazni &#353;to se o njeg' ogrije&#353;i&#353;e. Izbacit &#263;e zemlja svu krv &#353;to je na njoj prolivena i ne&#263;e vi&#353;e kriti onih koji su na njoj poklani.</p> 
<p><A NAME="an_27:1">27:1</A>&nbsp;U onaj dan kaznit &#263;e Jahve ma&#269;em ljutim, velikim i jakim Levijatana, zmiju hitru, Levijatana, zmiju vijugavu, i ubit &#263;e zmaja morskoga.</p> 
<p><A NAME="an_27:2">27:2</A>&nbsp;U onaj dan pjevajte mu, vinogradu vinorodnom:</p> 
<p><A NAME="an_27:3">27:3</A>&nbsp;Ja, Jahve, njega &#269;uvam, svaki &#269;as ga zalijevam, i da ga tko ne o&#353;teti, danju i no&#263;u stra&#382;im.</p> 
<p><A NAME="an_27:4">27:4</A>&nbsp;Nema gnjeva u meni! Nek' se trnje i dra&#269; samo pojavi, protiv njega ustat &#263;u u boj, svega &#263;u ga sa&#382;gati!</p> 
<p><A NAME="an_27:5">27:5</A>&nbsp;Ili u moje nek' do&#273;e okrilje, neka sklopi mir sa mnom, mir neka sklopi sa mnom!</p> 
<p><A NAME="an_27:6">27:6</A>&nbsp;Dolaze dani kad &#263;e se ukorijeniti Jakov, razgranit' se i procvasti Izrael, i sav svijet plodovima napuniti.</p> 
<p><A NAME="an_27:7">27:7</A>&nbsp;Je li ga udario kako udari one koji njega udarahu? Je li ga ubio kako ubi one koji njega ubi&#353;e?</p> 
<p><A NAME="an_27:8">27:8</A>&nbsp;Za kaznu ga potjera, izagna, odnese ga silnim dahom svojim u dan isto&#269;njaka.</p> 
<p><A NAME="an_27:9">27:9</A>&nbsp;Tako &#263;e se okajati bezakonje Jakovljevo; a ovo je sve plod opro&#353;tenja grijeha njegova. Neka se smrve svi kamenovi &#382;rtvenika kao &#353;to se u prah drobi kre&#269;no kamenje! Nek' se vi&#353;e ne di&#382;u a&#353;ere i sun&#269;ani stupovi!</p> 
<p><A NAME="an_27:10">27:10</A>&nbsp;Jer opustje tvrdi grad, naselje je poharano, napu&#353;teno kao pustinja. Telad ondje pase - le&#382;i ondje, grmlje brsti.</p> 
<p><A NAME="an_27:11">27:11</A>&nbsp;Kad mu se osu&#353;e grane, lome ih, dolaze &#382;ene i oganj pale. Jer to je narod nerazuman, zato ga ne&#263;e &#382;aliti Stvoritelj, Tvorac mu se ne&#263;e smilovati.</p> 
<p><A NAME="an_27:12">27:12</A>&nbsp;Jahve &#263;e u dan onaj klasje vrije&#263;i od Eufrata do Potoka egipatskog, i bit &#263;ete pobrani jedan po jedan, djeco Izraelova.</p> 
<p><A NAME="an_27:13">27:13</A>&nbsp;U onaj dan zatrubit &#263;e velika trublja, i do&#263;i &#263;e izgubljeni u zemlji asirskoj, i koji bijahu izgnani u zemlju egipatsku, i poklonit &#263;e se Jahvi na Svetoj gori, u Jeruzalemu.</p> 
<p><A NAME="an_28:1">28:1</A>&nbsp;Te&#353;ko gizdavu vijencu pijanica Efrajimovih,  uvelu cvijetu blistava mu nakita - onima &#353;to uvrh plodnog dola le&#382;e vinom opijeni!</p> 
<p><A NAME="an_28:2">28:2</A>&nbsp;Evo, od Gospoda jaki i mo&#263;ni, kao pljusak s tu&#269;om, kao vihor razorni, prolom oblaka i povodanj, i svom ih snagom na zemlju baca.</p> 
<p><A NAME="an_28:3">28:3</A>&nbsp;Bit &#263;e izga&#382;en nogama gizdav vijenac pijanica Efrajimovih</p> 
<p><A NAME="an_28:4">28:4</A>&nbsp;i uveo cvijet blistava mu nakita uvrh plodnih dolina; bit &#263;e kao rana smokva prije ljeta: &#269;im je tko spazi, odmah je ubere.</p> 
<p><A NAME="an_28:5">28:5</A>&nbsp;U onaj dan Jahve nad Vojskama postat &#263;e kruna slave i sjajan vijenac Ostatku svoga naroda -</p> 
<p><A NAME="an_28:6">28:6</A>&nbsp;duh pravde onome koji sjedi na stolici suda&#269;koj i sr&#269;anost onome koji odbija napad na vrata.</p> 
<p><A NAME="an_28:7">28:7</A>&nbsp;Oni posr&#263;u od vina, teturaju od &#382;estoka pi&#263;a: sve&#263;enici i proroci od &#382;estoka pi&#263;a posr&#263;u; omami ih vino; teturaju od &#382;estoka pi&#263;a, posr&#263;u u vi&#273;enjima, ljuljaju se sude&#263;i.</p> 
<p><A NAME="an_28:8">28:8</A>&nbsp;Svi su stolovi puni gnusnih bljuvotina, nigdje &#269;ista mjesta nema!</p> 
<p><A NAME="an_28:9">28:9</A>&nbsp;"Koga on to u&#269;i mudrosti, koga on upu&#263;uje u objavu? Zar djecu odviknutu od mlijeka odbijenu od prsiju?</p> 
<p><A NAME="an_28:10">28:10</A>&nbsp;Sav la-sav, sav la-sav, kav la-kav, kav la-kav, zeer &#353;am, zeer &#353;am."</p> 
<p><A NAME="an_28:11">28:11</A>&nbsp;Da, mucavim usnama i na stranom jeziku govorit &#263;e se ovom narodu.</p> 
<p><A NAME="an_28:12">28:12</A>&nbsp;On im re&#269;e: "Evo po&#269;inka, dajte umornom da otpo&#269;ine! Evo odmora!" Ali ne htjedo&#353;e poslu&#353;ati.</p> 
<p><A NAME="an_28:13">28:13</A>&nbsp;Zato &#263;e im Jahve ovako govoriti: "Sav la-sav, sav la-sav, kav la-kav, kav la-kav, zeer &#353;am, zeer &#353;am", da hode&#263;i padnu nauznak, da se razbiju, zapletu i uhvate.</p> 
<p><A NAME="an_28:14">28:14</A>&nbsp;Stoga &#269;ujte rije&#269; Jahvinu, vi podsmjeva&#269;i, vi &#353;to vladate narodom ovim koji je u Jeruzalemu.</p> 
<p><A NAME="an_28:15">28:15</A>&nbsp;Vi velite: "Sklopismo savez sa smr&#263;u i s Podzemljem u&#269;inismo sporazum. Kad pro&#273;e bi&#269; razorni, ne, ne&#263;e nas dohvatiti, jer od la&#382;i na&#269;inismo sebi skloni&#353;te i od obmane skrovi&#353;te."</p> 
<p><A NAME="an_28:16">28:16</A>&nbsp;Stog ovako govori Jahve Gospod: "Evo, postavljam na Sion kamen odabrani, dragocjen kamen ugaoni, temeljac. Onaj koji u nj vjeruje ne&#263;e propasti.</p> 
<p><A NAME="an_28:17">28:17</A>&nbsp;I uzet &#263;u pravo za mjeru, a pravdu za tezulju." I tu&#269;a &#263;e vam zastrti skloni&#353;te od la&#382;i, a voda otplaviti skrovi&#353;te;</p> 
<p><A NAME="an_28:18">28:18</A>&nbsp;propast &#263;e savez va&#353; sa smr&#263;u, va&#353; sporazum s Podzemljem odr&#382;at' se ne&#263;e. Kada bi&#269; razorni pro&#273;e, satrt &#263;e vas;</p> 
<p><A NAME="an_28:19">28:19</A>&nbsp;kad god pro&#273;e, dohvatit &#263;e vas; prolazit &#263;e svako jutro, danju i no&#263;u. Samo &#263;e vas strah uputit u objavu.</p> 
<p><A NAME="an_28:20">28:20</A>&nbsp;Prekratka &#263;e bit' postelja da se &#269;ovjek pru&#382;i, preuzak pokriva&#269; da se umota.</p> 
<p><A NAME="an_28:21">28:21</A>&nbsp;Da, kao na gori Perasimu, Jahve &#263;e ustati, kao u Dolini gibeonskoj, on &#263;e se razjariti, da izvr&#353;i djelo svoje, djelo &#269;udnovato, da ispuni naum svoj, naum tajnoviti.</p> 
<p><A NAME="an_28:22">28:22</A>&nbsp;Podsmijevanja se okanite, da vas ja&#269;e okovi ne stegnu; jer &#269;uh da je od Gospoda, Jahve nad Vojskama, zemlji ovoj dosu&#273;eno uni&#353;tenje.</p> 
<p><A NAME="an_28:23">28:23</A>&nbsp;Poslu&#353;ajte i &#269;ujte glas moj, prisluhnite pomno moju besjedu.</p> 
<p><A NAME="an_28:24">28:24</A>&nbsp;Ore li ora&#269; svakog dana, brazdi, brana njivu svoju?</p> 
<p><A NAME="an_28:25">28:25</A>&nbsp;A kad joj poravna povr&#353;inu, ne sije li grahor, ne sipa li kumin? P&#353;enicu gdje treba, proso i je&#269;am, i napokon ra&#382; po rubovima?</p> 
<p><A NAME="an_28:26">28:26</A>&nbsp;Bog ga njegov upu&#263;uje, on ga u&#269;i djelu pravom.</p> 
<p><A NAME="an_28:27">28:27</A>&nbsp;Ne mlati se grahor cijepom, ne&#263;e&#353; to&#269;kom po kuminu, ve&#263; se grahor &#353;tapom mlati, a kumin se prutom lupa.</p> 
<p><A NAME="an_28:28">28:28</A>&nbsp;A da li se &#382;ito tare? Ne, ne&#263;e&#353; ga dovijeka mlatiti: po njem &#263;e&#353; pognat kolski to&#269;ak i konje, ali ga zdrobiti ne&#263;e&#353;.</p> 
<p><A NAME="an_28:29">28:29</A>&nbsp;I to dolazi od Jahve nad Vojskama, savjetom divnog, mudro&#353;&#263;u velikog.</p> 
<p><A NAME="an_29:1">29:1</A>&nbsp;Te&#353;ko Arielu! Arielu, gradu &#353;to ga opkoli David! Nek' se ni&#382;e godina na godinu, nek' se izredaju blagdani,</p> 
<p><A NAME="an_29:2">29:2</A>&nbsp;pa &#263;u pritisnuti Ariel i nastat &#263;e jauk i lelek. Za mene &#263;e&#353; biti Ariel,</p> 
<p><A NAME="an_29:3">29:3</A>&nbsp;opkolit &#263;u te kao David, rovovima okru&#382;iti, suprot tebi nasipe &#263;u di&#263;i.</p> 
<p><A NAME="an_29:4">29:4</A>&nbsp;Oboren govorit &#263;e&#353; sa zemlje, iz praha mucat' rije&#269;ju prigu&#353;enom, glas &#263;e ti se iz zemlje dizat' kao pokojnikov, iz praha &#263;e&#353; &#353;aptati besjedu.</p> 
<p><A NAME="an_29:5">29:5</A>&nbsp;Kao sitna pra&#353;ina bit &#263;e mno&#353;tvo tvojih du&#353;mana, kao pljeva razvijana - rulja silnika: i odjednom, u tren oka:</p> 
<p><A NAME="an_29:6">29:6</A>&nbsp;pohodit &#263;e te Jahve nad Vojskama grmljavinom, tutnjem, bukom velikom, vihorom, olujom i plamenim ognjem &#353;to pro&#382;dire.</p> 
<p><A NAME="an_29:7">29:7</A>&nbsp;Bit &#263;e k'o san, utvara no&#263;na: mno&#353;tvo svih naroda &#353;to vojuje s Arielom i svih onih koji zavoj&#353;ti&#353;e na nj i na utvrde njegove i koji ga odasvud pritijesni&#353;e.</p> 
<p><A NAME="an_29:8">29:8</A>&nbsp;Bit &#263;e kao kad gladan sanja da jede, a probudi se prazna &#382;eluca; i kao kad &#382;edan sanja da pije, pa se, iznemogao, suha grla probudi. Tako &#263;e se dogoditi mno&#353;tvu naroda koji vojuju protiv Gore sionske.</p> 
<p><A NAME="an_29:9">29:9</A>&nbsp;Stanite, skamenite se od &#269;uda, oslijepite i obnevidite! Pijani su, ali ne od vina, posr&#263;u, ali ne od silna pi&#263;a.</p> 
<p><A NAME="an_29:10">29:10</A>&nbsp;Jahve je izlio na vas duh obamrlosti, zatvorio je o&#269;i va&#353;e - proroke, zastro glave va&#353;e - vidioce.</p> 
<p><A NAME="an_29:11">29:11</A>&nbsp;Zato &#263;e vam svako vi&#273;enje biti kao rije&#269;i u zape&#269;a&#263;enoj  knjizi: dade li se kome tko zna &#269;itati govore&#263;i: "De, &#269;itaj to!"  - on &#263;e odgovoriti: "Ne mogu jer je zape&#269;a&#263;ena." </p> 
<p><A NAME="an_29:12">29:12</A>&nbsp;A dade li  se kome tko ne zna &#269;itati govore&#263;i: "&#268;itaj to!" - on &#263;e odvratiti:  "Ne znam &#269;itati."</p> 
<p><A NAME="an_29:13">29:13</A>&nbsp;Jahve re&#269;e: "Jer mi narod ovaj samo ustima pristupa i samo me usnama &#269;asti, a srce mu je daleko od mene i njegovo &#353;tovanje nau&#269;ena ljudska uredba,</p> 
<p><A NAME="an_29:14">29:14</A>&nbsp;zato &#263;u, evo, i dalje &#269;udno postupati s ovim narodom - &#269;udno i pre&#269;udno: i propast &#263;e mudrost njegovih mudraca, pomra&#269;it se umnost njegovih umnika."</p> 
<p><A NAME="an_29:15">29:15</A>&nbsp;Te&#353;ko onima koji se od Jahve kriju da bi svoje sakrili namjere i koji u mraku djeluju i zbore: "Tko nas vidi i tko nas pozna?"</p> 
<p><A NAME="an_29:16">29:16</A>&nbsp;Kolike li naopakosti va&#353;e! Cijeni li se glina kao lon&#269;ar, pa da djelo rekne svome tvorcu: "NIje me on na&#269;inio"? Ili lonac da rekne lon&#269;aru: "On ne razumije ni&#353;ta"?</p> 
<p><A NAME="an_29:17">29:17</A>&nbsp;Ne&#263;e li se naskoro Libanon u vo&#263;njak pretvoriti, a vo&#263;njak izroditi u &#353;umu?</p> 
<p><A NAME="an_29:18">29:18</A>&nbsp;I &#269;ut &#263;e u onaj dan gluhi rije&#269;i knjige; oslobo&#273;ene mraka i tmine, o&#269;i &#263;e slijepih vidjeti.</p> 
<p><A NAME="an_29:19">29:19</A>&nbsp;A siromasi &#263;e se opet radovati u Jahvi, najbjedniji &#263;e klicat' Svecu Izraelovu,</p> 
<p><A NAME="an_29:20">29:20</A>&nbsp;jer ne&#263;e vi&#353;e biti silnika, nestat &#263;e podsmjeva&#269;a, istrijebit &#263;e se svi koji zlo snuju:</p> 
<p><A NAME="an_29:21">29:21</A>&nbsp;oni koji rije&#269;ju druge okrivljuju, oni koji na vratima sucu postavljaju zamku i niza&#353;to obaraju pravednika.</p> 
<p><A NAME="an_29:22">29:22</A>&nbsp;Zato ovako govori Jahve, Bog ku&#263;e Jakovljeve, koji otkupi Abrahama: "Ne&#263;e se odsad vi&#353;e stidjeti Jakov i vi&#353;e mu ne&#263;e lice blijedjeti,</p> 
<p><A NAME="an_29:23">29:23</A>&nbsp;jer kad vidi usred sebe djelo mojih ruku, svetit &#263;e ime moje." Svetit &#263;e Sveca Jakovljeva, bojat &#263;e se Boga Izraelova.</p> 
<p><A NAME="an_29:24">29:24</A>&nbsp;Zabludjeli duhom urazumit &#263;e se, a oni &#353;to mrmljaju primit &#263;e pouku.</p> 
<p><A NAME="an_30:1">30:1</A>&nbsp;Te&#353;ko sinovima odmetni&#269;kim! - rije&#269; je Jahvina. Oni provode osnove koje nisu moje, sklapaju saveze koji nisu po mom duhu i grijeh na grijeh gomilaju.</p> 
<p><A NAME="an_30:2">30:2</A>&nbsp;Zaputi&#353;e se u Egipat, ne pitaju&#263;i usta moja, da se uteku faraonovu zaklonu i da se za&#353;tite u sjeni Egipta.</p> 
<p><A NAME="an_30:3">30:3</A>&nbsp;Zaklon faraonov bit &#263;e na sramotu, i na ruglo za&#353;tita u sjeni Egipta.</p> 
<p><A NAME="an_30:4">30:4</A>&nbsp;Eno mu knezova ve&#263; u Soanu, podanici stigo&#353;e u Hanes:</p> 
<p><A NAME="an_30:5">30:5</A>&nbsp;svi &#263;e se oni razo&#269;arati u narodu beskorisnom, ne&#263;e im biti na pomo&#263; ni na korist, ve&#263; na sramotu i porugu.</p> 
<p><A NAME="an_30:6">30:6</A>&nbsp;Proro&#353;tvo o negepskim &#382;ivotinjama. Kroza zemlju nevolje i bijede, lavice i lava koji ri&#269;u, ljutice i zmaja krilatog, nose oni blago na le&#273;ima magaraca i bogatstvo na grbi deva, nose ga narodu beskorisnom.</p> 
<p><A NAME="an_30:7">30:7</A>&nbsp;Jer prazna je i ni&#353;tavna pomo&#263; Egipta, zato ga i zovemo: Rahab - danguba.</p> 
<p><A NAME="an_30:8">30:8</A>&nbsp;Ded napi&#353;i na plo&#269;u i zapi&#353;i u knjigu da vremenima budu&#263;im svjedo&#269;anstvo ostane.</p> 
<p><A NAME="an_30:9">30:9</A>&nbsp;Ovo je narod odmetni&#269;ki, sinovi la&#382;ljivi, sinovi koji ne&#263;e da slu&#353;aju Zakon Jahvin.</p> 
<p><A NAME="an_30:10">30:10</A>&nbsp;Vidovitima oni govore: "Okanite se vi&#273;enja!" a vidiocima: "Ne prorokujte istinu! Govorite nam &#353;to je ugodno, opsjene nam prorokujte!</p> 
<p><A NAME="an_30:11">30:11</A>&nbsp;Skrenite s puta, zastranite sa staze, uklonite nam s o&#269;iju Sveca Izraelova!"</p> 
<p><A NAME="an_30:12">30:12</A>&nbsp;Stog' ovako zbori Svetac Izraelov: "Jer rije&#269; ovu odbacujete, a uzdate se u opa&#269;inu i prijevaru i na njih se oslanjate,</p> 
<p><A NAME="an_30:13">30:13</A>&nbsp;grijeh &#263;e vam taj biti poput pukotine, visoko na zidu izbo&#269;ene, koja prijeti ru&#353;enjem.</p> 
<p><A NAME="an_30:14">30:14</A>&nbsp;Da se sru&#353;i k'o &#353;to se glinen sud razbije, slupan nemilice, te mu se me&#273;u krhotinama ne na&#273;e ni rbine, &#382;erave da uzme&#353; s ognji&#353;ta il' zagrabi&#353; vode iz studenca."</p> 
<p><A NAME="an_30:15">30:15</A>&nbsp;Jer ovako govori Jahve Gospod, Svetac Izraelov: "Mir i obra&#263;enje - spas vam je, u smirenu uzdanju snaga je va&#353;a. Ali vi ne htjedoste.</p> 
<p><A NAME="an_30:16">30:16</A>&nbsp;Rekoste: 'Ne! Pobje&#263;i &#263;emo na konjima!' - i zato, bje&#382;at &#263;ete! 'Na brzim &#263;emo konjima jahati!' - i zato, bit &#263;e br&#382;i va&#353;i neprijatelji!"</p> 
<p><A NAME="an_30:17">30:17</A>&nbsp;Pobje&#263;i &#263;e vas tisu&#263;a kad jedan zaprijeti, zaprijete li petorica, u bijeg &#263;ete nagnut' dok vas ne preostane k'o koplja&#269;a na vrhu gore il' na brijegu zastava.</p> 
<p><A NAME="an_30:18">30:18</A>&nbsp;Al' Jahve &#269;eka &#269;as da vam se smiluje, i stog izgl&#196;ed&#196;a da vam milost iska&#382;e, jer Jahve je Bog pravedan - blago svima koji njega &#269;ekaju.</p> 
<p><A NAME="an_30:19">30:19</A>&nbsp;Da, pu&#269;e sionski koji &#382;ivi&#353; u Jeruzalemu, vi&#353;e ne pla&#269;i!  &#268;im za&#269;uje vapaj tvoj, odmah &#263;e ti se smilovati; &#269;im te &#269;uje, usli&#353;it &#263;e te. </p> 
<p><A NAME="an_30:20">30:20</A>&nbsp;Hranit &#263;e vas Gospod kruhom tjeskobe, pojiti  vodom nevolje, al' se vi&#353;e ne&#263;e kriti tvoj U&#269;itelj - o&#269;i &#263;e ti  gledati U&#269;itelja tvoga. </p> 
<p><A NAME="an_30:21">30:21</A>&nbsp;I u&#353;i &#263;e tvoje &#269;uti rije&#269; gdje iza  tebe govori: "To je put, njime idite", bilo da vam je krenuti  nadesno ili nalijevo. </p> 
<p><A NAME="an_30:22">30:22</A>&nbsp;Smatrat &#263;e&#353; ne&#269;istima svoje srebrne  kumire i pozlatu svojih kipova; odbacit &#263;e&#353; ih kao ne&#269;ist i re&#263;i  im: "Napolje!" </p> 
<p><A NAME="an_30:23">30:23</A>&nbsp;A on &#263;e dati ki&#353;u tvojem sjemenu &#353;to ga posije&#353;  u zemlju, i kruh kojim zemlja urodi bit &#263;e obilat i hranjiv.  Stoka &#263;e tvoja pasti u onaj dan po prostranim pa&#353;njacima. </p> 
<p><A NAME="an_30:24">30:24</A>&nbsp;Volovi  i magarci &#353;to obra&#273;uju zemlju jest &#263;e osoljenu krmu, ovijanu  lopatom i vija&#269;om. </p> 
<p><A NAME="an_30:25">30:25</A>&nbsp;I na svakoj gori i na svakome povi&#353;enom  brijegu bit &#263;e potoka i rje&#269;ica - u dan silnoga pokolja kad se  kule budu ru&#353;ile. </p> 
<p><A NAME="an_30:26">30:26</A>&nbsp;Tada &#263;e svjetlost mjese&#269;eva biti kao svjetlost  sun&#269;ana, a svjetlost &#263;e sun&#269;ana postati sedam puta ja&#269;a, kao  svjetlost sedam dana - u dan kad Jahve iscijeli prijelom svojemu  narodu, izlije&#269;i rane svojih udaraca.</p> 
<p><A NAME="an_30:27">30:27</A>&nbsp;Gle, ime Jahve izdaleka dolazi, gnjev njegov gori, dim je neizdr&#382;iv. Usne su mu pune jarosti, jezik mu oganj &#353;to pro&#382;dire.</p> 
<p><A NAME="an_30:28">30:28</A>&nbsp;Dah mu je kao potok nabujali &#353;to do grla se&#382;e. On dolazi da prosije narode re&#353;etom zatornim, da stavi uzde zavodljive u &#269;eljusti naroda.</p> 
<p><A NAME="an_30:29">30:29</A>&nbsp;Tad &#263;e vam pjesma biti kao u no&#263;ima blagdanskim, kad su srca vesela kao u onoga koji uza zvuke frule hodo&#269;asti na Goru Jahvinu, k Stijeni Izraelovoj.</p> 
<p><A NAME="an_30:30">30:30</A>&nbsp;Jahve &#263;e zagrmjet glasom veli&#269;ajnim i pokazat ruku svoju &#353;to udara u jarosnu gnjevu, sred ognja zatornog, iz olujna pljuska i krup&#196;e kamene.</p> 
<p><A NAME="an_30:31">30:31</A>&nbsp;Od glasa Jahvina prepast &#263;e se Asur, &#353;ibom o&#353;inut.</p> 
<p><A NAME="an_30:32">30:32</A>&nbsp;I kad god ga udari &#353;iba kaznena, kojom &#263;e ga Jahve i&#353;ibati, nek' se oglase bubnjevi i citare - u sav jek boja on s njima ratuje!</p> 
<p><A NAME="an_30:33">30:33</A>&nbsp;Odavna je pripravljen Tofet za Moleka - loma&#269;a visoka, &#353;iroka, mnogo ognja, mnogo drvlja. Dah gnjeva Jahvina, kao potok sumporni, njega &#263;e spaliti.</p> 
<p><A NAME="an_31:1">31:1</A>&nbsp;Te&#353;ko onima &#353;to slaze u Egipat po pomo&#263; i nadu u konje pola&#382;u te se uzdaju u mnoga kola i u mno&#353;tvo konjanika, ne gledaju&#263;' s uzdanjem u Sveca Izraelova i od Jahve savjeta ne tra&#382;e&#263;'.</p> 
<p><A NAME="an_31:2">31:2</A>&nbsp;Al' i on je mudar i navalit &#263;e zlo, i ne&#263;e pore&#263;' svojih prijetnja; on &#263;e ustat' na dom zlikova&#269;ki i na pomo&#263; zlo&#269;ina&#269;ku.</p> 
<p><A NAME="an_31:3">31:3</A>&nbsp;Egip&#263;anin je &#269;ovjek, a ne Bog; konji su mu meso, a ne duh; kada Jahve rukom mahne, posrnut &#263;e pomaga&#269; i past &#263;e onaj komu poma&#382;e - svi &#263;e zajedno propasti.</p> 
<p><A NAME="an_31:4">31:4</A>&nbsp;Da, ovako mi re&#269;e Jahve: Kao &#353;to lav ili lavi&#263; nad plijenom re&#382;i, pa i kad se str&#269;i na njega mno&#353;tvo pastira, on se ne prepada vike njihove, nit' za njihovu graju mari - tako &#263;e Jahve nad Vojskama si&#263;i da vojuje za goru Sion, za visinu njezinu.</p> 
<p><A NAME="an_31:5">31:5</A>&nbsp;Kao ptice &#353;to lepr&#353;aju krilima, Jahve nad Vojskama zaklanjat &#263;e Jeruzalem, zaklanjat' ga, izbaviti, po&#353;tedjet' ga i spasiti.</p> 
<p><A NAME="an_31:6">31:6</A>&nbsp;Vratite se onome od kog otpadoste tako duboko, sinovi Izraelovi.</p> 
<p><A NAME="an_31:7">31:7</A>&nbsp;Da, u onaj &#263;e dan svatko prezreti svoje kumire srebrne i zlatne &#353;to ih rukama sebi za grijeh na&#269;iniste.</p> 
<p><A NAME="an_31:8">31:8</A>&nbsp;Asur ne&#263;e pasti od ma&#269;a ljudskoga: pro&#382;drijet &#263;e ga ma&#269;, ali ne &#269;ovje&#269;ji. Od ma&#269;a &#263;e bje&#382;at', al' &#263;e mu satnici pod tlaku pasti.</p> 
<p><A NAME="an_31:9">31:9</A>&nbsp;U&#382;asnut, ostavit &#263;e svoju hridinu, prestravljeni, knezovi od svoje &#263;e bje&#382;at' zastave - rije&#269; je Jahve, &#269;iji je oganj na Sionu i &#269;ija je pe&#263; u Jeruzalemu.</p> 
<p><A NAME="an_32:1">32:1</A>&nbsp;Evo po pravdi kralj kraljuje, po pravici vladaju knezovi:</p> 
<p><A NAME="an_32:2">32:2</A>&nbsp;svaki je kao zavjetrina, uto&#269;i&#353;te od nevremena, kao u su&#353;noj zemlji potoci, kao sjena u &#382;ednoj pustari.</p> 
<p><A NAME="an_32:3">32:3</A>&nbsp;O&#269;i vidovitih ne&#263;e vi&#353;e biti slijepe, u&#353;i onih &#353;to &#269;uju slu&#353;at &#263;e pozorno;</p> 
<p><A NAME="an_32:4">32:4</A>&nbsp;srce nerazumnih shva&#263;at &#263;e mudrost, mucavci &#263;e govorit' okretno i razgovijetno;</p> 
<p><A NAME="an_32:5">32:5</A>&nbsp;pokvarenjaka ne&#263;e vi&#353;e zvati plemenitim, varalicu ne&#263;e vi&#353;e dr&#382;at' odli&#269;nikom.</p> 
<p><A NAME="an_32:6">32:6</A>&nbsp;Jer, pokvarenjak govori ludosti i srce mu bezakonje snuje, da po&#269;ini zlodjela, da o Jahvi oholo govori; da gladnoga ostavi prazna &#382;eluca, da &#382;ednome napitak uskrati.</p> 
<p><A NAME="an_32:7">32:7</A>&nbsp;U varalice pakosno je oru&#382;je; on spletke samo kuje, da la&#382;ima upropasti uboge, pa i kad nevoljnik pravo dokazuje.</p> 
<p><A NAME="an_32:8">32:8</A>&nbsp;U plemenita nakane su plemenite i plemenito on djeluje.</p> 
<p><A NAME="an_32:9">32:9</A>&nbsp;Ustajte, &#382;ene nehajne, slu&#353;ajte moj glas; k&#263;eri lakoumne, &#269;ujte mi besjedu.</p> 
<p><A NAME="an_32:10">32:10</A>&nbsp;Za godinu i nekoliko dana drhtat &#263;ete, lakoumnice, jer jematve ne&#263;e biti, plodovi se ne&#263;e brati.</p> 
<p><A NAME="an_32:11">32:11</A>&nbsp;Dr&#353;&#263;ite, nehajnice, strepite, lakoumnice, svucite se, obna&#382;ite, oko bedara kostrijet opa&#353;ite!</p> 
<p><A NAME="an_32:12">32:12</A>&nbsp;Bijte se u prsa zbog ljupkih polja, plodnih vinograda;</p> 
<p><A NAME="an_32:13">32:13</A>&nbsp;zbog njiva naroda mojega &#353;to ra&#273;aju trnjem i dra&#269;em; zbog svih ku&#263;a veselih, grada razigranog.</p> 
<p><A NAME="an_32:14">32:14</A>&nbsp;Jer, napu&#353;tena bit &#263;e pala&#269;a, opustjet &#263;e bu&#269;ni grad; Ofel i kula postat &#263;e brlog dovijeka - bit &#263;e radost divljim magarcima, pa&#353;a stadima,</p> 
<p><A NAME="an_32:15">32:15</A>&nbsp;dok se na nas ne izlije duh iz visina. Tad &#263;e pustinja postat' vo&#263;njak, a vo&#263;njak se u &#353;umu pretvorit'.</p> 
<p><A NAME="an_32:16">32:16</A>&nbsp;U pustinji &#263;e se nastaniti pravo, i pravda &#263;e prebivati u vo&#263;njaku.</p> 
<p><A NAME="an_32:17">32:17</A>&nbsp;Mir &#263;e biti djelo pravde, a plod pravednosti - trajan pokoj i uzdanje.</p> 
<p><A NAME="an_32:18">32:18</A>&nbsp;Narod &#263;e moj prebivati u nastambama pouzdanim, u bezbri&#382;nim po&#269;ivali&#353;tima.</p> 
<p><A NAME="an_32:19">32:19</A>&nbsp;A &#353;uma &#263;e biti oborena, grad &#263;e biti sni&#382;en.</p> 
<p><A NAME="an_32:20">32:20</A>&nbsp;Blago vama: sijat &#263;ete kraj svih voda, pu&#353;taju&#263;i vola i magarca da slobodno idu!</p> 
<p><A NAME="an_33:1">33:1</A>&nbsp;Te&#353;ko tebi koji nepusto&#353;en pusto&#353;i&#353;,  koji plja&#269;ka&#353; neplja&#269;kan, kad prestane&#353;, tebe &#263;e opusto&#353;iti, oplja&#269;kat' te kad prestane&#353; plja&#269;kati.</p> 
<p><A NAME="an_33:2">33:2</A>&nbsp;Jahve, smiluj nam se, u te se uzdamo! Budi mi&#353;ica na&#353;a svako jutro, na&#353; spas u doba nevolje.</p> 
<p><A NAME="an_33:3">33:3</A>&nbsp;Od silna tutnja pobjego&#353;e narodi, ti ustade, raspr&#353;i&#353;e se puci</p> 
<p><A NAME="an_33:4">33:4</A>&nbsp;i plijen se skuplja kao &#353;to se kupe &#353;a&#353;ke, na nj &#263;e navaliti kao jato skakavaca.</p> 
<p><A NAME="an_33:5">33:5</A>&nbsp;Uzvi&#353;en je Jahve jer u visini stoluje, on puni Sion pravom i pravedno&#353;&#263;u.</p> 
<p><A NAME="an_33:6">33:6</A>&nbsp;Pouzdan je tvoj vijek: mudrost i znanje spasonosno su blago - a strah Gospodnji njegovo bogatstvo.</p> 
<p><A NAME="an_33:7">33:7</A>&nbsp;Gle, stanovni&#353;tvo Arielovo kuka po ulicama, glasnici mironosni pla&#269;u gorko.</p> 
<p><A NAME="an_33:8">33:8</A>&nbsp;Opustje&#353;e ceste, s putova nesta putnika; raskidaju se savezi, preziru se svjedoci, ni prema kome nema obzira.</p> 
<p><A NAME="an_33:9">33:9</A>&nbsp;Gine zemlja u &#382;alosti, u stidu vene Libanon. &#352;aron je kao stepa, Ba&#353;an i Karmel ogolje&#353;e.</p> 
<p><A NAME="an_33:10">33:10</A>&nbsp;"Sada &#263;u ustati", veli Jahve, "sada &#263;u se di&#263;i, sada uzvisiti.</p> 
<p><A NAME="an_33:11">33:11</A>&nbsp;Za&#269;este sijeno, rodit &#263;ete slamu; dah moj pro&#382;drijet &#263;e vas kao oganj.</p> 
<p><A NAME="an_33:12">33:12</A>&nbsp;Narodi &#263;e biti sa&#382;gani u vapno, kao posje&#269;eno trnje &#353;to gori u vatri.</p> 
<p><A NAME="an_33:13">33:13</A>&nbsp;&#268;ujte, vi koji ste daleko, &#353;to sam u&#269;inio, a vi koji ste blizu poznajte mi snagu!"</p> 
<p><A NAME="an_33:14">33:14</A>&nbsp;Na Sionu strepe gre&#353;nici, trepet spopada bezbo&#382;nika: "Tko &#263;e od nas opstati pred ognjem zatornim, tko &#263;e od nas opstati pred &#382;arom vje&#269;nim?"</p> 
<p><A NAME="an_33:15">33:15</A>&nbsp;Onaj koji hodi u pravdi i pravo govori, koji prezire dobit od prinude, koji otresa ruku da ne primi mito, koji zatiskuje u&#353;i da ne &#269;uje o krvoproli&#263;u, koji zatvara o&#269;i da ne vidi zlo:</p> 
<p><A NAME="an_33:16">33:16</A>&nbsp;on &#263;e prebivati u visinama, tvr&#273;e na stijenama bit &#263;e mu uto&#269;i&#353;te, imat &#263;e dosta kruha i vode &#263;e mu svagda dotjecati.</p> 
<p><A NAME="an_33:17">33:17</A>&nbsp;O&#269;i &#263;e ti gledati kralja u njegovoj ljepoti, promatrat &#263;e zemlju nepreglednu.</p> 
<p><A NAME="an_33:18">33:18</A>&nbsp;Srce &#263;e ti u strahu misliti: Gdje li je onaj &#353;to je brojio, gdje li onaj &#353;to je mjerio, gdje li onaj &#353;to je prebrajao mladi&#263;e?</p> 
<p><A NAME="an_33:19">33:19</A>&nbsp;Ne&#263;e&#353; vi&#353;e vidjeti divljega naroda, naroda nerazumljiva i neshvatljiva govora, jezika strana &#353;to ga nitko ne razumije.</p> 
<p><A NAME="an_33:20">33:20</A>&nbsp;Pogledaj na Sion, grad blagdana na&#353;ih: o&#269;i &#263;e ti Jeruzalem vidjeti, prebivali&#353;te za&#353;ti&#263;eno, &#353;ator &#353;to se ne prenosi, kojem se kol&#269;i&#263;i nikad ne vade, nit' mu se ijedno u&#382;e otkida.</p> 
<p><A NAME="an_33:21">33:21</A>&nbsp;Ondje nam je Jahve silni, umjesto rijeka i &#353;irokih rukavaca: ne&#263;e onud pro&#263;i nijedna la&#273;a s veslima niti &#263;e koji bojni brod projedriti.</p> 
<p><A NAME="an_33:23">33:23</A>&nbsp;U&#382;ad ti je popustila, ne mo&#382;e dr&#382;ati jarbola ni razviti stijega, pa se dijeli golemo blago oteto - kljasti &#263;e se naplijeniti plijena!</p> 
<p><A NAME="an_33:22">33:22</A>&nbsp;Jer Jahve je sudac na&#353;, Jahve na&#353; vojvoda, Jahve je kralj na&#353; - on &#263;e nas spasiti.</p> 
<p><A NAME="an_33:24">33:24</A>&nbsp;I nijedan gra&#273;anin ne&#263;e re&#263;i: "Bolestan sam!" Narodu &#353;to &#382;ivi ondje krivnja &#263;e se oprostiti.</p> 
<p><A NAME="an_34:1">34:1</A>&nbsp;Pristupite, puci, da &#269;ujete, pomno slu&#353;ajte, narodi; &#269;uj, zemljo, i sve &#353;to te ispunja, kru&#382;e zemaljski i sve &#353;to raste po tebi!</p> 
<p><A NAME="an_34:2">34:2</A>&nbsp;Jer razgnjevi se Jahve na sve narode, razjari se na svu vojsku njihovu. Izru&#269;i ih uni&#353;tenju, pokolju ih predade.</p> 
<p><A NAME="an_34:3">34:3</A>&nbsp;Le&#382;e njihovi pobijeni, smrad se di&#382;e od trupla mnogih, krv gorama prote&#269;e,</p> 
<p><A NAME="an_34:4">34:4</A>&nbsp;raspade se sva vojska nebeska. Nebesa se svi&#353;e kao knjiga i pada sva njihova vojska k'o &#353;to lozov list otpada, k'o &#353;to se trusi li&#353;&#263;e smokovo.</p> 
<p><A NAME="an_34:5">34:5</A>&nbsp;Jer na nebu je opijeni ma&#269; moj: gle, na Edom on se obara da kazni narod &#353;to ga prokleh.</p> 
<p><A NAME="an_34:6">34:6</A>&nbsp;Ma&#269; Jahvin krvlju je opijen, oma&#353;&#263;en pretilinom, krvlju janje&#263;om i jare&#263;om, pretilinom bubrega ovnujskih. Jer Jahvi se u Bosri &#382;rtva prinosi, veliko klanje u zemlji edomskoj.</p> 
<p><A NAME="an_34:7">34:7</A>&nbsp;S njima &#263;e biti poklani bivoli i junad s bikovima. Zemlja &#263;e se njihovom napojiti krvlju, i pra&#353;ina njihova omastit' pretilinom,</p> 
<p><A NAME="an_34:8">34:8</A>&nbsp;jer Jahvi je ovo dan odmazde, godina naplate da Sion osveti.</p> 
<p><A NAME="an_34:9">34:9</A>&nbsp;Potoci se njegovi obr&#263;u u smolu, pra&#353;ina njegova u sumpor, i zemlja &#263;e mu postat smola gore&#263;a.</p> 
<p><A NAME="an_34:10">34:10</A>&nbsp;Ni no&#263;u ni danju ugasit' se ne&#263;e, dim &#263;e joj se dizati dovijeka, iz koljena u koljeno pusta &#263;e ostati, za vjekove vjekova nitko ne&#263;e prolaziti njome.</p> 
<p><A NAME="an_34:11">34:11</A>&nbsp;Zaposjest &#263;e je je&#382; i &#269;aplja, sova i gavran prebivat &#263;e u njoj. Rastegnut &#263;e nad njom u&#382;e pusto&#353;i i visak praznine.</p> 
<p><A NAME="an_34:12">34:12</A>&nbsp;Ondje &#263;e se nastaniti jarci, ne&#263;e biti vi&#353;e plemi&#263;a njezinih, ondje se vi&#353;e ne&#263;e progla&#353;avat' kraljevi, svi &#263;e joj knezovi biti uni&#353;teni.</p> 
<p><A NAME="an_34:13">34:13</A>&nbsp;Ni&#263;i &#263;e trnje u njenim dvorcima, u tvr&#273;avama kopriva i stri&#269;ak, ona &#263;e biti jazbina &#269;agljima, le&#382;aj nojevima.</p> 
<p><A NAME="an_34:14">34:14</A>&nbsp;Ondje &#263;e se sretat divlje ma&#269;ke s hijenama, jarci &#263;e dozivati jedan drugoga; ondje &#263;e se odmarati Lilit na&#353;av po&#269;ivali&#353;te.</p> 
<p><A NAME="an_34:15">34:15</A>&nbsp;Ondje &#263;e se gnijezditi guja, odlagati jaja, le&#382;at' na njima, u sjeni ih tvojoj izle&#263;i; onamo &#263;e slijetati jastrebovi jedan za drugim.</p> 
<p><A NAME="an_34:16">34:16</A>&nbsp;Istra&#382;ujte u knjizi Jahvinoj i &#269;itajte, nijedno od tog ne izosta, jer usta njegova tako naredi&#353;e i duh njegov njih sakupi.</p> 
<p><A NAME="an_34:17">34:17</A>&nbsp;Jer on im je &#382;drijeb bacio i ruka im njegova u&#382;etom zemlju odmjeri: dovijeka &#263;e je oni posjedovati, od koljena do koljena nju &#263;e obitavati.</p> 
<p><A NAME="an_35:1">35:1</A>&nbsp;Nek' se uzraduje pustinja, zemlja sasu&#353;ena, neka kli&#269;e stepa, nek' ljiljan procvjeta.</p> 
<p><A NAME="an_35:2">35:2</A>&nbsp;Nek' bujno cvatom cvate, da, neka od veselja kli&#269;e i nek' se raduje. Dana joj je slava Libanona, divota Karmela i &#352;arona; oni &#263;e vidjeti slavu Jahvinu, divotu Boga na&#353;ega.</p> 
<p><A NAME="an_35:3">35:3</A>&nbsp;Ukrijepite ruke klonule, u&#269;vrstite koljena klecava!</p> 
<p><A NAME="an_35:4">35:4</A>&nbsp;Recite prepla&#353;enim srcima: "Budite jaki, ne bojte se! Evo Boga va&#353;ega, odmazda dolazi, Bo&#382;ja naplata, on sam hita da nas spasi!"</p> 
<p><A NAME="an_35:5">35:5</A>&nbsp;Sljepa&#269;ke &#263;e o&#269;i progledati, u&#353;i &#263;e se gluhih otvoriti,</p> 
<p><A NAME="an_35:6">35:6</A>&nbsp;tad &#263;e hromi skakati k'o jelen, njemakov &#263;e jezik klicati. Jer &#263;e u pustinji provreti voda, i u stepi potoci,</p> 
<p><A NAME="an_35:7">35:7</A>&nbsp;sa&#382;gana &#263;e zemlja postat' jezero, a tlo &#382;edno - izvori. U brlozima gdje le&#382;ahu &#269;aglji izrast &#263;e rogoz i trska.</p> 
<p><A NAME="an_35:8">35:8</A>&nbsp;Bit &#263;e ondje &#269;ista cesta, a zvat &#263;e se Sveti put: nitko ne&#269;ist njime ne&#263;e pro&#263;i, bezumnici njime ne&#263;e lutati.</p> 
<p><A NAME="an_35:9">35:9</A>&nbsp;Ondje ne&#263;e vi&#353;e biti l&#211;ava, nit' &#263;e onud zvijer prolaziti, ve&#263; &#263;e hodit' samo otkupljeni,</p> 
<p><A NAME="an_35:10">35:10</A>&nbsp;vra&#263;ati se otkupljenici Jahvini. Do&#263;i &#263;e u Sion kli&#269;u&#263;' od radosti, s veseljem vje&#269;nim na &#269;elima; pratit &#263;e ih radost i veselje, pobje&#263;i &#263;e bol i jauci.</p> 
<p><A NAME="an_36:1">36:1</A>&nbsp;&#268;etrnaeste godine Ezekijina kraljevanja asirski kralj Sanherib  napade sve utvr&#273;ene judejske gradove i osvoji ih. </p> 
<p><A NAME="an_36:2">36:2</A>&nbsp;Tada po&#353;alje  asirski kralj iz Laki&#353;a u Jeruzalem kralju Ezekiji velikoga peharnika  s jakom vojskom. On stade kod vodovoda Gornjeg ribnjaka, na putu  u Valjarevo polje. </p> 
<p><A NAME="an_36:3">36:3</A>&nbsp;K njemu izi&#273;e upravitelj dvora Elijakim, sin Hilkijin, pisar &#352;ebna i savjetnik Joah, sin Asafov.</p> 
<p><A NAME="an_36:4">36:4</A>&nbsp;Veliki im peharnik re&#269;e: "Ka&#382;ite Ezekiji: Ovako govori  veliki kralj, kralj asirski: 'Kakvo je to uzdanje u koje se uzda&#353;? </p> 
<p><A NAME="an_36:5">36:5</A>&nbsp;Misli&#353; li da su prazne rije&#269;i ve&#263; i savjet i snaga za rat?  U koga se uzda&#353; da si se pobunio protiv mene? </p> 
<p><A NAME="an_36:6">36:6</A>&nbsp;Eto, oslanja&#353;  se na Egipat, na slomljenu trsku koja prodire i probada dlan  onomu tko se na nju nasloni. Takav je faraon, kralj egipatski, svima koji se uzdaju u njega.' </p> 
<p><A NAME="an_36:7">36:7</A>&nbsp;Mo&#382;da &#263;ete mi odgovoriti:  'Uzdamo se u Jahvu, Boga svojega.' Ali nije li njemu Ezekija  uklonio uzvi&#353;ice i &#382;rtvenike i zapovjedio Judejcima i Jeruzalemu:  'Samo se pred ovim &#382;rtvenikom klanjajte!' </p> 
<p><A NAME="an_36:8">36:8</A>&nbsp;Hajde, okladi se  s mojim gospodarom, kraljem asirskim: dat &#263;u ti dvije tisu&#263;e  konja ako mogne&#353; na&#263;i jaha&#269;e za njih. </p> 
<p><A NAME="an_36:9">36:9</A>&nbsp;Kako &#263;e&#353; onda odoljeti  jednome jedinom od najmanjih slugu moga gospodara? Ali ti se  uzda&#353; u Egipat da &#263;e ti dati kola i konjanike! </p> 
<p><A NAME="an_36:10">36:10</A>&nbsp;Naposljetku, zar sam ja mimo volju Jahvinu krenuo protiv ove zemlje da je  razorim? Sam mi je Jahve rekao: 'Idi na tu zemlju i razori je!'"</p> 
<p><A NAME="an_36:11">36:11</A>&nbsp;Elijakim, &#352;ebna i Joah reko&#353;e velikom peharniku: "Molimo  te, govori svojim slugama aramejski, jer mi razumijemo; ne govori  s nama judejski da &#269;uje narod koji je na zidinama." </p> 
<p><A NAME="an_36:12">36:12</A>&nbsp;Ali im  veliki peharnik odgovori: "Zar me moj gospodar poslao da ovo  ka&#382;em tvojem gospodaru i tebi, a ne upravo onim ljudima koji  sjede na zidinama, osu&#273;eni da s vama jedu svoju ne&#269;ist i piju  svoju mokra&#263;u?"</p> 
<p><A NAME="an_36:13">36:13</A>&nbsp;Tada se veliki peharnik uspravi i u sav glas povika na  judejskom ove rije&#269;i: "&#268;ujte rije&#269; velikoga kralja, kralja asirskoga! </p> 
<p><A NAME="an_36:14">36:14</A>&nbsp;Ovako veli kralj: 'Neka vas Ezekija ne zavarava, jer vas  ne mo&#382;e izbaviti iz moje ruke. </p> 
<p><A NAME="an_36:15">36:15</A>&nbsp;Neka vas Ezekija ne hrabri  pouzdanjem u Jahvu govore&#263;i: Jahve &#263;e nas sigurno izbaviti: ovaj  grad ne&#263;e pasti u ruke kralju asirskom. </p> 
<p><A NAME="an_36:16">36:16</A>&nbsp;Ne slu&#353;ajte Ezekije, jer ovako veli asirski kralj: Sklopite mir sa mnom, predajte  mi se, pa neka svaki od vas jede plodove iz svoga vinograda i  sa svoje smokve i neka pije vode iz svojega studenca </p> 
<p><A NAME="an_36:17">36:17</A>&nbsp;dok  ne do&#273;em i ne odvedem vas u zemlju kao &#353;to je va&#353;a, u zemlju  p&#353;enice i mo&#353;ta, u zemlju kruha i vinograda. </p> 
<p><A NAME="an_36:18">36:18</A>&nbsp;Ne dajte da  vas Ezekija zaludi govore&#263;i vam: Jahve &#263;e vas izbaviti. Jesu  li bogovi drugih naroda izbavili svoje zemlje iz ruku asirskoga  kralja? </p> 
<p><A NAME="an_36:19">36:19</A>&nbsp;Gdje su bogovi hamatski i arpadski, gdje su bogovi  sefarvajimski, gdje su bogovi samarijski da izbave Samariju iz  moje ruke? </p> 
<p><A NAME="an_36:20">36:20</A>&nbsp;Koji su me&#273;u svim bogovima tih zemalja izbavili  svoju zemlju iz moje ruke, da bi Jahve izbavio Jeruzalem iz ruke  moje?'" </p> 
<p><A NAME="an_36:21">36:21</A>&nbsp;&#352;utjeli su i ni rije&#269;i mu nisu odgovorili, jer kralj  bija&#353;e zapovjedio: "Ne odgovarajte mu!" </p> 
<p><A NAME="an_36:22">36:22</A>&nbsp;Upravitelj dvora  Elijakim, sin Hilkijin, pisar &#352;ebna i savjetnik Joah, sin Asafov, do&#273;o&#353;e k Ezekiji, razdrijev&#353;i haljine, i saop&#263;i&#353;e mu rije&#269;i  velikoga peharnika.</p> 
<p><A NAME="an_37:1">37:1</A>&nbsp;&#268;uv&#353;i to, kralj Ezekija razdrije svoje haljine, obu&#269;e kostrijet  i ode u Dom Jahvin. </p> 
<p><A NAME="an_37:2">37:2</A>&nbsp;Zatim posla Elijakima, upravitelja dvora, kraljevskog pisara &#352;ebnu i sve&#263;eni&#269;ke starje&#353;ine, odjevene u  kostrijet, k proroku Izaiji, sinu Amosovu. </p> 
<p><A NAME="an_37:3">37:3</A>&nbsp;Oni mu reko&#353;e:  "Ovako veli Ezekija: 'Ovo je dan nevolje, kazne i rugla: prispje&#353;e  djeca do poro&#273;aja, a nema snage da se rode. </p> 
<p><A NAME="an_37:4">37:4</A>&nbsp;Mo&#382;da je Jahve, Bog tvoj, &#269;uo rije&#269;i velikog peharnika koga je kralj asirski, gospodar njegov, poslao da se izruguje Bogu &#382;ivome, i mo&#382;da  &#263;e Jahve, Bog tvoj, kazniti rije&#269;i koje je &#269;uo! Pomoli se pobo&#382;no  za Ostatak koji je jo&#353; preostao!'"</p> 
<p><A NAME="an_37:5">37:5</A>&nbsp;Kad su sluge kralja Ezekije stigle k Izaiji, </p> 
<p><A NAME="an_37:6">37:6</A>&nbsp;on im  re&#269;e: "Ka&#382;ite svome gospodaru: 'Ovako veli Jahve: Ne boj se rije&#269;i  koje si &#269;uo kada su na me hulile sluge kralja asirskoga. </p> 
<p><A NAME="an_37:7">37:7</A>&nbsp;Udahnut  &#263;u u njega duh, i kad &#269;uje jednu vijest, vratit &#263;e se u svoju  zemlju. I u&#269;init &#263;u da u svojoj zemlji pogine od ma&#269;a.'"</p> 
<p><A NAME="an_37:8">37:8</A>&nbsp;Veliki peharnik vrati se i na&#273;e asirskoga kralja gdje  opsjeda Libnu, jer bija&#353;e &#269;uo da je kralj oti&#353;ao iz Laki&#353;a. </p> 
<p><A NAME="an_37:9">37:9</A>&nbsp;Do&#269;uo  je, naime, da je Tirhaka, etiopski kralj, zavoj&#353;tio na njega. Tada Sanherib ponovo uputi poslanike da ka&#382;u Ezekiji: </p> 
<p><A NAME="an_37:10">37:10</A>&nbsp;"Ovako  recite judejskom kralju Ezekiji: 'Neka te ne vara tvoj Bog, u  koga se uzda&#353;, govore&#263;i ti: Jeruzalem ne&#263;e pasti u ruke asirskog  kralja. </p> 
<p><A NAME="an_37:11">37:11</A>&nbsp;Ti zna&#353; &#353;to su kraljevi asirski u&#269;inili svim zemljama  izru&#269;iv&#353;i ih prokletstvu! A ti, ti li &#263;e&#353; se spasiti? </p> 
<p><A NAME="an_37:12">37:12</A>&nbsp;Jesu  li bogovi spasili narode koje su uni&#353;tili moji oci: Gozance,  Harance, Resefce i Edence, u Tel Basaru? </p> 
<p><A NAME="an_37:13">37:13</A>&nbsp;Gdje je kralj hamatski, kralj arpadski, kralj Sefarvajima, Hene i Ive?'"</p> 
<p><A NAME="an_37:14">37:14</A>&nbsp;Ezekija primi pismo iz ruke poslanikove i pro&#269;ita ga.  Zatim u&#273;e u Dom Jahvin i razvi ga ondje pred Jahvom. </p> 
<p><A NAME="an_37:15">37:15</A>&nbsp;I pomoli  se Ezekija Jahvi ovako: </p> 
<p><A NAME="an_37:16">37:16</A>&nbsp;"Jahve nad Vojskama, Bo&#382;e Izraelov, koji stoluje&#353; nad kerubima, ti si Bog jedini nad svim kraljevstvima  na zemlji, ti si stvorio nebo i zemlju.</p> 
<p><A NAME="an_37:17">37:17</A>&nbsp;Prikloni uho, Jahve, i po&#269;uj! Otvori o&#269;i, Jahve, i vidi! Sanheribove &#269;ujder rije&#269;i koje poru&#269;i da izruga Boga &#382;ivoga.</p> 
<p><A NAME="an_37:18">37:18</A>&nbsp;Istina je, o Jahve, asirski su kraljevi zatrli sve narode  i zemlje njihove; </p> 
<p><A NAME="an_37:19">37:19</A>&nbsp;pobacali im u oganj bogove, jer ne bijahu  bogovi to, ve&#263; djela ruku ljudskih, od drva i kamena; zato ih  i uni&#353;ti&#353;e. </p> 
<p><A NAME="an_37:20">37:20</A>&nbsp;Ali sada, Jahve, Bo&#382;e na&#353;, izbavi nas iz ruke  njegove, da spoznaju sva kraljevstva zemlje da si ti, Jahve,  Bog jedini!"</p> 
<p><A NAME="an_37:21">37:21</A>&nbsp;Tad Izaija, sin Amosov, poru&#269;i Ezekiji: "Ovako veli Jahve, Bog Izraelov: 'Usli&#353;ah molitvu koju mi uputi zbog Sanheriba, kralja asirskoga.' </p> 
<p><A NAME="an_37:22">37:22</A>&nbsp;Evo rije&#269;i &#353;to je Jahve objavi protiv  njega:  Prezire te, ruga ti se, djevica, K&#263;i sionska; za tobom ma&#353;e glavom k&#263;i jeruzalemska.</p> 
<p><A NAME="an_37:23">37:23</A>&nbsp;Koga si grdio, hulio? Na koga si glasno vikao, ohol pogled dizao? Na Sveca Izraelova!</p> 
<p><A NAME="an_37:24">37:24</A>&nbsp;Po slugama si svojim vrije&#273;ao Gospoda. Govorio si: s mno&#353;tvom kola ja popeh se na vrh gor&#196;a, na najvi&#353;e vrhunce Libanona. Posjekoh mu ja cedre najvi&#353;e i &#269;emprese ponajljep&#353;e. Dosegoh mu vrh najvi&#353;i, i vrt njegov &#353;umoviti.</p> 
<p><A NAME="an_37:25">37:25</A>&nbsp;Kopao sam i pio sam vode tu&#273;e; stopalima tad isu&#353;ih sve rijeke egipatske.</p> 
<p><A NAME="an_37:26">37:26</A>&nbsp;&#268;uje&#353; li dobro? Odavna to sam snovao, odiskona smi&#353;ljao, sada to ostvarujem: na tebi je da prometne&#353; gradove tvrde u razvaline;</p> 
<p><A NAME="an_37:27">37:27</A>&nbsp;stanovnici njini, nemo&#263;ni, prepadnuti i smeteni, bjehu kao trava u polju kao mlado zelenilo, kao trava vrh krovova opaljena vjetrom isto&#269;nim.</p> 
<p><A NAME="an_37:28">37:28</A>&nbsp;Znam kad se di&#382;e&#353; i kad sjeda&#353;, kad izlazi&#353; i kad se vra&#263;a&#353;.</p> 
<p><A NAME="an_37:29">37:29</A>&nbsp;Jer bjesnio si na me i jer obijest tvoja do u&#353;iju mi do&#273;e, prsten &#263;u ti provu&#263;i kroz nozdrve, uzde stavit' u &#382;vale, vratit &#263;u te putem kojim si do&#353;ao!</p> 
<p><A NAME="an_37:30">37:30</A>&nbsp;A znak nek' ti bude ovo: ove &#263;e se godine jesti &#353;to se samo okr&#196;un&#196;i, dogodine &#353;to samo uzraste, a tre&#263;e godine sijte i &#382;anjite, sadite vinograde, jedite im rod.</p> 
<p><A NAME="an_37:31">37:31</A>&nbsp;Pre&#382;ivjeli iz ku&#263;e Judine, &#382;ilje &#263;e pustit' u dubinu, plodom rodit' u visinu.</p> 
<p><A NAME="an_37:32">37:32</A>&nbsp;Jer &#263;e iz Jeruzalema iza&#263;i Ostatak. Sa&#269;uvani s gore Siona. Sve &#263;e to u&#269;init' ljubomora Jahve nad Vojskama.</p> 
<p><A NAME="an_37:33">37:33</A>&nbsp;Zato ovo govori Jahve o kralju asirskom: U ovaj grad on u&#263;i ne&#263;e, ovamo strijele svoje ne&#263;e izmetati, k njemu ne&#263;e ni &#353;tit okrenuti, niti oko njega nasipe kopati.</p> 
<p><A NAME="an_37:34">37:34</A>&nbsp;Vratit &#263;e se putem kojim je i do&#353;ao, u grad ovaj ne&#263;e u&#263;i - rije&#269; je Jahvina.</p> 
<p><A NAME="an_37:35">37:35</A>&nbsp;Grad &#263;u ovaj &#353;titit, zakriliti ga, sebe radi i rad sluge svoga Davida."</p> 
<p><A NAME="an_37:36">37:36</A>&nbsp;Tad izi&#273;e An&#273;eo Jahvin i pobi u asirskom taboru sto osamdeset  i pet tisu&#263;a ljudi. Ujutru, kad je valjalo ustati, gle, bijahu  ondje sve sami mrtvaci.</p> 
<p><A NAME="an_37:37">37:37</A>&nbsp;Sanherib podi&#382;e tabor i ode. Vratio se u Ninivu. </p> 
<p><A NAME="an_37:38">37:38</A>&nbsp;Jednoga  dana, dok se klanjao u hramu svoga boga Nimroka, njegovi ga sinovi  Adramelek i Sareser ubi&#353;e ma&#269;em i pobjego&#353;e u zemlju araratsku.  Na njegovo se mjesto zakralji sin mu Asar-Hadon.</p> 
<p><A NAME="an_38:1">38:1</A>&nbsp;U ono se vrijeme Ezekija razbolje nasmrt. Prorok Izaija, sin  Amosov, do&#273;e mu i re&#269;e: "Ovako veli Jahve: 'Uredi ku&#263;u svoju, jer &#263;e&#353; umrijeti, ne&#263;e&#353; ozdraviti.'" </p> 
<p><A NAME="an_38:2">38:2</A>&nbsp;Ezekija se okrenu zidu  i ovako se pomoli Jahvi: </p> 
<p><A NAME="an_38:3">38:3</A>&nbsp;"Ah, Jahve, sjeti se da sam pred  tobom hodio vjerno i po&#353;tena srca i u&#269;inio &#353;to je dobro u tvojim  o&#269;ima." I Ezekija briznu u gorak pla&#269;.</p> 
<p><A NAME="an_38:4">38:4</A>&nbsp;Tada do&#273;e rije&#269; Jahvina Izaiji: </p> 
<p><A NAME="an_38:5">38:5</A>&nbsp;"Idi i reci Ezekiji:  Ovako ka&#382;e Jahve, Bog oca tvoga Davida: 'Usli&#353;ao sam tvoju molitvu, vidio tvoje suze. Izlije&#269;it &#263;u te; za tri dana uzi&#263;i &#263;e&#353; u Dom  Jahvin. Dodat &#263;u tvome vijeku petnaest godina. </p> 
<p><A NAME="an_38:6">38:6</A>&nbsp;Izbavit &#263;u  tebe i ovaj grad iz ruku asirskoga kralja. Jest, zakrilit &#263;u  ovaj grad!'"</p> 
<p><A NAME="an_38:7">38:7</A>&nbsp;Izaija odgovori: "Evo ti znaka od Jahve da &#263;e u&#269;initi &#353;to  je rekao: </p> 
<p><A NAME="an_38:8">38:8</A>&nbsp;sjenu koja je si&#353;la po stupnjevima Ahazova sun&#269;anika  vratit &#263;u za deset stupnjeva natrag." I vrati se sunce deset  stupnjeva natrag po stupnjevima po kojima bija&#353;e ve&#263; si&#353;lo.</p> 
<p><A NAME="an_38:9">38:9</A>&nbsp;Pjesan Ezekije, kralja judejskoga, kada se razbolio pa  ozdravio od svoje bolesti:</p> 
<p><A NAME="an_38:10">38:10</A>&nbsp;"Govorio sam: U podne dana svojih ja moram oti&#263;i. Na vratima Podzemlja mjesto mi je dano za ostatak mojih ljeta.</p> 
<p><A NAME="an_38:11">38:11</A>&nbsp;Govorio sam: Vidjet vi&#353;e ne&#263;u Jahve na zemlji &#382;ivih, vidjet vi&#353;e ne&#263;u nikoga od stanovnika ovog svijeta.</p> 
<p><A NAME="an_38:12">38:12</A>&nbsp;Stan je moj razvrgnut, ba&#269;en daleko, kao &#353;ator pastirski; poput tkalca moj si &#382;ivot namotao da bi me otkinuo od osnove. Od jutra do no&#263;i skon&#269;at &#263;e&#353; me,</p> 
<p><A NAME="an_38:13">38:13</A>&nbsp;vi&#269;em sve do jutra; kao &#353;to lav mrska kosti moje, od jutra do no&#263;i skon&#269;at &#263;e&#353; me.</p> 
<p><A NAME="an_38:14">38:14</A>&nbsp;Poput laste ja piju&#269;em, zapoma&#382;em kao golubica, uzgor mi se okre&#263;u o&#269;i, zauzmi se, jam&#269;i za me.</p> 
<p><A NAME="an_38:15">38:15</A>&nbsp;Kako &#263;u mu govoriti i &#353;to &#263;u mu re&#263;i? T&#211;a on je koji djeluje. Slavit &#263;u te sva ljeta svoja, premda s gor&#269;inom u du&#353;i.</p> 
<p><A NAME="an_38:16">38:16</A>&nbsp;Gospodine, za tebe &#382;ivjet &#263;e srce moje i &#382;ivjet &#263;e moj duh. Ti &#263;e&#353; me izlije&#269;iti i vratiti mi &#382;ivot,</p> 
<p><A NAME="an_38:17">38:17</A>&nbsp;bolest &#263;e mi se pretvorit' u zdravlje. Ti si spasio du&#353;u moju od jame uni&#353;tenja, za le&#273;a si bacio sve moje grijehe.</p> 
<p><A NAME="an_38:18">38:18</A>&nbsp;Jer Podzemlje ne slavi te, ne hvali te Smrt; oni koji padnu u rupu u tvoju se vjernost vi&#353;e ne uzdaju.</p> 
<p><A NAME="an_38:19">38:19</A>&nbsp;&#381;ivi, &#382;ivi, jedino on te slavi kao ja danas. Otac nau&#269;ava sinovima tvoju vjernost.</p> 
<p><A NAME="an_38:20">38:20</A>&nbsp;U pomo&#263; mi, Jahve priteci, i mi &#263;emo pjevati uz harfe sve dane svojega &#382;ivota pred Hramom Jahvinim."</p> 
<p><A NAME="an_38:21">38:21</A>&nbsp;Izaija nalo&#382;i: "Donesite oblog od smokava, privijte mu  ga na &#269;ir i on &#263;e ozdraviti." </p> 
<p><A NAME="an_38:22">38:22</A>&nbsp;Ezekija upita: "Po kojem &#263;u  znaku prepoznati da &#263;u uzi&#263;i u Dom Jahvin?" </p> 
<p><A NAME="an_39:1">39:1</A>&nbsp;U to vrijeme posla babilonski kralj Merodak Baladan, sin Baladanov, pisma s darom Ezekiji, jer bija&#353;e &#269;uo da se razbolio i ozdravio. </p> 
<p><A NAME="an_39:2">39:2</A>&nbsp;Ezekija se obradova tome i pokaza poslanicima svoju riznicu  - srebro, zlato, miomirise i mirisavo ulje - svoju oru&#382;anu i  sve &#353;to je bilo u skladi&#353;tima. Nije bilo ni&#269;ega u njegovu dvoru  i u svemu njegovu gospodarstvu &#353;to im Ezekija nije pokazao.</p> 
<p><A NAME="an_39:3">39:3</A>&nbsp;Tada prorok Izaija do&#273;e kralju Ezekiji i upita ga: "&#352;to  su rekli ti ljudi i odakle su do&#353;li k tebi?" Ezekija odgovori:  "Do&#353;li su iz daleke zemlje, iz Babilona." </p> 
<p><A NAME="an_39:4">39:4</A>&nbsp;Izaija upita dalje:  "&#352;to su vidjeli u tvojem dvoru?" Ezekija odgovori: "Vidjeli su  sve &#353;to je u mojem dvoru; nema u mojim skladi&#353;tima ni&#269;ega &#353;to  im nisam pokazao."</p> 
<p><A NAME="an_39:5">39:5</A>&nbsp;Tad Izaija re&#269;e Ezekiji: "&#268;uj rije&#269; Jahve nad Vojskama: </p> 
<p><A NAME="an_39:6">39:6</A>&nbsp;'Evo dolaze dani kada &#263;e sve &#353;to je u tvojem dvoru, sve &#353;to  su tvoji oci nakupili do danas, biti odneseno u Babilon. Ni&#353;ta  ne&#263;e ostati,' ka&#382;e Jahve. </p> 
<p><A NAME="an_39:7">39:7</A>&nbsp;'A od sinova koji poteku od tebe, koji ti se rode, neke &#263;e uzeti da budu u&#353;kopljeni dvorani babilonskoga  kralja.'" </p> 
<p><A NAME="an_39:8">39:8</A>&nbsp;Ezekija odgovori Izaiji: "Povoljna je rije&#269; koju  ti je Jahve objavio." A mislio je: "Bit &#263;e barem mira i sigurnosti  za moga &#382;ivota."</p> 
<p><A NAME="an_40:1">40:1</A>&nbsp;"Tje&#353;ite, tje&#353;ite moj narod, govori Bog va&#353;.</p> 
<p><A NAME="an_40:2">40:2</A>&nbsp;Govorite srcu Jeruzalema, vi&#269;ite mu da mu se ropstvo okon&#269;a, da mu je krivnja okajana, jer iz Jahvine ruke primi dvostruko za sve grijehe svoje."</p> 
<p><A NAME="an_40:3">40:3</A>&nbsp;Glas vi&#269;e: "Pripravite Jahvi put kroz pustinju. Poravnajte u stepi stazu Bogu na&#353;emu.</p> 
<p><A NAME="an_40:4">40:4</A>&nbsp;Nek' se povisi svaka dolina, nek' se spusti svaka gora i bre&#382;uljak. &#352;to je neravno, nek' se poravna, strmine nek' postanu ravni.</p> 
<p><A NAME="an_40:5">40:5</A>&nbsp;Otkrit &#263;e se tada Slava Jahvina i svako &#263;e je tijelo vidjeti, jer Jahvina su usta govorila."</p> 
<p><A NAME="an_40:6">40:6</A>&nbsp;Glas nala&#382;e: "Vi&#269;i!" Odgovorih: "&#352;to da vi&#269;em?" - "Svako je tijelo k'o trava, k'o cvijet poljski sva mu dra&#382;est.</p> 
<p><A NAME="an_40:7">40:7</A>&nbsp;Sahne trava, vene cvijet, kad dah Jahvin preko njih pro&#273;e. Doista, narod je trava.</p> 
<p><A NAME="an_40:8">40:8</A>&nbsp;Sahne trava, vene cvijet, ali rije&#269; Boga na&#353;eg ostaje dovijeka."</p> 
<p><A NAME="an_40:9">40:9</A>&nbsp;Na visoku se uspni goru, glasni&#269;e radosne vijesti, Sione! Podigni sna&#382;no svoj glas, glasni&#269;e radosne vijesti, Jeruzaleme! Podigni ga, ne boj se, reci judejskim gradovima: "Evo Boga va&#353;ega!"</p> 
<p><A NAME="an_40:10">40:10</A>&nbsp;Gle, Gospod Jahve dolazi u mo&#263;i, mi&#353;icom svojom vlada! Evo s njim naplata njegova, a ispred njega njegova nagrada.</p> 
<p><A NAME="an_40:11">40:11</A>&nbsp;Kao pastir pase stado svoje, u ruke uzima jaganjce, nosi ih u svome naru&#269;ju i bri&#382;ljivo njeguje dojilice.</p> 
<p><A NAME="an_40:12">40:12</A>&nbsp;Tko je &#353;akom izmjerio more i nebesa premjerio pedljem? Tko je mjericom izmjerio zemlju i planine na mjerila, a tezuljom bregove?</p> 
<p><A NAME="an_40:13">40:13</A>&nbsp;Tko je pokrenuo duh Jahvin, koji ga je uputio savjetnik?</p> 
<p><A NAME="an_40:14">40:14</A>&nbsp;S kim se on posvjetova, tko je njemu mudrost ulio, nau&#269;io ga putovima pravde? Tko li ga je nau&#269;io znanju, pokazao mu put k umnosti?</p> 
<p><A NAME="an_40:15">40:15</A>&nbsp;Gle, narodi su kao kap iz vjedra, vrijede kao prah na tezulji. Otoci, gle, lebde poput truna!</p> 
<p><A NAME="an_40:16">40:16</A>&nbsp;Libanon je malen za loma&#269;u, a zvijeri njegovih nema dosta za paljenicu.</p> 
<p><A NAME="an_40:17">40:17</A>&nbsp;Svi narodi k'o ni&#353;ta su pred njim, ni&#353;tavilo su njemu i praznina.</p> 
<p><A NAME="an_40:18">40:18</A>&nbsp;S kime &#263;ete prispodobit' Boga? I s kakvim ga likom usporedit'?</p> 
<p><A NAME="an_40:19">40:19</A>&nbsp;Ljeva&#269; lijeva idol, zlatar ga pozla&#263;uje i lijeva od srebra lan&#269;i&#263;e.</p> 
<p><A NAME="an_40:20">40:20</A>&nbsp;Siromah za prinos bira drvo koje ne trune; i vje&#353;ta tra&#382;i umjetnika. da mu na&#269;ini kip nepomi&#269;an.</p> 
<p><A NAME="an_40:21">40:21</A>&nbsp;Zar ne znate? Zar niste &#269;uli? Nije li vam odiskona otkriveno? Zar niste shvatili tko zasnova zemlju?</p> 
<p><A NAME="an_40:22">40:22</A>&nbsp;On stoluje vrh kruga zemaljskoga kom su stanovnici poput skakavaca. Kao zastor nebesa je razastro, kao &#353;ator za stan razapeo.</p> 
<p><A NAME="an_40:23">40:23</A>&nbsp;On obra&#263;a u ni&#353;ta knezove, uni&#353;tava suce zemaljske.</p> 
<p><A NAME="an_40:24">40:24</A>&nbsp;Tek &#353;to su zasa&#273;eni, tek &#353;to su posijani, tek &#353;to im stabljika u zemlju korijen pru&#382;i, on puhne na njih i oni posahnu, vihor ih k'o pljevu raznese.</p> 
<p><A NAME="an_40:25">40:25</A>&nbsp;"S kime &#263;ete mene prispodobit', tko mi je ravan?" - ka&#382;e Svetac.</p> 
<p><A NAME="an_40:26">40:26</A>&nbsp;Podignite o&#269;i i gledajte: tko je to stvorio? Onaj koji na broj izvodi vojsku njihovu i koji ih sve zove po imenu.</p> 
<p><A NAME="an_40:27">40:27</A>&nbsp;Za&#353;to ka&#382;e&#353;, Jakove, i ti, Izraele, govori&#353;: "Moj put sakriven je Jahvi, Bogu mom izmi&#269;e moja pravica?"</p> 
<p><A NAME="an_40:28">40:28</A>&nbsp;Zar ne zna&#353;? Zar nisi &#269;uo? Jahve je Bog vje&#269;ni, krajeva zemaljskih stvoritelj. On se ne umara, ne sustaje, i um je njegov neizmjerljiv.</p> 
<p><A NAME="an_40:29">40:29</A>&nbsp;Umornome snagu vra&#263;a, ja&#269;a nemo&#263;noga.</p> 
<p><A NAME="an_40:30">40:30</A>&nbsp;Mladi&#263;i se more i malak&#353;u, iznemogli, momci posr&#263;u.</p> 
<p><A NAME="an_40:31">40:31</A>&nbsp;Al' onima &#353;to se u Jahvu uzdaju snaga se obnavlja, krila im rastu kao orlovima, tr&#269;e i ne sustaju, hode i ne more se.</p> 
<p><A NAME="an_41:1">41:1</A>&nbsp;Umuknite preda mnom, otoci, nek' novu snagu narodi priberu. Nek' se primaknu i progovore; zajedno pristupimo k sudu.</p> 
<p><A NAME="an_41:2">41:2</A>&nbsp;"Tko je podigao s Istoka onog kog ukorak prati Pobjeda? Tko mu izru&#269;uje narode i kraljeve podla&#382;e? Prah su pod ma&#269;em njegovim, k'o pljevu ih njegov luk raspr&#353;uje.</p> 
<p><A NAME="an_41:3">41:3</A>&nbsp;Goni ih, napreduje pouzdano, noge mu se ceste ne doti&#269;u.</p> 
<p><A NAME="an_41:4">41:4</A>&nbsp;Tko je to u&#269;inio i izvr&#353;io? Onaj koji odiskona zove nara&#353;taje, ja, Jahve, koji sam prvi i bit &#263;u ovaj isti s posljednjima!"</p> 
<p><A NAME="an_41:5">41:5</A>&nbsp;Otoci gledaju i strah ih obuzima, dr&#353;&#263;u krajevi zemaljski, oni se bli&#382;e i ve&#263; su tu.</p> 
<p><A NAME="an_41:6">41:6</A>&nbsp;Svatko poma&#382;e svome drugu i bratu svom zbori: "Hrabro!"</p> 
<p><A NAME="an_41:7">41:7</A>&nbsp;Ljeva&#269; bodri zlatara, onaj koji gladi &#269;eki&#263;em bodri onog koji kuje na nakovnju. On govori o spajanju: "Dobro je", i &#269;avlima kip u&#269;vr&#353;&#263;uje da se ne pomi&#269;e.</p> 
<p><A NAME="an_41:8">41:8</A>&nbsp;Ti, Izraele, slugo moja, Jakove, kog sam izabrao, potom&#269;e Abrahama, mojega ljubimca!</p> 
<p><A NAME="an_41:9">41:9</A>&nbsp;Ti koga uzeh s krajeva zemlje i pozvah s rubova njenih, ti kome rekoh: "Ti si sluga moj, izabrao sam te i nisam te odbacio."</p> 
<p><A NAME="an_41:10">41:10</A>&nbsp;Ne boj se jer ja sam s tobom; ne obaziri se plaho jer ja sam Bog tvoj. Ja te krijepim i poma&#382;em ti, podupirem te pobjedni&#269;kom desnicom.</p> 
<p><A NAME="an_41:11">41:11</A>&nbsp;Gle, postidjet &#263;e se i smesti svi koji su na tebe bjesnjeli, bit &#263;e uni&#353;teni i propast &#263;e oni &#353;to se s tobom parbi&#353;e!</p> 
<p><A NAME="an_41:12">41:12</A>&nbsp;Tra&#382;it &#263;e&#353; svoje protivnike, ali ih ne&#263;e&#353; na&#263;i. Bit &#263;e uni&#353;teni, svedeni na ni&#353;ta oni koji protiv tebe vojuju.</p> 
<p><A NAME="an_41:13">41:13</A>&nbsp;Jer ja, Jahve, Bog tvoj, krijepim desnicu tvoju i ka&#382;em ti: "Ne boj se, ja ti poma&#382;em."</p> 
<p><A NAME="an_41:14">41:14</A>&nbsp;Ne boj se, Jakove, crvi&#263;u, Izraele, li&#269;inko, ja sam pomo&#263; tvoja - rije&#269; je Jahvina - Svetac Izraelov tvoj je otkupitelj.</p> 
<p><A NAME="an_41:15">41:15</A>&nbsp;Gle, &#269;inim te mlatilom o&#353;trim, novim, dvostrukih zubaca; mlatit &#263;e&#353; i satirati brda, u prah &#263;e&#353; pretvoriti bregove.</p> 
<p><A NAME="an_41:16">41:16</A>&nbsp;Vijat &#263;e&#353; ih, vjetar &#263;e ih odnijeti, vihor &#263;e ih raspr&#353;iti. A ti &#263;e&#353; kliktati u Jahvi, di&#269;it &#263;e&#353; se Svecem Izraelovim.</p> 
<p><A NAME="an_41:17">41:17</A>&nbsp;Ubogi i bijedni vodu tra&#382;e, a nje nema! Jezik im se osu&#353;i od &#382;e&#273;i. Ja, Jahve, njih &#263;u usli&#353;iti, ja, Bog Izraelov, ostavit' ih ne&#263;u.</p> 
<p><A NAME="an_41:18">41:18</A>&nbsp;U goleti bregova otvorit &#263;u rijeke i posred dolova izvore. Pustinju &#263;u pretvoriti u mo&#269;varu, a u vrela su&#353;nu zemlju.</p> 
<p><A NAME="an_41:19">41:19</A>&nbsp;Posadit &#263;u u pustinji cedar, bagrem, mirtu i maslinu. Stepu &#263;u po&#353;umiti &#269;empresom, brijestom i &#353;im&#353;irom zajedno.</p> 
<p><A NAME="an_41:20">41:20</A>&nbsp;Nek' svi vide i nek' znaju, nek' promisle i nek' shvate: ruka Jahvina to u&#269;ini, Svetac Izraelov stvori sve.</p> 
<p><A NAME="an_41:21">41:21</A>&nbsp;"Iznesite svoj spor, ka&#382;e Jahve, predo&#269;ite dokaze, ka&#382;e kralj Jakovljev.</p> 
<p><A NAME="an_41:22">41:22</A>&nbsp;Nek' pristupe i nek' nam objave ono &#353;to &#263;e se zbiti. T&#211;a &#353;to su nam otkrili o onom &#353;to bija&#353;e, &#353;to se ispunilo, da o tom mislimo? Il' objavite &#353;to &#263;e biti, da doznamo ono &#353;to dolazi.</p> 
<p><A NAME="an_41:23">41:23</A>&nbsp;Otkrijte nam &#353;to &#263;e se poslije zbiti, i poznat &#263;emo da ste bogovi. U&#269;inite ne&#353;to, dobro ili zlo, da se za&#269;udimo i prepadnemo zajedno.</p> 
<p><A NAME="an_41:24">41:24</A>&nbsp;Ali vi niste ni&#353;ta i djela su vam ni&#353;tavna, gnusan je koji vas izabere."</p> 
<p><A NAME="an_41:25">41:25</A>&nbsp;Podigoh ga sa sjevera da do&#273;e, zazvah ga po imenu s istoka. Kao blato gazio je namjesnike, kao &#353;to po glini lon&#269;ar gazi.</p> 
<p><A NAME="an_41:26">41:26</A>&nbsp;Tko je to odiskona objavio da bismo znali, unaprijed prorekao da bismo rekli: istina je? Ali nikog nema tko bi objavio, niti koga da bi navijestio, niti koga da &#269;uje rije&#269;i va&#353;e.</p> 
<p><A NAME="an_41:27">41:27</A>&nbsp;Ja prvi rekoh Sionu: "Gle, evo ih"; prvi Jeruzalemu poslah glasnika vijesti radosne.</p> 
<p><A NAME="an_41:28">41:28</A>&nbsp;Gledao sam, ali ne bje&#353;e nikoga, ni jednoga od njih da savjet dade, da ih pitam i da odgovore.</p> 
<p><A NAME="an_41:29">41:29</A>&nbsp;Svi zajedno ni&#353;ta su, ni&#353;tavna su djela njihova, vjetar i ispraznost njihovi kipovi.</p> 
<p><A NAME="an_42:1">42:1</A>&nbsp;Evo Sluge mojega koga podupirem,  mog izabranika, miljenika du&#353;e moje. Na njega sam svoga duha izlio da donosi pravo narodima.</p> 
<p><A NAME="an_42:2">42:2</A>&nbsp;On ne vi&#269;e, on ne di&#382;e glasa, niti se &#269;uti mo&#382;e po ulicama.</p> 
<p><A NAME="an_42:3">42:3</A>&nbsp;On ne lomi napuknutu trsku niti gasi stijenj &#353;to tinja. Vjerno on donosi pravdu,</p> 
<p><A NAME="an_42:4">42:4</A>&nbsp;ne sustaje i ne malak&#353;e dok na zemlji ne uspostavi pravo. Otoci &#382;ude za njegovim naukom.</p> 
<p><A NAME="an_42:5">42:5</A>&nbsp;Ovako govori Jahve, Bog, koji stvori i razastrije nebesa, koji rasprostrije zemlju i njeno raslinje, koji dade dah narodima na njoj i dah bi&#263;ima &#353;to njome hode.</p> 
<p><A NAME="an_42:6">42:6</A>&nbsp;Ja, Jahve, u pravdi te pozvah, &#269;vrsto te za ruku uzeh; oblikovah te i postavih te za Savez narodu i svjetlost pucima,</p> 
<p><A NAME="an_42:7">42:7</A>&nbsp;da otvori&#353; o&#269;i slijepima, da izvede&#353; su&#382;nje iz zatvora, iz tamnice one &#353;to &#382;ive u tami.</p> 
<p><A NAME="an_42:8">42:8</A>&nbsp;Ja, Jahve mi je ime, svoje slave drugom ne dam, niti &#269;asti svoje kipovima.</p> 
<p><A NAME="an_42:9">42:9</A>&nbsp;&#352;to prije prorekoh, evo, zbi se, i nove doga&#273;aje ja navije&#353;tam, i prije negoli se poka&#382;u, vama ih objavljujem.</p> 
<p><A NAME="an_42:10">42:10</A>&nbsp;Pjevajte Jahvi pjesmu novu, i s kraja zemlje hvalu njegovu, neka ga slavi more sa svim &#353;to je u njem, otoci i njihovi &#382;itelji!</p> 
<p><A NAME="an_42:11">42:11</A>&nbsp;Nek' digne glas pustinja i njeni gradovi, nek' odjeknu naselja gdje &#382;ive Kedarci! Nek' podvikuju stanovnici Stijene, neka kli&#269;u s gorskih vrhova!</p> 
<p><A NAME="an_42:12">42:12</A>&nbsp;Nek' daju &#269;ast Jahvi i hvalu mu navije&#353;taju po otocima!</p> 
<p><A NAME="an_42:13">42:13</A>&nbsp;Kao junak izlazi Jahve, kao ratnik &#382;ar svoj podjaruje. Uz bojni poklik i viku ratnu ide juna&#269;ki na svog neprijatelja.</p> 
<p><A NAME="an_42:14">42:14</A>&nbsp;"&#352;utjeh dugo, gluh se &#269;injah, svladavah se; sad vi&#269;em kao &#382;ena kada ra&#273;a, da&#353;&#263;em i uzdi&#353;em.</p> 
<p><A NAME="an_42:15">42:15</A>&nbsp;Isu&#353;it &#263;u brda i bregove, sparu&#353;iti svu zelen po njima, rijeke &#263;u u stepe pretvoriti i mo&#269;vare isu&#353;iti.</p> 
<p><A NAME="an_42:16">42:16</A>&nbsp;Vodit &#263;u slijepce po cestama, uputit' ih putovima. Pred njima &#263;u tamu u svjetlost obratit', a neravno tlo u ravno. To &#263;u u&#269;initi i ne&#263;u propustiti.</p> 
<p><A NAME="an_42:17">42:17</A>&nbsp;Uzmaknut &#263;e u golemu stidu koji se uzdaju u kipove, koji ljevenim likovima govore: 'Vi ste na&#353;i bogovi.'"</p> 
<p><A NAME="an_42:18">42:18</A>&nbsp;&#268;ujte, gluhi! Progledajte, slijepi, da vidite!</p> 
<p><A NAME="an_42:19">42:19</A>&nbsp;Tko je slijep ako ne moj sluga, tko je gluh kao glasnik koga &#353;aljem? Tko je slijep kao prijatelj, tko je gluh kao sluga Jahvin?</p> 
<p><A NAME="an_42:20">42:20</A>&nbsp;Mnogo si vidio, ali nisi mario, u&#353;i ti bjehu otvorene, ali nisi &#269;uo!</p> 
<p><A NAME="an_42:21">42:21</A>&nbsp;Jahvi se svidjelo zbog njegove pravednosti da uzveli&#269;a i proslavi Zakon svoj.</p> 
<p><A NAME="an_42:22">42:22</A>&nbsp;A narod je ovaj oplja&#269;kan i oplijenjen, mladi&#263;i mu stavljeni u klade, vrgnuti u zatvore. Plijene ih, a nikoga da ih izbavi; robe ih, a nitko da ka&#382;e: "Vrati!"</p> 
<p><A NAME="an_42:23">42:23</A>&nbsp;Tko od vas mari za to? Tko pazi i slu&#353;a unapredak?</p> 
<p><A NAME="an_42:24">42:24</A>&nbsp;Tko je plja&#269;ka&#353;u izru&#269;io Jakova i otima&#269;ima Izraela? Nije li Jahve, protiv koga smo grije&#353;ili, &#269;ijim putima ne htjedosmo hoditi, &#269;iji Zakon nismo slu&#353;ali?</p> 
<p><A NAME="an_42:25">42:25</A>&nbsp;Zato izli na Izraela &#382;arki gnjev svoj i strahote ratne: plamen ga okru&#382;i odasvud, al' on ni to nije shvatio; sa&#382;e&#382;e ga, al' on ni to k srcu ne uze.</p> 
<p><A NAME="an_43:1">43:1</A>&nbsp;Sada ovako govori Jahve, koji te stvorio, Jakove, koji te sazdao, Izraele: "Ne boj se, jer ja sam te otkupio; imenom sam te zazvao: ti si moj!</p> 
<p><A NAME="an_43:2">43:2</A>&nbsp;Kad preko vode prelazi&#353;, s tobom sam; ili preko rijeke, ne&#263;e te preplaviti. Po&#273;e&#353; li kroz vatru, ne&#263;e&#353; izgorjeti, plamen te opaliti ne&#263;e.</p> 
<p><A NAME="an_43:3">43:3</A>&nbsp;Jer ja sam Jahve, Bog tvoj, Svetac Izraelov, tvoj spasitelj. Za otkupninu tvoju dajem Egipat, mjesto tebe dajem Ku&#353; i &#352;ebu.</p> 
<p><A NAME="an_43:4">43:4</A>&nbsp;Jer dragocjen si u mojim o&#269;ima, vrijedan si i ja te ljubim. Stog i dajem ljude za tebe i narode za &#382;ivot tvoj.</p> 
<p><A NAME="an_43:5">43:5</A>&nbsp;Ne boj se jer ja sam s tobom. S istoka &#263;u ti dovest' potomstvo i sabrat &#263;u te sa zapada.</p> 
<p><A NAME="an_43:6">43:6</A>&nbsp;Re&#263;i &#263;u sjeveru: 'Daj mi ga!' a jugu 'Ne zadr&#382;avaj ga!' Sinove mi dovedi izdaleka i k&#263;eri moje s kraja zemlje,</p> 
<p><A NAME="an_43:7">43:7</A>&nbsp;sve koji se mojim zovu imenom i koje sam na svoju slavu stvorio, koje sam sazdao i na&#269;inio."</p> 
<p><A NAME="an_43:8">43:8</A>&nbsp;Izvedi narod slijep, premda o&#269;i ima, i gluh, premda u&#353;i ima.</p> 
<p><A NAME="an_43:9">43:9</A>&nbsp;Neka se saberu sva plemena i neka se skupe narodi. Tko je od njih to prorekao i davno navijestio? Nek' dovedu svjedoke da se opravdaju, neka se &#269;uje da se mo&#382;e re&#263;i: "Istina je!"</p> 
<p><A NAME="an_43:10">43:10</A>&nbsp;Jer vi ste mi svjedoci, rije&#269; je Jahvina, i moje sluge koje sam izabrao, da biste znali i vjerovali i uvidjeli da sam to ja. Prije mene nijedan bog nije bio na&#269;injen i ne&#263;e poslije mene biti.</p> 
<p><A NAME="an_43:11">43:11</A>&nbsp;Ja, ja sam Jahve, osim mene nema spasitelja.</p> 
<p><A NAME="an_43:12">43:12</A>&nbsp;Ja sam prorekao, spasio i navijestio, i nema me&#273;u vama tu&#273;inca! Vi ste mi svjedoci, rije&#269; je Jahvina, a ja sam Bog </p> 
<p><A NAME="an_43:13">43:13</A>&nbsp;od vje&#269;nosti - ja jesam! I nitko iz ruke moje ne izbavlja; &#353;to u&#269;inim, tko izmijeniti mo&#382;e?</p> 
<p><A NAME="an_43:14">43:14</A>&nbsp;Ovako govori Jahve, otkupitelj va&#353;, Svetac Izraelov: "Radi vas poslah protiv Babilona, oborit &#263;u prijevornice zatvorima i Kaldejci &#263;e udarit u kukanje.</p> 
<p><A NAME="an_43:15">43:15</A>&nbsp;Ja sam Jahve, Svetac va&#353;, stvoritelj Izraelov, kralj va&#353;!"</p> 
<p><A NAME="an_43:16">43:16</A>&nbsp;Ovako govori Jahve, koji put po moru na&#269;ini i stazu po vodama silnim;</p> 
<p><A NAME="an_43:17">43:17</A>&nbsp;koji izvede bojna kola i konje, vojsku i junake, i oni pado&#353;e da vi&#353;e ne ustanu, zgasnu&#353;e, kao stijenj se utrnu&#353;e.</p> 
<p><A NAME="an_43:18">43:18</A>&nbsp;Ne spominjite se onog &#353;to se zbilo, nit' mislite na ono &#353;to je pro&#353;lo.</p> 
<p><A NAME="an_43:19">43:19</A>&nbsp;Evo, &#269;inim ne&#353;to novo; ve&#263; nastaje. Zar ne opa&#382;ate? Da, put &#263;u napraviti u pustinji, a staze u pusto&#353;i.</p> 
<p><A NAME="an_43:20">43:20</A>&nbsp;Slavit &#263;e me divlje zvijeri, &#269;aglji i nojevi, jer vodu &#263;u stvorit' u pustinji, rijeke u stepi, da napojim svoj narod, izabranika svoga.</p> 
<p><A NAME="an_43:21">43:21</A>&nbsp;I narod koji sam sebi sazdao moju &#263;e kazivati hvalu!</p> 
<p><A NAME="an_43:22">43:22</A>&nbsp;Ali me ti, Jakove, nisi zazvao, niti si se zamorio oko mene, Izraele!</p> 
<p><A NAME="an_43:23">43:23</A>&nbsp;Nisi mi prinosio ovce za paljenicu, nisi me &#269;astio &#382;rtvama. A ja te silio nisam na prinose, nisam ti dodijavao i&#353;tu&#263;i kada.</p> 
<p><A NAME="an_43:24">43:24</A>&nbsp;Nisi mi kupovao za novac trsku, nisi me sitio salom svojih &#382;rtava; nego si me grijesima svojim mu&#269;io, bezakonjem svojim dosa&#273;ivao mi.</p> 
<p><A NAME="an_43:25">43:25</A>&nbsp;A ja, ja radi sebe opa&#269;ine tvoje bri&#353;em i grijeha se tvojih ne spominjem.</p> 
<p><A NAME="an_43:26">43:26</A>&nbsp;Podsjeti me, zajedno se sporimo, govori ti da se opravda&#353;.</p> 
<p><A NAME="an_43:27">43:27</A>&nbsp;Prvi je otac tvoj sagrije&#353;io, posrednici tvoji od mene se odmetnuli,</p> 
<p><A NAME="an_43:28">43:28</A>&nbsp;knezovi su tvoji oskvrnuli Sveti&#353;te. Tad izru&#269;ih Jakova prokletstvu, i poruzi Izraela.</p> 
<p><A NAME="an_44:1">44:1</A>&nbsp;Sad &#269;uj, Jakove, slugo moj, Izraele, kog sam izabrao.</p> 
<p><A NAME="an_44:2">44:2</A>&nbsp;Ovako ka&#382;e Jahve, koji te stvorio, koji te od utrobe sazdao i poma&#382;e ti: "Ne boj se, Jakove, slugo moja, Je&#353;urune, kog sam izabrao.</p> 
<p><A NAME="an_44:3">44:3</A>&nbsp;Jer na &#382;ednu &#263;u zemlju vodu izliti i po tlu su&#353;nome potoke. Izlit &#263;u duh svoj na tvoje potomstvo i blagoslov na tvoja pokoljenja.</p> 
<p><A NAME="an_44:4">44:4</A>&nbsp;Rast &#263;e kao trava pokraj izvora, kao vrbe uz vode teku&#263;ice.</p> 
<p><A NAME="an_44:5">44:5</A>&nbsp;Jedan &#263;e re&#263;i: 'Ja sam Jahvin', drugi &#263;e se zvati imenom Jakovljevim. Tre&#263;i &#263;e sebi na ruci napisati: 'Jahvin' i nazvat &#263;e se imenom Izraelovim."</p> 
<p><A NAME="an_44:6">44:6</A>&nbsp;Ovako govori kralj Izraelov i otkupitelj njegov, Jahve nad Vojskama: "Ja sam prvi i ja sam posljednji: osim mene Boga nema.</p> 
<p><A NAME="an_44:7">44:7</A>&nbsp;Tko je kao ja? Nek' ustane i govori, nek' navijesti i nek' mi razlo&#382;i! Tko je od vje&#269;nosti otkrio &#353;to se zbilo? Nek' nam navijesti &#353;to &#263;e jo&#353; do&#263;i!</p> 
<p><A NAME="an_44:8">44:8</A>&nbsp;Ne pla&#353;ite se, ne bojte se: nisam li vam to odavna navijestio i otkrio? Vi ste mi svjedoci: ima li Boga osim mene? Ima li Stijene? Ja ne znam!"</p> 
<p><A NAME="an_44:9">44:9</A>&nbsp;Tko god pravi kipove, ni&#353;tavan je, i dragocjenosti njegove  ne koriste ni&#269;emu. Svjedoci njihovi ni&#353;ta ne vide i ni&#353;ta ne  znaju, da im budu na sramotu. </p> 
<p><A NAME="an_44:10">44:10</A>&nbsp;Tko pravi boga i lijeva kip  da od toga korist ne o&#269;ekuje? </p> 
<p><A NAME="an_44:11">44:11</A>&nbsp;Gle, svi &#263;e &#353;tovatelji likova  biti osramo&#263;eni, izra&#273;iva&#269;i njihovi vi&#353;e od bilo koga. Nek' se  saberu svi i pojave: prepast &#263;e se i postidjeti odjednom.</p> 
<p><A NAME="an_44:12">44:12</A>&nbsp;Kova&#269; ga izra&#273;uje na &#382;ivu ugljevlju, &#269;eki&#263;em ga oblikuje, sna&#382;nom ga rukom obra&#273;uje. Gladan je i iznemogao; ne pije vode, iscrpljuje se.</p> 
<p><A NAME="an_44:13">44:13</A>&nbsp;Drvodjelja uzima mjeru, pisaljkom lik ocrta, ostru&#382;e  ga dlijetom, &#353;estarom ga zaokru&#382;i i izdjelja ga po uzoru na lik  ljudski, kao lijepo ljudsko obli&#269;je, da stoji u hramu. </p> 
<p><A NAME="an_44:14">44:14</A>&nbsp;Bija&#353;e  sebi nasjekao cedre, uzeo &#269;empres ili hrast koje je za se njegovao  me&#273;u &#353;umskim drve&#263;em; ili je posadio bor koji raste od ki&#353;e. </p> 
<p><A NAME="an_44:15">44:15</A>&nbsp;&#268;ovjeku su dobra za vatru; uzima ih da se ogrije; pali ih  da ispe&#269;e kruh. Ali od njih djelja i boga pred kojim pada ni&#269;ice, pravi kip i klanja mu se. </p> 
<p><A NAME="an_44:16">44:16</A>&nbsp;Polovinom od toga nalo&#382;i, dakle, oganj, pe&#269;e meso na &#382;eravi, jede pe&#269;enku i siti se: grije se  i govori: "Ah, grijem se i u&#382;ivam uz vatru." </p> 
<p><A NAME="an_44:17">44:17</A>&nbsp;Ali od onoga  &#353;to preostane pravi sebi boga, svog kumira, pada pred njim ni&#269;ice  i klanja mu se i moli: "Spasi me, jer si ti moj bog."</p> 
<p><A NAME="an_44:18">44:18</A>&nbsp;Ne znaju oni i ne razumiju: zaslijepljene su im o&#269;i pa  ne vide, i srce pa ne shva&#263;aju. </p> 
<p><A NAME="an_44:19">44:19</A>&nbsp;Takav ne razmi&#353;lja, nema  u njega znanja ni razbora da sebi ka&#382;e: "Polovinom od ovoga nalo&#382;io  sam oganj, na &#382;eravici ispekao kruh, ispr&#382;io meso koje sam pojeo, pa zar &#263;u od ostatka na&#269;initi gnusobu? Zar &#263;u se komadu drveta  klanjati?" </p> 
<p><A NAME="an_44:20">44:20</A>&nbsp;On voli pepeo, zavodi ga prevareno srce. Ne&#263;e spasti  svog &#382;ivota i nikad ne&#263;e re&#263;i: "Nije li varka ovo u mojoj desnici?"</p> 
<p><A NAME="an_44:21">44:21</A>&nbsp;Sjeti se toga, Jakove, i ti, Izraele, jer si sluga moj! Ja sam te stvorio i sluga si mi, Izraele, ne&#263;u te zaboraviti!</p> 
<p><A NAME="an_44:22">44:22</A>&nbsp;Kao maglu rastjerao sam tvoje opa&#269;ine i grijehe tvoje poput oblaka. Meni se obrati jer ja sam te otkupio.</p> 
<p><A NAME="an_44:23">44:23</A>&nbsp;Kli&#269;ite, nebesa, jer je Jahve u&#269;inio! Orite se, dubine zemljine! Odjekujte rado&#353;&#263;u, planine, i vi, &#353;ume, sa svim svojim drve&#263;em! Jer Jahve je otkupio Jakova, proslavio se u Izraelu!</p> 
<p><A NAME="an_44:24">44:24</A>&nbsp;Ovako govori Jahve, otkupitelj tvoj i tvorac tvoj od utrobe: "Ja sam Jahve koji sam sve stvorio, koji sam nebesa sam razapeo i u&#269;vrstio zemlju bez pomo&#263;i i&#269;ije.</p> 
<p><A NAME="an_44:25">44:25</A>&nbsp;Ja osuje&#263;ujem znamenja vra&#269;a, i &#269;arobnjake u lu&#273;ake prome&#263;em; silim mudrace da ustuknu i mudrost im obra&#263;am u bezumlje,</p> 
<p><A NAME="an_44:26">44:26</A>&nbsp;ali potvr&#273;ujem rije&#269; sluge svojega, ispunjam naum svojih glasnika. Ja govorim Jeruzalemu: 'Naseli se!' I gradovima judejskim: 'Sagradite se!' Iz razvalina ja ih podi&#382;em.</p> 
<p><A NAME="an_44:27">44:27</A>&nbsp;Ja govorim moru: 'Presahni! Presu&#353;ujem ti rijeke.'</p> 
<p><A NAME="an_44:28">44:28</A>&nbsp;Ja govorim Kiru: 'Pastiru moj!' I on &#263;e sve &#382;elje moje ispuniti govore&#263;i Jeruzalemu: 'Sagradi se!' i Hramu: 'Utemelji se!'"</p> 
<p><A NAME="an_45:1">45:1</A>&nbsp;Ovako govori Jahve o Kiru, pomazaniku svome: "Primih ga za desnicu da pred njim oborim narode i raspa&#353;em bokove kraljevima, da rastvorim pred njim vratnice, da mu nijedna vrata ne budu zatvorena.</p> 
<p><A NAME="an_45:2">45:2</A>&nbsp;Ja &#263;u hoditi pred tobom da poravnam uzvisine, da razbijem mjedene vratnice, da slomim &#382;eljezne prijevornice.</p> 
<p><A NAME="an_45:3">45:3</A>&nbsp;Dajem ti tajna blaga i skrivena bogatstva, da bi spoznao da sam ja Jahve koji te zovem po imenu, Bog Izraelov.</p> 
<p><A NAME="an_45:4">45:4</A>&nbsp;Radi sluge svog Jakova i Izraela, svog izabranika, po imenu ja te pozvah, imenovah te premda me znao nisi.</p> 
<p><A NAME="an_45:5">45:5</A>&nbsp;Ja sam Jahve i nema drugoga; osim mene Boga nema. Iako me ne pozna&#353;, naoru&#382;ah te:</p> 
<p><A NAME="an_45:6">45:6</A>&nbsp;nek' se znade od istoka do zapada da izvan mene sve je ni&#353;tavilo." Ja sam Jahve i nema drugoga;</p> 
<p><A NAME="an_45:7">45:7</A>&nbsp;ja tvorim svjetlost i stvaram tamu. Ja stvaram sre&#263;u i dovodim nesre&#263;u, ja, Jahve, &#269;inim sve to.</p> 
<p><A NAME="an_45:8">45:8</A>&nbsp;Rosite, nebesa, odozgo, i oblaci, da&#382;dite pravedno&#353;&#263;u. Neka se rastvori zemlja da procvjeta spasenje, da proklija izbavljenje! Ja, Jahve, stvaram sve.</p> 
<p><A NAME="an_45:9">45:9</A>&nbsp;Jao onome tko raspravlja s tvorcem svojim, a sud je me&#273;u glinenim sudovima! Ka&#382;e li glina lon&#269;aru: "&#352;to radi&#353;?" ili djelo njegovo: "Kljast si!"</p> 
<p><A NAME="an_45:10">45:10</A>&nbsp;Jao onom koji ka&#382;e ocu: "&#352;to si rodio?" Ili &#382;eni: "&#352;to si na svijet dala?"</p> 
<p><A NAME="an_45:11">45:11</A>&nbsp;Ovako govori Jahve, Svetac Izraelov, njegov tvorac: "Zar je va&#353;e da me o mojoj djeci pitate i da mi nad djelom ruku mojih zapovijedate?</p> 
<p><A NAME="an_45:12">45:12</A>&nbsp;Ja sam na&#269;inio zemlju i &#269;ovjeka na njoj stvorio; svojim sam rukama razapeo nebesa i zapovijedam svim vojskama njihovim.</p> 
<p><A NAME="an_45:13">45:13</A>&nbsp;Ja sam ga podigao da pobijedi i poravnao sam mu sve putove. On &#263;e obnoviti moj Grad i su&#382;nje moje vratiti bez otkupnine i naknade." Tako ka&#382;e Jahve nad Vojskama.</p> 
<p><A NAME="an_45:14">45:14</A>&nbsp;Ovako govori Jahve: "Ratari Egipta i trgovci Ku&#353;a, i Sebejci, ljudi rasta visoka, prije&#263;i &#263;e tebi i tvoji &#263;e biti; za tobom &#263;e i&#263;i okovani, tebi &#263;e se klanjati i molit &#263;e ti se: 'Jedino je kod tebe Bog, nema drugoga; ni&#353;tavni su bogovi.'"</p> 
<p><A NAME="an_45:15">45:15</A>&nbsp;Doista ti si Bog skriveni, Bog Izraelov, Spasitelj.</p> 
<p><A NAME="an_45:16">45:16</A>&nbsp;Postidjet &#263;e se i poniknut &#263;e svi zajedno, oti&#263;i &#263;e u ruglu oni koji prave kipove.</p> 
<p><A NAME="an_45:17">45:17</A>&nbsp;A Jahve &#263;e vje&#269;nim spasenjem spasit' Izraela. Ne&#263;ete se postidjeti i ne&#263;ete poniknuti dovijeka.</p> 
<p><A NAME="an_45:18">45:18</A>&nbsp;Da, ovako govori Jahve, nebesa Stvoritelj - on je Bog - koji je oblikovao i sazdao zemlju, koji ju je u&#269;vrstio i nije je stvorio pustu, ve&#263; ju je uobli&#269;io za obitavanje: "Ja sam Jahve i nema drugoga.</p> 
<p><A NAME="an_45:19">45:19</A>&nbsp;Nisam govorio u tajnosti, u zakutku mra&#269;ne zemlje. Nisam rekao potomstvu Jakovljevu: 'Tra&#382;ite me u pusto&#353;i.' Ja, Jahve, govorim pravo i navije&#353;tam &#269;estito."</p> 
<p><A NAME="an_45:20">45:20</A>&nbsp;"Saberite se i do&#273;ite, pristupite zajedno, svi pre&#382;ivjeli od naroda! Neznalice puke oni su &#353;to nose kip izra&#273;en od drveta i mole boga koji ih spasit' ne mo&#382;e.</p> 
<p><A NAME="an_45:21">45:21</A>&nbsp;Objavite, iznesite svoje dokaze, svjetujte se zajedno: tko je to od davnine navijestio i od tada prorekao? Nisam li ja, Jahve? Nema drugoga boga do mene; Boga pravednog i Spasitelja osim mene nema.</p> 
<p><A NAME="an_45:22">45:22</A>&nbsp;Obratite se k meni da se spasite, svi krajevi zemlje, jer ja sam Bog i nema drugoga!</p> 
<p><A NAME="an_45:23">45:23</A>&nbsp;Sobom se samim kunem, iz mojih usta izlazi istina, rije&#269; neopoziva, da &#263;e se preda mnom prignuti svako koljeno, mnome &#263;e se svaki jezik zaklinjati</p> 
<p><A NAME="an_45:24">45:24</A>&nbsp;govore&#263;i: 'Jedino je u Jahvi pobjeda i snaga!'" K njemu &#263;e do&#263;i, posti&#273;eni, svi &#353;to na nj su bjesnjeli.</p> 
<p><A NAME="an_45:25">45:25</A>&nbsp;U Jahvi &#263;e pobijediti i proslavit se sve potomstvo Izraelovo!</p> 
<p><A NAME="an_46:1">46:1</A>&nbsp;Pade Bel! Sru&#353;i se Nebo! Prte svoje kipove na &#382;ivotinje i stoku, nose ih kao breme, teret &#353;to zamara.</p> 
<p><A NAME="an_46:2">46:2</A>&nbsp;Padaju, ru&#353;e se svi zajedno, ne mogu spasiti one &#353;to ih nose, nego i sami u ropstvo odlaze.</p> 
<p><A NAME="an_46:3">46:3</A>&nbsp;"Slu&#353;ajte me, ku&#263;o Jakovljeva, i svi koji ostadoste od ku&#263;e Izraelove! Ja sam vas ponio tek &#353;to se rodiste, i nosio vas od krila materina.</p> 
<p><A NAME="an_46:4">46:4</A>&nbsp;Do starosti va&#353;e ja &#263;u ostat' isti, do va&#353;ih sjedina podupirat &#263;u vas. To sam &#269;inio; nosit &#263;u vas i dalje, pomagati vas, izbavljati.</p> 
<p><A NAME="an_46:5">46:5</A>&nbsp;S kime biste me usporedili i izjedna&#269;ili, s kime prispodobili: komu da sam sli&#269;an?</p> 
<p><A NAME="an_46:6">46:6</A>&nbsp;Vade zlato iz kese i tezuljom mjere srebro, pa naimlju zlatara da od njeg boga na&#269;ini te pred njim padaju ni&#269;ice i klanjaju se.</p> 
<p><A NAME="an_46:7">46:7</A>&nbsp;Di&#382;u ga na rame i nose ga, onda ga stavljaju na njegovo mjesto; on stoji i ne mi&#269;e se s njega. Prizivaju li ga, on ne odgovara i nikog ne spasava od nevolje njegove.</p> 
<p><A NAME="an_46:8">46:8</A>&nbsp;Sjetite se toga i budite ljudi, uzmite to k srcu, otpadnici,</p> 
<p><A NAME="an_46:9">46:9</A>&nbsp;sjetite se pro&#353;losti pradavne: ja sam Bog i nema drugoga; Bog, nitko mi sli&#269;an nije!</p> 
<p><A NAME="an_46:10">46:10</A>&nbsp;Onaj sam koji od po&#269;etka svr&#353;etak otkriva i unaprijed javlja &#353;to jo&#353; se nije zbilo! Ja ka&#382;em: Odluka &#263;e se moja ispuniti, izvr&#353;it &#263;u sve &#353;to mi je po volji.</p> 
<p><A NAME="an_46:11">46:11</A>&nbsp;S istoka zovem grabljivicu, iz daleke zemlje zovem &#269;ovjeka svog nauma. Rekao sam - ispunit &#263;u, naumio sam - izvr&#353;it &#263;u.</p> 
<p><A NAME="an_46:12">46:12</A>&nbsp;Slu&#353;ajte me, vi koji gubite sr&#269;anost i koji ste daleko od pobjede.</p> 
<p><A NAME="an_46:13">46:13</A>&nbsp;Primi&#269;em svoju pobjedu, nije vi&#353;e daleko, spasenje moje zakasniti ne&#263;e. Na Sion &#263;u spas staviti, u Izraela svoju slavu."</p> 
<p><A NAME="an_47:1">47:1</A>&nbsp;Spusti se, sjedni u pra&#353;inu, djevice, k&#263;eri babilonska! Sjedni na zemlju, bez prijestolja, k&#263;eri kaldejska! Jer, ne&#263;e te vi&#353;e zvati nje&#382;nom i tanko&#263;utnom.</p> 
<p><A NAME="an_47:2">47:2</A>&nbsp;Uzmi mlin i melji bra&#353;no! Skini prijevjes, podigni skut, razgali bedra, prije&#273;i preko rijeke!</p> 
<p><A NAME="an_47:3">47:3</A>&nbsp;Nek' se golotinja tvoja otkrije, nek' se sramota tvoja poka&#382;e! Ja &#263;u se osvetiti, odvra&#263;at' me nitko ne&#263;e.</p> 
<p><A NAME="an_47:4">47:4</A>&nbsp;Otkupitelj na&#353;, ime mu je Jahve nad Vojskama, Svetac Izraelov, ka&#382;e:</p> 
<p><A NAME="an_47:5">47:5</A>&nbsp;"Sjedi &#353;utke, u mrak se povuci, k&#263;eri kaldejska. Jer, ne&#263;e te vi&#353;e zvati vladaricom kraljevstava.</p> 
<p><A NAME="an_47:6">47:6</A>&nbsp;Razgnjevih se na svoj narod, oskvrnuh svoju ba&#353;tinu. Tebi ih u ruke izru&#269;ih, a ti im ne iskaza milosti. Na starce si stavljala jaram svoj prete&#353;ki.</p> 
<p><A NAME="an_47:7">47:7</A>&nbsp;Govorila si: 'Dovijeka gospodaricom &#263;u ostati.' Nikad nisi to k srcu uzela ni pomislila kako &#263;e se zavr&#353;iti.</p> 
<p><A NAME="an_47:8">47:8</A>&nbsp;A sad poslu&#353;aj, razvratnice, koja sjedi&#353; bezbri&#382;no i u srcu svom govori&#353;: 'Ja, i nitko drugi! Nikad ne&#263;u obudovjeti, ne&#263;u djece izgubiti!'</p> 
<p><A NAME="an_47:9">47:9</A>&nbsp;Sti&#263;i &#263;e te oboje, za tren, u isti dan! Izgubit &#263;e&#353; djecu, obudovjet &#263;e&#353;! Punom &#263;e te mjerom sna&#263;i oboje, pokraj svega tvojeg vra&#269;anja i mno&#382;ine tvojih zaklinjanja!</p> 
<p><A NAME="an_47:10">47:10</A>&nbsp;U zlo&#263;u si se svoju uzdala, govorila si: 'Nitko me ne vidi!' Mudrost tvoja i znanje zavedo&#353;e te. U svom si srcu govorila: 'Ja i nitko drugi!'</p> 
<p><A NAME="an_47:11">47:11</A>&nbsp;Zlo &#263;e te sna&#263;i - ne&#263;e&#353; ga presresti; oborit &#263;e se na te nesre&#263;a - ne&#263;e&#353; je odvratiti; do&#263;i &#263;e na te propast iznenada - ne&#263;e&#353; je predvidjeti.</p> 
<p><A NAME="an_47:12">47:12</A>&nbsp;Ustraj, dakle, u svojim zaklinjanjima i u tolikim svojim &#269;aranjima, oko kojih si se trudila od mladosti. Mo&#382;da &#263;e ti biti od koristi? Mo&#382;da &#263;e&#353; s njima strah utjerati?</p> 
<p><A NAME="an_47:13">47:13</A>&nbsp;Izmori&#353;e te mnogi tvoji savjetnici! Nek' ustanu samo da te spase oni koji premjeravaju nebesa, koji promatraju zvijezde i koji svakog mjeseca prori&#269;u ono &#353;to &#263;e te sna&#263;i.</p> 
<p><A NAME="an_47:14">47:14</A>&nbsp;Gle, oni &#263;e biti poput pljeve, oganj &#263;e ih sa&#382;e&#263;i. Ni sami sebe ne&#263;e izbaviti iz zagrljaja plamenoga. Ne&#263;e ostat' ni &#382;erave da se tko ogrije, ni ognji&#353;ta da uza nj posjedne!</p> 
<p><A NAME="an_47:15">47:15</A>&nbsp;Takvi &#263;e ti biti vra&#269;i tvoji, oko kojih si se trudila od mladosti! Po&#263;i &#263;e svaki svojim putem, i nikog ne&#263;e biti da te spasi."</p> 
<p><A NAME="an_48:1">48:1</A>&nbsp;&#268;ujte ovo, ku&#263;o Jakovljeva, vi koji se zovete imenom Izraelovim i koji ste izi&#353;li iz voda Judinih! Vi koji se Jahvinim imenom kunete i slavite Boga Izraelova, ali ne u istini i pravdi.</p> 
<p><A NAME="an_48:2">48:2</A>&nbsp;Jer vi se nazivate po Svetome gradu i oslanjate se na Boga Izraelova, Jahve nad Vojskama njemu je ime.</p> 
<p><A NAME="an_48:3">48:3</A>&nbsp;Dogo&#273;aje pro&#353;le odavna sam navijestio, iz mojih su izi&#353;li usta i ja sam ih objavio, u&#269;inih brzo, i zbi se.</p> 
<p><A NAME="an_48:4">48:4</A>&nbsp;Jer znao sam da si tvrdokoran, da ti je &#353;ija &#382;ila gvozdena i &#269;elo da ti je mjedeno.</p> 
<p><A NAME="an_48:5">48:5</A>&nbsp;Zato sam ti ve&#263; onda navijestio, javio ti prije nego &#353;to se zbilo, da ne bi rekao: "Moj kip u&#269;ini to, rezani moj lik i ljeveni kip zapovjedi&#353;e tako!"</p> 
<p><A NAME="an_48:6">48:6</A>&nbsp;&#268;uo si i vidio sve to; zar ne priznaje&#353;? A sada navijestit &#263;u ti ne&#353;to novo, otajno, &#353;to jo&#353; ne zna&#353;;</p> 
<p><A NAME="an_48:7">48:7</A>&nbsp;ovog je trena stvoreno, a ne odavna, o tome dosad nisi ni&#353;ta &#269;uo, da ne bi rekao: "Znao sam."</p> 
<p><A NAME="an_48:8">48:8</A>&nbsp;Nisi o tome &#269;uo ni znao, niti se uho tvoje prije otvorilo, jer znadoh da &#263;e&#353; se iznevjeriti i da te od utrobe maj&#269;ine zovu otpadnikom.</p> 
<p><A NAME="an_48:9">48:9</A>&nbsp;Radi imena svoga odga&#273;ah svoj gnjev, radi &#269;asti svoje susprezah se da te ne uni&#353;tim.</p> 
<p><A NAME="an_48:10">48:10</A>&nbsp;Gle, pro&#269;istio sam te poput srebra, isku&#353;ao te u talioniku nevolje.</p> 
<p><A NAME="an_48:11">48:11</A>&nbsp;Sebe radi &#269;inih tako, sebe radi! T&#211;a zar da se ime moje obe&#353;&#269;asti? Slave svoje drugome ne dam!</p> 
<p><A NAME="an_48:12">48:12</A>&nbsp;&#268;uj me, Jakove, Izraele, koga sam pozvao: Ja jesam, ja sam prvi, ja sam i posljednji.</p> 
<p><A NAME="an_48:13">48:13</A>&nbsp;Ruka moja zemlju utemelji, desnica mi razape nebesa. Pozovem ih samo, i odmah dolaze.</p> 
<p><A NAME="an_48:14">48:14</A>&nbsp;Saberite se svi i &#269;ujte: tko je od njih to prorekao? "Onaj koga Jahve ljubi ispunit &#263;e volju moju nad Babilonom i nad potomstvom kaldejskim."</p> 
<p><A NAME="an_48:15">48:15</A>&nbsp;Ja rekoh i pozvah ga, vodih ga i pomogoh u naumu.</p> 
<p><A NAME="an_48:16">48:16</A>&nbsp;Pristupite k meni i po&#269;ujte ovo: "Od po&#269;etka nisam vam govorio tajno, i kad se zbivalo, bijah ondje." - "A sada me Gospod Jahve &#353;alje s duhom svojim."</p> 
<p><A NAME="an_48:17">48:17</A>&nbsp;Ovako govori Jahve, otkupitelj tvoj, Svetac Izraelov: "Ja, Jahve, Bog tvoj, tvojem dobru te u&#269;im, vodim te putem kojim ti je i&#263;i.</p> 
<p><A NAME="an_48:18">48:18</A>&nbsp;O, da si pazio na zapovijedi moje, kao rijeka sre&#263;a bi tvoja bila, a pravda tvoja kao morski valovi!</p> 
<p><A NAME="an_48:19">48:19</A>&nbsp;Potomstva bi tvojeg bilo kao pijeska, a poroda utrobe tvoje kao njegovih zrnaca! Nikad ti se ime ne bi zatrlo niti izbrisalo preda mnom!"</p> 
<p><A NAME="an_48:20">48:20</A>&nbsp;Iza&#273;ite iz Babilona, bje&#382;ite iz Kaldeje! Glasno kli&#269;u&#263;i, kazujte, objavljujte, do nakraj zemlje razglasite! Govorite: "Jahve je otkupio slugu svoga Jakova!</p> 
<p><A NAME="an_48:21">48:21</A>&nbsp;Nisu &#382;e&#273;ali dok ih je kroz pustinju vodio; iz stijene je za njih vodu izbio, rascijepio je pe&#263;inu i potekla je voda."</p> 
<p><A NAME="an_48:22">48:22</A>&nbsp;"Nema mira opakima," ka&#382;e Jahve.</p> 
<p><A NAME="an_49:1">49:1</A>&nbsp;&#268;ujte me, otoci, slu&#353;ajte pomno, narodi daleki! Jahve me pozvao od krila materina, od utrobe majke moje spomenuo se moga imena.</p> 
<p><A NAME="an_49:2">49:2</A>&nbsp;Od usta mojih britak ma&#269; je na&#269;inio, sakrio me u sjeni ruke svoje, od mene je o&#353;tru na&#269;inio strijelu, sakrio me u svome tobolcu.</p> 
<p><A NAME="an_49:3">49:3</A>&nbsp;Rekao mi: "Ti si Sluga moj, Izraele, u kom &#263;u se proslaviti!"</p> 
<p><A NAME="an_49:4">49:4</A>&nbsp;A ja rekoh: "Zaludu sam se mu&#269;io, niza&#353;to naprezao snagu." Ipak, kod Jahve je moje pravo, kod mog Boga nagrada je moja. A sad govori Jahve, koji me od utrobe Slugom svojim na&#269;ini, da mu vratim natrag Jakova, da se sabere Izrael.</p> 
<p><A NAME="an_49:5">49:5</A>&nbsp;Proslavih se u o&#269;ima Jahvinim, Bog moj bija&#353;e mi snaga.</p> 
<p><A NAME="an_49:6">49:6</A>&nbsp;I re&#269;e mi: "Premalo je da mi bude&#353; Sluga, da podigne&#353; plemena Jakovljeva i vrati&#353; Ostatak Izraelov, nego &#263;u te postaviti za svjetlost narodima, da spas moj do nakraj zemlje donese&#353;."</p> 
<p><A NAME="an_49:7">49:7</A>&nbsp;Ovako govori Jahve, otkupitelj Izraelov, Svetac njegov, onome kog preziru i odbacuju narodi, sluzi silni&#269;kome: "Kad vide, di&#263;i &#263;e se kraljevi, bacit &#263;e se ni&#269;ice knezovi, zbog Jahve, koji je vjernost svoju pokazao, Sveca Izraelova, koji te izabrao."</p> 
<p><A NAME="an_49:8">49:8</A>&nbsp;Ovako govori Jahve: "U vrijeme milosti ja &#263;u te usli&#353;iti, u dan spasa ja &#263;u ti pomo&#263;i. Sazdao sam te i postavio za Savez narodu, da zemlju podignem, da nanovo razdijelim ba&#353;tinu opusto&#353;enu,</p> 
<p><A NAME="an_49:9">49:9</A>&nbsp;da ka&#382;e&#353; zasu&#382;njenima: 'Izi&#273;ite!' a onima koji su u tami: 'Do&#273;ite na svjetlo!' Oni &#263;e pasti uzdu&#382; svih putova, i pa&#353;a &#263;e im biti po svim goletima.</p> 
<p><A NAME="an_49:10">49:10</A>&nbsp;Ne&#263;e vi&#353;e gladovat' i &#382;e&#273;ati, ne&#263;e ih mu&#269;iti &#382;ega ni sunce, jer vodit &#263;e ih onaj koji im se smiluje, dovest &#263;e ih k izvorima vode.</p> 
<p><A NAME="an_49:11">49:11</A>&nbsp;Sve gore svoje obratit &#263;e u putove, i ceste &#263;e se moje povisiti."</p> 
<p><A NAME="an_49:12">49:12</A>&nbsp;Gle, jedni dolaze izdaleka, drugi sa sjevera i sa zapada, a neki iz zemlje sinimske.</p> 
<p><A NAME="an_49:13">49:13</A>&nbsp;Kli&#269;ite, nebesa, veseli se, zemljo, podvikujte, planine, od veselja; jer Jahve tje&#353;i narod svoj, on je milosrdan nevoljnima.</p> 
<p><A NAME="an_49:14">49:14</A>&nbsp;Sion re&#269;e: "Jahve me ostavi, Gospod me zaboravi."</p> 
<p><A NAME="an_49:15">49:15</A>&nbsp;"Mo&#382;e li &#382;ena zaboravit' svoje dojen&#269;e, ne imat' su&#263;uti za &#269;edo utrobe svoje? Pa kad bi koja i zaboravila, tebe ja zaboraviti ne&#263;u.</p> 
<p><A NAME="an_49:16">49:16</A>&nbsp;Gle, u dlanove sam te svoje urezao, zidovi tvoji svagda su mi pred o&#269;ima.</p> 
<p><A NAME="an_49:17">49:17</A>&nbsp;Obnovitelji tvoji hitaju, ru&#353;ioci tvoji i pusto&#353;itelji odlaze od tebe.</p> 
<p><A NAME="an_49:18">49:18</A>&nbsp;Obazri se oko sebe i pogledaj: sabiru se svi i dolaze k tebi. &#381;ivota mi moga" - rije&#269; je Jahvina - "svima &#263;e&#353; se njima zaodjenuti k'o nakitom, i njima &#263;e&#353; se k'o nevjesta ukrasiti!</p> 
<p><A NAME="an_49:19">49:19</A>&nbsp;Jest, tvoje ru&#353;evine, tvoje razvaline i tvoja zemlja poharana pretijesna &#263;e biti &#382;iteljima tvojim kad se udalje oni &#353;to te zatirahu.</p> 
<p><A NAME="an_49:20">49:20</A>&nbsp;Opet &#263;e na tvoje u&#353;i re&#263;i sinovi kojih si bila li&#353;ena: 'Pretijesno mi je mjesto ovo, makni se da se mogu smjestiti.'</p> 
<p><A NAME="an_49:21">49:21</A>&nbsp;I ti &#263;e&#353; se u srcu svom zapitati: 'Tko mi rodi sve ove? Bijah bez djece, neplodna, prognana i odba&#269;ena, pa tko ih podi&#382;e? Bijah, eto, sama ostala, a oni gdje su bili?'"</p> 
<p><A NAME="an_49:22">49:22</A>&nbsp;Ovako govori Gospod Jahve: "Evo, dajem rukom znak narodima i zastavu svoju di&#382;em plemenima. Vratit &#263;e ti u naru&#269;ju sinove, nosit &#263;e ti k&#263;eri na ple&#263;ima.</p> 
<p><A NAME="an_49:23">49:23</A>&nbsp;Kraljevi &#263;e biti tvoji skrbnici, a kneginje im tvoje dojkinje. Klanjat &#263;e ti se licem do zemlje i prah &#263;e lizat s tvojih nogu. I znat &#263;e&#353; da sam ja Jahve: koji se u me uzdaju, ne&#263;e se posramiti."</p> 
<p><A NAME="an_49:24">49:24</A>&nbsp;Mo&#382;e li se otet plijen junaku? Mo&#382;e li su&#382;anj pobje&#263; pobjedniku?</p> 
<p><A NAME="an_49:25">49:25</A>&nbsp;Da, ovako govori Jahve: "Bit &#263;e oduzet su&#382;anj junaku, pobje&#263;i &#263;e plijen pobjedniku! S onima koji se s tobom spore ja &#263;u se sporiti, tvoju djecu ja &#263;u izbaviti;</p> 
<p><A NAME="an_49:26">49:26</A>&nbsp;tla&#269;iteljima &#263;u tvojim dati njihovo meso za jelo i svojom krvlju opit &#263;e se kao mo&#353;tom. I znat &#263;e svako tijelo da sam ja Jahve, Spasitelj tvoj, i da je tvoj okupitelj Silni Jakovljev."</p> 
<p><A NAME="an_50:1">50:1</A>&nbsp;Ovako govori Jahve: "Gdje je otpusno pismo va&#353;e matere kojim sam je otpustio? Ili tko je od mojih vjerovnika taj komu sam vas prodao? Zbog bezakonja ste svojih prodani, zbog nevjere je mati va&#353;a otpu&#353;tena.</p> 
<p><A NAME="an_50:2">50:2</A>&nbsp;Za&#353;to ne na&#273;oh nikoga kad sam do&#353;ao? Za&#353;to se ne odazva nitko kad sam zazvao? Zar mi je ruka prekratka da izbavi, ili u meni snage nema da oslobodim? Gle, prijetnjom svojom isu&#353;ujem more, u pustinje rijeke pretvaram; njihove se ribe raspadaju jer vode nema i od &#382;e&#273;i ugibaju.</p> 
<p><A NAME="an_50:3">50:3</A>&nbsp;Nebesa obla&#269;im u tminu i kostrijet im dajem za pokriva&#269;!"</p> 
<p><A NAME="an_50:4">50:4</A>&nbsp;Gospod Jahve dade mi jezik vje&#353;t da znam rije&#269;ju krijepiti umorne. Svako jutro on mi uho budi da ga slu&#353;am kao u&#269;enici.</p> 
<p><A NAME="an_50:5">50:5</A>&nbsp;Gospod Jahve u&#353;i mi otvori: ne protivih se niti uzmicah.</p> 
<p><A NAME="an_50:6">50:6</A>&nbsp;Le&#273;a podmetnuh onima &#353;to me udarahu, a obraze onima &#353;to mi bradu &#269;upahu, i lica svojeg ne zaklonih od uvreda ni od pljuvanja.</p> 
<p><A NAME="an_50:7">50:7</A>&nbsp;Gospod mi Jahve poma&#382;e, zato se ne&#263;u smesti. Zato u&#269;inih svoj obraz k'o kremen i znam da se ne&#263;u postidjeti.</p> 
<p><A NAME="an_50:8">50:8</A>&nbsp;Blizu je onaj koji mi pravo daje. Tko &#263;e se pravdati sa mnom? Izi&#273;imo zajedno! Tko je protivnik moj u parnici? Nek' mi se pribli&#382;i!</p> 
<p><A NAME="an_50:9">50:9</A>&nbsp;Gle, Gospod mi Jahve poma&#382;e, tko &#263;e me osuditi? Svi &#263;e se oni k'o haljina izlizati, moljac &#263;e ih razjesti.</p> 
<p><A NAME="an_50:10">50:10</A>&nbsp;"Tko god se od vas Jahve boji, nek' poslu&#353;a glas Sluge njegova! Tko u tmini hodi, bez tra&#269;ka svjetlosti, nek' se uzda u ime Jahvino, nek' se na Boga svog osloni.</p> 
<p><A NAME="an_50:11">50:11</A>&nbsp;Ali svi vi oganj palite, raspirujete &#382;eravicu. Idite u plamenove ognja svojega i u &#382;eravu koju raspiriste. Tako &#263;e vam moja u&#269;initi ruka: le&#382;at &#263;ete u mukama.</p> 
<p><A NAME="an_51:1">51:1</A>&nbsp;&#268;ujte me, vi koji za pravdom te&#382;ite,  koji Jahvu tra&#382;ite; pogledajte stijenu iz koje ste isje&#269;eni i jamu duboku iz koje ste izva&#273;eni.</p> 
<p><A NAME="an_51:2">51:2</A>&nbsp;Pogledajte oca svoga Abrahama i Saru koja vas porodi! Jest, sam bija&#353;e kad sam ga pozvao, al' sam ga blagoslovio i umno&#382;io."</p> 
<p><A NAME="an_51:3">51:3</A>&nbsp;Jest, Jahvi se sa&#382;alio Sion, sa&#382;alile mu se njegove razvaline. Pustaru &#263;e njegovu u&#269;initi poput Edena, a stepu poput Vrta Jahvina. Klicanje i radost njim &#263;e odjekivat', i zahvalnice i glas hvalospjeva.</p> 
<p><A NAME="an_51:4">51:4</A>&nbsp;"Pomno me slu&#353;aj, pu&#269;e moj, po&#269;ujte me, narodi! Jer od mene Zakon dolazi i moje pravo za svjetlo narodima.</p> 
<p><A NAME="an_51:5">51:5</A>&nbsp;Brzo &#263;e sti&#263;i pravda moja, moje &#263;e spasenje do&#263;i kao svjetlost. Moja &#263;e mi&#353;ica suditi narodima. Mene o&#269;ekuju otoci i u moju se mi&#353;icu uzdaju.</p> 
<p><A NAME="an_51:6">51:6</A>&nbsp;K nebu o&#269;i podignite, na zemlju dolje pogledajte. K'o dim &#263;e se rasplinut' nebesa, zemlja &#263;e se k'o haljina istro&#353;it', kao komarci nestat &#263;e joj &#382;itelji. Ali &#263;e spasenje moje trajati dovijeka, i pravdi mojoj ne&#263;e biti kraja.</p> 
<p><A NAME="an_51:7">51:7</A>&nbsp;Poslu&#353;ajte me, vi koji poznajete pravo, narode kojima je moj Zakon u srcu. Ne bojte se poruge ljudske, ne pla&#353;ite se uvreda!</p> 
<p><A NAME="an_51:8">51:8</A>&nbsp;Jer moljac &#263;e ih razjesti kao haljinu, crv &#263;e ih rasto&#269;iti kao vunu. Ali &#263;e pravda moja trajati dovijeka i spas moj od koljena do koljena."</p> 
<p><A NAME="an_51:9">51:9</A>&nbsp;Probudi se! Probudi se! Opa&#353;i se snagom, mi&#353;ice Jahvina! Probudi se, kao u dane davne, za drevnih nara&#353;taja. Nisi li ti rasjekla Rahaba i probola Zmaja?</p> 
<p><A NAME="an_51:10">51:10</A>&nbsp;Nisi li ti isu&#353;ila more, vodu velikog bezdana, i od dubine morske put na&#269;inila da njime prolaze otkupljeni?</p> 
<p><A NAME="an_51:11">51:11</A>&nbsp;Vratit &#263;e se oni &#353;to ih je oslobodio Jahve i s radosnim kricima do&#263;i &#263;e na Sion. Vje&#269;na &#263;e sre&#263;a biti nad glavama, pratit &#263;e ih klicanje i radost, nestat &#263;e tuge i jecaja.</p> 
<p><A NAME="an_51:12">51:12</A>&nbsp;Ja, ja sam tje&#353;itelj va&#353;. Tko si ti da se boji&#353; smrtna &#269;ovjeka i sina &#269;ovje&#269;jeg, koji je kao trava?</p> 
<p><A NAME="an_51:13">51:13</A>&nbsp;Zaboravio si Jahvu, svoga Stvoritelja, koji razastrije nebesa i koji zemlju utemelji; sveudilj strepi&#353;, svaki dan, od tla&#269;iteljeve jarosti. Kao da je pregnuo da te uni&#353;ti. Ali gdje je sad jarost tla&#269;iteljeva?</p> 
<p><A NAME="an_51:14">51:14</A>&nbsp;Doskora &#263;e biti slobodan su&#382;anj, ne&#263;e umrijeti u jami, niti &#263;e mu kruha nedostajati. </p> 
<p><A NAME="an_51:15">51:15</A>&nbsp;Jer, ja sam Jahve, Bog tvoj, koji burkam more da mu valovi bu&#269;e, ime mi je Jahve nad Vojskama. </p> 
<p><A NAME="an_51:16">51:16</A>&nbsp;Svoje sam ti rije&#269;i stavio u usta, u sjenu svoje ruke sakrio  sam te kad sam razastro nebesa, utemeljio zemlju i rekao Sionu:  "Ti si narod moj!"</p> 
<p><A NAME="an_51:17">51:17</A>&nbsp;Probudi se, probudi se, ustani, Jeruzaleme! Ti koji si pio iz ruke Jahvine &#269;a&#353;u gnjeva njegova. Ispio si pehar opojni, do dna ga iskapio.</p> 
<p><A NAME="an_51:18">51:18</A>&nbsp;Od svih sinova koje je rodio ne bje&#353;e nikog da ga vodi; od svih sinova koje je podigao ne bje&#353;e nikog da ga pridr&#382;i.</p> 
<p><A NAME="an_51:19">51:19</A>&nbsp;Ovo te dvoje pogodilo - tko da te po&#382;ali? - pohara i rasap, glad i ma&#269; - tko da te utje&#353;i?</p> 
<p><A NAME="an_51:20">51:20</A>&nbsp;Sinovi ti le&#382;e obamrli po uglovima svih ulica, kao antilopa u mre&#382;i, puni gnjeva Jahvina, prijetnje Boga tvojega.</p> 
<p><A NAME="an_51:21">51:21</A>&nbsp;Zato &#269;uj ovo, bijedni&#269;e, pijan, ali ne od vina.</p> 
<p><A NAME="an_51:22">51:22</A>&nbsp;Ovako govori Jahve, Gospod tvoj, tvoj Bog, branitelj tvoga naroda: "Iz ruke ti, evo, uzimam &#269;a&#353;u opojnu, pehar gnjeva svojega: ne&#263;e&#353; ga vi&#353;e piti.</p> 
<p><A NAME="an_51:23">51:23</A>&nbsp;Stavit &#263;u je u ruke tvojim tla&#269;iteljima, onima koji su ti govorili: 'Prigni se da prije&#273;emo!' I ti si im le&#273;a kao tlo podmetao, kao put za prolaznike.</p> 
<p><A NAME="an_52:1">52:1</A>&nbsp;Probudi se! Probudi se! Odjeni se snagom, Sione! Odjeni se najsjajnijim haljinama, Jeruzaleme, grade sveti, jer vi&#353;e ne&#263;e k tebi ulaziti neobrezani i ne&#269;isti.</p> 
<p><A NAME="an_52:2">52:2</A>&nbsp;Otresi prah sa sebe, ustani, izgnani Jeruzaleme! Skini okov sa svog vrata, izgnana k&#263;eri sionska."</p> 
<p><A NAME="an_52:3">52:3</A>&nbsp;Jest, ovako govori Jahve: "Bili ste prodani niza&#353;to i  bit &#263;ete otkupljeni bez novaca." </p> 
<p><A NAME="an_52:4">52:4</A>&nbsp;Jest, ovako govori Gospod  Jahve: "Moj je narod si&#353;ao neko&#263; u Egipat da se ondje nastani  kao stranac, potom ga Asirci niza&#353;to potla&#269;i&#353;e. </p> 
<p><A NAME="an_52:5">52:5</A>&nbsp;Ali sada,  &#269;emu sam ja ovdje - rije&#269; je Jahvina - kad je moj narod bio bez  razloga porobljen, a gospodari njegovi likuju - rije&#269; je Jahvina  - i bez prestanka se danomice ime moje huli. </p> 
<p><A NAME="an_52:6">52:6</A>&nbsp;Zato &#263;e narod  moj poznati moje ime i shvatit &#263;e u onaj dan da sam ja koji govorim:  'Evo me!'"</p> 
<p><A NAME="an_52:7">52:7</A>&nbsp;Kako su ljupke po gorama noge glasono&#353;e radosti koji ogla&#353;ava mir, nosi sre&#263;u, i spasenje navije&#353;ta govore&#263; Sionu: "Bog tvoj kraljuje!"</p> 
<p><A NAME="an_52:8">52:8</A>&nbsp;&#268;uj, stra&#382;ari ti glas podi&#382;u, zajedno svi kli&#269;u od radosti, jer na svoje o&#269;i vide gdje se na Sion vra&#263;a Jahve.</p> 
<p><A NAME="an_52:9">52:9</A>&nbsp;Radujte se, kli&#269;ite, razvaline jeruzalemske, jer je Jahve utje&#353;io narod svoj i otkupio Jeruzalem.</p> 
<p><A NAME="an_52:10">52:10</A>&nbsp;Ogolio je Jahve svetu svoju mi&#353;icu pred o&#269;ima svih naroda, da svi krajevi zemaljski vide spasenje Boga na&#353;ega.</p> 
<p><A NAME="an_52:11">52:11</A>&nbsp;Odlazite, odlazite, izi&#273;ite odatle, ne doti&#269;ite ni&#353;ta ne&#269;isto! Izi&#273;ite iz njegove sredine! O&#269;istite se, vi koji nosite posude Jahvine!</p> 
<p><A NAME="an_52:12">52:12</A>&nbsp;Jer ne&#263;ete izi&#263;i u hitnji, niti &#263;ete i&#263;i bje&#382;e&#263;i, jer &#263;e vam prethodnica biti Jahve, a zalaznica Bog Izraelov!</p> 
<p><A NAME="an_52:13">52:13</A>&nbsp;Gle, uspjet &#263;e Sluga moj, podignut &#263;e se, uzvisit' i proslaviti!</p> 
<p><A NAME="an_52:14">52:14</A>&nbsp;Kao &#353;to se mnogi u&#382;asnu&#353;e vidjev&#353;i ga - tako mu je lice bilo neljudski iznaka&#382;eno te obli&#269;jem vi&#353;e nije nali&#269;io na &#269;ovjeka -</p> 
<p><A NAME="an_52:15">52:15</A>&nbsp;tako &#263;e on mnoge zadiviti narode i kraljevi &#263;e pred njim usta stisnuti vide&#263;' ono o &#269;emu im nitko nije govorio, shva&#263;aju&#263;' ono o &#269;emu nikad &#269;uli nisu:</p> 
<p><A NAME="an_53:1">53:1</A>&nbsp;"Tko da povjeruje u ono &#353;to nam je objavljeno, kome se otkri ruka Jahvina?"</p> 
<p><A NAME="an_53:2">53:2</A>&nbsp;Izrastao je pred njim poput izdanka, poput korijena iz zemlje sasu&#353;ene. Ne bija&#353;e na njem ljepote ni sjaja da bismo se u nj zagledali, ni ljupkosti da bi nam se svidio.</p> 
<p><A NAME="an_53:3">53:3</A>&nbsp;Prezren bje&#353;e, odba&#269;en od ljudi, &#269;ovjek boli, vi&#269;an patnjama, od kog svatko lice otklanja, prezren bje&#353;e, odvrgnut.</p> 
<p><A NAME="an_53:4">53:4</A>&nbsp;A on je na&#353;e bolesti ponio, na&#353;e je boli na se uzeo, dok smo mi dr&#382;ali da ga Bog bije i poni&#382;ava.</p> 
<p><A NAME="an_53:5">53:5</A>&nbsp;Za na&#353;e grijehe probodo&#353;e njega, za opa&#269;ine na&#353;e njega satrije&#353;e. Na njega pade kazna - radi na&#353;eg mira, njegove nas rane iscijeli&#353;e.</p> 
<p><A NAME="an_53:6">53:6</A>&nbsp;Poput ovaca svi smo lutali i svaki svojim putem je hodio. A Jahve je svalio na nj bezakonje nas sviju.</p> 
<p><A NAME="an_53:7">53:7</A>&nbsp;Zlostavljahu ga, a on pu&#353;ta&#353;e, i nije otvorio usta svojih. K'o jagnje na klanje odvedo&#353;e ga; k'o ovca, nijema pred onima &#353;to je stri&#382;u, nije otvorio usta svojih.</p> 
<p><A NAME="an_53:8">53:8</A>&nbsp;Silom ga se i sudom rije&#353;i&#353;e; tko se brine za njegovu sudbinu? Da, iz zemlje &#382;ivih ukloni&#353;e njega, za grijehe naroda njegova nasmrt ga izbi&#353;e.</p> 
<p><A NAME="an_53:9">53:9</A>&nbsp;Ukop mu odredi&#353;e me&#273;u zlo&#269;incima, a grob njegov bi s bogatima, premda nije po&#269;inio nepravde nit' su mu usta la&#382;i izustila.</p> 
<p><A NAME="an_53:10">53:10</A>&nbsp;Al' se Jahvi svidje da ga pritisne bolima. &#381;rtvuje li &#382;ivot svoj za naknadnicu, vidjet &#263;e potomstvo, produ&#382;it' sebi dane i Jahvina &#263;e se volja po njemu ispuniti.</p> 
<p><A NAME="an_53:11">53:11</A>&nbsp;Zbog patnje du&#353;e svoje vidjet &#263;e svjetlost i nasititi se spoznajom njezinom. Sluga moj pravedni opravdat &#263;e mnoge i krivicu njihovu na sebe uzeti.</p> 
<p><A NAME="an_53:12">53:12</A>&nbsp;Zato &#263;u mu mno&#353;tvo dati u ba&#353;tinu i s mogu&#263;nicima plijen &#263;e dijeliti, jer sam se ponudio na smrt i me&#273;u zlikovce bio ubrojen, da grijehe mnogih ponese na sebi i da se zauzme za zlo&#269;ince.</p> 
<p><A NAME="an_54:1">54:1</A>&nbsp;Kli&#269;i, nerotkinjo, koja nisi ra&#273;ala;  podvikuj od radosti, ti &#353;to ne zna&#353; za trudove! Jer osamljena vi&#353;e djece ima negoli udata, ka&#382;e Jahve.</p> 
<p><A NAME="an_54:2">54:2</A>&nbsp;Ra&#353;iri prostor svog &#353;atora, razastri, ne &#353;tedi platna svog prebivali&#353;ta, produ&#382;i mu u&#382;eta, kol&#269;i&#263;e u&#269;vrsti!</p> 
<p><A NAME="an_54:3">54:3</A>&nbsp;Jer pro&#353;irit &#263;e&#353; se desno i lijevo. Tvoje &#263;e potomstvo zavladat' narodima i napu&#269;it &#263;e opustjele gradove.</p> 
<p><A NAME="an_54:4">54:4</A>&nbsp;Ne boj se, ne&#263;e&#353; se postidjeti; na srami se, ne&#263;e&#353; se crvenjeti. Zaboravit &#263;e&#353; sramotu svoje mladosti i vi&#353;e se ne&#263;e&#353; spominjati rugla udovi&#353;tva svoga.</p> 
<p><A NAME="an_54:5">54:5</A>&nbsp;Jer suprug ti je tvoj Stvoritelj, ime mu je Jahve nad Vojskama; tvoj je Otkupitelj Svetac Izraelov, Bog zemlje svekolike on se zove.</p> 
<p><A NAME="an_54:6">54:6</A>&nbsp;Jest, k'o &#382;enu ostavljenu, u du&#353;i ucviljenu, Jahve te pozvao. Zar se smije otpustiti &#382;ena svoje mladosti, pita Bog tvoj.</p> 
<p><A NAME="an_54:7">54:7</A>&nbsp;"Za kratak trenutak ostavih tebe, al' u su&#263;uti velikoj opet &#263;u te prigrliti.</p> 
<p><A NAME="an_54:8">54:8</A>&nbsp;U provali srd&#382;be sakrih na&#269;as od tebe lice svoje, al' u ljubavi vje&#269;noj smilovah se tebi," govori Jahve, tvoj Otkupitelj.</p> 
<p><A NAME="an_54:9">54:9</A>&nbsp;"Bit &#263;e mi k'o za Noinih dana, kad se zakleh da vode Noine ne&#263;e vi&#353;e preplaviti zemlju; tako se zaklinjem da se vi&#353;e ne&#263;u na tebe srditi nit' &#263;u ti prijetiti.</p> 
<p><A NAME="an_54:10">54:10</A>&nbsp;Nek' se pokrenu planine i potresu brijezi, al' se ljubav moja ne&#263;e odma&#263;' od tebe, nit' &#263;e se pokolebati moj Savez mira," ka&#382;e Jahve koji ti se smilovao.</p> 
<p><A NAME="an_54:11">54:11</A>&nbsp;"O nevoljnice, vihorom vitlana, neutje&#353;na, gle, postavit &#263;u na smaragd tvoje kamenje i na safir tvoje temelje.</p> 
<p><A NAME="an_54:12">54:12</A>&nbsp;Od rubina di&#263;i &#263;u ti kruni&#353;ta, vrata tvoja od prozirca, ograde ti od dragulja.</p> 
<p><A NAME="an_54:13">54:13</A>&nbsp;Svi &#263;e ti sinovi Jahvini biti u&#269;enici, i velika &#263;e biti sre&#263;a djece tvoje.</p> 
<p><A NAME="an_54:14">54:14</A>&nbsp;Na pravdi &#263;e&#353; biti zasnovana. Odbaci tjeskobu, nema&#353; se &#269;ega bojati, odbaci strah jer ti se ne&#263;e prima&#263;i.</p> 
<p><A NAME="an_54:15">54:15</A>&nbsp;Ako li te napadnu, ne&#263;e do&#263;i od mene; tko se na te digne, zbog tebe &#263;e pasti.</p> 
<p><A NAME="an_54:16">54:16</A>&nbsp;Gle, ja sam stvorio kova&#269;a koji raspaljuje &#382;eravu i vadi iz nje oru&#382;je da ga kuje. Ali stvorih i zatornika da uni&#353;tava.</p> 
<p><A NAME="an_54:17">54:17</A>&nbsp;Ne&#263;e uspjeti oru&#382;je protiv tebe skovano. Dokazat &#263;e&#353; da je zao svaki jezik &#353;to na te udari na sudu. To je ba&#353;tina slugu Jahvinih, to im je pobjeda od mene" - rije&#269; je Jahvina.</p> 
<p><A NAME="an_55:1">55:1</A>&nbsp;"O svi vi koji ste &#382;edni, do&#273;ite na vodu; ako novaca i nemate, do&#273;ite. Bez novaca i bez naplate kupite vina i mlijeka!</p> 
<p><A NAME="an_55:2">55:2</A>&nbsp;Za&#353;to da tro&#353;ite novac na ono &#353;to kruh nije i nadnicu svoju na ono &#353;to ne siti? Mene poslu&#353;ajte, i dobro &#263;ete jesti i so&#269;na &#263;ete u&#382;ivati jela.</p> 
<p><A NAME="an_55:3">55:3</A>&nbsp;Priklonite uho i k meni do&#273;ite, poslu&#353;ajte, i du&#353;a &#263;e vam &#382;ivjeti. Sklopit &#263;u s vama Savez vje&#269;an, Savez milosti Davidu obe&#263;anih."</p> 
<p><A NAME="an_55:4">55:4</A>&nbsp;Evo, u&#269;inih te svjedokom pucima, knezom i zapovjednikom narodima.</p> 
<p><A NAME="an_55:5">55:5</A>&nbsp;Evo, pozvat &#263;e&#353; narod koji ne poznaje&#353;, i narod koji te ne zna dohrlit &#263;e k tebi radi Jahve, Boga tvojega, i Sveca Izraelova, jer on te proslavio.</p> 
<p><A NAME="an_55:6">55:6</A>&nbsp;Tra&#382;ite Jahvu dok se mo&#382;e na&#263;i, zovite ga dok je blizu!</p> 
<p><A NAME="an_55:7">55:7</A>&nbsp;Nek' bezbo&#382;nik put svoj ostavi, a zlikovac naume svoje. Nek' se vrati Gospodu, koji &#263;e mu se smilovati, k Bogu na&#353;em jer je velikodu&#353;an u pra&#353;tanju.</p> 
<p><A NAME="an_55:8">55:8</A>&nbsp;"Jer misli va&#353;e nisu moje misli i puti moji nisu va&#353;i puti," rije&#269; je Jahvina.</p> 
<p><A NAME="an_55:9">55:9</A>&nbsp;"Visoko je iznad zemlje nebo, tako su puti moji iznad va&#353;ih putova, i misli moje iznad va&#353;ih misli."</p> 
<p><A NAME="an_55:10">55:10</A>&nbsp;"Kao &#353;to da&#382;di i snije&#382;i s neba bez prestanka dok se  zemlja ne natopi, oplodi i ozeleni da bi dala sjeme sija&#269;u i  kruha za jelo, </p> 
<p><A NAME="an_55:11">55:11</A>&nbsp;tako se rije&#269; koja iz mojih usta izlazi ne  vra&#263;a k meni bez ploda, nego &#269;ini ono &#353;to sam htio i obistinjuje  ono zbog &#269;ega je poslah."</p> 
<p><A NAME="an_55:12">55:12</A>&nbsp;Da, s rado&#353;&#263;u &#263;ete oti&#263;i i u miru &#263;ete biti vo&#273;eni. Gore &#263;e i brda klicati od radosti pred vama i sva &#263;e stabla u polju pljeskati.</p> 
<p><A NAME="an_55:13">55:13</A>&nbsp;Umjesto trnja rast &#263;e &#269;empresi, umjesto koprive mirta &#263;e nicati. I bit &#263;e to Jahvi na slavu, kao znak vje&#269;an, neprolazan.</p> 
<p><A NAME="an_56:1">56:1</A>&nbsp;Ovako govori Jahve: "Dr&#382;ite se prava i &#269;inite pravdu, jer  &#263;e uskoro do&#263;i moj spas i objaviti se moja pravednost."</p> 
<p><A NAME="an_56:2">56:2</A>&nbsp;Blago &#269;ovjeku koji &#269;ini tako i sinu &#269;ovje&#269;jem &#353;to se toga  pridr&#382;ava: koji po&#353;tuje subotu da je ne oskvrni i koji ruke svoje  &#269;uva od svakoga zla djela.</p> 
<p><A NAME="an_56:3">56:3</A>&nbsp;Neka sin tu&#273;in&#269;ev koji je prionuo uz Jahvu ne govori:  "Jama&#269;no &#263;e me Jahve odvojiti od svojega naroda." Neka u&#353;kopljenik  ne govori: "Ja sam, evo, tek suho drvo."</p> 
<p><A NAME="an_56:4">56:4</A>&nbsp;Jer ovako govori Jahve: "S u&#353;kopljenicima koji obdr&#382;avaju  subotu, koji izabiru &#353;to je meni drago i ostanu postojani u Savezu  mome - </p> 
<p><A NAME="an_56:5">56:5</A>&nbsp;podi&#263;i &#263;u u ku&#263;i svojoj i me&#273;u svojim zidovima spomenik  i ime, bolje nego sinovima i k&#263;erima, dat &#263;u im vje&#269;no ime koje  ne&#263;e biti iskorijenjeno.</p> 
<p><A NAME="an_56:6">56:6</A>&nbsp;A sinove tu&#273;inske koji pristado&#353;e uz Jahvu da mu slu&#382;e  i da ljube ime Jahvino i da mu budu slu&#382;benici, koji po&#353;tuju  subotu i ne oskvrnjuju je i postojani su u Savezu mome, </p> 
<p><A NAME="an_56:7">56:7</A>&nbsp;njih  &#263;u dovesti na svoju svetu goru i razveseliti u svojem Domu molitve.  Njihove &#382;rtve paljenice i klanice bit &#263;e ugodne na mojem &#382;rtveniku, jer &#263;e se Dom moj zvati Dom molitve za sve narode."</p> 
<p><A NAME="an_56:8">56:8</A>&nbsp;Rije&#269; je Gospoda Jahve koji sabire raspr&#353;ene Izraelce:  "Sabrat &#263;u ih jo&#353; povrh onih koji su ve&#263; sabrani."</p> 
<p><A NAME="an_56:9">56:9</A>&nbsp;Sve zvijeri poljske, do&#273;ite jesti, i sve vi, zvijeri &#353;umske!</p> 
<p><A NAME="an_56:10">56:10</A>&nbsp;Svi su mu stra&#382;ari slijepi, i ni&#353;ta ne shva&#263;aju. Svi su oni psi nijemi, ne mogu lajati. Sanjaju i drijemlju, najmilije im spavati.</p> 
<p><A NAME="an_56:11">56:11</A>&nbsp;Psi su to pro&#382;drljivi, nezasitni; pastiri su to bez razbora: svaki svojim putem okre&#263;e, svaki za dobitkom svojim.</p> 
<p><A NAME="an_56:12">56:12</A>&nbsp;"Do&#273;ite, donijet &#263;u vina; napit &#263;emo se pi&#263;a &#382;estoka, i sutra &#263;e biti kao danas, izobilje veliko, preveliko!"</p> 
<p><A NAME="an_57:1">57:1</A>&nbsp;Pravednik gine, i nitko ne mari. Uklanjaju ljude pobo&#382;ne, i nitko ne shva&#263;a. Da, zbog zla uklonjen je pravednik</p> 
<p><A NAME="an_57:2">57:2</A>&nbsp;da bi u&#353;ao u mir. Tko god je pravim putem hodio po&#269;iva na svom le&#382;aju.</p> 
<p><A NAME="an_57:3">57:3</A>&nbsp;Pristupite sad, sinovi vra&#269;arini, leglo preljubni&#269;ko i bludni&#269;ko!</p> 
<p><A NAME="an_57:4">57:4</A>&nbsp;S kim se podrugujete, na koga razvaljujete usta i komu jezik plazite? Niste li vi porod gre&#353;an i leglo la&#382;ljivo?</p> 
<p><A NAME="an_57:5">57:5</A>&nbsp;Vi koji se raspaljujete me&#273;u hra&#353;&#263;em, pod svakim zelenim drvetom, &#382;rtvuju&#263;i djecu u dolinama i u rasjelinama stijena! </p> 
<p><A NAME="an_57:6">57:6</A>&nbsp;Dio je tvoj me&#273;u oblucima poto&#269;nim, oni, oni su ba&#353;tina tvoja. Njima izlijeva&#353; ljevanicu, njima prinosi&#353; darove! Zar da se time ja utje&#353;im?</p> 
<p><A NAME="an_57:7">57:7</A>&nbsp;Na gori visokoj, uzdignutoj, svoj si le&#382;aj postavila i popela se onamo da prinosi&#353; &#382;rtvu klanicu.</p> 
<p><A NAME="an_57:8">57:8</A>&nbsp;Za vrata i dovratke metnula si spomen svoj; daleko od mene svoj le&#382;aj raskriva&#353;, penje&#353; se na nj i &#353;iri&#353; ga. Poga&#273;ala si se s onima s kojima si voljela lijegati, sve si vi&#353;e bludni&#269;ila s njima gledaju&#263;' im mu&#353;ku snagu.</p> 
<p><A NAME="an_57:9">57:9</A>&nbsp;S uljem za Molekom tr&#269;i&#353;, s pomastima mnogim, nadaleko posla glasnike svoje, strovali ih u Podzemlje.</p> 
<p><A NAME="an_57:10">57:10</A>&nbsp;Iscrpljena si od tolikih lutanja, al' nisi rekla: "Beznadno je!" Snagu si svoju nanovo na&#353;la te nisi sustala.</p> 
<p><A NAME="an_57:11">57:11</A>&nbsp;Koga si se upla&#353;ila i pobojala da si se iznevjerila, da se vi&#353;e nisi mene spominjala, niti si me k srcu uzimala? &#352;utio sam, zatvarao o&#269;i, zato me se nisi bojala.</p> 
<p><A NAME="an_57:12">57:12</A>&nbsp;Ali &#263;u objavit' o tvojoj pravdi i djela ti tvoja ne&#263;e koristiti.</p> 
<p><A NAME="an_57:13">57:13</A>&nbsp;Kad uzme&#353; vikati, nek' te izbave kipovi koje si skupila, sve &#263;e ih vjetar raznijeti, vihor &#263;e ih otpuhnuti. A tko se u me uzda, ba&#353;tinit &#263;e zemlju i zaposjest &#263;e svetu goru moju.</p> 
<p><A NAME="an_57:14">57:14</A>&nbsp;Govorit &#263;e se: Naspite, naspite, poravnajte put! Uklonite zapreke s puta mog naroda!</p> 
<p><A NAME="an_57:15">57:15</A>&nbsp;Jer ovako govori Vi&#353;nji i Uzvi&#353;eni, koji vje&#269;no stoluje i ime mu je Sveti: "U prebivali&#353;tu visokom i svetom stolujem, ali ja sam i s potla&#269;enim i poni&#382;enim, da o&#382;ivim duh smjernih, da o&#382;ivim srca skru&#353;enih.</p> 
<p><A NAME="an_57:16">57:16</A>&nbsp;Jer ne&#263;u se prepirati dovijeka ni vje&#269;no se ljutiti: preda mnom bi podlegao duh i du&#353;e &#353;to sam ih stvorio.</p> 
<p><A NAME="an_57:17">57:17</A>&nbsp;Zbog grijeha lakomosti njegove razgnjevih se, udarih ga i sakrih se rasr&#273;en. Ali on okrenu za srcem svojim</p> 
<p><A NAME="an_57:18">57:18</A>&nbsp;i vidjeh putove njegove. Izlije&#269;it &#263;u ga, voditi i utje&#353;it' one &#353;to s njime tuguju -</p> 
<p><A NAME="an_57:19">57:19</A>&nbsp;stavit &#263;u hvalu na usne njihove. Mir, mir onom tko je daleko i tko je blizu," govori Jahve, "ja &#263;u te izlije&#269;iti."</p> 
<p><A NAME="an_57:20">57:20</A>&nbsp;Al' opaki su poput mora uzburkanog koje se ne mo&#382;e smiriti, valovi mu mulj i blato izme&#263;u.</p> 
<p><A NAME="an_57:21">57:21</A>&nbsp;"Nema mira gre&#353;nicima!" govori Bog moj.</p> 
<p><A NAME="an_58:1">58:1</A>&nbsp;Vi&#269;i iz sveg grla, ne suspe&#382;i se! Glas svoj poput roga podigni. Objavi mom narodu njegove zlo&#269;ine, domu Jakovljevu grijehe njegove.</p> 
<p><A NAME="an_58:2">58:2</A>&nbsp;Dan za danom oni mene tra&#382;e i &#382;ele znati moje putove, kao narod koji vr&#353;i pravdu i ne zaboravlja pravo Boga svoga. Od mene i&#353;tu pravedne sudove i &#382;ude da im se Bog pribli&#382;i:</p> 
<p><A NAME="an_58:3">58:3</A>&nbsp;"Za&#353;to postimo ako ti ne vidi&#353;, za&#353;to se trapimo ako ti ne zna&#353;?" Gle, u dan kad postite poslove nalazite i na posao gonite radnike svoje.</p> 
<p><A NAME="an_58:4">58:4</A>&nbsp;Gle, vi postite da se prepirete i sva&#273;ate i da pesnicom bijete siromahe. Ne postite vi&#353;e kao danas, i &#269;ut &#263;e vam se glas u visini!</p> 
<p><A NAME="an_58:5">58:5</A>&nbsp;Zar je meni takav post po volji u dan kad se &#269;ovjek trapi? Spu&#353;tati kao rogoz glavu k zemlji, sterati poda se kostrijet i pepeo, ho&#263;e&#353; li to zvati postom i danom ugodnim Jahvi?</p> 
<p><A NAME="an_58:6">58:6</A>&nbsp;Ovo je post koji mi je po volji, rije&#269; je Jahve Gospoda: Kidati okove nepravedne, razvezivat' spone jarmene, pu&#353;tati na slobodu potla&#269;ene, slomiti sve jarmove;</p> 
<p><A NAME="an_58:7">58:7</A>&nbsp;podijeliti kruh svoj s gladnima, uvesti pod krov svoj besku&#263;nike, odjenuti onog koga vidi&#353; gola i ne kriti se od onog tko je tvoje krvi.</p> 
<p><A NAME="an_58:8">58:8</A>&nbsp;Tad &#263;e sinut' poput zore tvoja svjetlost, i zdravlje &#263;e tvoje brzo procvasti. Pred tobom &#263;e i&#263;i tvoja pravda, a Slava Jahvina bit &#263;e ti zalaznicom.</p> 
<p><A NAME="an_58:9">58:9</A>&nbsp;Vikne&#353; li, Jahve &#263;e ti odgovorit, kad zavapi&#353;, re&#263;i &#263;e: "Evo me!" Ukloni&#353; li iz svoje sredine jaram, ispru&#382;en prst i besjedu bezbo&#382;nu,</p> 
<p><A NAME="an_58:10">58:10</A>&nbsp;dade&#353; li kruha gladnome, nasiti&#353; li potla&#269;enog, tvoja &#263;e svjetlost zasjati u tmini i tama &#263;e tvoja kao podne postati,</p> 
<p><A NAME="an_58:11">58:11</A>&nbsp;Jahve &#263;e te vodit' bez prestanka, sitit &#263;e te u su&#353;nim krajevima. On &#263;e krijepit' kosti tvoje i bit &#263;e&#353; kao vrt zaljeven, kao studenac kojem voda nikad ne presu&#353;i.</p> 
<p><A NAME="an_58:12">58:12</A>&nbsp;I ti &#263;e&#353; gradit' na starim razvalinama, di&#263;i &#263;e&#353; temelje budu&#263;ih koljena. Zvat &#263;e te popravlja&#269;em pukotina i obnoviteljem cesta do naselja.</p> 
<p><A NAME="an_58:13">58:13</A>&nbsp;Zadr&#382;i&#353; li nogu da ne pogazi&#353; subotu i u sveti dan ne obavlja&#353; poslove; nazove&#353; li subotu milinom a &#269;asnim dan Jahvi posve&#263;en; &#269;asti&#353; li ga odustaju&#263;' od puta, bavljenja poslom i pregovaranja -</p> 
<p><A NAME="an_58:14">58:14</A>&nbsp;tad &#263;e&#353; u Jahvi svoju milinu na&#263;i, i ja &#263;u te provesti po zemaljskim visovima, dat &#263;u ti da u&#382;iva&#353; u ba&#353;tini oca tvog Jakova, jer Jahvina su usta govorila.</p> 
<p><A NAME="an_59:1">59:1</A>&nbsp;Ne, nije ruka Jahvina prekratka da spasi, niti mu je uho otvrdlo da ne bi &#269;uo,</p> 
<p><A NAME="an_59:2">59:2</A>&nbsp;nego su opa&#269;ine va&#353;e jaz otvorile izme&#273;u vas i Boga va&#353;ega. Va&#353;i su grijesi lice njegovo zastrli, i on vas vi&#353;e ne slu&#353;a.</p> 
<p><A NAME="an_59:3">59:3</A>&nbsp;Jer ruke su va&#353;e u krvi ogrezle, a va&#353;i prsti u zlo&#269;inima. Usne vam izgovaraju la&#382;, a jezik podlost mrmlja.</p> 
<p><A NAME="an_59:4">59:4</A>&nbsp;Nitko s pravom tu&#382;bu ne podi&#382;e, niti koga sude po istini. U ni&#353;tavilo se uzdaju, la&#382; kazuju, za&#269;inju zlo&#263;u, a ra&#273;aju bezakonje.</p> 
<p><A NAME="an_59:5">59:5</A>&nbsp;Legu jaja gujina, tkaju mre&#382;u paukovu; pojede li tko njihovo jaje, umire, razbije li ga, iz njega ljutica izlazi.</p> 
<p><A NAME="an_59:6">59:6</A>&nbsp;Njihovim tkanjem nemogu&#263;e se odjenuti, ne mo&#382;e&#353; se pokriti njihovom rukotvorinom. Rukotvorine su njihove djela zlo&#269;ina&#269;ka, rukama svojim &#269;ine nasilje.</p> 
<p><A NAME="an_59:7">59:7</A>&nbsp;Noge njihove u zlo hitaju i brze su da krv nevinu proliju. Misli su im misli zlo&#269;ina&#269;ke, pusto&#353; i propast na njinim su putima.</p> 
<p><A NAME="an_59:8">59:8</A>&nbsp;Put mira oni ne poznaju, na stazama njihovim nema pravice. Iskrivili su svoje putove, tko njima kre&#263;e mira ne poznaje.</p> 
<p><A NAME="an_59:9">59:9</A>&nbsp;Stog' se pravo od nas udaljilo, zato pravda ne dopire do nas. Nadasmo se svjetlosti, a ono tama; i vidjelu, a ono u tmini hodimo.</p> 
<p><A NAME="an_59:10">59:10</A>&nbsp;Pipamo kao slijepci du&#382; zida, tapkamo kao bez o&#269;iju. Spoti&#269;emo se u podne k'o u sumraku, sasvim zdravi, kao da smo mrtvi.</p> 
<p><A NAME="an_59:11">59:11</A>&nbsp;Svi mumljamo kao medvjedi i gu&#269;emo tu&#382;no kao golubovi. O&#269;ekivasmo Sud, a njega nema, i spasenje - od nas je daleko.</p> 
<p><A NAME="an_59:12">59:12</A>&nbsp;Jer mnogo je na&#353;ih opa&#269;ina pred tobom i grijesi na&#353;i protiv nas svjedo&#269;e. Doista, prijestupi su na&#353;i pred nama, mi znademo svoju krivicu;</p> 
<p><A NAME="an_59:13">59:13</A>&nbsp;pobunili smo se i zanijekali Jahvu, odmetnuli se od Boga svojega, govorili podlo, odmetni&#269;ki, mrmljali u srcu rije&#269;i la&#382;ljive.</p> 
<p><A NAME="an_59:14">59:14</A>&nbsp;Tako je potisnuto pravo, i pravda mora stajati daleko. Jer na trgu posrnu istina i po&#353;tenju nema vi&#353;e pristupa.</p> 
<p><A NAME="an_59:15">59:15</A>&nbsp;Vjernosti je ponestalo, a tko izbjegava zlo, bude oplja&#269;kan. Jahve vidje, i ne bi mu milo &#353;to nema pravice.</p> 
<p><A NAME="an_59:16">59:16</A>&nbsp;Vidje da nema &#269;ovjeka, za&#269;udi se &#353;to nema posrednika. Tad mu pomo&#382;e njegova mi&#353;ica i njegova ga pravda poduprije.</p> 
<p><A NAME="an_59:17">59:17</A>&nbsp;Pravednost je obukao k'o oklop, stavio na glavu kacigu spasenja. Osvetom se odjenuo k'o haljom, ogrnu se revno&#353;&#263;u kao pla&#353;tem.</p> 
<p><A NAME="an_59:18">59:18</A>&nbsp;Vratit &#263;e svakome po njegovim djelima: gnjev svojim protivnicima, odmazdu du&#353;manima.</p> 
<p><A NAME="an_59:19">59:19</A>&nbsp;Sa zapada vidjet &#263;e ime Jahvino i Slavu njegovu s istoka sun&#269;anog. Jer do&#263;i &#263;e kao uska rijeka koju goni dah Jahvin.</p> 
<p><A NAME="an_59:20">59:20</A>&nbsp;Ali do&#263;i &#263;e Otkupitelj Sionu, i onima od sinova Jakovljevih koji se obrate od svog otpadni&#353;tva, rije&#269; je Jahvina.</p> 
<p><A NAME="an_59:21">59:21</A>&nbsp;"A ovo je moj Savez s njima," govori Jahve. "Duh moj  koji je na tebi i rije&#269;i moje koje stavih u tvoja usta ne&#263;e izi&#263;i  iz usta tvojih ni usta tvojega potomstva, ni iz usta potomstva  tvojih potomaka, od sada pa dovijeka," veli Jahve.</p> 
<p><A NAME="an_60:1">60:1</A>&nbsp;Ustani, zasini, jer svjetlost tvoja dolazi, nad tobom blista Slava Jahvina.</p> 
<p><A NAME="an_60:2">60:2</A>&nbsp;A zemlju, evo, tmina pokriva, i mrklina narode! A tebe obasjava Jahve, i Slava se njegova javlja nad tobom.</p> 
<p><A NAME="an_60:3">60:3</A>&nbsp;K tvojoj svjetlosti kora&#269;aju narodi, i kraljevi k istoku tvoga sjaja.</p> 
<p><A NAME="an_60:4">60:4</A>&nbsp;Podigni o&#269;i, obazri se: svi se sabiru, k tebi dolaze. Sinovi tvoji dolaze izdaleka, k&#263;eri ti nose u naru&#269;ju.</p> 
<p><A NAME="an_60:5">60:5</A>&nbsp;Gledat &#263;e&#353; tad i sjati rado&#353;&#263;u, igrat &#263;e srce i &#353;irit' se, jer k tebi &#263;e pote&#263;i bogatstvo mora, blago naroda k tebi &#263;e pritjecati.</p> 
<p><A NAME="an_60:6">60:6</A>&nbsp;Mno&#353;tvo deva prekrit &#263;e te, jednogrbe deve iz Midjana i Efe. Svi &#263;e iz &#352;ebe do&#263;i donose&#263;i zlato i tamjan i hvale Jahvi pjevaju&#263;i.</p> 
<p><A NAME="an_60:7">60:7</A>&nbsp;Sva stada kedarska u tebi &#263;e se sabrati, ovnovi nebajotski bit &#263;e ti na slu&#382;bu. Penjat &#263;e se k'o ugodna &#382;rtva na moj &#382;rtvenik, proslavit &#263;u Dom Slave svoje!</p> 
<p><A NAME="an_60:8">60:8</A>&nbsp;Tko su oni &#353;to lebde poput oblaka, k'o golubovi prema golubinjacima svojim?</p> 
<p><A NAME="an_60:9">60:9</A>&nbsp;Da, to se zbog mene sabiru brodovi, la&#273;e su tar&#353;i&#353;ke pred njima da izdaleka dovezu tvoje sinove, a s njima srebro njihovo i zlato, zbog imena Jahve, Boga tvojega, zbog Sveca Izraelova koji te proslavi.</p> 
<p><A NAME="an_60:10">60:10</A>&nbsp;Zidine &#263;e tvoje obnoviti stranci i kraljevi njihovi slu&#382;it &#263;e ti. U svojoj srd&#382;bi ja sam te udario, al' u svojoj naklonosti opet ti se smilovah.</p> 
<p><A NAME="an_60:11">60:11</A>&nbsp;Vrata &#263;e tvoja biti otvorena svagda, ni danju ni no&#263;u ne&#263;e se zatvarati, da propuste k tebi bogatstva naroda s kraljevima koji ih vode.</p> 
<p><A NAME="an_60:12">60:12</A>&nbsp;Jer propast &#263;e narod i kraljevstvo koje ti ne bude htjelo slu&#382;iti, i ti &#263;e se narodi sasvim zatrti.</p> 
<p><A NAME="an_60:13">60:13</A>&nbsp;K tebi &#263;e do&#263;i slava Libanona, &#269;empresi, jele i brijestovi skupa, da ukrase prostor mojega Sveti&#353;ta, podno&#382;je &#263;e moje proslaviti!</p> 
<p><A NAME="an_60:14">60:14</A>&nbsp;K tebi &#263;e, sagnuti, dolaziti sinovi tvojih tla&#269;itelja, pred noge ti padat' koji te prezirahu. Nazivat &#263;e te Gradom Jahvinim, Sionom Sveca Izraelova.</p> 
<p><A NAME="an_60:15">60:15</A>&nbsp;Zato &#353;to si bio ostavljen, omra&#382;en, izbjegavan, u&#269;init &#263;u te vje&#269;nim ponosom, rado&#353;&#263;u od koljena do koljena.</p> 
<p><A NAME="an_60:16">60:16</A>&nbsp;Ti &#263;e&#353; sisati mlijeko naroda, sisat &#263;e&#353; grudi kraljeva. I znat &#263;e&#353; da sam ja, Jahve, Spasitelj tvoj, Silni Jakovljev, tvoj Otkupitelj.</p> 
<p><A NAME="an_60:17">60:17</A>&nbsp;Mjesto mjedi, donijet &#263;u zlato; mjesto &#382;eljeza, donijet &#263;u srebro; mjesto drva, mjed; mjesto kamena, &#382;eljezo. Za glavara tvoga postavit &#263;u Mir, Pravdu za vladara.</p> 
<p><A NAME="an_60:18">60:18</A>&nbsp;Vi&#353;e se ne&#263;e slu&#353;at' o nasilju u tvojoj zemlji ni o pusto&#353;enju i razaranju na tvojem podru&#269;ju. Zidine &#263;e&#353; svoje nazivati Spasom, Slavom svoja vrata.</p> 
<p><A NAME="an_60:19">60:19</A>&nbsp;Ne&#263;e ti vi&#353;e sunce biti svjetlost danju nit' &#263;e ti svijetlit' mjese&#269;ina, nego &#263;e Jahve biti tvoje vje&#269;no svjetlo i tvoj &#263;e Bog biti tvoj sjaj.</p> 
<p><A NAME="an_60:20">60:20</A>&nbsp;Sunce tvoje ne&#263;e vi&#353;e zalaziti nit' &#263;e ti mjesec pomr&#269;ati, jer &#263;e Jahve biti tvoje vje&#269;no svjetlo, i okon&#269;at &#263;e se dani tvoje &#382;alosti.</p> 
<p><A NAME="an_60:21">60:21</A>&nbsp;Svi u tvom narodu bit &#263;e pravednici i posjedovat &#263;e zemlju dovijeka, mog nasada izdanci, mojih ruku djelo, da bih se u njima proslavio.</p> 
<p><A NAME="an_60:22">60:22</A>&nbsp;Od najmanjega postat &#263;e tisu&#263;a, od neznatnoga mo&#263;an narod. Ja, Jahve, govorio sam; u pravo &#263;u vrijeme izvr&#353;iti.</p> 
<p><A NAME="an_61:1">61:1</A>&nbsp;Duh Jahve Gospoda na meni je, jer me Jahve pomaza, posla me da radosnu vijest donesem ubogima, da iscijelim srca slomljena; da zarobljenima navijestim slobodu i oslobo&#273;enje su&#382;njevima;</p> 
<p><A NAME="an_61:2">61:2</A>&nbsp;da navijestim godinu milosti Jahvine i dan odmazde Boga na&#353;ega; da razveselim o&#382;alo&#353;&#263;ene na Sionu</p> 
<p><A NAME="an_61:3">61:3</A>&nbsp;i da im dadem vijenac mjesto pepela, ulje radosti mjesto ruha &#382;alosti, pjesmu zahvalnicu mjesto duha o&#269;ajna. I zvat &#263;e ih Hrastovima pravde, Nasadom Jahvinim - na slavu njegovu.</p> 
<p><A NAME="an_61:4">61:4</A>&nbsp;Oni &#263;e nanovo di&#263;i drevne razvaline, sazdati opet mjesta poharana, ru&#353;evine pro&#353;lih pokoljenja.</p> 
<p><A NAME="an_61:5">61:5</A>&nbsp;Tu&#273;inci &#263;e do&#263;i da vam stada pasu, stranci &#263;e vam biti ratari i vinogradari.</p> 
<p><A NAME="an_61:6">61:6</A>&nbsp;A vas &#263;e zvati "Sve&#263;enici Jahvini", nazivat &#263;e vas "Slu&#382;benici Boga na&#353;ega". U&#382;ivat &#263;ete bogatstva naroda, blagom se njihovim di&#269;iti.</p> 
<p><A NAME="an_61:7">61:7</A>&nbsp;Dvostruka bija&#353;e njihova sramota - rug i prezir bijahu im ba&#353;tina - zato &#263;e u zemlji svojoj ba&#353;tinit' dvostruko, njihova &#263;e biti radost vje&#269;ita.</p> 
<p><A NAME="an_61:8">61:8</A>&nbsp;Jer ja, Jahve, ljubim pravdu, a mrzim grabe&#382; nepravedni. Vjerno &#263;u ih nagraditi i sklopiti s njima Savez vje&#269;ni.</p> 
<p><A NAME="an_61:9">61:9</A>&nbsp;Slavno &#263;e im biti sjeme me&#273;u pucima i potomstvo me&#273;u narodima. Tko god ih vidi, prepoznat &#263;e da su sjeme &#353;to ga Jahve blagoslovi.</p> 
<p><A NAME="an_61:10">61:10</A>&nbsp;Rado&#353;&#263;u silnom u Jahvi se radujem, du&#353;a moja kli&#269;e u Bogu mojemu, jer me odjenu haljinom spasenja, zaogrnu pla&#353;tem pravednosti, kao &#382;enik kad sebi vijenac stavi il' nevjesta kad se uresi nakitom.</p> 
<p><A NAME="an_61:11">61:11</A>&nbsp;Kao &#353;to zemlja tjera svoje klice, kao &#353;to u vrtu ni&#269;e sjemenje, u&#269;init &#263;e Gospod da iznikne pravda i hvala pred svim narodima.</p> 
<p><A NAME="an_62:1">62:1</A>&nbsp;Sionu za ljubav ne&#263;u &#353;utjeti, Jeruzalema radi ne&#263;u mirovati dok pravda njegova ne zasine k'o svjetlost, dok njegovo spasenje ne plane k'o zublja.</p> 
<p><A NAME="an_62:2">62:2</A>&nbsp;I puci &#263;e vidjet' tvoju pravednost, i tvoju slavu svi kraljevi; prozvat &#263;e te novim imenom &#353;to &#263;e ga odrediti usta Jahvina.</p> 
<p><A NAME="an_62:3">62:3</A>&nbsp;U Jahvinoj &#263;e&#353; ruci biti kruna divna i kraljevski vijenac na dlanu Boga svog.</p> 
<p><A NAME="an_62:4">62:4</A>&nbsp;Ne&#263;e te vi&#353;e zvati Ostavljenom ni zemlju tvoju Opusto&#353;enom, nego &#263;e te zvati Moja milina, a zemlju tvoju Udata, jer ti si milje Jahvino i zemlja &#263;e tvoja imat' supruga.</p> 
<p><A NAME="an_62:5">62:5</A>&nbsp;Kao &#353;to se mladi&#263; &#382;eni djevicom, tvoj &#263;e se graditelj tobom o&#382;eniti; i kao &#353;to se &#382;enik raduje nevjesti, tvoj &#263;e se Bog tebi radovati.</p> 
<p><A NAME="an_62:6">62:6</A>&nbsp;Na zidine tvoje, Jeruzaleme, stra&#382;are sam postavio: ni danju ni no&#263;u ne smiju za&#353;utjeti. O, vi koji podsje&#263;ate Jahvu, vama nema po&#269;inka!</p> 
<p><A NAME="an_62:7">62:7</A>&nbsp;I ne dajte mu mira dok ne obnovi Jeruzalem, dok ga opet slavom na zemlji ne u&#269;ini.</p> 
<p><A NAME="an_62:8">62:8</A>&nbsp;Zakle se Gospod desnicom i mi&#353;icom svojom sna&#382;nom: "Ne&#263;u vi&#353;e dati &#382;ita tvoga za hranu neprijateljima. Ne&#263;e vi&#353;e tu&#273;inci piti tvoga vina o kojem si te&#353;ko radio.</p> 
<p><A NAME="an_62:9">62:9</A>&nbsp;Neka ga jedu oni koji su ga &#382;eli i neka hvale Jahvu, neka ga piju oni &#353;to su ga trgali u predvorju mojega Sveti&#353;ta!"</p> 
<p><A NAME="an_62:10">62:10</A>&nbsp;Pro&#273;ite, pro&#273;ite kroz vrata, poravnajte put narodu! Nasipajte, nasipajte cestu, uklonite s nje kamenje. Podignite stijeg narodima!</p> 
<p><A NAME="an_62:11">62:11</A>&nbsp;Evo, Jahve oglasuje do nakraj zemlje: "Recite k&#263;eri sionskoj: Evo, dolazi tvoj spasitelj. Evo, s njim naplata njegova i njegova nagrada ispred njega!</p> 
<p><A NAME="an_62:12">62:12</A>&nbsp;Oni &#263;e se zvati 'Sveti narod', 'Otkupljenici Jahvini'. A tebe &#263;e zvati 'Tra&#382;eni' - 'Grad neostavljeni'."</p> 
<p><A NAME="an_63:1">63:1</A>&nbsp;Tko je taj &#353;to dolazi iz Edoma, iz Bosre, u haljinama crvenim? Tko je taj &#353;to veli&#269;anstveno odjenut pun snage kora&#269;a? - Ja sam to koji nau&#269;avam pravdu, velik kad spasavam!</p> 
<p><A NAME="an_63:2">63:2</A>&nbsp;- Za&#353;to je crvena tvoja haljina i odijelo kao u onog koji gazi u kaci?</p> 
<p><A NAME="an_63:3">63:3</A>&nbsp;- U kaci sam sam gazio, od narod&#196;a nikog ne bija&#353;e. U gnjevu ih svom izgazih i zgnje&#269;ih u svojoj jarosti. Krv mi njihova poprska haljine, iskaljah svu odje&#263;u svoju.</p> 
<p><A NAME="an_63:4">63:4</A>&nbsp;Jer dan osvete bija&#353;e mi u srcu, do&#353;la je godina mojeg otkupljenja.</p> 
<p><A NAME="an_63:5">63:5</A>&nbsp;Ogledah se, al' ne bje&#353;e pomo&#263;nika! Za&#269;udih se, al' ne bje&#353;e potpore. Tada mi je moja mi&#353;ica pomogla i moja me srd&#382;ba poduprla.</p> 
<p><A NAME="an_63:6">63:6</A>&nbsp;U gnjevu svom satrijeh narode, u bijesu sve ih izgazih i zemlju polih krvlju njihovom!</p> 
<p><A NAME="an_63:7">63:7</A>&nbsp;Slavit &#263;u ljubav Jahvinu, slavna djela njegova - za sve &#353;to nam Jahve u&#269;ini, za veliku dobrotu domu Izraelovu &#353;to nam je iskaza u svojoj samilosti, u obilju svoje ljubavi.</p> 
<p><A NAME="an_63:8">63:8</A>&nbsp;Re&#269;e: "Dosta, oni su narod moj, sinovi koji se ne&#263;e iznevjeriti!" I on im posta Spasiteljem u svim njihovim tjeskobama.</p> 
<p><A NAME="an_63:9">63:9</A>&nbsp;Nije slao poslanika ni an&#273;ela nego ih je sam spasio. U svojoj ljubavi i samilosti sam ih je otkupio, podigao ih i nosio u sve dane od davnine.</p> 
<p><A NAME="an_63:10">63:10</A>&nbsp;Ali se oni odmetnu&#353;e, o&#382;alosti&#353;e sveti Duh njegov. Zato im je postao neprijatelj i sam je na njih zavoj&#353;tio.</p> 
<p><A NAME="an_63:11">63:11</A>&nbsp;Spomenu&#353;e se tad davnih dana i sluge njegova Mojsija: "Gdje li je onaj koji izvu&#269;e iz vode pastira stada svojega? Gdje je onaj koji udahnu u njega Duh svoj sveti?</p> 
<p><A NAME="an_63:12">63:12</A>&nbsp;Koji je Mojsijevu desnicu vodio veli&#269;anstveno svojom mi&#353;icom, koji vodu pred njima razdvoji i ste&#269;e sebi ime vje&#269;no;</p> 
<p><A NAME="an_63:13">63:13</A>&nbsp;koji ih provede dnom bezdana kao konja po pustinji i nisu se spoticali?</p> 
<p><A NAME="an_63:14">63:14</A>&nbsp;Poput stoke &#353;to silazi u dolinu, Duh Jahvin vodio ih po&#269;ivali&#353;tu. Tako si ti vodio narod svoj i slavno ime sebi stekao.</p> 
<p><A NAME="an_63:15">63:15</A>&nbsp;Pogledaj s nebesa i vidi iz prebivali&#353;ta svoga svetog i slavnog. Gdje li je ljubomora tvoja i snaga? Zar se susteglo ganu&#263;e tvog srca i samilost tvoja prema meni? Ah, su&#263;uti nam svoje ne ustegni,</p> 
<p><A NAME="an_63:16">63:16</A>&nbsp;jer Otac si na&#353;! Abraham nas ne poznaje i ne spominje nas se Izrael; Jahve, ti si na&#353; Otac, Otkupitelj na&#353; - ime ti je oduvijek.</p> 
<p><A NAME="an_63:17">63:17</A>&nbsp;Za&#353;to, o Jahve, za&#353;to nas pu&#353;ta&#353; da lutamo daleko od tvojih putova, za&#353;to si dao da nam srce otvrdne da se tebe vi&#353;e ne bojimo? Vrati se, radi slugu svojih i radi plemen&#196;a &#353;to su tvoja ba&#353;tina!</p> 
<p><A NAME="an_63:18">63:18</A>&nbsp;Za&#353;to bezbo&#382;nici gaze tvoje Sveti&#353;te, a neprijatelji na&#353;i blate tvoju svetinju?</p> 
<p><A NAME="an_63:19">63:19</A>&nbsp;Odavna postadosmo kao oni kojima vi&#353;e ne vlada&#353; i koji tvoje ime vi&#353;e ne nose. O, da razdre&#353; nebesa i si&#273;e&#353;, da ime svoje objavi&#353; neprijateljima: pred licem tvojim tresla bi se brda, pred tobom bi drhtali narodi,</p> 
<p><A NAME="an_64:1">64:1</A>&nbsp;kao kad oganj suho granje zapali  i vatra vodu zakuha!</p> 
<p><A NAME="an_64:2">64:2</A>&nbsp;&#268;ine&#263;' djela strahotna, neo&#269;ekivana, silazio si i brda su se tresla pred tobom!</p> 
<p><A NAME="an_64:3">64:3</A>&nbsp;Odvijeka se &#269;ulo nije, uho nijedno nije slu&#353;alo, oko nijedno nije vidjelo, da bi koji bog, osim tebe, takvo &#353;to &#269;inio onima koji se uzdaju u njega.</p> 
<p><A NAME="an_64:4">64:4</A>&nbsp;Poma&#382;e&#353; onima &#353;to pravdu &#269;ine radosno i tebe se spominju na putima tvojim; razgnjevismo te, grije&#353;ismo, od tebe se odmetnusmo.</p> 
<p><A NAME="an_64:5">64:5</A>&nbsp;Tako svi postasmo ne&#269;isti, a sva pravda na&#353;a k'o haljine okaljane. Svi mi k'o li&#353;&#263;e otpadosmo i opa&#269;ine na&#353;e k'o vjetar nas odnose.</p> 
<p><A NAME="an_64:6">64:6</A>&nbsp;Nikog nema da tvoje ime prizove, da se probudi i osloni o tebe. Jer lice si svoje od nas sakrio i predao nas u ruke zlo&#269;inima na&#353;im.</p> 
<p><A NAME="an_64:7">64:7</A>&nbsp;Pa ipak, na&#353; si otac, o Jahve: mi smo glina, a ti si na&#353; lon&#269;ar - svi smo mi djelo ruku tvojih.</p> 
<p><A NAME="an_64:8">64:8</A>&nbsp;Ne srdi se, Jahve, odve&#263; &#382;estoko, ne spominji se bez prestanka na&#353;e krivice. De pogledaj - t&#211;a svi smo mi narod tvoj!</p> 
<p><A NAME="an_64:9">64:9</A>&nbsp;Opustje&#353;e sveti gradovi tvoji, Sion pustinja posta, i pusto&#353; Jeruzalem.</p> 
<p><A NAME="an_64:10">64:10</A>&nbsp;Dom, svetinja na&#353;a i ponos na&#353;, u kom te oci na&#353;i slavljahu, ognjem izgori i sve su nam dragocjenosti oplja&#269;kane.</p> 
<p><A NAME="an_64:11">64:11</A>&nbsp;Zar &#263;e&#353; se na sve to, Jahve, sustezati, zar &#263;e&#353; &#353;utjet' i poni&#382;avati nas odve&#263; &#382;estoko?</p> 
<p><A NAME="an_65:1">65:1</A>&nbsp;Potra&#382;i&#353;e me koji ne pitahu za me, na&#273;o&#353;e me koji me ne tra&#382;ahu; rekoh: "Evo me! Evo me!" narodu koji ne priziva&#353;e ime moje.</p> 
<p><A NAME="an_65:2">65:2</A>&nbsp;Svagda sam pru&#382;ao ruku narodu odmetni&#269;kom, koji hodi putem zlim, za mislima svojim,</p> 
<p><A NAME="an_65:3">65:3</A>&nbsp;narodu koji me bez prestanka u lice srdi: &#382;rtvuju po vrtovima, kad prinose na opekama,</p> 
<p><A NAME="an_65:4">65:4</A>&nbsp;na grobovima stanuju i no&#263;e na skrovitim mjestima, jedu svinjetinu, me&#263;u u zdjele jela ne&#269;ista.</p> 
<p><A NAME="an_65:5">65:5</A>&nbsp;I jo&#353; govore: "Ukloni se! Ne prilazi mi da te ne posvetim." Oni su mi dim u nosu, oganj &#353;to gori povazdan.</p> 
<p><A NAME="an_65:6">65:6</A>&nbsp;Evo, sve je napisano preda mnom: ne&#263;u u&#353;utjet' dok im ne platim, dok im ne platim u njedra,</p> 
<p><A NAME="an_65:7">65:7</A>&nbsp;za bezakonja va&#353;a i va&#353;ih otaca, sva zajedno - govori Jahve. Koji su prinosili kad na gorama i pogr&#273;ivali me na bre&#382;uljcima - izmjerit &#263;u im u krilo pla&#263;u za djela prija&#353;nja.</p> 
<p><A NAME="an_65:8">65:8</A>&nbsp;Ovako govori Jahve: "Kao &#353;to o soku u grozdu vele: 'Ne uni&#353;tavajte ga, u njemu je blagoslov!' tako &#263;u u&#269;initi i ja radi slugu svojih, ne&#263;u sve uni&#353;titi.</p> 
<p><A NAME="an_65:9">65:9</A>&nbsp;Izvest &#263;u iz Jakova potomstvo, a iz Jude ba&#353;tinika gora svojih; ba&#353;tinit &#263;e ih odabranici moji, i moje &#263;e se sluge ondje naseliti.</p> 
<p><A NAME="an_65:10">65:10</A>&nbsp;&#352;aron &#263;e postati pa&#353;njak ovcama, a nizina akorska po&#269;ivali&#353;te govedima - narodu mojem koji mene tra&#382;i.</p> 
<p><A NAME="an_65:11">65:11</A>&nbsp;A vi koji ste Jahvu ostavili, koji ste zaboravili Svetu goru moju, koji pripremate stol Gadu, koji Meniju naljev lijevate,</p> 
<p><A NAME="an_65:12">65:12</A>&nbsp;za ma&#269; sam vas odredio - past &#263;ete ni&#269;ice da vas kolju. Jer zvao sam vas, a vi se niste odazvali, govorio sam, a vi niste slu&#353;ali, nego ste &#269;inili &#353;to je zlo u o&#269;ima mojim, izabirali ste &#353;to mi nije po volji."</p> 
<p><A NAME="an_65:13">65:13</A>&nbsp;Stog ovako Jahve Gospod govori: "Evo, sluge &#263;e moje jesti, a vi &#263;ete gladovati. Evo, sluge &#263;e moje piti, a vi &#263;ete &#382;e&#273;ati. Evo, sluge &#263;e se moje veseliti, a vi &#263;ete se stidjeti.</p> 
<p><A NAME="an_65:14">65:14</A>&nbsp;Evo, sluge &#263;e se moje radovati od sre&#263;e u srcu, a vi &#263;ete vikati od boli u srcu i kukati du&#353;e slomljene!</p> 
<p><A NAME="an_65:15">65:15</A>&nbsp;Ime &#263;ete svoje ostaviti za kletvu mojim izabranicima: 'Tako te ubio Jahve!' A sluge svoje on &#263;e zvati drugim imenom.</p> 
<p><A NAME="an_65:16">65:16</A>&nbsp;Tko se u zemlji bude blagoslivljao, nek' se blagoslivlje Bogom vjernim. I tko se u zemlji bude kleo, nek' se kune Bogom vjernim. Jer prija&#353;nje &#263;e nevolje biti zaboravljene, od o&#269;iju mojih bit &#263;e sakrivene.</p> 
<p><A NAME="an_65:17">65:17</A>&nbsp;Jer, evo, ja stvaram nova nebesa i novu zemlju. Prija&#353;nje se vi&#353;e ne&#263;e spominjati niti &#263;e vam na um dolaziti.</p> 
<p><A NAME="an_65:18">65:18</A>&nbsp;Veselite se i dovijeka kli&#269;ite zbog onoga &#353;to ja stvaram; jer, evo, od Jeruzalema stvaram klicanje, od naroda njegova radost.</p> 
<p><A NAME="an_65:19">65:19</A>&nbsp;I klicat &#263;u nad Jeruzalemom, radovat' se nad svojim narodom. U njemu vi&#353;e ne&#263;e &#269;uti ni pla&#269;a ni vapaja.</p> 
<p><A NAME="an_65:20">65:20</A>&nbsp;U njemu vi&#353;e ne&#263;e biti novoro&#273;en&#269;eta koje &#382;ivi malo dana ni starca koji ne bi godina svojih navr&#353;io: najmla&#273;i &#263;e umrijet' kao stogodi&#353;njak, a tko ne do&#382;ivi stotinu godina prokletim &#263;e se smatrati.</p> 
<p><A NAME="an_65:21">65:21</A>&nbsp;Gradit &#263;e ku&#263;e i stanovat' u njima, saditi vinograde i u&#382;ivati rod njihov.</p> 
<p><A NAME="an_65:22">65:22</A>&nbsp;Ne&#263;e se vi&#353;e graditi da drugi stanuju ni saditi da drugi u&#382;iva: vijek naroda moga bit &#263;e k'o vijek drveta, izabranici moji dugo &#263;e u&#382;ivati plodove ruku svojih.</p> 
<p><A NAME="an_65:23">65:23</A>&nbsp;Ne&#263;e se zalud mu&#269;iti i ne&#263;e ra&#273;ati za smrt preranu, jer &#263;e oni s potomcima svojim biti rod blagoslovljenika Jahvinih.</p> 
<p><A NAME="an_65:24">65:24</A>&nbsp;Prije nego me zazovu, ja &#263;u im se odazvat'; jo&#353; &#263;e govoriti, a ja &#263;u ih ve&#263; usli&#353;iti.</p> 
<p><A NAME="an_65:25">65:25</A>&nbsp;Vuk i jagnje zajedno &#263;e pasti, lav &#263;e jesti slamu k'o govedo; al' &#263;e se zmija prahom hraniti. Nitko ne&#263;e &#269;initi zla ni &#353;tete na svoj Svetoj gori mojoj" - govori Jahve.</p> 
<p><A NAME="an_66:1">66:1</A>&nbsp;Ovako govori Jahve: "Nebesa su moje prijestolje, a zemlja podno&#382;je nogama! Kakvu ku&#263;u da mi sagradite i gdje da bude mjesto mog prebivali&#353;ta?</p> 
<p><A NAME="an_66:2">66:2</A>&nbsp;T&#211;a sve je moja ruka na&#269;inila i sve je moje" - rije&#269; je Jahvina. "Ali na koga svoj pogled svra&#263;am? Na siromaha i &#269;ovjeka duha ponizna koji od moje rije&#269;i dr&#353;&#263;e.</p> 
<p><A NAME="an_66:3">66:3</A>&nbsp;Ima ih koji kolju bika, ali i ljude ubijaju; &#382;rtvuju ovcu, ali i psu vrat lome. Netko prinosi &#382;rtvu, ali i krv svinjsku; prinose kad, ali &#269;aste i kipove. Kao &#353;to oni izabra&#353;e svoje putove i du&#353;i im se mile gnusobe njihove,</p> 
<p><A NAME="an_66:4">66:4</A>&nbsp;tako &#263;u i ja izabrati za njih nevolje nesmiljene, pustit &#263;u na njih ono &#269;ega se pla&#353;e. Jer zvao sam, a nitko se ne odazva, govorio sam, a nitko ne poslu&#353;a, nego su &#269;inili &#353;to je zlo u o&#269;ima mojim, izabrali ono &#353;to mi nije po volji."</p> 
<p><A NAME="an_66:5">66:5</A>&nbsp;Poslu&#353;ajte rije&#269; Jahvinu, vi koji od njegove rije&#269;i dr&#353;&#263;ete. "Govore bra&#263;a va&#353;a koja na vas mrze i odbacuju vas radi moga imena: 'Neka se proslavi Jahve, pa da radost va&#353;u vidimo.' Ali oni &#263;e biti posti&#273;eni."</p> 
<p><A NAME="an_66:6">66:6</A>&nbsp;&#268;uj! Buka iz grada, glas iz Hrama! Glas je to Jahve koji uzvra&#263;a svojim neprijateljima.</p> 
<p><A NAME="an_66:7">66:7</A>&nbsp;Prije neg' bolove o&#263;utje, eto je rodila. Prije neg' trudove osjeti, porodi dje&#269;aka.</p> 
<p><A NAME="an_66:8">66:8</A>&nbsp;Tko je takvo &#353;to &#269;uo, tko je takvo &#353;to vidio? Mo&#382;e li se zemlja u jednom danu napu&#269;iti? Mo&#382;e li se narod odjednom roditi? A tek &#353;to je osjetila trudove, Sionka rodi sinove!</p> 
<p><A NAME="an_66:9">66:9</A>&nbsp;"Zar bih ja otvorio krilo materino a da ono ne rodi?" - govori Jahve. "Zar bih ja, koji dajem ra&#273;anje, zatvorio maternicu?" - ka&#382;e Bog tvoj.</p> 
<p><A NAME="an_66:10">66:10</A>&nbsp;Veselite se s Jeruzalemom, kli&#269;ite zbog njega svi koji ga ljubite! Radujte se, radujte s njime svi koji ste nad njim tugovali!</p> 
<p><A NAME="an_66:11">66:11</A>&nbsp;Nadojite se i nasitite na dojkama utjehe njegove da se nasi&#353;ete i nasladite na grudima krep&#269;ine njegove.</p> 
<p><A NAME="an_66:12">66:12</A>&nbsp;Jer ovako govori Jahve: "Evo, mir &#263;u na njih kao rijeku svratiti i kao potok nabujali bogatstvo naroda. Dojen&#269;ad &#263;u njegovu na rukama nositi i milovati na koljenima.</p> 
<p><A NAME="an_66:13">66:13</A>&nbsp;Kao &#353;to mati tje&#353;i sina, tako &#263;u i ja vas utje&#353;iti - utje&#353;it &#263;ete se u Jeruzalemu."</p> 
<p><A NAME="an_66:14">66:14</A>&nbsp;Kad to vidite, srce &#263;e vam se radovati i procvast &#263;e vam kosti k'o mlada trava. O&#269;itovat &#263;e se ruka Jahvina na njegovim slugama i gnjev nad neprijateljima njegovim.</p> 
<p><A NAME="an_66:15">66:15</A>&nbsp;Jer, evo, dolazi Jahve s ognjem - bojna su mu kola poput vihora - da u jarosti gnjev svoj iskali i prijetnje svoje u ognju &#382;arkome.</p> 
<p><A NAME="an_66:16">66:16</A>&nbsp;Da, sudit &#263;e Jahve ognjem i ma&#269;em svakom smrtniku: pobijenih Jahvinih mno&#353;tvo &#263;e biti.</p> 
<p><A NAME="an_66:17">66:17</A>&nbsp;Oni koji se posve&#263;uju i &#269;iste u vrtovima iza onog jednog u sredini, koji jedu svinjetinu, ne&#269;isto i mi&#353;eve - svi &#263;e zajedno izginuti, rije&#269; je Jahvina.</p> 
<p><A NAME="an_66:18">66:18</A>&nbsp;Ja dobro poznajem njihova djela i namjere njihove. "Dolazim da saberem sve puke i jezike, i oni &#263;e do&#263;i i vidjeti  moju Slavu! </p> 
<p><A NAME="an_66:19">66:19</A>&nbsp;Postavit &#263;u im znak i poslat &#263;u pre&#382;ivjele od  njih k narodima u Tar&#353;i&#353;, Put, Lud, Mo&#353;ek, Ro&#353;, Tubal i Javan  - k dalekim otocima koji nisu &#269;uli glasa o meni ni vidjeli moje  Slave - i oni &#263;e navije&#353;tati Slavu moju narodima. </p> 
<p><A NAME="an_66:20">66:20</A>&nbsp;I dovest  &#263;e svu va&#353;u bra&#263;u izme&#273;u svih naroda kao prinos Jahvi - na konjima, na bojnim kolima, nosilima, na mazgama i jednogrbim devama -  na Svetu goru svoju u Jeruzalemu" - govori Jahve - "kao &#353;to sinovi  Izraelovi prinose prinos u &#269;istim posudama u Domu Jahvinu. </p> 
<p><A NAME="an_66:21">66:21</A>&nbsp;I  uzet &#263;u sebi izme&#273;u njih sve&#263;enike, levite" - govori Jahve.</p> 
<p><A NAME="an_66:22">66:22</A>&nbsp;"Jer, kao &#353;to &#263;e nova nebesa i zemlja nova, koju &#263;u stvoriti, trajati preda mnom" - rije&#269; je Jahvina - "tako &#263;e vam ime i potomstvo trajati.</p> 
<p><A NAME="an_66:23">66:23</A>&nbsp;Od mla&#273;aka do mla&#273;aka, od subote do subote, dolazit &#263;e svi ljudi da se poklone pred licem mojim" - govori Jahve.</p> 
<p><A NAME="an_66:24">66:24</A>&nbsp;Izlaze&#263;i, gledat &#263;u trupla ljudi koji se od mene odmetnu&#353;e: crv njihov ne&#263;e umrijeti i njihov se oganj ne&#263;e ugasiti - bit &#263;e na gadost svim ljudima.</p> 
<p><HR>
<CENTER>
<A HREF="jer">Next: Jeremiah</A></CENTER>
</BODY>
</HTML>
