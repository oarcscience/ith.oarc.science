<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Croatian Bible, full text etext at Intangible Textual Heritage">
<TITLE>Croatian Bible: Additions to Esther</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="jdt.htm">Previous</A>&nbsp;
<A HREF="wis.htm">Next</A>&nbsp;
</CENTER>
<HR>
</p> <h3 align="center" align="center">Croatian Bible: Additions to Esther</h3> 
<p><A NAME="an_1:1">1:1</A>&nbsp;Druge godine kraljevanja Ahasvera Velikoga, na prvi  dan Nisana, Mordokaj, sin Jaira, sina &#352;imejeva, sina Ki&#353;ova,  iz Benjaminova plemena, usni san. </p> 
<p><A NAME="an_1:1">1:1</A>&nbsp;Mordokaj je bio &#381;idov koji  je &#382;ivio u gradu Suzi, ugledan &#269;ovjek, &#269;inovnik na kraljevu dvoru; </p> 
<p><A NAME="an_1:1">1:1</A>&nbsp;bio je jedan od onih zarobljenika &#353;to ih je Nabukodonozor, babilonski kralj, protjerao iz Jeruzalema zajedno s Jekonijom, judejskim kraljem.</p> 
<p><A NAME="an_1:1">1:1</A>&nbsp;Ovo je njegov san. Evo: krikovi i buka, grmljavina  i potres; pometenost na zemlji. </p> 
<p><A NAME="an_1:1">1:1</A>&nbsp;Zatim: dva golema zmaja,  oba spremna za borbu, brek&#263;u sna&#382;no. </p> 
<p><A NAME="an_1:1">1:1</A>&nbsp;Na to brektanje svaki  se narod pripremi za vojnu kako bi se borio protiv naroda pravednih. </p> 
<p><A NAME="an_1:1">1:1</A>&nbsp;Bio je dan mraka i tame, jada i pe&#269;ali, &#269;emera i velike pometenosti  na zemlji. </p> 
<p><A NAME="an_1:1">1:1</A>&nbsp;Sav narod pravednih, smu&#263;en od straha pred vlastitim  nesre&#263;ama, spremi se na propast i zavapi k Bogu.</p> 
<p><A NAME="an_1:1">1:1</A>&nbsp;Od toga njihova vapaja neki malen izvor poraste u  golemu rijeku, obilatu vodom. </p> 
<p><A NAME="an_1:1">1:1</A>&nbsp;Ogranu svjetlo i sunce te se  poni&#382;eni uzvisi&#353;e i pro&#382;drije&#353;e mo&#263;ne.</p> 
<p><A NAME="an_1:1">1:1</A>&nbsp;Mordokaj, koji je usnio taj san i nazrijevao &#353;to Bog  kani u&#269;initi, po&#353;to se probudi, zadr&#382;a to u srcu trude&#263;i se do  no&#263;i da svakoj pojedinosti doku&#269;i zna&#269;enje.</p> 
<p><A NAME="an_1:1">1:1</A>&nbsp;Mordokaj je mirno boravio u kraljevskoj pala&#269;i s Gabatom  i Tarom, dvojicom kraljevih eunuha koja su &#269;uvala dvor. </p> 
<p><A NAME="an_1:1">1:1</A>&nbsp;Slu&#353;ao  je njihove razgovore. I proniknuv jednom njihove osnove, otkri  da su se spremali podi&#263;i ruke na kralja Ahasvera, pa ih prokaza  kralju. </p> 
<p><A NAME="an_1:1">1:1</A>&nbsp;A kralj podvrgnu ispitivanju oba eunuha, koji, po&#353;to  su priznali, bijahu usmr&#263;eni.</p> 
<p><A NAME="an_1:1">1:1</A>&nbsp;Kralj odredi da se zapi&#353;u ti doga&#273;aji da bi se sa&#269;uvao  spomen na njih, a opisa ih i Mordokaj. </p> 
<p><A NAME="an_1:1">1:1</A>&nbsp;Kralj zbog toga imenova  Mordokaja dostojanstvenikom u kraljevskoj pala&#269;i i obdari ga  poklonima. </p> 
<p><A NAME="an_1:1">1:1</A>&nbsp;Ali Haman Hamdatin, Aga&#273;anin, koji bija&#353;e u &#269;asti  kod kralja, nastoja&#353;e da naudi Mordokaju i njegovu narodu zbog  dvaju kraljevih eunuha.</p> 
<p><A NAME="an_1:1">1:1</A>&nbsp;Bilo je u vrijeme Ahasvera, onoga Ahasvera koji je vladao  nad sto dvadeset i sedam pokrajina od Indije do Etiopije. </p> 
<p><A NAME="an_1:2">1:2</A>&nbsp;U  to vrijeme, dok je kralj Ahasver sjedio na prijestolju svoga  kraljevstva u tvr&#273;avi grada Suze, </p> 
<p><A NAME="an_1:3">1:3</A>&nbsp;tre&#263;e godine svoga kraljevanja, priredi on gozbu za sve svoje knezove i slu&#382;benike. Na&#353;li su  se tako pred njim zapovjednici perzijske i medijske vojske, odli&#269;nici  i pokrajinski upravitelji. </p> 
<p><A NAME="an_1:4">1:4</A>&nbsp;Punih sto i osamdeset dana pokaziva&#353;e  on bogatstvo i slavu kraljevstva svoga i veli&#269;anstveni sjaj veli&#269;ine  svoje. </p> 
<p><A NAME="an_1:5">1:5</A>&nbsp;Kad je pro&#353;lo to vrijeme, priredi kralj u vrtnom trijemu  svoje pala&#269;e sedmodnevnu gozbu za sav narod koji se nalazio u  tvr&#273;avi grada Suze, od najvi&#353;ega pa do najni&#382;ega. </p> 
<p><A NAME="an_1:6">1:6</A>&nbsp;Zavjese  od najfinijeg lana, vune, ljubi&#269;asta skrleta bile su pri&#269;vr&#353;&#263;ene  vrpcama od beza i crvena grimiza o srebrne prstenove na stupovima  od bijela mramora. Na podu od zelenog i bijelog mramora, sedefa  i skupocjenog kamenja, nalazile se postelje od srebra i zlata. </p> 
<p><A NAME="an_1:7">1:7</A>&nbsp;Za pi&#263;e su slu&#382;ili zlatni pehari, sve jedan druga&#269;iji od drugoga, a vina je bilo kraljevski obilno, kako i dolikuje kraljevskoj  mo&#263;i. </p> 
<p><A NAME="an_1:8">1:8</A>&nbsp;Pilo se po nekom pravilu, ali ne prisilno, jer je kralj  bio naredio svim nadzirateljima svoga dvora da sa svakim postupaju  prema njegovoj &#382;elji.</p> 
<p><A NAME="an_1:9">1:9</A>&nbsp;I kraljica Va&#353;ti priredi gozbu za &#382;ene u kraljevskoj pala&#269;i  kralja Ahasvera. </p> 
<p><A NAME="an_1:10">1:10</A>&nbsp;Sedmoga dana, kad srce kraljevo bija&#353;e veselo  od vina, naredi Mehumanu, Bizeti, Harboni, Bigti, Abagti, Zetaru  i Karkasu, sedmorici eunuha koji su mu slu&#382;ili, </p> 
<p><A NAME="an_1:11">1:11</A>&nbsp;da dovedu  preda nj kraljicu Va&#353;ti s kraljevskom krunom, da bi pokazao narodu  i knezovima ljepotu njezinu. Ona je uistinu bila privla&#269;na. </p> 
<p><A NAME="an_1:12">1:12</A>&nbsp;Ali  se kraljica Va&#353;ti ne htjede odazvati kraljevu pozivu &#353;to joj  ga preneso&#353;e dvorani. Kralj se tada veoma razbjesni i njegova  se srd&#382;ba rasplamsa. </p> 
<p><A NAME="an_1:13">1:13</A>&nbsp;Onda zapita mudrace koji poznaju vremena.  Jer svaki se kraljev posao tako prou&#269;avao me&#273;u onima koji su  poznavali zakone i pravo. </p> 
<p><A NAME="an_1:14">1:14</A>&nbsp;Najbli&#382;i su mu bili Karsena, &#352;etar, Admata, Tar&#353;i&#353;, Mares, Marsena i Memukan, sedam knezova Perzije  i Medije. Oni su smjeli gledati kraljevo lice i zauzimali su  najistaknutija mjesta u kraljevstvu. </p> 
<p><A NAME="an_1:15">1:15</A>&nbsp;Upita ih: "&#352;to treba  prema zakonu poduzeti protiv kraljice Va&#353;ti, koja se nije pokorila  zapovijedi kralja Ahasvera koju su joj saop&#263;ili dvorani?" </p> 
<p><A NAME="an_1:16">1:16</A>&nbsp;Memukan  tada odgovori pred kraljem i knezovima: "Kraljica je Va&#353;ti skrivila ne samo kralju nego i svim poglavarima  i svem narodu koji prebiva u svim pokrajinama kralja Ahasvera. </p> 
<p><A NAME="an_1:17">1:17</A>&nbsp;Jer &#263;e za dr&#382;anje kralji&#269;ino doznati sve &#382;ene pa &#263;e prezirati  svoje mu&#382;eve govore&#263;i: 'Kralj je Ahasver naredio da dovedu preda  nj kraljicu Va&#353;ti, ali ona ne htjede do&#263;i.' </p> 
<p><A NAME="an_1:18">1:18</A>&nbsp;I &#382;ene &#263;e knezova  perzijskih i medijskih, po&#353;to doznaju za kralji&#269;ino pona&#353;anje, jo&#353; danas pripovijedati svim poglavarima kraljevim, pa &#263;e biti  prkosa i prezira u izobilju. </p> 
<p><A NAME="an_1:19">1:19</A>&nbsp;Stoga, svidi li se kralju, neka  se objavi kraljevska naredba i umetne me&#273;u zakone Perzije i Medije, tako da se vi&#353;e ne mo&#382;e opozvati, da se Va&#353;ti ne smije vi&#353;e  pojaviti pred kraljem Ahasverom, a kralj neka preda kraljevsku  &#269;ast drugoj &#382;eni, boljoj od nje. </p> 
<p><A NAME="an_1:20">1:20</A>&nbsp;Kad se ta naredba koju &#263;e  kralj u&#269;initi pro&#269;uje po svem kraljevstvu, koje je zaista veliko, sve &#263;e &#382;ene iskazivati po&#353;tovanje svojim mu&#382;evima, od najvi&#353;ega  pa do najni&#382;ega."</p> 
<p><A NAME="an_1:21">1:21</A>&nbsp;Rije&#269; se svidje i kralju i njegovim knezovima. Stoga  on u&#269;ini kako mu je savjetovao Memukan. </p> 
<p><A NAME="an_1:22">1:22</A>&nbsp;Uputi pisma u sve  kraljevske pokrajine, svakoj pokrajini pismom kojim se ona slu&#382;ila, a svakom narodu njegovim jezikom, da svaki mu&#382; bude gospodar  u svojoj ku&#263;i.</p> 
<p><A NAME="an_2:1">2:1</A>&nbsp;Poslije tih doga&#273;aja, kako mu se uti&#353;a gnjev, kralj Ahasver  sjeti se Va&#353;tije, onoga &#353;to je ona u&#269;inila i &#353;to je bilo odlu&#269;eno  protiv nje. </p> 
<p><A NAME="an_2:2">2:2</A>&nbsp;Reko&#353;e tada momci &#353;to slu&#382;ahu kralja: "Neka se  potra&#382;e za kralja mlade djevojke, djevice lijepa izgleda. </p> 
<p><A NAME="an_2:3">2:3</A>&nbsp;Kralj  neka odredi u svim pokrajinama svojega kraljevstva povjerenike  da mu sakupe sve djevice pristala izgleda u tvr&#273;avi grada Suze, u haremu, pod upravom Hegeja, kraljeva eunuha, &#269;uvara &#382;ena.  On &#263;e se pobrinuti za njihovu njegu. </p> 
<p><A NAME="an_2:4">2:4</A>&nbsp;Ona djevojka koja se  najvi&#353;e svidi o&#269;ima kraljevim neka kraljuje umjesto Va&#353;tije." Bija&#353;e to po volji kralju, i on tako uradi.</p> 
<p><A NAME="an_2:5">2:5</A>&nbsp;U tvr&#273;avi grada Suze bio je neki &#381;idov koji se zvao Mordokaj, sin Jaira, sina &#352;imeja, sina Ki&#353;ova, iz plemena Benjaminova. </p> 
<p><A NAME="an_2:6">2:6</A>&nbsp;On je bio protjeran iz Jeruzalema me&#273;u prognanicima koje je  babilonski kralj Nabukodonozor odveo zajedno s judejskim kraljem  Jekonijom. </p> 
<p><A NAME="an_2:7">2:7</A>&nbsp;On je odgajao Hadasu, to jest Esteru, k&#263;erku strica  svoga, jer ona ne ima&#273;a&#353;e ni oca ni majke. Djevojka je bila pristala  i lijepa izgleda. Poslije smrti njezina oca i njezine majke Mordokaj  je uze k sebi kao k&#263;erku.</p> 
<p><A NAME="an_2:8">2:8</A>&nbsp;Kako se za&#269;u za kraljevu rije&#269; i njegovu naredbu, mnogo  se djevojaka sabra u tvr&#273;avi grada Suze pod Hegejevim nadzorom.  Tako dovedo&#353;e i Esteru u kraljevu pala&#269;u, pod nadzor Hegeja,  &#269;uvara &#382;ena. </p> 
<p><A NAME="an_2:9">2:9</A>&nbsp;Djevojka se svidje njegovim o&#269;ima, ste&#269;e ona  njegovu naklonost i on se pobrinu za njezino uljep&#353;avanje i uzdr&#382;avanje.  Uz to joj dade sedam najvrednijih ropkinja kraljevskog dvora  i premjesti je, skupa s djevojkama, u najudobnije prostorije  harema. </p> 
<p><A NAME="an_2:10">2:10</A>&nbsp;Estera ne spomenu ni naroda ni obitelji kojoj je pripadala, jer joj Mordokaj bija&#353;e zabranio da to u&#269;ini. </p> 
<p><A NAME="an_2:11">2:11</A>&nbsp;Svakoga je  dana Mordokaj &#353;etao pred dvori&#353;tem harema da bi doznao kako se  Estera osje&#263;a i kako se prema njoj odnose.</p> 
<p><A NAME="an_2:12">2:12</A>&nbsp;Svaka je djevojka morala u&#263;i kralju kad je na nju, prema  uredbi za &#382;ene, do&#353;ao red, to jest nakon dvanaest mjeseci. Jer  tada se zavr&#353;avalo razdoblje njihova uljep&#353;avanja: &#353;est mjeseci  uljem iz mirne, a &#353;est mjeseci balzamom i ostalim pomastima za  &#382;ensku njegu.</p> 
<p><A NAME="an_2:13">2:13</A>&nbsp;Pa kad bi djevojka ulazila kralju, bilo joj je dopu&#353;teno  da sa sobom iz harema u kraljevsku pala&#269;u ponese sve &#353;to bi zatra&#382;ila. </p> 
<p><A NAME="an_2:14">2:14</A>&nbsp;Ona bi ulazila uve&#269;er, a ujutro bi se vra&#263;ala u drugi harem, pod nadzorom &#352;aa&#353;gaza, kraljeva eunuha, &#269;uvara prile&#382;nica. Vi&#353;e  se ne bi vra&#263;ala kralju, osim ako bi je posebno za&#382;elio i dozvao  je k sebi poimence.</p> 
<p><A NAME="an_2:15">2:15</A>&nbsp;Kada do&#273;e red na Esteru, k&#263;erku Abihajla, koji je bio  stric Mordokaja koji ju je bio pok&#263;erio, da u&#273;e kralju, ona ne  zatra&#382;i ni&#353;ta osim onoga &#353;to joj bija&#353;e rekao Hegej, kraljev  eunuh, &#269;uvar &#382;ena. Ipak je pobu&#273;ivala udivljenje svih koji su  je gledali. </p> 
<p><A NAME="an_2:16">2:16</A>&nbsp;Esteru, dakle, uvedo&#353;e kralju Ahasveru, u njegovu  kraljevsku pala&#269;u, u desetom mjesecu, mjesecu Tebetu, sedme godine  njegova vladanja. </p> 
<p><A NAME="an_2:17">2:17</A>&nbsp;Kralj zavolje Esteru vi&#353;e od svih drugih  &#382;ena; vi&#353;e nego sve ostale djevice ona mu omilje i predobi ona  njegovu naklonost. I polo&#382;i on na njezinu glavu kraljevsku krunu, pa mjesto Va&#353;tije ona posta kraljicom. </p> 
<p><A NAME="an_2:18">2:18</A>&nbsp;Nakon toga priredi  kralj u &#269;ast Estere veliku gozbu za svoje knezove i slu&#382;benike;  svim pokrajinama odredi odmor i razda darove kraljevski dare&#382;ljivo.</p> 
<p><A NAME="an_2:19">2:19</A>&nbsp;Kad su drugi put djevojke bile sakupljene, Mordokaj sje&#273;a&#353;e  na vratima kraljevim. </p> 
<p><A NAME="an_2:20">2:20</A>&nbsp;Estera ne oda ni naroda ni obitelji  iz koje je potjecala, kao &#353;to joj Mordokaj bija&#353;e naredio. Estera  se i dalje dr&#382;ala svih Mordokajevih uputa kao kad se nalazila  pod njegovim skrbni&#353;tvom.</p> 
<p><A NAME="an_2:21">2:21</A>&nbsp;U ono vrijeme kad je Mordokaj sjedio na vratima kraljevim, Bigtan i Tere&#353;, dva kraljeva dvoranina, &#269;uvari praga, planu&#353;e  gnjevom i po&#269;e&#353;e snovati da podignu ruku na kralja Ahasvera. </p> 
<p><A NAME="an_2:22">2:22</A>&nbsp;Za tu njihovu namjeru sazna Mordokaj. On je dojavi kraljici  Esteri, a Estera je u Mordokajevo ime saop&#263;i kralju. </p> 
<p><A NAME="an_2:23">2:23</A>&nbsp;Sve  se izvidje i otkri se zavjera, pa obojica budu obje&#353;ena o stup.  To se pred kraljem zapisa u knjizi Ljetopisa.</p> 
<p><A NAME="an_3:1">3:1</A>&nbsp;Poslije tih doga&#273;aja kralj Ahasver promaknu Hamana, Hamdatina  sina, Aga&#273;anina: uzvisi ga i njegovo prijestolje postavi iznad  svih ostalih dostojanstvenika koji su bili s njim. </p> 
<p><A NAME="an_3:2">3:2</A>&nbsp;Svi slu&#382;benici  kraljevi koji su se nalazili na kraljevim vratima prigibali bi  koljena i padali ni&#269;ice pred Hamanom, jer je tako zapovjedio  kralj. Ali Mordokaj ne bi prignuo koljeno niti bi pao ni&#269;ice. </p> 
<p><A NAME="an_3:3">3:3</A>&nbsp;Slu&#382;benici kraljevi koji su se nalazili na vratima kraljevim  reko&#353;e Mordokaju: "Za&#353;to prestupa&#353; kraljevu zapovijed?" </p> 
<p><A NAME="an_3:4">3:4</A>&nbsp;Iako  su mu oni to ponavljali svaki dan, on ih ne poslu&#353;a. Onda oni  to dojavi&#353;e Hamanu, da vide vrijedi li Mordokajevo opravdanje.  Jer im bija&#353;e rekao da je &#381;idov. </p> 
<p><A NAME="an_3:5">3:5</A>&nbsp;Kad Haman utvrdi da Mordokaj  niti prigiba koljeno niti pada ni&#269;ice pred njim, jako se razljuti. </p> 
<p><A NAME="an_3:6">3:6</A>&nbsp;A kad dozna kojemu narodu pripada, u&#269;ini mu se premalo podi&#263;i  ruke na samog Mordokaja nego naumi s njim pobiti i sve &#381;idove  koji su &#382;ivjeli u svem kraljevstvu Ahasverovu.</p> 
<p><A NAME="an_3:7">3:7</A>&nbsp;U prvom mjesecu, to jest u mjesecu Nisanu, dvanaeste godine  Ahasverova kraljevanja u nazo&#269;nosti Hamana baci&#353;e "Pur", to jest  &#382;drijeb, da utvrde dan i mjesec. &#381;drijeb pade na trinaesti dan  dvanaestoga mjeseca, to jest na mjeseca Adara.</p> 
<p><A NAME="an_3:8">3:8</A>&nbsp;I Haman kaza kralju Ahasveru: "U svim pokrajinama tvoga  kraljevstva ima jedan narod razasut me&#273;u drugim narodima i od  njih odvojen. Njegovi su zakoni druga&#269;iji od zakona u svih ostalih  naroda. Oni se ne dr&#382;e kraljevskih odredaba. Kralj ih zato ne  smije pustiti na miru. </p> 
<p><A NAME="an_3:9">3:9</A>&nbsp;Ako je kralju po volji, neka se raspi&#353;e  da se oni zatru; a ja &#263;u izbrojiti deset tisu&#263;a srebrnih talenata  na ruke povjerenika da ih pohrane u kraljevsku riznicu."</p> 
<p><A NAME="an_3:10">3:10</A>&nbsp;Nakon toga kralj skinu pe&#269;atni prsten s ruke i preda  ga Hamanu, sinu Hamdatinu, Aga&#273;aninu, neprijatelju &#381;idova, </p> 
<p><A NAME="an_3:11">3:11</A>&nbsp;i  kaza mu: "Neka ti bude novac i narod, pa u&#269;ini s njim &#353;to bude  dobro u tvojim o&#269;ima."</p> 
<p><A NAME="an_3:12">3:12</A>&nbsp;Trinaestoga dana prvoga mjeseca bijahu sazvani kraljevi  pisari, pa o onome &#353;to je nalo&#382;io Haman sastavi&#353;e pisma i upravi&#353;e  ih kraljevskim namjesnicima, upraviteljima &#353;to stajahu na &#269;elu  pojedinih pokrajina, knezovima svakoga pojedinog naroda, svakoj  pokrajini njezinim pismom i svakom narodu njegovim jezikom. Pisma  su napisana u kraljevo ime i na njima je udaren kraljev pe&#269;at. </p> 
<p><A NAME="an_3:13">3:13</A>&nbsp;Po skorote&#269;ama razaslane su svim kraljevim pokrajinama poslanice  da se svi &#381;idovi, od dje&#269;aka do staraca, djeca i &#382;ene uni&#353;te, pobiju, zatru, a njihova dobra da se zaplijene u jednom jedinom  danu, i to trinaestog dana dvanaestog mjeseca, mjeseca Adara. </p> 
<p><A NAME="an_3:13">3:13</A>&nbsp;Ovo je prijepis poslanice: "Veliki kralj Ahasver  upraviteljima sto dvadeset i sedam pokrajina od Indije do Etiopije  i njima podlo&#382;nim mjesnim glavarima ovako pi&#353;e:</p> 
<p><A NAME="an_3:13">3:13</A>&nbsp;Budu&#263;i da imam vlast nad mnogim narodima i gospodstvo  nad svim svijetom, odlu&#269;ih, ne zanesen oholo&#353;&#263;u mo&#263;i nego u &#382;elji  da uvijek blago i &#269;ovje&#269;no vladam, dati podanicima spokojan &#382;ivot  i pru&#382;iti kraljevstvu blagostanje i slobodu kretanja po njemu  te u&#269;vrstiti mir za kojim svi ljudi &#382;ude. </p> 
<p><A NAME="an_3:13">3:13</A>&nbsp;Po&#353;to sam zapitao  savjetnike kako bi se moglo to ostvariti, Haman, koji se me&#273;u  nama izdvaja razborito&#353;&#263;u i koji se isti&#269;e proku&#353;anom odano&#353;&#263;u  i ustrajnom vjerno&#353;&#263;u i zauzima drugo mjesto u kraljevstvu, </p> 
<p><A NAME="an_3:13">3:13</A>&nbsp;prokazao  je da se me&#273;u ostale narode svijeta zavukao jedan neprijateljski  narod, svojim zakonima protivan svim pucima, narod koji vje&#269;no  prezire kraljeve odluke tako te se ne mo&#382;e u&#269;vrstiti zajedni&#269;ko  carstvo kojim ina&#269;e besprijekorno upravljamo.</p> 
<p><A NAME="an_3:13">3:13</A>&nbsp;Ustanovili smo dakle da je samo taj narod neprekidno  u sukobu sa svim ljudima, da se isti&#269;e na&#269;inom &#382;ivota &#353;to odstupa  od zakona, da zbog neslaganja s na&#353;im naumima po&#269;inja najgora  nedjela tako te se kraljevstvo ne mo&#382;e u&#269;vrstiti. </p> 
<p><A NAME="an_3:13">3:13</A>&nbsp;Stoga  nare&#273;ujemo da se, zajedno sa &#382;enama i djecom, neprijateljskim  ma&#269;evima bez ikakva sa&#382;aljenja i milosr&#273;a potpuno iskorijene  oni koji vam budu nazna&#269;eni u pismima Hamana, upravitelja javnih  poslova i na&#353;ega drugog oca, i to &#269;etrnaestoga dana dvanaestoga  mjeseca, Adara, teku&#263;e godine. </p> 
<p><A NAME="an_3:13">3:13</A>&nbsp;Tako &#263;e se, po&#353;to nekada&#353;nji  i dana&#353;nji neprijatelji u jednom danu budu silovito strovaljeni  u Podzemlje, ubudu&#263;e za sva vremena na&#353;i poslovi mo&#263;i odvijati  postojano i nesmetano."</p> 
<p><A NAME="an_3:14">3:14</A>&nbsp;Sadr&#382;aj ove naredbe, koja je imala postati zakonom u  svakoj pokrajini, bio je objavljen svim narodima da bi bili spremni  za taj dan. </p> 
<p><A NAME="an_3:15">3:15</A>&nbsp;Skorote&#269;e &#382;urno poteko&#353;e s kraljevskom naredbom.  Zakon bi objavljen i u tvr&#273;avi Suze, pa dok su kralj i Haman  sjedili i &#269;astili se, grad je Suza bio uznemiren.</p> 
<p><A NAME="an_4:1">4:1</A>&nbsp;Mordokaj doznade za sve &#353;to se dogodilo: razdera na sebi haljine, navu&#269;e kostrijet, posu se pepelom i pro&#273;e posred grada kukaju&#263;i  glasno i gorko. </p> 
<p><A NAME="an_4:2">4:2</A>&nbsp;Do&#273;e samo do kraljevih vrata, jer s onom kostrijeti  na sebi ne moga&#353;e kroz njih pro&#263;i. </p> 
<p><A NAME="an_4:3">4:3</A>&nbsp;U svakoj je pokrajini,  svuda gdje se doznala kraljeva rije&#269; i njegov proglas, me&#273;u &#381;idovima  zavladala &#382;alost: postili su, plakali i jadikovali. Mnogima od  njih kostrijet i pepeo posta le&#382;aj.</p> 
<p><A NAME="an_4:4">4:4</A>&nbsp;Esterine djevojke i njezini eunusi do&#273;o&#353;e da je o tome  obavijeste. Kraljica se veoma uznemiri. Posla Mordokaju haljine  da bi ih obukao a skinuo sa sebe kostrijet, ali on to odbi. </p> 
<p><A NAME="an_4:5">4:5</A>&nbsp;Nato  Estera pozva Hataka, jednog od kraljevih eunuha koji joj je bio  odre&#273;en za slu&#382;bu, pa ga posla k Mordokaju da dozna od njega  &#353;to se dogodilo i zbog &#269;ega je takav. </p> 
<p><A NAME="an_4:6">4:6</A>&nbsp;Hatak ode do Mordokaja  na gradski trg, pred vrata kraljeva. </p> 
<p><A NAME="an_4:7">4:7</A>&nbsp;Mordokaj mu pripovjedi  &#353;to mu se dogodilo i podrobno ga obavijesti o novcu koji je Haman  obe&#263;ao polo&#382;iti u kraljevu riznicu da bi mogao uni&#353;titi &#381;idove. </p> 
<p><A NAME="an_4:8">4:8</A>&nbsp;Dade mu i prijepis naredbe o njihovu zatoru, koja je objavljena  u Suzi, da je poka&#382;e Esteri te da joj javi i nalo&#382;i neka ide  kralju: neka ga moli za milost i posreduje kod njega za svoj  narod. </p> 
<p><A NAME="an_4:8">4:8</A>&nbsp;"Sjeti se dana siroma&#353;tva svoga kad sam te hranio  rukom svojom, jer se Haman, drugi &#269;ovjek kraljevstva, dogovorio  s kraljem da nas usmrti. </p> 
<p><A NAME="an_4:8">4:8</A>&nbsp;Zazivaj Boga, govori kralju za nas  i oslobodi nas od smrti."</p> 
<p><A NAME="an_4:9">4:9</A>&nbsp;Hatak se vrati i donese Esteri Mordokajevu poruku. </p> 
<p><A NAME="an_4:10">4:10</A>&nbsp;Estera  odvrati Hataku i naredi mu da saop&#263;i Mordokaju: </p> 
<p><A NAME="an_4:11">4:11</A>&nbsp;"Svi slu&#382;benici  kraljevi i narod kraljevih pokrajina znaju kako svakoga onoga, bio on mu&#353;karac ili &#382;ena, koji nepozvan u&#273;e kralju u unutra&#353;nje  predvorje &#269;eka jedan jedini zakon: smrtna kazna, osim ako kralj  ne pru&#382;i takvome svoje zlatno &#382;ezlo i po&#353;tedi mu &#382;ivot. A ja  ve&#263; trideset dana nisam bila pozvana kralju."</p> 
<p><A NAME="an_4:12">4:12</A>&nbsp;Mordokaju bjehu saop&#263;ene Esterine rije&#269;i, </p> 
<p><A NAME="an_4:13">4:13</A>&nbsp;pa on poru&#269;i  Esteri: "Nemoj misliti da &#263;e&#353; se zato &#353;to se nalazi&#353; u kraljevoj  pala&#269;i spasiti jedina od svih &#381;idova: </p> 
<p><A NAME="an_4:14">4:14</A>&nbsp;jer bude&#353; li u ovoj  prilici &#353;utjela, do&#263;i &#263;e &#381;idovima pomo&#263; i spas s druge strane, a ti &#263;e&#353; s ku&#263;om svoga oca propasti. Tko zna nisi li se ba&#353;  i popela do kraljevske &#269;asti zbog &#269;asa kao &#353;to je ovaj?"</p> 
<p><A NAME="an_4:15">4:15</A>&nbsp;Estera i opet poru&#269;i Mordokaju: </p> 
<p><A NAME="an_4:16">4:16</A>&nbsp;"Hajde, sakupi sve  &#381;idove koji se nalaze u Suzi. Postite za me: tri dana i tri no&#263;i  ne jedite niti pijte. I ja &#263;u tako postiti sa svojim djevojkama.  Tako pripremljena u&#263;i &#263;u kralju i unato&#269; zakonu, pa treba li  da poginem, poginut &#263;u."</p> 
<p><A NAME="an_4:17">4:17</A>&nbsp;Mordokaj se onda povu&#269;e i u&#269;ini &#353;to mu je naredila Estera. </p> 
<p><A NAME="an_4:17">4:17</A>&nbsp;I sjetiv&#353;i se svih djela koje je Gospod izveo, pomoli  se Gospodu i kaza:</p> 
<p><A NAME="an_4:17">4:17</A>&nbsp;"Gospode, Gospode, kralju koji vlada&#353; nad svime, sve  je u tvojoj vlasti i nema toga koji bi se mogao suprotstaviti  tvojoj volji da spasi&#353; Izraela!</p> 
<p><A NAME="an_4:17">4:17</A>&nbsp;Ti si stvorio nebo i zemlju i sve &#353;to je divljenja  vrijedno pod nebom. Gospodar si svega i nema toga koji se mo&#382;e  tebi oprijeti, Gospodine!</p> 
<p><A NAME="an_4:17">4:17</A>&nbsp;Tebi je sve poznato; ti zna&#353;, Gospodine: nisam pao  ni&#269;ice pred bahatog Hamana, ali ne iz drskosti, ni iz oholosti, ni iz &#269;astoljublja. Ti zna&#353; da bih za spas Izraela bio voljan  i tabane njegove cjelivati.</p> 
<p><A NAME="an_4:17">4:17</A>&nbsp;To sam u&#269;inio zato da ne metnem &#269;ast koja se iskazuje  &#269;ovjeku iznad one koja se iskazuje Bogu. Ne&#263;u pasti ni&#269;ice ni  pred kim, nego samo pred tobom, moj Gospodine, i to ne &#269;inim  iz oholosti.</p> 
<p><A NAME="an_4:17">4:17</A>&nbsp;Sada, Gospodine, Bo&#382;e, kralju, Bo&#382;e Abrahamov, po&#353;tedi  narod svoj, jer gledaju samo kako bi nas istrijebili: &#382;ele uni&#353;titi  ono &#353;to je od po&#269;etka bila tvoja ba&#353;tina.</p> 
<p><A NAME="an_4:17">4:17</A>&nbsp;Nemoj zanemariti posjed svoj koji si oslobodio iz  egipatske zemlje!</p> 
<p><A NAME="an_4:17">4:17</A>&nbsp;Poslu&#353;aj molitvu moju, budi milostiv nasljedstvu  svome i u veselje prometni pla&#269; na&#353;, da bismo, ostav&#353;i &#382;ivi,  mogli hvalospjevima slaviti ime tvoje i nemoj dopustiti da i&#353;&#269;eznu  usta onih koji te hvale, o Gospode!"</p> 
<p><A NAME="an_4:17">4:17</A>&nbsp;I sav je Izrael vapio svom snagom svojom, jer je  smrt bila pred o&#269;ima njihovim.</p> 
<p><A NAME="an_4:17">4:17</A>&nbsp;I kraljica se Estera, obuzeta smrtnom tjeskobom,  ute&#269;e Gospodinu; po&#353;to svu&#269;e sa sebe sjajne haljine, navu&#269;e odje&#263;u  tjeskobe i &#382;alosti, te umjesto skupocjenim mirisima posu glavu  pepelom i prahom. I ponizi veoma tijelo svoje postom, a svako  mjesto na kojem se u znak veselja znala ukra&#353;avati posu uvojcima  svoje kose, pomoli se Bogu Izraelovu i kaza:</p> 
<p><A NAME="an_4:17">4:17</A>&nbsp;"Gospodine moj, kralju na&#353;, ti si jedini! Do&#273;i u  pomo&#263; meni koja sam sama, kojoj nema druge pomo&#263;i do tebe, jer  opasnost je moja u ruci mojoj.</p> 
<p><A NAME="an_4:17">4:17</A>&nbsp;Ja sam od svoga djetinjstva slu&#353;ala u obiteljskom  rodu da si ti, Gospode, izabrao Izraela me&#273;u svim drugim narodima:  na&#353;e o&#269;eve me&#273;u svim njihovim precima u svoju trajnu ba&#353;tinu  i da si za njih u&#269;inio sve &#353;to si im obe&#263;ao.</p> 
<p><A NAME="an_4:17">4:17</A>&nbsp;Ali smo sad sagrije&#353;ili pred tobom i ti si nas predao  u ruke neprijatelja na&#353;ih jer smo iskazivali po&#269;ast bogovima  njihovim. Pravedan si, Gospodine!</p> 
<p><A NAME="an_4:17">4:17</A>&nbsp;I sad oni, nezadovoljni ve&#263; gor&#269;inom su&#382;anjstva na&#353;ega, stavi&#353;e ruke svoje u ruke kumira svojih da &#263;e poni&#353;titi odredbu  usta tvojih, uni&#353;titi ba&#353;tinu tvoju, za&#269;epiti usta onima koji  te hvale i utrnuti slavu doma tvoga i &#382;rtvenika tvoga, </p> 
<p><A NAME="an_4:17">4:17</A>&nbsp;a  otvoriti usta naroda da hvale njihove isprazne kumire i dive  se jednom kralju od mesa.</p> 
<p><A NAME="an_4:17">4:17</A>&nbsp;Nemoj predati, Gospode, &#382;ezlo svoje onima koji ne  postoje. Neka se ne smiju propasti na&#353;oj, nego okreni naum njihov  na njihove glave i primjerno kazni onoga koji je po&#269;eo bjesniti  protiv nas. </p> 
<p><A NAME="an_4:17">4:17</A>&nbsp;Sjeti se, Gospode! Objavi se u vrijeme na&#353;ih  jada i ohrabri me, o kralju bogova i vladaru svakoga gospodstva!</p> 
<p><A NAME="an_4:17">4:17</A>&nbsp;Metni u moja usta primjerenu rije&#269; pred lavom, a  njegovo srce zadahni mr&#382;njom na neprijatelja na&#353;ega; da zatre  njega i njegove sumi&#353;ljenike.</p> 
<p><A NAME="an_4:17">4:17</A>&nbsp;A nas oslobodi rukom svojom i do&#273;i u pomo&#263; meni koja  sam sama i nemam nego tebe, o Gospode!</p> 
<p><A NAME="an_4:17">4:17</A>&nbsp;Sve ti je poznato pa zna&#353; da mrzim slavu opakih i  da mi je odvratna postelja neobrezanih i svakoga tu&#273;inca.</p> 
<p><A NAME="an_4:17">4:17</A>&nbsp;Zna&#353; tjeskobu moju, jer ja se gnu&#353;am nad znamenjem  moga viso&#269;anstva koje se nalazi na glavi mojoj. U dane kad se  s njime pojavim grstim se nad njim kao nad dronjkom mjese&#269;nog  pranja i ne nosim ga onih dana koji pripadaju samo meni.</p> 
<p><A NAME="an_4:17">4:17</A>&nbsp;Slu&#353;kinja tvoja nije nikada jela sa stola Hamanova, nisam nikada po&#269;astila kraljevsku gozbu, niti sam pila vino  ljevanica. </p> 
<p><A NAME="an_4:17">4:17</A>&nbsp;I od dana uzdignu&#263;a svoga do danas slu&#353;kinja tvoja  nije se poveselila osim u tebi, Gospode, Bo&#382;e Abrahamov.</p> 
<p><A NAME="an_4:17">4:17</A>&nbsp;Bo&#382;e, nadasve mo&#263;ni, usli&#353;aj glas beznadnih i izbavi  nas iz ruku opakih, a oslobodi i mene od moga straha!"</p> 
<p><A NAME="an_5:1">5:1</A>&nbsp;Tre&#263;ega dana, po&#353;to presta moliti, svu&#269;e molitvene haljine  i zaodjenu se slavom svojom. </p> 
<p><A NAME="an_5:1">5:1</A>&nbsp;Tako &#269;arobna zazva Boga Svevida  i Spasitelja. Onda uze dvije slu&#353;kinje. Na jednu se gotovo nje&#382;no  naslanjala, a druga ju je slijedila i pridr&#382;avala njezinu odje&#263;u. </p> 
<p><A NAME="an_5:1">5:1</A>&nbsp;Blistala je od vrhunske ljepote, lice joj bija&#353;e veselo,  kao rastvoreno ljubavi, a srce sapeto od straha. </p> 
<p><A NAME="an_5:1">5:1</A>&nbsp;Kroza  sva je vrata u&#353;la pred kralja. On je sjedio na svom kraljevskom  prijestolju, zaogrnut svim ukrasom veli&#269;anstva svoga, sav  u zlatu i dragom kamenju, ulijevao je veliko strahopo&#353;tovanje. </p> 
<p><A NAME="an_5:1">5:1</A>&nbsp;Podigav&#353;i svoje lice, sjajem ozaren, pogleda krajnje ljutit.  Kraljici pozli. Od slabosti problijedje i klonu na glavu slu&#353;kinje  &#353;to je pred njom i&#353;la. </p> 
<p><A NAME="an_5:1">5:1</A>&nbsp;Tada Bog sklonu kraljevu du&#353;u na blagost.  Zabrinut, kralj sko&#269;i sa svoga prijestolja i uze je u naru&#269;je  dok ne do&#273;e k sebi. Hrabrio ju je utje&#353;nim rije&#269;ima i upitao: </p> 
<p><A NAME="an_5:1">5:1</A>&nbsp;"&#352;to je, Estero? Ja sam tvoj brat! Ne boj se, ne&#263;e&#353; umrijeti  - na&#353;a je uredba za obi&#269;ne ljude. Pri&#273;i!" </p> 
<p><A NAME="an_5:2">5:2</A>&nbsp;I podigav&#353;i  zlatno &#382;ezlo, postavi ga na vrat Esteri, zagrli je i re&#269;e:  "Govori mi!" </p> 
<p><A NAME="an_5:2">5:2</A>&nbsp;Ona mu re&#269;e: "Spazih te, gospodaru, kao an&#273;ela  Bo&#382;jega, pa mi se uznemiri srce od straha pred sjajem tvojim.  Jer si, gospodaru, divan i lice ti je puno dra&#382;esti." </p> 
<p><A NAME="an_5:2">5:2</A>&nbsp;Dok  je jo&#353; govorila, klonu od iznemoglosti. Kralj se uznemiri, a  sva ju je posluga njegova hrabrila. </p> 
<p><A NAME="an_5:3">5:3</A>&nbsp;Kralj joj re&#269;e: "&#352;to  je tebi, kraljice Estero? &#352;to &#382;eli&#353;? Bila to i polovica kraljevstva, dobit &#263;e&#353; je!" </p> 
<p><A NAME="an_5:4">5:4</A>&nbsp;Estera odgovori: "Neka kralj, ako mu je drago, do&#273;e s Hamanom na gozbu koju sam danas priredila." </p> 
<p><A NAME="an_5:5">5:5</A>&nbsp;Kralj  odvrati: "Obavijestite odmah Hamana da bi se izvr&#353;ila Esterina  &#382;elja."  Kralj dakle do&#273;e s Hamanom na gozbu koju je Estera priredila. </p> 
<p><A NAME="an_5:6">5:6</A>&nbsp;Dok su pili vino, kralj kaza Esteri: "&#352;to god zatra&#382;i&#353;, dobit  &#263;e&#353;. &#352;to god za&#382;eli&#353;, bila to i polovica kraljevstva, bit &#263;e  ti!" </p> 
<p><A NAME="an_5:7">5:7</A>&nbsp;Estera odgovori: "Molba mi je i &#382;elja, </p> 
<p><A NAME="an_5:8">5:8</A>&nbsp;ako sam na&#353;la  milost u o&#269;ima kraljevim i ako se kralju svidi dati mi &#353;to molim  i u&#269;initi &#353;to &#382;elim, da kralj ponovo do&#273;e s Hamanom na gozbu  koju &#263;u sutra pripremiti za njih i tad &#263;u postupiti po rije&#269;i  kraljevoj." </p> 
<p><A NAME="an_5:9">5:9</A>&nbsp;Toga dana Haman izi&#273;e sretan i zadovoljna srca, ali se  rasrdi jako na Mordokaja kad vidje da na vratima kraljevim nije  ustao ni maknuo se pred njim. </p> 
<p><A NAME="an_5:10">5:10</A>&nbsp;Haman se ipak svlada. Ode ku&#263;i  i posla po svoje prijatelje i po &#382;enu Zare&#353;u. </p> 
<p><A NAME="an_5:11">5:11</A>&nbsp;Pripovijedao  im je o sjaju svoga bogatstva, o mno&#353;tvu svojih sinova i o svemu  onome &#269;ime ga je kralj uzveli&#269;ao i &#269;ime ga je uzdignuo nad sve  svoje knezove i slu&#382;benike. </p> 
<p><A NAME="an_5:12">5:12</A>&nbsp;Haman jo&#353; dometnu: "I kraljica  Estera nije uz kralja pozvala nikoga osim mene na gozbu koju  je priredila. I sutra sam samo ja uz kralja njezin uzvanik. </p> 
<p><A NAME="an_5:13">5:13</A>&nbsp;Ali  me sve to ne mo&#382;e u&#269;initi sretnim dokle god gledam &#381;idova Mordokaja  kako sjedi na vratima kraljevim." </p> 
<p><A NAME="an_5:14">5:14</A>&nbsp;Re&#269;e mu Zare&#353;a, &#382;ena njegova, i svi prijatelji njegovi: "Podigni vje&#353;ala visoka pedeset lakata.  Sutra ujutro zatra&#382;i od kralja neka na njih objese Mordokaja.  Poslije toga idi sretan s kraljem na gozbu." Savjet se Hamanu  u&#269;ini dobar, pa on naredi da se podignu vje&#353;ala.</p> 
<p><A NAME="an_6:1">6:1</A>&nbsp;Te no&#263;i kralj ne moga&#353;e usnuti. Zato naredi da mu donesu i  &#269;itaju knjigu znamenitih doga&#273;aja, Ljetopise. </p> 
<p><A NAME="an_6:2">6:2</A>&nbsp;Tu se na&#273;e zapisano  kako je Mordokaj prokazao Bigtanu i Tere&#353;a, dva dvoranina kraljeva, &#269;uvare praga, koji su se spremali da podignu ruke na kralja  Ahasvera. </p> 
<p><A NAME="an_6:3">6:3</A>&nbsp;Kralj upita: "Kakva je &#269;ast i kakvo je odlikovanje  zapalo Mordokaja za sve to?" Kraljeve sluge, dvorani koji ga  slu&#353;ahu, odgovori&#353;e: "Ni&#353;ta nije u&#269;injeno za nj."</p> 
<p><A NAME="an_6:4">6:4</A>&nbsp;Kralj onda zapita: "Tko je u predvorju?" A to u vanjsko  predvorje kraljevske pala&#269;e bija&#353;e stigao Haman da tra&#382;i od kralja  neka objese Mordokaja na vje&#353;alima koja su ve&#263; bila podignuta  za nj. </p> 
<p><A NAME="an_6:5">6:5</A>&nbsp;Slu&#382;benici kraljevi odgovori&#353;e: "Eno se u predvorju  nalazi Haman." "Neka u&#273;e!" - naredi kralj. </p> 
<p><A NAME="an_6:6">6:6</A>&nbsp;Kako Haman u&#273;e, kralj ga upita: "&#352;to treba u&#269;initi &#269;ovjeku koga kralj ho&#263;e da  po&#269;asti?" Haman re&#269;e u sebi: "Koga ako ne mene kralj &#382;eli po&#269;astiti?" </p> 
<p><A NAME="an_6:7">6:7</A>&nbsp;Zato odgovori kralju: "Za &#269;ovjeka koga kralj &#382;eli po&#269;astiti </p> 
<p><A NAME="an_6:8">6:8</A>&nbsp;treba donijeti kraljevske haljine koje kralj sam obla&#269;i i  dovesti konja kojega kralj ja&#353;e i polo&#382;iti mu na glavu kraljevsku  krunu. </p> 
<p><A NAME="an_6:9">6:9</A>&nbsp;Haljine i konja neka kralj preda jednome od najuglednijih  kne&#382;eva kraljevih da bi taj obukao onoga koga kralj &#382;eli po&#269;astiti  i na konju ga odveo na gradski trg uzvikuju&#263;i pred njim: 'Tako  biva onome koga kralj ho&#263;e da po&#269;asti!'" </p> 
<p><A NAME="an_6:10">6:10</A>&nbsp;Kralj nato naredi  Hamanu: "Uzmi odmah haljine i konja, kako si rekao, pa u&#269;ini  tako Mordokaju &#381;idovu koji sjedi na kraljevim vratima i ne propusti  ni&#353;ta od onoga &#353;to si rekao!"</p> 
<p><A NAME="an_6:11">6:11</A>&nbsp;Haman uze haljine i konja: obu&#269;e u haljine Mordokaja  i provede ga na konju po trgu grada vi&#269;u&#263;i pred njim: "Tako biva  onome koga kralj ho&#263;e da po&#269;asti!" </p> 
<p><A NAME="an_6:12">6:12</A>&nbsp;Malo zatim Mordokaj se  vrati k vratima kraljevim, a Haman, tu&#382;an i zastrte glave, ode  &#382;urno ku&#263;i </p> 
<p><A NAME="an_6:13">6:13</A>&nbsp;te ispri&#269;a Zare&#353;i, &#382;eni svojoj, i svima prijateljima  svojim &#353;to se dogodilo. Njegovi mu savjetnici i &#382;ena Zare&#353;a reko&#353;e:  "Ako Mordokaj, pred kojim si po&#269;eo posrtati, pripada &#382;idovskom  rodu, ne&#263;e&#353; ga nadja&#269;ati, nego &#263;e te on zacijelo oboriti."</p> 
<p><A NAME="an_6:14">6:14</A>&nbsp;Jo&#353; su o tom razgovarali, kad eto kraljevih dvorana.  Do&#353;li su tra&#382;iti Hamana da ga &#382;urno odvedu na gozbu koju je priredila  Estera. </p> 
<p><A NAME="an_7:1">7:1</A>&nbsp;Kralj i Haman do&#273;o&#353;e na gozbu kraljici Esteri. </p> 
<p><A NAME="an_7:2">7:2</A>&nbsp;I toga drugoga  dana, dok se pilo vino, re&#269;e kralj Esteri: "Koja ti je molba, kraljice Estero? Bit &#263;e ti udovoljena! Koja je tvoja &#382;elja?  Ako je i pola kraljevstva, bit &#263;e ti!" </p> 
<p><A NAME="an_7:3">7:3</A>&nbsp;Kraljica Estera odgovori:  "Ako sam, kralju, na&#353;la milost u tvojim o&#269;ima i ako ti je s voljom, neka mi se u ime molbe pokloni &#382;ivot, a u ime &#382;elje moj narod! </p> 
<p><A NAME="an_7:4">7:4</A>&nbsp;Jer smo ja i narod moj predani za zator, klanje, uni&#353;tenje.  Da smo predani u roblje, &#353;utjela bih jer nevolja ne bi bila &#353;tetna  po kralja." </p> 
<p><A NAME="an_7:5">7:5</A>&nbsp;Ali kralj Ahasver upade kraljici Esteri u rije&#269;  pa je upita: "Tko je taj? Gdje je taj koji je namislio takvo  &#353;to u&#269;initi?" Estera tada odgovori: "Progonitelj i neprijatelj  jest Haman, ovaj zlikovac!" </p> 
<p><A NAME="an_7:6">7:6</A>&nbsp;Haman se zaprepasti pred kraljem  i kraljicom. </p> 
<p><A NAME="an_7:7">7:7</A>&nbsp;Kralj, gnjevan, ostavi vino te ode u vrt pala&#269;e.  Haman osta uz kraljicu da je moli za svoj &#382;ivot, jer je uvidio  da je njegova nesre&#263;a pred kraljem gotova.</p> 
<p><A NAME="an_7:8">7:8</A>&nbsp;Kralj se vrati iz vrta u dvoranu gdje se pilo vino. Dotle  Haman bija&#353;e pao na po&#269;ivaljku na kojoj se nalazila Estera. "Poku&#353;ava&#353;  jo&#353; i nasilje nad kraljicom, i to u mome vlastitom domu?" - povika  kralj. Tek &#353;to su te rije&#269;i izletjele iz kraljevih usta, pokri&#353;e  lice Hamanu. </p> 
<p><A NAME="an_7:9">7:9</A>&nbsp;Tada kaza Harbona, jedan od dvorana koji su stajali  u slu&#382;bi kraljevoj: "Eno i vje&#353;ala &#353;to ih je Haman pripravio  za Mordokaja koji je govorio u korist kraljevu. Nalaze se kraj  Hamanove ku&#263;e i visoka su pedeset lakata." Kralj zapovjedi: "Objesite  ga na njih!" </p> 
<p><A NAME="an_7:10">7:10</A>&nbsp;Hamana objesi&#353;e na vje&#353;ala koja bija&#353;e pripravio  Mordokaju, i kraljeva se srd&#382;ba uti&#353;a.</p> 
<p><A NAME="an_8:1">8:1</A>&nbsp;Onoga istog dana kralj Ahasver preda kraljici Esteri ku&#263;u Hamana, progonitelja &#381;idova, a Mordokaj je stupio pred kraljevo lice, jer je Estera objasnila kralju &#353;to joj je on. </p> 
<p><A NAME="an_8:2">8:2</A>&nbsp;Kralj skinu  pe&#269;atni prsten, koji je ve&#263; bio oduzeo Hamanu, i dade ga Mordokaju, a Estera postavi Mordokaja nad Hamanovom ku&#263;om.</p> 
<p><A NAME="an_8:3">8:3</A>&nbsp;Estera tada ponovo progovori kralju. Baci mu se pred noge;  rasplaka se i najvru&#263;e ga zamoli da osujeti zlo Hamana Aga&#273;anina  i naum opaki &#353;to ga bija&#353;e zasnovao protiv &#381;idova. </p> 
<p><A NAME="an_8:4">8:4</A>&nbsp;Kralj pru&#382;i  prema Esteri zlatno &#382;ezlo. Estera se di&#382;e, stade pred kraljem </p> 
<p><A NAME="an_8:5">8:5</A>&nbsp;i re&#269;e: "Ako je kralju po volji, ako sam na&#353;la milost pred  licem njegovim, ako je kralju pravo te ako sam mila u njegovim  o&#269;ima, neka pismeno opozove sve &#353;to napisa Haman, sin Hamdatin, Aga&#273;anin, u opakoj nakani da se pobiju &#381;idovi koji se nalaze  u svim pokrajinama kraljevstva. </p> 
<p><A NAME="an_8:6">8:6</A>&nbsp;T&#211;a kako bih ja mogla gledati  nesre&#263;u koja bi pogodila moj narod? Kako bih mogla gledati zator  roda svoga?"</p> 
<p><A NAME="an_8:7">8:7</A>&nbsp;Kralj Ahasver odgovori kraljici Esteri i Mordokaju &#381;idovu:  "Eto, poklonio sam Esteri ku&#263;u Hamanovu, a njega sam dao objesiti  jer je bio digao svoju ruku na &#381;idove, </p> 
<p><A NAME="an_8:8">8:8</A>&nbsp;a vi u ime kraljevo  napi&#353;ite o &#381;idovima &#353;to vam se svi&#273;a i zape&#269;atite kraljevim prstenom.  Jer neopoziv je proglas koji je u kraljevo ime napisan te kraljevim  pe&#269;atom zape&#269;a&#263;en."</p> 
<p><A NAME="an_8:9">8:9</A>&nbsp;Tada, dvadeset i tre&#263;eg dana tre&#263;ega mjeseca, to jest  mjeseca Sivana, budu sazvani pisari kraljevi i prema svemu &#353;to  bija&#353;e naredio Mordokaj napisa se &#381;idovima, namjesnicima, upravlja&#269;ima  i knezovima pokrajina od Indije do Etiopije, a bija&#353;e sto dvadeset  i sedam pokrajina, svakoj pokrajini njezinim pismom, svakom narodu  njegovim jezikom, pa i &#381;idovima njihovim pismom i njihovim jezikom. </p> 
<p><A NAME="an_8:10">8:10</A>&nbsp;On napisa pisma u ime kralja Ahasvera i zape&#269;ati ih kraljevim  prstenom pa ih razasla po skorote&#269;ama koji su jahali na konjima, pastusima iz kraljevske ergele. </p> 
<p><A NAME="an_8:11">8:11</A>&nbsp;Kralj je dopustio &#381;idovima  po svim gradovima da se mogu sastajati, braniti svoj &#382;ivot te  uni&#353;titi, ubiti i zatrti svaku vojsku narodnu ili pokrajinsku  koja bi ih napala, ne &#353;tede&#263;i ni djecu ni &#382;ene, a slobodno im  je oplijeniti njihova dobra; </p> 
<p><A NAME="an_8:12">8:12</A>&nbsp;sve istoga dana u svim pokrajinama  kraljevstva Ahasverova: trinaestog dana dvanaestoga mjeseca,  to jest mjeseca Adara.</p> 
<p><A NAME="an_8:12">8:12</A>&nbsp;Prijepis toga pisma glasi: </p> 
<p><A NAME="an_8:12">8:12</A>&nbsp;"Veliki kralj Ahasver  namjesnicima u sto dvadeset i sedam pokrajina od Indije do Etiopije, upravlja&#269;ima pokrajina i svima svojim vjernim podanicima, pozdrav!</p> 
<p><A NAME="an_8:12">8:12</A>&nbsp;Mnogi, koliko su vi&#353;e obasuti &#269;astima, poradi velike  dobrodu&#353;nosti svojih dobro&#269;initelja, toliko se vi&#353;e znaju uzobijestiti  zbog toga. Pa ne samo da nastoje nanijeti zlo na&#353;im podanicima  nego, nesposobni da obuzdaju bahatost, namje&#353;taju zamku i samim  svojim dobro&#269;initeljima. </p> 
<p><A NAME="an_8:12">8:12</A>&nbsp;Oni ne samo da iskorjenjuju osje&#263;aj  harnosti nego, zaneseni naduto&#353;&#263;u onih koji ne znaju za dobro, umi&#353;ljaju da &#263;e umaknuti Bogu koji sve vidi i pravdi koja mrzi  zlo. </p> 
<p><A NAME="an_8:12">8:12</A>&nbsp;&#268;esto i mnogi od onih koji su na vlasti, kad upravu  dr&#382;avnih poslova povjere prijateljima, pod njihovim utjecajem  postanu sukrivci nevine krvi i zapletu se u nepopravljive nevolje: </p> 
<p><A NAME="an_8:12">8:12</A>&nbsp;smicalice,licemjerje i pokvarenosti izigraju &#269;estitu dobronamjernost  upravlja&#269;a. </p> 
<p><A NAME="an_8:12">8:12</A>&nbsp;To se mo&#382;e vidjeti ne toliko iz starijih povijesti  koje su do nas doprle: istra&#382;ite samo kolike je zlo&#269;ine pred  na&#353;im o&#269;ima po&#269;inila opakost nedostojnih vladara. </p> 
<p><A NAME="an_8:12">8:12</A>&nbsp;Zato &#263;emo  se ubudu&#263;e truditi da svim ljudima damo mirno i spokojno kraljevstvo. </p> 
<p><A NAME="an_8:12">8:12</A>&nbsp;Uvest &#263;emo promjene, a &#353;to nam se na uvid podastre prosu&#273;ivat  &#263;emo s najdobrohotnijom susretljivo&#353;&#263;u.</p> 
<p><A NAME="an_8:12">8:12</A>&nbsp;Tako smo Hamana, sina Hamdatina, Makedonca, koji  je doista stran krvi Perzijanaca i jako daleko od na&#353;e naklonosti, primili kao gosta, </p> 
<p><A NAME="an_8:12">8:12</A>&nbsp;a on se toliko okoristio dobrohotno&#353;&#263;u  koju gajimo prema svakom narodu da je bio nazvan na&#353;im ocem i  bio po&#353;tovan od svih jer je zauzimao drugo mjesto, najbli&#382;e kraljevskom  prijestolju. </p> 
<p><A NAME="an_8:12">8:12</A>&nbsp;Ali ne znaju&#263;i obuzdati svoju oholost, smisli  kako bi nas li&#353;io kraljevstva i &#382;ivota, </p> 
<p><A NAME="an_8:12">8:12</A>&nbsp;tra&#382;e&#263;i da mnogovrsnim  spletkama uni&#353;ti Mordokaja, na&#353;eg spasitelja i trajnog dobro&#269;initelja, i na&#353;u neporo&#269;nu dru&#382;icu kraljevstva, Esteru, sa svim njihovim  narodom. </p> 
<p><A NAME="an_8:12">8:12</A>&nbsp;Mislio je da &#263;e nas tako osamljene zasko&#269;iti i  prenijeti vlast Perzijanaca u ruke Makedonaca.</p> 
<p><A NAME="an_8:12">8:12</A>&nbsp;Ali smo mi utvrdili da &#381;idovi koje je taj zlikovac  naumio zatrti ne samo da nisu zlotvori nego su, upravljani najpravednijim  zakonima, </p> 
<p><A NAME="an_8:12">8:12</A>&nbsp;sinovi Najvi&#353;ega, Najve&#263;ega, &#382;ivoga Boga koji  &#269;uva nama, kao i na&#353;im djedovima, carstvo u najboljem redu. </p> 
<p><A NAME="an_8:12">8:12</A>&nbsp;U&#269;init  &#263;ete, dakle, dobro ne budete li se poslu&#382;ili pismima koja je  uputio Haman, Hamdatov sin, jer je on, tvorac toga zlo&#269;ina, ve&#263;  obje&#353;en sa svom obitelji pred vratima Suze: Bog, koji vlada nad  svime, smjesta mu je dosudio zaslu&#382;enu kaznu. </p> 
<p><A NAME="an_8:12">8:12</A>&nbsp;Izlo&#382;iv&#353;i  na svakom mjestu prijepis ove naredbe, pustite da se &#381;idovi slu&#382;e  slobodno svojim zakonima. Pomognite im da uzmognu s uspjehom  odbiti od sebe one koji bi ih napali u &#269;asu nevolje trinaestoga  dana dvanaestoga mjeseca, mjeseca Adara, jer je ba&#353; to dan </p> 
<p><A NAME="an_8:12">8:12</A>&nbsp;u  koji je Bog, gospodar svega, izabranom narodu donio radost mjesto  uni&#353;tenja. </p> 
<p><A NAME="an_8:12">8:12</A>&nbsp;Zato i vi me&#273;u svojim spomen-blagdanima svetkujte  u svoj sve&#269;anosti ovaj osobiti dan da bi sada i ubudu&#263;e bio vama  i Perzijancima dobre volje na spas, a na&#353;im neprijateljima spomen  na propast.</p> 
<p><A NAME="an_8:12">8:12</A>&nbsp;Svaki grad ili uop&#263;e pokrajina koja se ovoga ne bude  pridr&#382;avala bit &#263;e nesmiljeno kopljem i ognjem uni&#353;tena: postat  &#263;e ne samo ljudima nepristupa&#269;na nego i zvijerima i pticama zauvijek  mrska." </p> 
<p><A NAME="an_8:13">8:13</A>&nbsp;Prijepis pisma, koje je imalo postati zakonom u svakoj  pokrajini, bija&#353;e objavljen me&#273;u svim narodima, kako bi &#381;idovi  toga dana bili spremni osvetiti se svojim neprijateljima. </p> 
<p><A NAME="an_8:14">8:14</A>&nbsp;Skorote&#269;e, konjanici na kraljevskim pastusima, krenu&#353;e odmah i pojuri&#353;e, po kraljevoj zapovijedi. Naredba je bila objavljena i u tvr&#273;avi  Suzi. </p> 
<p><A NAME="an_8:15">8:15</A>&nbsp;Mordokaj iza&#273;e od kralja odjeven u grimiznu i lanenu  kraljevsku haljinu, s velikom zlatnom krunom i s ogrta&#269;em od  fine tkanine i crvena skrleta. Grad je Suza klicao i veselio  se. </p> 
<p><A NAME="an_8:16">8:16</A>&nbsp;Bio je to za &#381;idove dan svjetla, veselja, kliktanja i  slavlja. </p> 
<p><A NAME="an_8:17">8:17</A>&nbsp;U svakoj pokrajini, u svakom gradu i mjestu do kojega  je dopro kraljev ukaz i zakon, zavlada me&#273;u &#381;idovima veselje, radost, gozba i blagdan, i mnogi me&#273;u pucima zemlje postado&#353;e  &#381;idovi jer ih je spopao strah od &#381;idova.</p> 
<p><A NAME="an_9:1">9:1</A>&nbsp;Trinaestoga dana dvanaestog mjeseca, mjeseca Adara, kad je  morala biti izvr&#353;ena odredba kraljevog ukaza, istoga dana u koji  su se neprijatelji &#381;idova nadali zavladati nad njima dogodi se  obrnuto: &#381;idovi zavlada&#353;e nad neprijateljima svojim.</p> 
<p><A NAME="an_9:2">9:2</A>&nbsp;&#381;idovi se sakupi&#353;e po svojim gradovima u svim pokrajinama  kralja Ahasvera da udare na one koji su tra&#382;ili njihovu propast.  I nitko se nije usu&#273;ivao da im pru&#382;i otpor, jer je sve narode  spopao strah od &#381;idova. </p> 
<p><A NAME="an_9:3">9:3</A>&nbsp;Svi su knezovi pokrajina i namjesnici, upravlja&#269;i i &#269;inovnici kraljevi &#353;titili &#381;idove jer ih je obuzeo  strah od Mordokaja. </p> 
<p><A NAME="an_9:4">9:4</A>&nbsp;Jer je Mordokaj postao velik na kraljevskom  dvoru, i po svim pokrajinama &#353;irio se glas da Mordokaj postaje  sve mo&#263;niji.</p> 
<p><A NAME="an_9:5">9:5</A>&nbsp;&#381;idovi, dakle, udari&#353;e ma&#269;em po svim svojim neprijateljima, sasjeko&#353;e ih i zatr&#353;e; sa svojim mrziteljima postupi&#353;e kako  im se htjelo. </p> 
<p><A NAME="an_9:6">9:6</A>&nbsp;Samo u tvr&#273;avi Suzi smako&#353;e i zatr&#353;e &#381;idovi  pet stotina ljudi; </p> 
<p><A NAME="an_9:7">9:7</A>&nbsp;pogubi&#353;e Par&#353;andatu, Dalfona, Aspatu, </p> 
<p><A NAME="an_9:8">9:8</A>&nbsp;Poratu, Adaliju, Aridatu, </p> 
<p><A NAME="an_9:9">9:9</A>&nbsp;Parma&#353;tu, Arisaja, Aridaja, Jezatu </p> 
<p><A NAME="an_9:10">9:10</A>&nbsp;i  deset sinova Hamana, sina Hamdatina, progonitelja &#381;idova. Ali  se ne pojagmi&#353;e za plijenom.</p> 
<p><A NAME="an_9:11">9:11</A>&nbsp;Toga istog dana, doznav&#353;i za broj ubijenih u tvr&#273;avi  Suzi, </p> 
<p><A NAME="an_9:12">9:12</A>&nbsp;kralj re&#269;e kraljici Esteri: "U tvr&#273;avi Suzi &#381;idovi  su smaknuli i uni&#353;tili pet stotina ljudi i deset Hamanovih sinova.  &#352;to su tek onda izveli u ostalim pokrajinama kraljevim? Koja  je sada molba tvoja? Bit &#263;e usli&#353;ana! Koja je tvoja &#382;elja? Bit  &#263;e ispunjena!" </p> 
<p><A NAME="an_9:13">9:13</A>&nbsp;"Ako je kralju po volji," re&#269;e Estera, "neka  se &#381;idovima koji &#382;ive u Suzi dopusti jo&#353; sutra primijeniti isti  zakon kao i danas i neka se objesi deset Hamanovih sinova."</p> 
<p><A NAME="an_9:14">9:14</A>&nbsp;Kralj naredi da se tako u&#269;ini: zakon bi u Suzi progla&#353;en  i deset Hamanovih sinova obje&#353;eno. </p> 
<p><A NAME="an_9:15">9:15</A>&nbsp;Tako se &#381;idovi Suze sakupi&#353;e  i &#269;etrnaestoga dana mjeseca Adara pa pobi&#353;e u Suzi jo&#353; tri stotine  ljudi. Ali se ni tada ne pojagmi&#353;e za plijenom.</p> 
<p><A NAME="an_9:16">9:16</A>&nbsp;Ostali &#381;idovi, oni koji su &#382;ivjeli u kraljevskim pokrajinama, sakupi&#353;e se da brane svoje &#382;ivote i mir od neprijatelja: pobi&#353;e  sedamdeset i pet tisu&#263;a du&#353;mana. Ali se ni tada ne pojagmi&#353;e  za plijenom. Bio je trinaesti dan mjeseca Adara. </p> 
<p><A NAME="an_9:17">9:17</A>&nbsp;&#268;etrnaestoga  dana &#381;idovi su mirovali: to bija&#353;e dan gozbe i veselja. </p> 
<p><A NAME="an_9:18">9:18</A>&nbsp;&#381;idovi  u Suzi koji su se sakupili trinaestoga i &#269;etrnaestoga dana mirovahu  petnaestoga dana; to je bio dan njihova veselja i gozbi. </p> 
<p><A NAME="an_9:19">9:19</A>&nbsp;Zbog  toga &#381;idovi pripoljci, oni koji &#382;ive po neutvr&#273;enim selima, blagdanski  svetkuju &#269;etrnaesti dan mjeseca Adara vesele&#263;i se i gozbuju&#263;i  i me&#273;u sobom izmjenjuju&#263;i darove. </p> 
<p><A NAME="an_9:19">9:19</A>&nbsp;A koji &#382;ive u gradovima  slave i petnaesti dan Adara u razdraganosti i u veselju, izmjenjuju&#263;i  me&#273;u sobom darove.</p> 
<p><A NAME="an_9:20">9:20</A>&nbsp;Mordokaj opisa te doga&#273;aje i upravi pisma &#381;idovima svih  blizih i dalekih pokrajina kralja Ahasvera. </p> 
<p><A NAME="an_9:21">9:21</A>&nbsp;Nalo&#382;io im je  da &#269;etrnaesti i petnaesti dan mjeseca Adara svake godine slave </p> 
<p><A NAME="an_9:22">9:22</A>&nbsp;kao dane u kojima su &#381;idovi postigli spokoj od svojih neprijatelja  i kao mjesec koji je bio pretvorio u radost njihovu tugu a u  blagdan njihovo &#382;alovanje. Neka ih slave gozbom i veseljem, izmjenjuju&#263;i  me&#273;u sobom darove i dijele&#263;i poklone ubogima. </p> 
<p><A NAME="an_9:23">9:23</A>&nbsp;&#381;idovi prihvati&#353;e  da dr&#382;e ono &#353;to su ve&#263; sami od sebe po&#269;eli slaviti i o &#269;emu im  je pisao Mordokaj: </p> 
<p><A NAME="an_9:24">9:24</A>&nbsp;"Haman, sin Hamdatin, Aga&#273;anin, progonitelj  svih &#381;idova, kako je bio naumio sve ih uni&#353;titi, baci 'Pur',  to jest &#382;drijeb, za njihovo smaknu&#263;e i zator; </p> 
<p><A NAME="an_9:25">9:25</A>&nbsp;ali kad je  za njegovu zamisao doznao kralj, on pismeno naredi: 'Neka se  na njegovu glavu obori opaki naum &#353;to ga bija&#353;e zasnovao protiv  &#381;idova i neka bude obje&#353;en, on i sinovi njegovi.'"</p> 
<p><A NAME="an_9:26">9:26</A>&nbsp;Zbog toga su ti dani nazvani Purim, prema rije&#269;i Pur.  Zato prema svem sadr&#382;aju toga pisma i prema onome &#353;to su vidjeli  i &#353;to im bija&#353;e preneseno </p> 
<p><A NAME="an_9:27">9:27</A>&nbsp;&#381;idovi se neopozivo obveza&#353;e i  prihvati&#353;e za se, za svoje potomke i za sve one koji se s njima  budu udru&#382;ili da &#263;e svake godine slaviti ta dva dana prema tom  propisu i u to vrijeme. </p> 
<p><A NAME="an_9:28">9:28</A>&nbsp;Te dane valja slaviti i njih se sje&#263;ati  od pokoljenja do pokoljenja u svakoj obitelji, pokrajini i gradu;  ti dani Purima ne smiju i&#353;&#269;eznuti ispred &#381;idova, ni spomen na  njih biti izbrisan iz njihova roda.</p> 
<p><A NAME="an_9:29">9:29</A>&nbsp;Kraljica Estera, k&#263;i Abihailova, i &#381;idov Mordokaj pisali  su to &#353;to sna&#382;nije da tako jo&#353; jednom potkrijepe pismo o Purimu. </p> 
<p><A NAME="an_9:30">9:30</A>&nbsp;Pisma su poslali svim &#381;idovima u sto dvadeset i sedam pokrajina  Ahasverova kraljevstva s porukom mira i vjernosti; </p> 
<p><A NAME="an_9:31">9:31</A>&nbsp;da obdr&#382;avaju  te dane Purima u njihovo odre&#273;eno vrijeme, kako su to odredili  &#381;idov Mordokaj i kraljica Estera, i da dr&#382;e post i molitve, onako  kako su to oni obvezali sebe i svoje potomke. </p> 
<p><A NAME="an_9:32">9:32</A>&nbsp;Tako Esterina  naredba ozakoni ove propise Purima i to bi zapisano u knjigu.</p> 
<p><A NAME="an_10:1">10:1</A>&nbsp;Kralj Ahasver udari danak na zemlju i na otoke morske. </p> 
<p><A NAME="an_10:2">10:2</A>&nbsp;Sva  djela njegove mo&#263;i i hrabrosti, a tako i izvje&#353;taj o uzdignu&#263;u  Mordokaja koga je kralj uzvisio, zapisani su u Ljetopisima kraljeva  Medije i Perzije: </p> 
<p><A NAME="an_10:3">10:3</A>&nbsp;kako je &#381;idov Mordokaj bio prvi iza kralja  Ahasvera, velik u o&#269;ima &#381;idova, voljen od mno&#353;tva svoje subra&#263;e  kao pobornik blagostanja svoga naroda i glasnik mira za svoj  rod. </p> 
<p><A NAME="an_10:3">10:3</A>&nbsp;Mordokaj uskliknu: "Bo&#382;je je to djelo! </p> 
<p><A NAME="an_10:3">10:3</A>&nbsp;Sje&#263;am  se, evo, sna koji sam o tom usnio - ni&#353;ta nije ostalo neispunjeno: </p> 
<p><A NAME="an_10:3">10:3</A>&nbsp;malen izvor koji posta rijeka, svjetlo, sunce i voda u izobilju.  Rijeka je Estera kojom se kralj o&#382;enio i u&#269;inio je kraljicom. </p> 
<p><A NAME="an_10:3">10:3</A>&nbsp;Dva zmaja, to smo ja i Haman. </p> 
<p><A NAME="an_10:3">10:3</A>&nbsp;Narodi, to su svi oni koji  su se udru&#382;ili da bi zatrli ime &#382;idovsko. </p> 
<p><A NAME="an_10:3">10:3</A>&nbsp;Moj narod, to je  Izrael - oni koji podigo&#353;e svoj glas k Bogu i bi&#353;e spa&#353;eni. D&#211;a, Gospod spasi svoj narod! Gospod nas oslobodi svih onih zala!  Bog izvede znakove i &#269;udesa kakvih nema me&#273;u poganima! </p> 
<p><A NAME="an_10:3">10:3</A>&nbsp;Zato  on baca dva &#382;drijeba: jedan za Bo&#382;ji puk, drugi za sve ostale  narode. </p> 
<p><A NAME="an_10:3">10:3</A>&nbsp;I oba ova &#382;drijeba iza&#273;o&#353;e u &#269;as, vrijeme i dan koji  je dosudio Bog za sve narode. </p> 
<p><A NAME="an_10:3">10:3</A>&nbsp;Sjetio se Bog naroda svoga  i dosudio pravdu ba&#353;tini svojoj. </p> 
<p><A NAME="an_10:3">10:3</A>&nbsp;I bit &#263;e im - narodu njegovu  Izraelu - ovi dani mjeseca Adara, to jest &#269;etrnaesti i petnaesti, dani okupljanja, radosti i veselja pred Bogom za pokoljenja  dovijeka." </p> 
<p><A NAME="an_10:3">10:3</A>&nbsp;&#268;etvrte godine kraljevanja Ptolemejeva i Kleopatrina, Dositej, koji se kazao kao sve&#263;enik i levit, i njegov sin Ptolemej  donije&#353;e ovo pismo o Purimu, tvrde&#263;i da je vjerodostojno i da  ga je preveo Lizimah, sin Ptolemejev, iz Jeruzalema.</p> 
<p><HR>
<CENTER>
<A HREF="wis.htm">Next: Wisdom</A></CENTER>
</BODY>
</HTML>
