<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Croatian Bible, full text etext at Intangible Textual Heritage">
<TITLE>Croatian Bible: 2 Macabees</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="ma1">Previous</A>&nbsp;
</CENTER>
<HR>
</p> <h3 align="center" align="center">Croatian Bible: 2 Macabees</h3> 
<p><A NAME="an_1:1">1:1</A>&nbsp;Bra&#263;u &#381;idove u Egiptu pozdravljaju njihova bra&#263;a &#381;idovi iz  Jeruzalema i iz &#382;idovske zemlje i &#382;ele im nepomu&#263;eni mir. </p> 
<p><A NAME="an_1:2">1:2</A>&nbsp;Obasuo  vas Bog dobro&#269;instvima i spomenuo se svog Saveza s Abrahamom, Izakom i Jakovom, svojim vjernim slugama! </p> 
<p><A NAME="an_1:3">1:3</A>&nbsp;Dao vam svima srce  da ga &#353;tujete i njegovu volju vr&#353;ite velikodu&#353;no i radosno! </p> 
<p><A NAME="an_1:4">1:4</A>&nbsp;Otvorio  va&#353;e srce svom Zakonu i svojim zapovijedima i dao vam mir! </p> 
<p><A NAME="an_1:5">1:5</A>&nbsp;Usli&#353;ao  vam molitve, pomirio se s vama i ne ostavio vas u vrijeme nevolje! </p> 
<p><A NAME="an_1:6">1:6</A>&nbsp;U ovaj trenutak mi se ovdje za vas molimo. </p> 
<p><A NAME="an_1:7">1:7</A>&nbsp;Za kraljevanja  Demetrijeva godine sto &#353;ezdeset i devete mi smo vam &#381;idovi pisali  ovo: "U nevoljama i jadima koji su zaredali u ovim godinama otkako  su Jason i njegove pristalice izdali Svetu zemlju i kraljevstvo,</p> 
<p><A NAME="an_1:8">1:8</A>&nbsp;zapalili Velika vrata i prolili nevinu krv, pomolili smo  se Gospodinu i on nas je usli&#353;ao. Prinijeli smo &#382;rtvu i najfinije  bra&#353;no, upalili svjetiljke i postavili hljebove." </p> 
<p><A NAME="an_1:9">1:9</A>&nbsp;Sad vam  pi&#353;emo da biste u mjesecu Kislevu svetkovali Blagdan sjenica.  Godine sto osamdeset i osme.</p> 
<p><A NAME="an_1:10">1:10</A>&nbsp;Stanovnici Jeruzalema i stanovnici Judeje, starje&#353;ine  i Juda: savjetniku kralja Ptolemeja Aristobulu, od roda pomazanih  sve&#263;enika, i &#381;idovima u Egiptu pozdrav i dobro zdravlje!</p> 
<p><A NAME="an_1:11">1:11</A>&nbsp;Neka je velika hvala Bogu, koji nas je izbavio iz velikih  pogibli kad smo imali vojevati protiv kralja. </p> 
<p><A NAME="an_1:12">1:12</A>&nbsp;On je doista  odbio one koji su zavojevali na Sveti grad. </p> 
<p><A NAME="an_1:13">1:13</A>&nbsp;Kad im je zapovjednik  oti&#353;ao u Perziju, sasjekli su u Nanejinu hramu i njega i njegovu  vojsku, koja se smatrala nepobjedivom. Nanejini sve&#263;enici poslu&#382;ili  su se varkom. </p> 
<p><A NAME="an_1:14">1:14</A>&nbsp;Antioh je onamo do&#353;ao sa svojim prijateljima  pod izlikom da &#263;e se o&#382;eniti Nanejom, a zapravo da, u ime miraza, prisvoji veliko tamo&#353;nje blago. </p> 
<p><A NAME="an_1:15">1:15</A>&nbsp;Nanejski su sve&#263;enici izlo&#382;ili  blago. &#268;im je Antioh s nekolicinom u&#353;ao u hramsko predvorje,  sve&#263;enici zatvori&#353;e sveti&#353;te. </p> 
<p><A NAME="an_1:16">1:16</A>&nbsp;Otvori&#353;e tajna vrata na stropu, baci&#353;e kamenje i ubi&#353;e zapovjednika. Sasjeko&#353;e ga na komade, a glave baci&#353;e onima koji bijahu vani. </p> 
<p><A NAME="an_1:17">1:17</A>&nbsp;Neka je za sve to  hvaljen na&#353; Bog, koji je bezbo&#382;nike predao smrti.</p> 
<p><A NAME="an_1:18">1:18</A>&nbsp;Dvadeset i petog Kisleva svetkovat &#263;emo o&#269;i&#353;&#263;enje Hrama, pa smo smatrali uputnim da vas o tom obavijestimo, kako biste  i vi prikladno svetkovali Blagdan sjenica i vatre koja se pokazala  kad je Nehemija, sagradiv&#353;i Sveti&#353;te i &#382;rtvenik, prinio &#382;rtve. </p> 
<p><A NAME="an_1:19">1:19</A>&nbsp;Kad su, naime, na&#353;e oce odvodili u Perziju, tada&#353;nji su pobo&#382;ni  sve&#263;enici uzeli &#382;rtvenu vatru i sakrili je u udubinu sli&#269;nu presahlu  bunaru. Spremili su je tako da nitko za to skrovi&#353;te ne sazna. </p> 
<p><A NAME="an_1:20">1:20</A>&nbsp;Poslije mnogo godina bi Bo&#382;ja volja da perzijski kralj po&#353;alje  Nehemiju: ovaj je dao da vatru potra&#382;e potomci onih sve&#263;enika  koji su je sakrili. Ti izvijesti&#353;e da nisu na&#353;li vatre nego nekakvu  muljevitu vodu, a on im zapovjedi da je zahvate i donesu. </p> 
<p><A NAME="an_1:21">1:21</A>&nbsp;Po&#353;to  je bilo pripravljeno sve za &#382;rtvu, nalo&#382;i Nehemija sve&#263;enicima  da tom vodom po&#353;krope drva i &#353;to je na njima. </p> 
<p><A NAME="an_1:22">1:22</A>&nbsp;Tek &#353;to su  to u&#269;inili, u trenutku zasja sunce, dotad zastrto oblakom, i  buknu velika vatra, tako te se svi zadivi&#353;e. </p> 
<p><A NAME="an_1:23">1:23</A>&nbsp;Dok je &#382;rtva  izgarala, sve&#263;enici su molili - sve&#263;enici i sav narod. Zapo&#269;injao  je Jonatan, a drugi su, zajedno s Nehemijom, nastavljali.</p> 
<p><A NAME="an_1:24">1:24</A>&nbsp;Molitva je glasila ovako: "Gospode, Gospode Bo&#382;e, stvoritelju  svega, stra&#353;ni, jaki, pravedni, milosrdni, jedini kralju, jedini  dobri, </p> 
<p><A NAME="an_1:25">1:25</A>&nbsp;jedini dare&#382;ljivi, jedini pravedni, svemogu&#263;i i vje&#269;ni, koji spasava&#353; Izraela od svakog zla, koji si na&#353;e oce izabrao  i posvetio, </p> 
<p><A NAME="an_1:26">1:26</A>&nbsp;primi ovu &#382;rtvu za sav svoj izraelski narod.  &#268;uvaj svoju ba&#353;tinu i posveti je! </p> 
<p><A NAME="an_1:27">1:27</A>&nbsp;Sakupi one od nas koji  su razasuti, izbavi one &#353;to robuju me&#273;u poganima, pogledaj milostivo  prezrene i pogr&#273;ene, tako da pogani spoznaju da si ti na&#353; Bog! </p> 
<p><A NAME="an_1:28">1:28</A>&nbsp;Kazni one koji nas ugnjetavaju i drsko vrije&#273;aju! </p> 
<p><A NAME="an_1:29">1:29</A>&nbsp;Usadi  svoj narod u svoje Sveto mjesto, kao &#353;to je rekao Mojsije!"</p> 
<p><A NAME="an_1:30">1:30</A>&nbsp;Sve&#263;enici pak pjevahu hvalospjeve. </p> 
<p><A NAME="an_1:31">1:31</A>&nbsp;Kad je izgorjela  &#382;rtva, zapovjedi Nehemija da se preostala voda izlije na veliko  kamenje. </p> 
<p><A NAME="an_1:32">1:32</A>&nbsp;Kad su to izvr&#353;ili, liznu plamen, ali ga upi ja&#269;i  sjaj vatre na &#382;rtveniku. </p> 
<p><A NAME="an_1:33">1:33</A>&nbsp;Razglasilo se to, i kralju perzijskom  bi javljeno da se na mjestu gdje sve&#263;enici, odvedeni u su&#382;anjstvo, bijahu sakrili oganj pojavila voda kojom su Nehemija i njegovi  ljudi posvetili &#382;rtve. </p> 
<p><A NAME="an_1:34">1:34</A>&nbsp;Kralj nato provjeri doga&#273;aj, dade  ograditi to mjesto i uspostaviti sveti&#353;te. </p> 
<p><A NAME="an_1:35">1:35</A>&nbsp;Onima kojima ga  je prepustio dao je udio u velikim prihodima koje je odande izvla&#269;io. </p> 
<p><A NAME="an_1:36">1:36</A>&nbsp;Nehemija i njegovi ljudi to su mjesto prozvali Neftar, &#353;to  zna&#269;i "o&#269;i&#353;&#263;enje", ali se ono op&#263;enito zove Neftaj.</p> 
<p><A NAME="an_2:1">2:1</A>&nbsp;U spisima se nalazi kako je prorok Jeremija prisilno iseljenima  zapovjedio da uzmu vatre, kako je ve&#263; spomenuto, </p> 
<p><A NAME="an_2:2">2:2</A>&nbsp;i kako je  tim prisilno iseljenima prorok preporu&#269;io, kad im je davao Zakon, da ne zaborave zapovijedi Gospodnjih i ne zastrane vjerom kad  budu gledali ukra&#353;ene zlatne i srebrne likove. </p> 
<p><A NAME="an_2:3">2:3</A>&nbsp;Takvim i sli&#269;nim  rije&#269;ima opominja&#353;e ih da ne odvrgnu Zakon od srca. </p> 
<p><A NAME="an_2:4">2:4</A>&nbsp;U tom  je spisu pisalo kako je prorok po Bo&#382;jem nadahnu&#263;u sa sobom ponio  &#352;ator i Kov&#269;eg saveza, pa se uspeo na goru na koju se bio popeo  Mojsije i odakle je motrio Bo&#382;ju ba&#353;tinu. </p> 
<p><A NAME="an_2:5">2:5</A>&nbsp;Stigav&#353;i onamo,  Jeremija na&#273;e stan u pe&#263;ini, unese u nj &#352;ator i Kov&#269;eg i kadioni  &#382;rtvenik, a ulaz zagradi. </p> 
<p><A NAME="an_2:6">2:6</A>&nbsp;Neki od njegovih pratilaca do&#353;li  su zatim da ozna&#269;e put, ali ga nisu mogli na&#263;i. </p> 
<p><A NAME="an_2:7">2:7</A>&nbsp;Kad je to  saznao Jeremija, prekorio ih je ovako: "Ovo mjesto bit &#263;e nepoznato  sve dok Bog ponovo ne sabere svoj narod i ne smiluje mu se. </p> 
<p><A NAME="an_2:8">2:8</A>&nbsp;Tada  &#263;e Gospodin ponovo pokazati sve ove predmete i vidjet &#263;e se Gospodinova  slava i Oblak, kao &#353;to se pojavio za Mojsija i kad je Salomon  molio da hram bude veli&#269;anstveno posve&#263;en."</p> 
<p><A NAME="an_2:9">2:9</A>&nbsp;Tu se tako&#273;er pripovijedalo kako je Salomon, nadaren mudro&#353;&#263;u, prinio &#382;rtvu posvete i zavr&#353;etka Hrama. </p> 
<p><A NAME="an_2:10">2:10</A>&nbsp;Isto onako kako  je Mojsije molio Gospodina i s neba si&#273;e oganj i sa&#382;ga &#382;rtvu, tako je i Salomon molio te je oganj si&#353;ao i sagorio &#382;rtve. </p> 
<p><A NAME="an_2:11">2:11</A>&nbsp;Mojsije  bija&#353;e rekao: "Zato &#353;to se nije pojela, okajnica je spaljena." </p> 
<p><A NAME="an_2:12">2:12</A>&nbsp;Tako je i Salomon svetkovao osam dana.</p> 
<p><A NAME="an_2:13">2:13</A>&nbsp;O tome se pripovijeda i u spisima i uspomenama Nehemijinim, i jo&#353; kako je on, sastavljaju&#263;i knji&#382;nicu, sakupio knjige o  kraljevima, o prorocima i o Davidu, a tako i darovnice kraljeva. </p> 
<p><A NAME="an_2:14">2:14</A>&nbsp;Isto je tako Juda sabrao sve knjige, razasute zbog rata koji  se vodio protiv nas, i sad su u na&#353;im rukama. </p> 
<p><A NAME="an_2:15">2:15</A>&nbsp;Ako vam, dakle, trebaju, po&#353;aljite nam glasnike da vam ih donesu.</p> 
<p><A NAME="an_2:16">2:16</A>&nbsp;Pi&#353;emo vam zato &#353;to namjeravamo svetkovati o&#269;i&#353;&#263;enje  Hrama. Bilo bi, dakle, lijepo da i vi te dane svetkujete. </p> 
<p><A NAME="an_2:17">2:17</A>&nbsp;Bog  je spasio sav svoj narod i svima dao ba&#353;tinu, kraljevstvo, sve&#263;eni&#353;tvo  i Sveti&#353;te - pa &#263;e nam se Bog, kako se nadamo </p> 
<p><A NAME="an_2:18">2:18</A>&nbsp;jer je Zakonom  obe&#263;ao, uskoro smilovati i sabrati nas iz krajeva pod nebom na  Sveto mjesto. On nas je izbavio iz velikih zala i o&#269;istio mjesto.</p> 
<p><A NAME="an_2:19">2:19</A>&nbsp;Povijest Jude Makabeja i njegove bra&#263;e, o&#269;i&#353;&#263;enje velikog  Hrama, obnovu &#382;rtvenika; </p> 
<p><A NAME="an_2:20">2:20</A>&nbsp;zatim bojeve protiv Antioha Epifana  i njegova sina Eupatora; </p> 
<p><A NAME="an_2:21">2:21</A>&nbsp;nadalje, nebeska ukazanja u prilog  junaka koji su se velikodu&#353;no borili za &#382;idovstvo, tako da su, premda malobrojni, oplijenili svu zemlju i barbarske horde natjerali  u bijeg; </p> 
<p><A NAME="an_2:22">2:22</A>&nbsp;zatim kako su ponovo osvojili Sveti&#353;te, slavno u  svem svijetu, oslobodili Grad, uspostavili zakone kojima je prijetilo  ukinu&#263;e, jer im se Gospod smilovao sa svom svojom blago&#353;&#263;u; </p> 
<p><A NAME="an_2:23">2:23</A>&nbsp;sve  je to Jason Cirenac ocrtao u pet knjiga, a mi &#263;emo poku&#353;ati da  zbijemo u jedno djelo.</p> 
<p><A NAME="an_2:24">2:24</A>&nbsp;S obzirom na obilje brojeva i na te&#353;ko&#263;u na koju, zbog  opse&#382;nosti gra&#273;e, nailaze oni koji se upu&#353;taju u povijesna izlaganja,</p> 
<p><A NAME="an_2:25">2:25</A>&nbsp;nastojali smo pru&#382;iti duhovnu okrepu onima koji &#382;ele &#269;itati, lako &#353;tivo onima koji bi te &#269;injenice htjeli upamtiti, a svima  bez razlike korist. </p> 
<p><A NAME="an_2:26">2:26</A>&nbsp;Nama koji smo se latili mu&#269;nog posla  skra&#263;ivanja ono nije laka zada&#263;a nego rad koji stoji znoja i  bdjenja. </p> 
<p><A NAME="an_2:27">2:27</A>&nbsp;Ali kao &#353;to nije lako onome koji prire&#273;uje gozbu  i nastoji zadovoljiti druge, i mi &#263;emo, da zaslu&#382;imo zahvalnost  mnogih, radosno podnijeti ovaj mu&#269;ni posao. </p> 
<p><A NAME="an_2:28">2:28</A>&nbsp;Prepu&#353;taju&#263;i  povjesni&#269;aru brigu da podrobno opisuje svaki doga&#273;aj, mi &#263;emo  se truditi da dademo pojednostavnjen prikaz. </p> 
<p><A NAME="an_2:29">2:29</A>&nbsp;Kao &#353;to se graditelj  nove ku&#263;e mora pobrinuti za &#269;itavu zgradu, a onaj koji je ukra&#353;uje  i oslikava vo&#353;tanim bojama treba da misli &#353;to dolazi u obzir  za ukra&#353;ivanje, tako treba da bude u na&#353;em poslu. </p> 
<p><A NAME="an_2:30">2:30</A>&nbsp;Udubiti  se u stvar, istra&#382;ivati izvore i zalaziti u pojedinosti - to  je du&#382;nost pisca povijesti. </p> 
<p><A NAME="an_2:31">2:31</A>&nbsp;A onomu koji sa&#382;ima treba dopustiti  da bude kratak u izlaganju, klone&#263;i se iscrpne povijesti.</p> 
<p><A NAME="an_2:32">2:32</A>&nbsp;Po&#269;nimo, dakle, izlaganje, kad smo se toliko zadr&#382;ali  na predgovoru; bilo bi glupo razvla&#269;iti predgovor povijesti,  a zbijati samu povijest.</p> 
<p><A NAME="an_3:1">3:1</A>&nbsp;Dok se u Svetom gradu &#382;ivjelo u potpunom miru i dok su se ondje  najstro&#382;e obdr&#382;avali zakoni, i to zbog pobo&#382;nosti velikog sve&#263;enika  Onije i njegove mr&#382;nje na zlo, </p> 
<p><A NAME="an_3:2">3:2</A>&nbsp;doga&#273;alo se da su i sami kraljevi  po&#353;tovali Sveto mjesto i &#269;astili Hram najdragocjenijim darovima. </p> 
<p><A NAME="an_3:3">3:3</A>&nbsp;Tako je azijski kralj Seleuk iz vlastitih dohodaka namirivao  sve tro&#353;kove koji su bili potrebni za bogoslu&#382;ne &#382;rtve. </p> 
<p><A NAME="an_3:4">3:4</A>&nbsp;Ali  neki &#352;imun iz Bilgina plemena, postav&#353;i hramskim predstojnikom, zavadi se s velikim sve&#263;enikom zbog gradskoga tr&#382;nog nadzora. </p> 
<p><A NAME="an_3:5">3:5</A>&nbsp;Kako nije mogao pobijediti Oniju, ode k Apoloniju iz Tarsa, koji je u to vrijeme bio upravitelj u Celesiriji i Feniciji. </p> 
<p><A NAME="an_3:6">3:6</A>&nbsp;Priop&#263;i mu kako je jeruzalemska riznica krcata neizrecivim  blagom, tako da mu se koli&#269;ina ne mo&#382;e ustanoviti, i kako to  sve nije potrebno za tro&#353;kove &#382;rtvovanja te bi se moglo prebaciti  u kraljevsko vlasni&#353;tvo. </p> 
<p><A NAME="an_3:7">3:7</A>&nbsp;Prigodom jednog sastanka s kraljem  Apolonije ga obavijesti o prokazanom blagu, a kralj izabra Heliodora, svoga dr&#382;avnog upravitelja, i posla ga s nalogom da preuzme  spomenuto blago. </p> 
<p><A NAME="an_3:8">3:8</A>&nbsp;Heliodor odmah krenu na put, pod izlikom  da &#263;e izvr&#353;iti nadzor nad gradovima Celesirije i Fenicije, a  uistinu da izvr&#353;i kraljev nalog. </p> 
<p><A NAME="an_3:9">3:9</A>&nbsp;Kad je do&#353;ao u Jeruzalem  i kad su ga vrhovni sve&#263;enik i grad ljubezno primili, priop&#263;i  o prijavi i objasni radi &#269;ega je do&#353;ao, pa po&#269;e ispitivati je  li uistinu tako.</p> 
<p><A NAME="an_3:10">3:10</A>&nbsp;Veliki mu sve&#263;enik objasni da su to pohrane udovica i  siro&#269;adi; </p> 
<p><A NAME="an_3:11">3:11</A>&nbsp;a ne&#353;to od toga da pripada Hirkanu, Tobijinu sinu, veoma uglednu &#269;ovjeku, te da, suprotno od klevetni&#269;ke izjave  opakog &#352;imuna, ima svega &#269;etiri stotine talenata srebra i dvije  stotine talenata zlata. </p> 
<p><A NAME="an_3:12">3:12</A>&nbsp;Nikako nije dopu&#353;teno da se o&#353;tete  oni koji su se pouzdali u svetost mjesta, u dostojanstvo i nepovredivost  Hrama koji je po&#353;tovan u svem svijetu.</p> 
<p><A NAME="an_3:13">3:13</A>&nbsp;Ali je Heliodor, zbog kraljevih naloga, rekao da se blago  svakako mora preuzeti u kraljevsku blagajnu. </p> 
<p><A NAME="an_3:14">3:14</A>&nbsp;Na dan koji  je za to odredio u&#353;ao je da popi&#353;e blago. U gradu je nastala  povelika uznemirenost. </p> 
<p><A NAME="an_3:15">3:15</A>&nbsp;Sve&#263;enici su se u sve&#263;eni&#269;koj odje&#263;i  bacili ni&#269;ice pred &#382;rtvenik i zavapili prema nebu, Tvorcu zakona  o pohrani, mole&#263;i ga da sa&#269;uva netaknuta dobra onima koji su  ih pohranili. </p> 
<p><A NAME="an_3:16">3:16</A>&nbsp;Pogled na lice velikog sve&#263;enika razdirao je  srce: njegov izgled i bljedilo lica odavalo je du&#353;evnu tjeskobu. </p> 
<p><A NAME="an_3:17">3:17</A>&nbsp;Obuzeo ga strah te je drhtao cijelim tijelom, a to je onima  koji su ga gledali kazivalo koliko mu srce pati. </p> 
<p><A NAME="an_3:18">3:18</A>&nbsp;Ljudi su  hrlili hrpimice iz ku&#263;a na skupnu molitvu, jer je Svetom mjestu  prijetilo oskvrnu&#263;e. </p> 
<p><A NAME="an_3:19">3:19</A>&nbsp;&#381;ene, potpasav&#353;i kostrijet ispod grudi, grnule na ulice. &#352;tovi&#353;e, i djevojke, zatvorene u ku&#263;ama, istr&#269;ale  jedne na vrata, druge na zidove, neke se naginjale kroz prozore,</p> 
<p><A NAME="an_3:20">3:20</A>&nbsp;a sve pru&#382;ale ruke prema nebu, na molitvu. </p> 
<p><A NAME="an_3:21">3:21</A>&nbsp;Bilo je &#382;alosno  vidjeti posvuda prostrto mno&#353;tvo i tjeskobu velikog sve&#263;enika  zbog onoga &#353;to &#263;e do&#263;i. </p> 
<p><A NAME="an_3:22">3:22</A>&nbsp;Dok su s jedne strane zazivali svemogu&#263;eg  Gospoda da povjerene pologe potpuno netaknute sa&#269;uva vlasnicima,</p> 
<p><A NAME="an_3:23">3:23</A>&nbsp;s druge je strane Heliodor izvr&#353;ivao ono &#353;to se odlu&#269;ilo.</p> 
<p><A NAME="an_3:24">3:24</A>&nbsp;Ve&#263; je on stigao sa svojom pratnjom pred riznicu, kad  se ukaza Gospodar duhova i svih vlasti u takvu veli&#269;anstvu da  je sve koji se usudi&#353;e onamo i&#263;i udarila Bo&#382;ja sila te su zapali  u nemo&#263; i strah. </p> 
<p><A NAME="an_3:25">3:25</A>&nbsp;Pred o&#269;ima im se pojavi konj s prekrasnim  sedlom, a na njem stra&#353;an jaha&#269;: &#382;estoko se propinju&#263;i, konj  je udarao Heliodora prednjim kopitima. Onaj koji je sjedio na  njemu kao da je bio u zlatnu oklopu. </p> 
<p><A NAME="an_3:26">3:26</A>&nbsp;U isto vrijeme ukazala  mu se dva druga mladi&#263;a, vrlo sna&#382;na, sjajne ljepote, u veli&#269;anstvenoj  odje&#263;i. Pristupi&#353;e Heliodoru, jedan s jedne a drugi s druge strane, i stado&#353;e ga bez daha bi&#269;evati tu&#269;om udaraca. </p> 
<p><A NAME="an_3:27">3:27</A>&nbsp;Heliodor pade  na zemlju; obavi ga gusta tama, a oni ga pograbi&#353;e i stavi&#353;e  na nosila. </p> 
<p><A NAME="an_3:28">3:28</A>&nbsp;I tako su tog &#269;ovjeka, koji je &#269;as prije u&#353;ao  u spomenutu riznicu s mnogobrojnom pratnjom i cijelom tjelesnom  stra&#382;om, iznijeli bespomo&#263;na, i po tome svi jasno uvidje&#353;e Bo&#382;ju  silu. </p> 
<p><A NAME="an_3:29">3:29</A>&nbsp;Dok je on, udaren Bo&#382;jom mo&#263;i, le&#382;ao bez rije&#269;i i li&#353;en  svake nade u spasenje, </p> 
<p><A NAME="an_3:30">3:30</A>&nbsp;&#381;idovi su veli&#269;ali Gospodina koji  je &#269;udesno proslavio svoje Sveto mjesto. A Hram, trenutak prije  pun straha i nemira, sada, kad se o&#269;itovao Svevladar Gospodin, prelijevao se rado&#353;&#263;u i veseljem. </p> 
<p><A NAME="an_3:31">3:31</A>&nbsp;Neki od Heliodorovih pratilaca  brzo su zatra&#382;ili Oniju da moli Svevi&#353;njega neka podari &#382;ivot  onomu &#353;to je le&#382;ao na izdisaju.</p> 
<p><A NAME="an_3:32">3:32</A>&nbsp;Boje&#263;i se da kralj mo&#382;da ne bi posumnjao da su &#381;idovi  napakostili Heliodoru, veliki sve&#263;enik prinese &#382;rtvu za spas  toga &#269;ovjeka. </p> 
<p><A NAME="an_3:33">3:33</A>&nbsp;Dok je veliki sve&#263;enik prinosio &#382;rtvu pomirnicu, Heliodoru se opet ukaza&#353;e oni isti mladi&#263;i u istoj odje&#263;i. Stado&#353;e  preda nj i reko&#353;e mu: "Budi vrlo zahvalan velikom sve&#263;eniku Oniji, jer ti je Gospodin samo po njemu podario &#382;ivot. </p> 
<p><A NAME="an_3:34">3:34</A>&nbsp;A ti, koga  je Nebo izbi&#269;evalo, razglasuj svima veli&#269;anstvenu Bo&#382;ju silu!"  To rekav&#353;i, i&#353;&#269;eznu&#353;e.</p> 
<p><A NAME="an_3:35">3:35</A>&nbsp;Heliodor prinese &#382;rtvu Gospodinu i u&#269;ini velike zavjete  Onomu koji mu je poklonio &#382;ivot, pa se ljubezno oprosti s Onijom  i vrati se kralju sa svojom vojskom. </p> 
<p><A NAME="an_3:36">3:36</A>&nbsp;Svjedo&#269;io je pred svima  o djelima svevi&#353;njeg Boga koja je vidio svojim o&#269;ima. </p> 
<p><A NAME="an_3:37">3:37</A>&nbsp;Kad  ga je kralj upitao koji mu se &#269;ovjek &#269;ini prikladan da se jo&#353;  jednom po&#353;alje u Jeruzalem, Heliodor odgovori: </p> 
<p><A NAME="an_3:38">3:38</A>&nbsp;"Ako ima&#353;  kakva neprijatelja ili kakva zavjerenika protiv dr&#382;ave, po&#353;alji  ga onamo da ti se izbi&#269;evan vrati, ako uop&#263;e iznese &#382;ivu glavu, jer uistinu na onome mjestu vlada Bo&#382;ja sila. </p> 
<p><A NAME="an_3:39">3:39</A>&nbsp;Onaj koji  stoluje na nebu, bdi nad onim mjestom i brani ga, a one koji  onamo zlonamjerno pristupaju bije i uni&#353;tava."</p> 
<p><A NAME="an_3:40">3:40</A>&nbsp;To su, eto, doga&#273;aji s Heliodorom i o&#269;uvanjem svete riznice.</p> 
<p><A NAME="an_4:1">4:1</A>&nbsp;Spomenuti &#352;imun, izdajnik blaga i domovine, okleveta Oniju  da je rovario protiv Heliodora i uprili&#269;io onu nesre&#263;u. </p> 
<p><A NAME="an_4:2">4:2</A>&nbsp;Dobro&#269;initelja  grada, za&#353;titnika svojih sunarodnjaka, revnitelja za zakone on  se usudio nazvati dr&#382;avnim neprijateljem. </p> 
<p><A NAME="an_4:3">4:3</A>&nbsp;Mr&#382;nja se toliko  raspirila da je neki &#352;imunov prista&#353;a po&#269;inio umorstva. </p> 
<p><A NAME="an_4:4">4:4</A>&nbsp;Onija  je bio svjestan da je takvo suparni&#353;tvo mu&#269;no i da Menestejev  sin Apolonije, upravitelj Celesirije i Fenicije, poti&#269;e &#352;imuna  na zlo&#263;u; </p> 
<p><A NAME="an_4:5">4:5</A>&nbsp;zato se uputi kralju, ne da svoje sugra&#273;ane tu&#382;i, nego radi op&#263;e i pojedina&#269;ne koristi sveg naroda. </p> 
<p><A NAME="an_4:6">4:6</A>&nbsp;Zapravo  je dobro vidio da je bez kraljeva posredovanja ve&#263; nemogu&#263;e odr&#382;avati  javni mir i da se &#352;imun ne&#263;e okaniti svoje ludosti. </p> 
<p><A NAME="an_4:7">4:7</A>&nbsp;Kad je Seleuk preminuo a kraljevstvo preuzeo Antioh nazvan  Epifan, Onijin brat Jason gleda&#353;e da se do&#269;epa velikog sve&#263;eni&#353;tva. </p> 
<p><A NAME="an_4:8">4:8</A>&nbsp;Sastav&#353;i se s kraljem, obe&#263;a mu tri stotine i &#353;ezdeset talenata  srebra i jo&#353; osamdeset talenata na ime drugog dohotka. </p> 
<p><A NAME="an_4:9">4:9</A>&nbsp;Osim  toga, obe&#263;ao je da &#263;e platiti jo&#353; stotinu i pedeset talenata  ako mu se dopusti da na svoju ruku podigne gimnazij i efebij  i da Jeruzalemcima podijeli antiohijsko gra&#273;anstvo.</p> 
<p><A NAME="an_4:10">4:10</A>&nbsp;Kad je kralj pristao, Jason, &#269;im se do&#269;epao vlasti, prevede  svoje sunarodnjake gr&#269;kome na&#269;inu &#382;ivota. </p> 
<p><A NAME="an_4:11">4:11</A>&nbsp;Ukide slobo&#353;tine  koje je kralj iz &#269;ovjekoljublja bio podijelio &#381;idovima posredstvom  Ivana, oca Eupolemova - to je onaj Eupolem koji &#263;e kasnije po&#263;i  u poslanstvu da s Rimljanima sklopi prijateljstvo i savez. Ukratko, ru&#353;io je zakonite gra&#273;anske ustanove i uvodio nove protuzakonite  obi&#269;aje. </p> 
<p><A NAME="an_4:12">4:12</A>&nbsp;Namjerno je dao ispod tvr&#273;ave sagraditi borili&#353;te, a sam je najbolje efebe vodio pod petazom.</p> 
<p><A NAME="an_4:13">4:13</A>&nbsp;Zbog pokvarenosti bezbo&#382;nog Jasona, koji nije bio nikakav  sve&#263;enik, helenizam je tako oja&#269;ao a strana moda uzela toliko  maha </p> 
<p><A NAME="an_4:14">4:14</A>&nbsp;da sve&#263;enici vi&#353;e u slu&#382;bi oko &#382;rtvenika nisu pokazivali  nikakve revnosti, nego su se, preziru&#263;i Hram i zanemaruju&#263;i &#382;rtve, na poziv zve&#269;ke &#382;urili na Zakonom nedopu&#353;tene priredbe u kazali&#353;tu. </p> 
<p><A NAME="an_4:15">4:15</A>&nbsp;Ne dr&#382;e&#263;i ni&#353;ta do &#269;asti svoje zemlje, vrlo su visoko cijenili  helenske po&#269;asti. </p> 
<p><A NAME="an_4:16">4:16</A>&nbsp;Zato ih je upravo sna&#353;la te&#353;ka nevolja:  postado&#353;e im neprijatelji i krvnici ba&#353; oni koje su &#382;ivo nastojali  nasljedovati u na&#269;inu &#382;ivota i u svemu im biti sli&#269;ni. </p> 
<p><A NAME="an_4:17">4:17</A>&nbsp;Bo&#382;ji  se zakoni ne kr&#353;e neka&#382;njivo, a to &#263;e pokazati idu&#263;e razdoblje.</p> 
<p><A NAME="an_4:18">4:18</A>&nbsp;Kad su se u Tiru, u kraljevoj nazo&#269;nosti, odr&#382;avala petogodi&#353;nja  natjecanja, </p> 
<p><A NAME="an_4:19">4:19</A>&nbsp;poslao je zlo&#269;ina&#269;ki Jason kao gledaoce one Jeruzalemce  koji su imali antiohijsko gra&#273;anstvo; sa sobom su nosili trista  srebrnih drahma za &#382;rtvu Heraklu. No &#269;ak i oni koji su ih nosili  smatrali su da ih nije zgodno upotrijebiti za &#382;rtvu nego za ne&#353;to  drugo. </p> 
<p><A NAME="an_4:20">4:20</A>&nbsp;Tako je, dakle, novac koji je po&#353;iljalac odredio za  &#382;rtvu Heraklu, odlukom onih koji su ga nosili, potro&#353;en za gradnju  brodova sa tri reda vesala. </p> 
<p><A NAME="an_4:21">4:21</A>&nbsp;Menestejev sin Apolonije bi poslan u Egipat da pribiva  ustoli&#269;enju kralja Filometora. Antioh je doznao da kralj ne odobrava  njegovih pothvata, pa se stao brinuti za svoju sigurnost. Zato  je do&#353;ao u Jopu, odakle se zaputio u Jeruzalem. </p> 
<p><A NAME="an_4:22">4:22</A>&nbsp;Veli&#269;anstveno  su ga primili Jason i grad i uveli ga uza zublje i klicanje.  Poslije isto tako u&#273;e s vojskom u Feniciju.</p> 
<p><A NAME="an_4:23">4:23</A>&nbsp;Poslije tri godine Jason posla Menelaja, brata spomenutog  &#352;imuna, da kralju odnese novaca i da ga podsjeti na rje&#353;enje  nekih hitnih poslova. </p> 
<p><A NAME="an_4:24">4:24</A>&nbsp;A Menelaj pristupi kralju s preporukama  i, daju&#263;i dojam ugledna &#269;ovjeka, isposlova sebi velikosve&#263;eni&#269;ku  &#269;ast, nude&#263;i tri stotine srebrnih talenata vi&#353;e nego Jason. </p> 
<p><A NAME="an_4:25">4:25</A>&nbsp;Primiv&#353;i, dakle, kraljevske naloge, vrati se a da na njemu nije bilo ni&#269;ega  &#353;to bi bilo dostojno velikosve&#263;eni&#353;tva: donio je sa sobom samo  jarost nasilnika i bijes divlje zvijeri. </p> 
<p><A NAME="an_4:26">4:26</A>&nbsp;I tako je Jasona, koji je potkopao vlastitog brata, potkopao drugi, pa je morao  pobje&#263;i u Amanitidu. </p> 
<p><A NAME="an_4:27">4:27</A>&nbsp;Menelaj se, dodu&#353;e, &#269;vrsto dr&#382;ao vlasti, ali kralju nije nikako pla&#263;ao obe&#263;anih svota, </p> 
<p><A NAME="an_4:28">4:28</A>&nbsp;iako je to  od njega zahtijevao Sostrat, zapovjednik tvr&#273;ave, koji je bio  ovla&#353;ten da utjeruje dohotke. Zato su obojica pozvana kralju. </p> 
<p><A NAME="an_4:29">4:29</A>&nbsp;Menelaj je morao prepustiti veliko sve&#263;eni&#353;tvo u nasljedstvo  bratu Lizimahu, a Sostrata je zamijenio Krates, zapovjednik Ciprana.</p> 
<p><A NAME="an_4:30">4:30</A>&nbsp;Dok se to zbivalo, pobunili se Tar&#353;ani i Malo&#353;ani zbog  toga &#353;to su im gradove darovali u miraz kraljevoj ino&#269;i Antiohidi. </p> 
<p><A NAME="an_4:31">4:31</A>&nbsp;Kralj je, dakle, br&#382;e oti&#353;ao da ih smiri, a kao zamjenika  ostavi Andronika, jednog od velikih dostojanstvenika. </p> 
<p><A NAME="an_4:32">4:32</A>&nbsp;Menelaj, ra&#269;unaju&#263;i da mu se pru&#382;ila zgodna prilika, prisvoji ne&#353;to zlatnog  posu&#273;a iz Hrama i darova ga Androniku, a drugo porasproda u Tiru  i susjednim gradovima. </p> 
<p><A NAME="an_4:33">4:33</A>&nbsp;Kad je Onija o tom primio to&#269;ne obavijesti, o&#353;tro ga prekori, po&#353;to se prije povukao u grad-uto&#269;i&#353;te Dafnu  kod Antiohije. </p> 
<p><A NAME="an_4:34">4:34</A>&nbsp;Stoga je Menelaj nasamo zamolio Andronika  da Oniju ubije. Ovaj do&#273;e k Oniji, prijevarom ga namami pru&#382;iv&#353;i  mu desnicu na zakletvu, i Onija, sumnjaju&#263;i dodu&#353;e, izi&#273;e iz  uto&#269;i&#353;ta, a on ga smjesta ubi, ne mare&#263;i za pravdu. </p> 
<p><A NAME="an_4:35">4:35</A>&nbsp;Zbog  nepravednog umorstva toga &#269;ovjeka silno su se ogor&#269;ili i o&#382;alostili  ne samo &#381;idovi nego i mnogi pripadnici drugih naroda.</p> 
<p><A NAME="an_4:36">4:36</A>&nbsp;Kad se kralj vratio iz cilicijskih krajeva, do&#273;e preda  nj poslanstvo &#381;idova iz razli&#269;itih gradova te mu se potu&#382;i; njima  su se pridru&#382;ili i Grci, jer su i oni negodovali zbog okrutnog  umorstva Onije. </p> 
<p><A NAME="an_4:37">4:37</A>&nbsp;Antioh, jako o&#382;alo&#353;&#263;en i ganut, zaplaka sje&#263;aju&#263;i  se pokojnikove mudrosti i razboritosti. </p> 
<p><A NAME="an_4:38">4:38</A>&nbsp;Planu gnjevom i smjesta  s Andronika skinu grimizni pla&#353;t, razdera mu odijelo i provede  ga &#269;itavim gradom sve do onog mjesta gdje je bezbo&#382;no ubio Oniju;  tu ubojicu smaknu&#353;e. Tako ga je Gospodin kaznio onako kako je  zaslu&#382;io. </p> 
<p><A NAME="an_4:39">4:39</A>&nbsp;Lizimah je s Menelajevim znanjem u gradu po&#269;inio mnogo  svetogrdnih kra&#273;a. Kad se o tom nadaleko pro&#353;irio glas, puk se  di&#382;e protiv Lizimaha, ali se ve&#263; mnogo zlatnine raznijelo. </p> 
<p><A NAME="an_4:40">4:40</A>&nbsp;Protiv  pobunjenog mno&#353;tva, gnjevom raspaljena, Lizimah naoru&#382;a oko tri  tisu&#263;e ljudi i prvi po&#269;e vr&#353;iti nasilja, u kojima je &#269;etovo&#273;a  bio neki Auran, &#269;ovjek poodmakle dobi i nipo&#353;to manje bezumnosti. </p> 
<p><A NAME="an_4:41">4:41</A>&nbsp;Kad su ljudi vidjeli da &#263;e ih Lizimah napasti, pograbi&#353;e  jedni kamenje, drugi toljage, a neki zagrabi&#353;e pune ruke pepela  koji se ondje nalazio, pa svi hrpimice navali&#353;e na Lizimahove  ljude. </p> 
<p><A NAME="an_4:42">4:42</A>&nbsp;Mnoge su ranili, neke ubili, ostale natjerali u bijeg, a samoga oskvrnitelja izmrcvarili kraj riznice.</p> 
<p><A NAME="an_4:43">4:43</A>&nbsp;Zbog toga bi podignuta tu&#382;ba protiv Menelaja. </p> 
<p><A NAME="an_4:44">4:44</A>&nbsp;Kad  je kralj do&#353;ao u Tir, tri su &#269;ovjeka &#353;to ih je poslalo veliko  vije&#263;e branila pravednost svoje stvari. </p> 
<p><A NAME="an_4:45">4:45</A>&nbsp;Menelaj, vide&#263;i da  &#263;e izgubiti, obe&#263;a Dorimenovu sinu Ptolemeju mnogo novaca ako  za njegovu stvar predobije kralja. </p> 
<p><A NAME="an_4:46">4:46</A>&nbsp;Ptolemej odvede kralja  pod neki trijem da se tobo&#382;e ondje rashladi i skloni ga da promijeni  odluku. </p> 
<p><A NAME="an_4:47">4:47</A>&nbsp;I doista, Menelaja, krivca svega zla, kralj oslobodi  od svih optu&#382;bi, dok one bijednike koji bi bili progla&#353;eni nevinima  da su svoju stvar branili i kod Skita - osudi na smrt. </p> 
<p><A NAME="an_4:48">4:48</A>&nbsp;Tako  oni koji su govorili u obranu grada, naroda i svetog posu&#273;a smjesta  podnije&#353;e nepravednu kaznu. </p> 
<p><A NAME="an_4:49">4:49</A>&nbsp;&#268;ak su im i Tirani, zgra&#382;aju&#263;i  se nad takvom zlo&#263;om, priredili sve&#269;ani ukop. </p> 
<p><A NAME="an_4:50">4:50</A>&nbsp;Zbog lakomosti  vlastodr&#382;aca Menelaj se ipak odr&#382;i na vlasti; napreduju&#263;i u pakosti, postade glavni protivnik svojih sugra&#273;ana.</p> 
<p><A NAME="an_5:1">5:1</A>&nbsp;U to je vrijeme Antioh pripremao drugu vojnu na Egipat. </p> 
<p><A NAME="an_5:2">5:2</A>&nbsp;Gotovo  &#269;etrdeset dana po svem gradu pojavljivali se konjanici koji su  u zlatnim odorama projahivali zrakom; zatim naoru&#382;ane &#269;ete raspore&#273;ene  u kohorte; </p> 
<p><A NAME="an_5:3">5:3</A>&nbsp;pa konji&#269;ki odredi svrstani u borbene redove, koji  su srljali i napadali jedni na druge; na sve strane zamahivanje  &#353;titovima, &#353;uma sulica, ma&#269;evi izvu&#269;eni iz korica, blje&#353;tav sjaj  zlatnih oklopa i svakojake bojne opreme. </p> 
<p><A NAME="an_5:4">5:4</A>&nbsp;Svi su molili da  ta pojava bude dobar znak.</p> 
<p><A NAME="an_5:5">5:5</A>&nbsp;Uto se pronese la&#382;an glas da je Antioh preminuo. Jason  tada uze ni&#353;ta manje nego tisu&#263;u ljudi te iznenada napade grad.  Po&#353;to su bili istjerani oni koji su branili zidine i grad ve&#263;  bio zauzet, Menelaj ute&#269;e u tvr&#273;avu. </p> 
<p><A NAME="an_5:6">5:6</A>&nbsp;Jason je stao nemilice  klati svoje sugra&#273;ane, ne uvi&#273;aju&#263;i da je uspjeh protiv sunarodnjaka  najve&#263;i neuspjeh, misle&#263;i da stje&#269;e pobjedni&#269;ku slavu nad neprijateljima, a ne nad bra&#263;om. </p> 
<p><A NAME="an_5:7">5:7</A>&nbsp;Nije se domogao vlasti, nego je sramotno  zavr&#353;io svoju izdaju i morao opet tra&#382;iti uto&#269;i&#353;te u Amanitidi. </p> 
<p><A NAME="an_5:8">5:8</A>&nbsp;Tako se zavr&#353;ilo njegovo opako djelo. Optu&#382;ili su ga kod arapskog  vladara Arete te je morao bje&#382;ati od grada do grada; svi su ga  gonili, svi mrzili kao otpadnika od Zakona i proklinjali kao  krvnika svoje domovine i svojih sugra&#273;ana, dok kona&#269;no ne zastade  u Egiptu. </p> 
<p><A NAME="an_5:9">5:9</A>&nbsp;Tako je on koji je mnoge izagnao iz domovine poginuo  u tu&#273;ini, oti&#353;av&#353;i Lakedemoncima ne bi li u ime srodni&#353;tva na&#353;ao  za&#353;titu. </p> 
<p><A NAME="an_5:10">5:10</A>&nbsp;On koji je toliko ljudi bez sahrane bacio na zemlju  ostade neoplakan, bez ukopa i bez mjesta u grobu svojih otaca.</p> 
<p><A NAME="an_5:11">5:11</A>&nbsp;Kad je kralj doznao &#353;to se dogodilo, pomisli da se Judeja  odmetnula. Zato se podi&#382;e iz Egipta, zvjerski razjaren u du&#353;i, i zauze grad oru&#382;anom rukom. </p> 
<p><A NAME="an_5:12">5:12</A>&nbsp;Vojnicima zapovjedi da nesmiljeno  pobiju sve one koje sretnu i da pokolju one koji uteknu u ku&#263;e. </p> 
<p><A NAME="an_5:13">5:13</A>&nbsp;Ubijali su mlado i staro, zatirali &#382;ene i djecu, klali djevojke  i neja&#269;ad. </p> 
<p><A NAME="an_5:14">5:14</A>&nbsp;U cigla tri dana bilo je osamdeset tisu&#263;a &#382;rtava, od &#269;ega je &#269;etrdeset tisu&#263;a palo od udaraca, a isto ih je toliko  prodano u roblje.</p> 
<p><A NAME="an_5:15">5:15</A>&nbsp;Ni time se nije izdovoljio, nego se drznuo u&#263;i u Hram  najsvetiji na svem svijetu, a vodio ga Menelaj, izdajica zakona  i domovine. </p> 
<p><A NAME="an_5:16">5:16</A>&nbsp;Tu je svojim ne&#269;istim rukama uzimao sveto posu&#273;e, poganim rukama grabio darove &#353;to su ih drugi kraljevi davali  za napredak, slavu i dostojanstvo tog mjesta.</p> 
<p><A NAME="an_5:17">5:17</A>&nbsp;Antioh se uznio u srcu, ne misle&#263;i da se Gospod samo  na kratko vrijeme ljuti na gra&#273;ane zbog njihovih grijeha i zato  ne haje za Sveto mjesto. </p> 
<p><A NAME="an_5:18">5:18</A>&nbsp;I da nije bilo tolikog mno&#353;tva grijeha, i njega bi, &#269;im bi u&#353;ao, udarci bi&#269;a odvratili od drskosti,  kao &#353;to su odvratili i Heliodora, koga bija&#353;e poslao kralj Seleuk  da pregleda riznicu. </p> 
<p><A NAME="an_5:19">5:19</A>&nbsp;Ali Gospodin nije izabrao narod radi  Svetog mjesta, nego mjesto radi naroda. </p> 
<p><A NAME="an_5:20">5:20</A>&nbsp;Zato je i samo mjesto, imaju&#263;i udjela u narodnim nevoljama, kasnije sudjelovalo i u  blagostanju; zapu&#353;teno zbog srd&#382;be Svemogu&#263;ega, bit &#263;e opet u  svoj svojoj slavi obnovljeno nakon izmirenja s velikim Gospodinom.</p> 
<p><A NAME="an_5:21">5:21</A>&nbsp;Antioh, dakle, iz Hrama odnije tisu&#263;u i osam stotina  talenata pa se po&#382;uri u Antiohiju, misle&#263;i u svojoj oholosti  da zemlju mo&#382;e u&#269;initi plovnom a more prohodnim - toliko mu se  uznijelo srce! </p> 
<p><A NAME="an_5:22">5:22</A>&nbsp;Za nadstojnike, pak, koji &#263;e zlostavljati  narod ostavi u Jeruzalemu Filipa, po narodnosti Frigijca, po  &#263;udi surovijega od onoga koji ga je postavio; </p> 
<p><A NAME="an_5:23">5:23</A>&nbsp;a na gori Gerizimu  Andronika; osim njih jo&#353; i Menelaja, koji je opakije od drugih  gospodovao svojim sugra&#273;anima, a bio je osobito neprijateljski  raspolo&#382;en prema &#381;idovima.</p> 
<p><A NAME="an_5:24">5:24</A>&nbsp;Posla i namjesnika Apolonija na &#269;elu vojske od dvadeset  i dvije tisu&#263;e ljudi, zapovjediv&#353;i mu da sve odrasle pokolje, a &#382;ene i mlade&#382; proda. </p> 
<p><A NAME="an_5:25">5:25</A>&nbsp;Kad je taj do&#353;ao u Jeruzalem, pretvaraju&#263;i  se kao miroljubiv &#269;ovjek, pri&#269;eka do svetoga subotnjeg dana;  tada, iskoristiv&#353;i &#382;idovski po&#269;inak, zapovjedi svojim podre&#273;enima  da iza&#273;u pod oru&#382;jem. </p> 
<p><A NAME="an_5:26">5:26</A>&nbsp;Sve one koji su do&#353;li da vide smotru  dade poubijati, a potom je, krstare&#263;i s naoru&#382;anim vojnicima  po gradu, pogubio mno&#353;tvo ljudi.</p> 
<p><A NAME="an_5:27">5:27</A>&nbsp;Tada se Juda Makabej povu&#269;e sa desetak ljudi u pustinju  te su u gorama provodili &#382;ivot kao divlje zvijeri, hrane&#263;i se  samo zelenjem da se &#269;ime ne bi one&#269;istili.</p> 
<p><A NAME="an_6:1">6:1</A>&nbsp;Nedugo potom posla kralj Atenjanina Geronta da &#381;idove prisiljava  da kr&#353;e zakone otaca i da se vi&#353;e u svom &#382;ivotu ne ravnaju po  Bo&#382;jim zakonima; </p> 
<p><A NAME="an_6:2">6:2</A>&nbsp;pa da oskvrne jeruzalemski Hram i pridijeli  ga Olimpskom Zeusu, a onaj na Gerizimu Zeusu Gostoljubivom, kako  su to tra&#382;ili stanovnici tog mjesta. </p> 
<p><A NAME="an_6:3">6:3</A>&nbsp;Narodu je bilo te&#353;ko  i nepodnosivo toliko zlo. </p> 
<p><A NAME="an_6:4">6:4</A>&nbsp;Pogani ispuni&#353;e Hram raspu&#353;teno&#353;&#263;u  i pijankama. Zabavljali su se s djevoj&#269;urama i u svetim se predvorjima  upu&#353;tali sa &#382;enama. &#352;tovi&#353;e, u samu su unutra&#353;njost unosili koje&#353;ta  zabranjeno. </p> 
<p><A NAME="an_6:5">6:5</A>&nbsp;&#381;rtvenik su natovarili nedopu&#353;tenim &#382;rtvama koje  su zakoni branili. </p> 
<p><A NAME="an_6:6">6:6</A>&nbsp;&#268;ak nije bilo dopu&#353;teno svetkovati subotu, niti slaviti djedovske svetkovine otaca, niti se uop&#263;e itko  smio priznavati &#381;idovom. </p> 
<p><A NAME="an_6:7">6:7</A>&nbsp;Naprotiv, silom su ih tjerali na  mjese&#269;ne &#382;rtvene gozbe u spomen kraljeva ro&#273;endana, a kad se  slavio Dionizov blagdan, morali su ovjen&#269;ani br&#353;ljanom izi&#263;i  u Dionizovu povorku. </p> 
<p><A NAME="an_6:8">6:8</A>&nbsp;Na Ptolemejev poticaj izi&#353;la je naredba  da se i u susjednim helenskim gradovima jednako postupa sa &#381;idovima, pa da i oni sudjeluju u obrednim gozbama, </p> 
<p><A NAME="an_6:9">6:9</A>&nbsp;a da se ubiju oni  koji ne prihva&#263;aju helenskih obi&#269;aja. Bilo je o&#269;ito kakva je  nevolja nastala.</p> 
<p><A NAME="an_6:10">6:10</A>&nbsp;Tako su bile izvedene pred sud dvije &#382;ene koje su obrezale  svoju djecu. Objesili su im dojen&#269;ad o dojke te su ih javno vodili  gradom, a onda strmoglavili sa zidina. </p> 
<p><A NAME="an_6:11">6:11</A>&nbsp;Drugi se sastajali  u obli&#382;njim spiljama da potajno svetkuju sedmi dan: prokazali  su ih Filipu te ih zajedno spali&#353;e; iz po&#353;tovanja prema tome  svetom danu, oni se nisu ni branili.</p> 
<p><A NAME="an_6:12">6:12</A>&nbsp;One kojima &#263;e ova knjiga dopasti u ruke molim da zbog  ovih nevolja ne klonu duhom; neka znaju da su se progonstva zbila  ne na propast nego na popravak na&#353;eg naroda. </p> 
<p><A NAME="an_6:13">6:13</A>&nbsp;Znak je velike  milosti kad se gre&#353;nici predugo ne pu&#353;taju neka&#382;njeni, nego ih  namah sti&#382;e kazna. </p> 
<p><A NAME="an_6:14">6:14</A>&nbsp;Dok u drugih naroda Gospod strpljivo &#269;eka  da ih kazni onda kad prevr&#353;e mjeru grijeha, dotle je s nama odlu&#269;io  druk&#269;ije postupiti; </p> 
<p><A NAME="an_6:15">6:15</A>&nbsp;ne &#269;eka da nas kazni istom kad se ve&#263;  ispuni mjera na&#353;ih grijeha. </p> 
<p><A NAME="an_6:16">6:16</A>&nbsp;Zato nam on nikad ne uskra&#263;uje  svog milosr&#273;a niti svoj narod ostavlja, iako ga ka&#382;njava nevoljama. </p> 
<p><A NAME="an_6:17">6:17</A>&nbsp;Neka je to dovoljno za opomenu. Nakon ovih nekoliko rije&#269;i  nastavit &#263;emo kazivanje.</p> 
<p><A NAME="an_6:18">6:18</A>&nbsp;Eleazara, jednog od prvaka me&#273;u pismoznancima, &#269;ovjeka  ve&#263; poodmakle dobi ali otmjene vanj&#353;tine, nagovorili su, silom  mu otvaraju&#263;i usta, da jede svinjetinu. </p> 
<p><A NAME="an_6:19">6:19</A>&nbsp;Ali je on vi&#353;e volio  slavnu smrt nego sramotan &#382;ivot, pa sam dragovoljno pristupi  mu&#269;ili&#353;tu. </p> 
<p><A NAME="an_6:20">6:20</A>&nbsp;Ali prije ispljunu ono &#353;to mu je bilo u ustima, kako treba da postupi svaki onaj koji se odlu&#269;no &#269;uva onoga  &#353;to nije dopu&#353;teno okusiti ni po cijenu ljubavi prema &#382;ivotu. </p> 
<p><A NAME="an_6:21">6:21</A>&nbsp;Oni koji su predsjedavali tome bezbo&#382;nom obrednom obroku, kako su odavna poznavali tog &#269;ovjeka, uze&#353;e ga nasamo nagovarati  da sa sobom donese mesa koje smije u&#382;ivati i koje je sam pripravio.  Neka se samo pretvara da po kraljevoj zapovijedi jede od &#382;rtvenog  mesa. </p> 
<p><A NAME="an_6:22">6:22</A>&nbsp;U&#269;ini li tako, izbavit &#263;e se od smrti njihovim &#269;ovjekoljubljem, na koje ih obvezuje staro prijateljstvo. </p> 
<p><A NAME="an_6:23">6:23</A>&nbsp;Ali on stvori plemenitu  odluku, dostojnu svoje dobi i ugleda svoje &#269;asne starosti i sijede  glave i besprijekorna &#382;ivota sve od djetinjstva, a jo&#353; ve&#263;ma  dostojnu svetih zakona koje je postavio sam Bog: bez oklijevanja  izjavi neka ga samo po&#353;alju u Podzemlje. </p> 
<p><A NAME="an_6:24">6:24</A>&nbsp;"Ne dolikuje na&#353;oj  dobi pretvarati se, pa da mnogi mladi&#263;i pomisle kako je Eleazar  sa devedeset godina pre&#353;ao na tu&#273;inske obi&#269;aje. </p> 
<p><A NAME="an_6:25">6:25</A>&nbsp;Zbog svog  pretvaranja da spasim ono malo prolaznog &#382;ivota, mogli bi i sami  zastraniti, a ja bih tako na svoju starost navukao ljagu i sramotu. </p> 
<p><A NAME="an_6:26">6:26</A>&nbsp;Jer, sve kad bih sada i umakao ljudskoj kazni, ni &#382;iv ni  mrtav ne&#263;u izbje&#263;i rukama Svemogu&#263;ega. </p> 
<p><A NAME="an_6:27">6:27</A>&nbsp;A sada, juna&#269;ki se  odri&#269;u&#263;i &#382;ivota, pokazat &#263;u se dostojnim svoje starosti </p> 
<p><A NAME="an_6:28">6:28</A>&nbsp;i  mladi&#263;ima ostaviti plemenit primjer kako se za &#269;asne i svete  zakone valja spremno i velikodu&#353;no izlo&#382;iti smrti." Nakon tih rije&#269;i odmah pristupi mu&#269;ili&#353;tu. </p> 
<p><A NAME="an_6:29">6:29</A>&nbsp;Oni koji su  ga vodili, promijeni&#353;e dotada&#353;nju naklonost u mr&#382;nju: njegove  rije&#269;i &#269;inile im se ludo&#353;&#263;u. </p> 
<p><A NAME="an_6:30">6:30</A>&nbsp;Kad je ve&#263; pod udarcima umirao, uzdahnu i re&#269;e: "Gospodin, koji posjeduje sveto znanje, dobro  zna da sam se mogao izbaviti od smrti, ali da na svom tijelu  podnosim te&#353;ke muke bi&#269;evanja jer u du&#353;i radosno sve to podnosim  u strahopo&#353;tovanju prema njemu." </p> 
<p><A NAME="an_6:31">6:31</A>&nbsp;I tako je on preminuo i  svojom smr&#263;u ostavio ne samo mlade&#382;i nego i ve&#263;ini naroda primjer  hrabrosti i spomenik kreposti.</p> 
<p><A NAME="an_7:1">7:1</A>&nbsp;Uhvati&#353;e tako i sedmoricu bra&#263;e zajedno s njihovom majkom.  Kralj naredi da ih biju bi&#269;evima i volovskim &#382;ilama: htio ih  je prisiliti da jedu zabranjeno svinjsko meso. </p> 
<p><A NAME="an_7:2">7:2</A>&nbsp;Jedan od njih  progovori u njihovo ime: "&#352;to nas &#382;eli&#353; pitati i od nas saznati?  Radije &#263;emo umrijeti nego da prestupimo zakone svojih otaca!" </p> 
<p><A NAME="an_7:3">7:3</A>&nbsp;Izvan sebe od bijesa, kralj zapovjedi da se u&#382;are tave i kotlovi. </p> 
<p><A NAME="an_7:4">7:4</A>&nbsp;Kad ih u&#382;ari&#353;e, zapovjedi da se, nao&#269;igled ostale bra&#263;e i  majke, odre&#382;e jezik onomu koji je u njihovo ime govorio, da mu  se s glave oguli ko&#382;a i odsijeku udovi. </p> 
<p><A NAME="an_7:5">7:5</A>&nbsp;Osakativ&#353;i ga posvema, zapovjedi da ga jo&#353; &#382;iva primaknu vatri i pr&#382;e na tavi. Dok  se para s tave &#353;irila nadaleko, drugi se uzajamno poticali s  majkom da juna&#269;ki umru. </p> 
<p><A NAME="an_7:6">7:6</A>&nbsp;"Gospodin Bog gleda", govorahu, "i  zaista &#263;e nam se smilovati, kao &#353;to Mojsije objavljuje pjesmom  koja sve&#269;ano svjedo&#269;i: 'I svojim &#263;u se slugama smilovati.'"</p> 
<p><A NAME="an_7:7">7:7</A>&nbsp;Kad je prvi tako preminuo, dovedo&#353;e drugoga na mu&#269;enje.  Po&#353;to su mu s glave ogulili ko&#382;u s kosom, upita&#353;e ga: "Ho&#263;e&#353;  li jesti svinjetine prije nego ti ud po ud izmu&#269;imo tijelo?" </p> 
<p><A NAME="an_7:8">7:8</A>&nbsp;On odgovori jezikom svojih otaca: "Ne&#263;u!" Zato su i njega  podvrgli mu&#269;enju kao i prvog. </p> 
<p><A NAME="an_7:9">7:9</A>&nbsp;Izdi&#353;u&#263;i re&#269;e: "Ti nam, zlikov&#269;e, oduzima&#353; sada&#353;nji &#382;ivot, ali &#263;e nas Kralj svijeta, zato &#353;to  umiremo za njegove zakone, uskrisiti na &#382;ivot vje&#269;ni."</p> 
<p><A NAME="an_7:10">7:10</A>&nbsp;Poslije njega mu&#269;ili su tre&#263;ega. On spremno isplazi jezik  kad su zatra&#382;ili i hrabro pru&#382;i ruke. </p> 
<p><A NAME="an_7:11">7:11</A>&nbsp;Juna&#269;ki re&#269;e: "Od Neba  sam primio ove udove, ali ih zbog njegovih zakona prezirem i  nadam se da &#263;u ih od njega natrag dobiti." </p> 
<p><A NAME="an_7:12">7:12</A>&nbsp;I sam kralj i  njegova pratnja zadivi&#353;e se hrabrosti mladi&#263;a koji je prezirao  muke. </p> 
<p><A NAME="an_7:13">7:13</A>&nbsp;Kad je taj preminuo, podvrgli su &#269;etvrtoga istim mukama. </p> 
<p><A NAME="an_7:14">7:14</A>&nbsp;Prije nego &#353;to je izdahnuo, re&#269;e ovo: "Blago onom koji umre  od ruke ljudi, u &#269;vrstoj nadi koju ima od Boga: da &#263;e ga Bog  uskrisiti! A ti - za tebe nema uskrsnu&#263;a na &#382;ivot!"</p> 
<p><A NAME="an_7:15">7:15</A>&nbsp;Zatim dovedo&#353;e petoga i stado&#353;e ga mu&#269;iti. </p> 
<p><A NAME="an_7:16">7:16</A>&nbsp;On upilji  o&#269;i u kralja i re&#269;e: "Iako si smrtan, ima&#353; vlast nad ljudima  i radi&#353; &#353;to ho&#263;e&#353;. Ali ne misli da je Bog na&#353; narod ostavio! </p> 
<p><A NAME="an_7:17">7:17</A>&nbsp;Samo &#269;ekaj, ve&#263; &#263;e&#353; vidjeti njegovu veliku mo&#263;: mu&#269;it &#263;e  on tebe i tvoje sjeme!"</p> 
<p><A NAME="an_7:18">7:18</A>&nbsp;Poslije toga doveli su &#353;estoga, koji pred smrt re&#269;e:  "Ne zavaravaj se ludo; mi ovo trpimo zbog sebe jer smo sagrije&#353;ili  protiv svog Boga, i odatle nam sva ova strahota. </p> 
<p><A NAME="an_7:19">7:19</A>&nbsp;Ali nemoj  misliti da &#263;e&#353; izbje&#263;i kazni ti koji se drsko bori&#353; protiv Boga."</p> 
<p><A NAME="an_7:20">7:20</A>&nbsp;Nadasve vrijedna udivljenja i dostojna svijetle uspomene  bija&#353;e majka, koja je u jednom jedinom danu gledala smrt svojih  sedam sinova: veledu&#353;no je to podnijela zato &#353;to se ufala u Gospodina. </p> 
<p><A NAME="an_7:21">7:21</A>&nbsp;Svakoga od njih poticala je jezikom otaca. Puna plemenitih  osje&#263;aja, ona je svoju &#382;enstvenost o&#382;ivljavala mu&#353;kom hrabro&#353;&#263;u. </p> 
<p><A NAME="an_7:22">7:22</A>&nbsp;Govorila im je: "Ne znam kako ste nastali u mojoj utrobi, jer nisam vam ja darovala ni duh ni &#382;ivot niti vam tkivo slo&#382;ila. </p> 
<p><A NAME="an_7:23">7:23</A>&nbsp;Zato &#263;e vam Stvoritelj svijeta, koji je sazdao ljudski rod  i koji svemu dade po&#269;etak, milosrdno vratiti i duh i &#382;ivot, jer  vi sad ne marite za se iz ljubavi prema njegovim zakonima."</p> 
<p><A NAME="an_7:24">7:24</A>&nbsp;Antioh pomisli da ga ona omalova&#382;ava; u njezinim je rije&#269;ima  nazrijevao porugu. Kako je najmla&#273;i jo&#353; &#382;ivio, on ga po&#269;e ne  samo rije&#269;ima poticati nego mu se i zaklinjati i uvjeravati ga  da &#263;e ga obogatiti i usre&#263;iti, sprijateljit &#263;e se s njim i povjerit  mu visoke slu&#382;be ako se odrekne pradjedovskih predaja. </p> 
<p><A NAME="an_7:25">7:25</A>&nbsp;Kako  mladi&#263; za to nije ni&#353;ta mario, kralj dozove majku i uze je nagovarati  neka mladi&#263;u savjetuje da sebi spasi &#382;ivot. </p> 
<p><A NAME="an_7:26">7:26</A>&nbsp;Poslije duga  nagovaranja pristala je da savjetuje sina. </p> 
<p><A NAME="an_7:27">7:27</A>&nbsp;Sagnula se k njemu  pa je, zavaravaju&#263;i okrutnog silnika, ovako progovorila jezikom  svojih otaca: "Sinko moj, smiluj se meni koja sam te devet mjeseci  nosila u utrobi i dojila te tri godine, zatim te othranila i  podigla do sada&#353;nje dobi i odgojila. </p> 
<p><A NAME="an_7:28">7:28</A>&nbsp;Molim te, dijete, pogledaj  nebo i zemlju i sve &#353;to je na njima i znaj da je sve to Bog na&#269;inio  ni od &#269;ega i da je tako nastao i ljudski rod. </p> 
<p><A NAME="an_7:29">7:29</A>&nbsp;Ne boj se toga  krvnika, nego budi dostojan svoje bra&#263;e i prihvati smrt, da te  s tvojom bra&#263;om u vrijeme milosti opet na&#273;em!"</p> 
<p><A NAME="an_7:30">7:30</A>&nbsp;Tek &#353;to je svoje dorekla, mladi&#263; re&#269;e: "&#352;to &#269;ekate? Ne  pokoravam se kraljevoj zapovijedi, nego se pokoravam zapovijedi  Zakona &#353;to ga na&#353;im ocima dade Mojsije. </p> 
<p><A NAME="an_7:31">7:31</A>&nbsp;A ti, za&#269;etni&#269;e svake  zlo&#263;e protiv Hebreja, nipo&#353;to ne&#263;e&#353; izbje&#263;i ruci Bo&#382;joj. </p> 
<p><A NAME="an_7:32">7:32</A>&nbsp;Mi  trpimo zbog svojih grijeha. </p> 
<p><A NAME="an_7:33">7:33</A>&nbsp;Pa ako se &#382;ivi Gospodin na trenutak  na nas i razgnjevio, da nas pokara i pou&#269;i, on &#263;e se opet i pomiriti  sa svojim slugama. </p> 
<p><A NAME="an_7:34">7:34</A>&nbsp;A ti, bezbo&#382;ni&#269;e, od svih ljudi najpoganiji, ludo se ne uznosi i ne uljuljavaj se ispraznim nadama di&#382;u&#263;i  ruku protiv sinova Neba, </p> 
<p><A NAME="an_7:35">7:35</A>&nbsp;jer jo&#353; nisi izbjegao sudu Boga  Svevladara, Svevida. </p> 
<p><A NAME="an_7:36">7:36</A>&nbsp;Na&#353;a bra&#263;a, pretrpjev&#353;i sada muku prolaznu  za &#382;ivot neprolazni, pala su za Bo&#382;ji Savez, a ti &#263;e&#353; ve&#263; na  sudu Bo&#382;jemu primiti pravednu kaznu za svoju oholost. </p> 
<p><A NAME="an_7:37">7:37</A>&nbsp;Ja  sa svojom bra&#263;om za zakone otaca i tijelo i du&#353;u rado predajem  i molim Boga da se na&#353;em narodu naskoro smiluje, a tebe mukama  i bi&#269;evima prinudi da prizna&#353; da je on Bog jedini. </p> 
<p><A NAME="an_7:38">7:38</A>&nbsp;Neka se  napokon na meni i na mojoj bra&#263;i zaustavi srd&#382;ba Boga Svevladara  kojom se s pravom oborio na na&#353; narod."</p> 
<p><A NAME="an_7:39">7:39</A>&nbsp;Sav izvan sebe, kralj se na ovoga razbjesnio jo&#353; i vi&#353;e  nego na druge: napose je gorko osje&#263;ao tu porugu. </p> 
<p><A NAME="an_7:40">7:40</A>&nbsp;Tako je  i ovaj preminuo a da se nije okaljao, pun pouzdanja u Gospodina. </p> 
<p><A NAME="an_7:41">7:41</A>&nbsp;Posljednja je, poslije svojih sinova, umrla majka.</p> 
<p><A NAME="an_7:42">7:42</A>&nbsp;Toliko, evo, o obrednim gozbama i prekomjernim progonstvima.</p> 
<p><A NAME="an_8:1">8:1</A>&nbsp;Juda Makabej i njegovi ljudi stali su kri&#353;om obilaziti sela  te sazivati svoje ro&#273;ake i prikupljati one koji su ostali vjerni  &#382;idovstvu. I tako se skupilo kojih &#353;est tisu&#263;a ljudi. </p> 
<p><A NAME="an_8:2">8:2</A>&nbsp;Molili  su Gospodina da pogleda narod od svih potla&#269;en, da se smiluje  Hramu koji oskvrnu&#353;e bezbo&#382;ni ljudi; </p> 
<p><A NAME="an_8:3">8:3</A>&nbsp;da se sa&#382;ali na grad  kojemu prijeti propast i opasnost da ga sravne sa zemljom; da  usli&#353;i krv koja vapi k njemu; </p> 
<p><A NAME="an_8:4">8:4</A>&nbsp;da se spomene zlo&#269;ina&#269;kog pokolja  neja&#269;adi; da osveti pogrde svoga Imena.</p> 
<p><A NAME="an_8:5">8:5</A>&nbsp;Kad je Makabej stao na &#269;elo svoje vojske, pogani mu nisu  mogli odolijevati budu&#263;i da se Gospodinov gnjev preokrenuo u  milosr&#273;e. </p> 
<p><A NAME="an_8:6">8:6</A>&nbsp;Vr&#353;io je prepade na gradove i sela i spaljivao ih;  zauzimao je pogodne polo&#382;aje i neprijatelja &#269;esto tjerao u bijeg. </p> 
<p><A NAME="an_8:7">8:7</A>&nbsp;Takve je navale najradije vr&#353;io pod pla&#353;tem no&#263;i. Glas o njegovu  juna&#353;tvu pronosio se na sve strane.</p> 
<p><A NAME="an_8:8">8:8</A>&nbsp;Vide&#263;i da taj &#269;ovjek u kratko vrijeme nezaustavno napreduje  i sve vi&#353;e uspijeva, Filip zatra&#382;i pismeno od Ptolemeja, upravitelja  Celesirije i Fenicije, da kraljevoj stvari pritekne u pomo&#263;. </p> 
<p><A NAME="an_8:9">8:9</A>&nbsp;Taj izabra Patroklova sina Nikanora, jednoga od svojih prvih  prijatelja, i posla ga smjesta, na &#269;elu od najmanje dvadeset  tisu&#263;a ljudi skupljenih od razli&#269;itih naroda, da istrijebi sav  &#382;idovski narod. Pridru&#382;io mu je Gorgiju, vojskovo&#273;u od zanata, vje&#353;ta bojnim poslovima. </p> 
<p><A NAME="an_8:10">8:10</A>&nbsp;Nikanor je napose namjeravao da  prodajom &#382;idovskih zarobljenika isplati kraljev danak od dvije  tisu&#263;e talenata &#353;to ih dugova&#353;e Rimljanima.</p> 
<p><A NAME="an_8:11">8:11</A>&nbsp;Zato &#382;urno pozva primorske gradove na prodaju &#382;idovskog  roblja. Obe&#263;a ih devedeset za jedan talenat. Nije ni slutio kakva  &#263;e ga kazna sti&#263;i od ruke Svemogu&#263;ega.</p> 
<p><A NAME="an_8:12">8:12</A>&nbsp;Uto je Juda doznao za Nikanorov dolazak. Kad je svojim  ljudima saop&#263;io da se pribli&#382;ava neprijateljska vojska, </p> 
<p><A NAME="an_8:13">8:13</A>&nbsp;pobjego&#353;e  kukavice i oni koji se nisu pouzdavali u Bo&#382;ju pravdu. </p> 
<p><A NAME="an_8:14">8:14</A>&nbsp;Drugi  pak proda&#353;e sve &#353;to im je preostalo i zavapi&#353;e Gospodinu da ih  izbavi od bezbo&#382;noga Nikanora, koji ih je prodao jo&#353; prije nego  &#353;to je do&#353;lo do boja; </p> 
<p><A NAME="an_8:15">8:15</A>&nbsp;neka ih izbavi, ako i ne zbog njih  samih, a ono zbog Saveza s njihovim ocima i zbog toga &#353;to se  zovu njegovim svetim i veli&#269;anstvenim Imenom.</p> 
<p><A NAME="an_8:16">8:16</A>&nbsp;Kad je, dakle, Makabej prikupio oko sebe &#353;est tisu&#263;a  ljudi, stao ih je hrabriti da se ne pla&#353;e neprijatelja niti boje  mno&#353;tva pogana koji ih nepravedno napadaju nego neka se juna&#269;ki  bore. </p> 
<p><A NAME="an_8:17">8:17</A>&nbsp;Neka imaju pred o&#269;ima kako su oni zlo&#269;ina&#269;ki osramotili  Sveto mjesto i kako su zlostavljali i ruglu izvrgli Grad, a pradjedovske  obi&#269;aje uni&#353;tili. </p> 
<p><A NAME="an_8:18">8:18</A>&nbsp;"Oni se uzdaju", dodao je, "u oru&#382;je i  smionost, a mi u Boga Svevladara koji jednim migom oka mo&#382;e oboriti  na&#353;e napada&#269;e i sav svijet." </p> 
<p><A NAME="an_8:19">8:19</A>&nbsp;Nabrojio im je slu&#269;ajeve u kojima  se Bog udostojao za&#353;tititi njihove pretke: onaj &#353;to se zbio pod  Sanheribom kad je poginulo stotinu osamdeset i pet tisu&#263;a ljudi,</p> 
<p><A NAME="an_8:20">8:20</A>&nbsp;pa onaj u Babiloniji, u bici protiv Gala&#263;ana, gdje se borilo  osam tisu&#263;a ljudi s pomo&#263;u &#269;etiri tisu&#263;e Makedonaca, i dok su  Makedonci do&#353;li u &#353;kripac, onih samih osam tisu&#263;a, zahvaljuju&#263;i  pomo&#263;i s Neba, porazilo je stotinu i dvadeset tisu&#263;a neprijatelja  i zadobilo velik plijen.</p> 
<p><A NAME="an_8:21">8:21</A>&nbsp;Kad ih je tim rije&#269;ima osokolio i pripremio da za svoje  zakone i za domovinu i poginu, razdijelio je svoju vojsku na  &#269;etiri odreda. </p> 
<p><A NAME="an_8:22">8:22</A>&nbsp;Na &#269;elo svakom odredu stavio je svoju bra&#263;u:  &#352;imuna, Josipa i Jonatana, i dao svakomu po tisu&#263;u i pet stotina  ljudi. </p> 
<p><A NAME="an_8:23">8:23</A>&nbsp;Osim toga, naredi Eleazaru da im pro&#269;ita Svetu knjigu, a onda je, dav&#353;i im bojni zov: "S Bo&#382;jom pomo&#263;u!" stao na &#269;elo  prvog odreda i napao Nikanora. </p> 
<p><A NAME="an_8:24">8:24</A>&nbsp;Budu&#263;i da im je Svemogu&#263;i  u boju bio suborac, pobili su preko devet tisu&#263;a neprijatelja, izranili i osakatili ve&#263;i dio Nikanorove vojske i nagnali sve  u bijeg. </p> 
<p><A NAME="an_8:25">8:25</A>&nbsp;Zaplijenili su i novac onih koji su ih do&#353;li kupovati.  Po&#353;to su ih podugo tjerali, vrati&#353;e se natrag jer nisu imali  vremena. </p> 
<p><A NAME="an_8:26">8:26</A>&nbsp;Bilo je, naime, uo&#269;i subote, pa ih nisu dalje gonili.</p> 
<p><A NAME="an_8:27">8:27</A>&nbsp;Pokupi&#353;e jo&#353; neprijateljsko oru&#382;je i poskida&#353;e plijen, a onda svetkovahu subotu, obilno hvale&#263;i i slave&#263;i Gospodina  koji ih je tog dana izbavio i opet im po&#269;eo iskazivati svoju  milost. </p> 
<p><A NAME="an_8:28">8:28</A>&nbsp;Poslije subote podijelili su dio plijena &#382;rtvama  progonstva, pa udovicama i siro&#269;adi, a ono &#353;to je preostalo podijelili  su me&#273;u sobom i me&#273;u svojom djecom.</p> 
<p><A NAME="an_8:29">8:29</A>&nbsp;Zavr&#353;iv&#353;i taj posao, okupi&#353;e se na zajedni&#269;ku molitvu  i zavapi&#353;e milosrdnom Gospodinu da se posve izmiri sa svojim  slugama. </p> 
<p><A NAME="an_8:30">8:30</A>&nbsp;U kre&#353;evu s Timotejevim i Bakidovim vojnicima pobili  su ih dvadeset tisu&#263;a i osvojili vrlo visoke tvr&#273;ave. Velik plijen  razdijelili su na dva jednaka dijela - jedan za sebe, drugi za  &#382;rtve progonstva, siro&#269;ad i udovice - a ne zaboravi&#353;e ni staraca. </p> 
<p><A NAME="an_8:31">8:31</A>&nbsp;Zatim su bri&#382;no pokupili neprijateljsko oru&#382;je i pohranili  ga na prikladnim mjestima. &#352;to je od plijena preostalo, odnijeli  su u Jeruzalem. </p> 
<p><A NAME="an_8:32">8:32</A>&nbsp;Ubili su vo&#273;u Timotejevih &#269;eta, &#269;ovjeka bezbo&#382;na, koji je &#381;idovima nanio mnogo zala. </p> 
<p><A NAME="an_8:33">8:33</A>&nbsp;Dok su u domovini slavili  pobjedu, spali&#353;e one koji su zapalili Sveta vrata, zajedno s  Kalistenom, koji bija&#353;e utekao u neku ku&#263;icu. Tako je za svoje  svetogr&#273;e primio zaslu&#382;enu pla&#263;u.</p> 
<p><A NAME="an_8:34">8:34</A>&nbsp;A onaj trostruki zlikovac Nikanor, koji je doveo tri  tisu&#263;e trgovaca da kupuju &#381;idove, </p> 
<p><A NAME="an_8:35">8:35</A>&nbsp;bio je Bo&#382;jom pomo&#263;u poni&#382;en  od onih koje je najvi&#353;e podcjenjivao: morao je skinuti svoju  &#269;asni&#269;ku odoru te je tako, po osamljenim putovima, poput odbjegla  roba, stigao u Antiohiju - sretno umaknuv&#353;i, dok mu je sva vojska  bila pora&#382;ena. </p> 
<p><A NAME="an_8:36">8:36</A>&nbsp;I on, koji je cijenom jeruzalemskih zarobljenika  obe&#263;ao platiti danak Rimljanima, sad je morao razglasiti da &#381;idovi  imaju Borca koji se za njih bori i da su &#381;idovi upravo zato neranjivi  &#353;to slijede zakone koje im je On postavio.</p> 
<p><A NAME="an_9:1">9:1</A>&nbsp;U isto se vrijeme Antioh sramotno vra&#263;ao iz perzijskih krajeva. </p> 
<p><A NAME="an_9:2">9:2</A>&nbsp;Bio je provalio u grad Perzepolis i poku&#353;ao oplja&#269;kati hram  i zaposjesti grad. Ali se pu&#269;anstvo podiglo i pograbilo oru&#382;je, tako da se Antioh, jer su ga stanovnici te zemlje natjerali  u bijeg, morao sramotno povla&#269;iti. </p> 
<p><A NAME="an_9:3">9:3</A>&nbsp;Kad je do&#353;ao do Ekbatane, saznao je &#353;to se dogodilo s Nikanorom i s Timotejevima. </p> 
<p><A NAME="an_9:4">9:4</A>&nbsp;Sav  izvan sebe od jarosti, smi&#353;ljao je kako da se i za uvredu onih  koji su ga natjerali u bijeg iskali na &#381;idovima. Zato je upravlja&#269;u  kola zapovjedio da njegova bojna kola tjera bez prestanka, sve  dok ne stignu. Ali se ve&#263; nad njim nadvila kazna s Neba, jer  je ovako oholo govorio: "Na&#269;init &#263;u od Jeruzalema, kad onamo  do&#273;em, &#382;idovsko groblje."</p> 
<p><A NAME="an_9:5">9:5</A>&nbsp;Ali Svevid, Gospodin Bog Izraelov, udari ga neizlje&#269;ivom  i nevidljivom bole&#353;&#263;u. &#268;im je izgovorio onu rije&#269;, spopade ga  u crijevima nesnosna bol i stra&#353;ne muke u utrobi. </p> 
<p><A NAME="an_9:6">9:6</A>&nbsp;Tako je  bilo ba&#353; i pravo, jer on je utrobama drugih zadao mnoge i ne&#269;uvene  muke. </p> 
<p><A NAME="an_9:7">9:7</A>&nbsp;On se ipak svoga divlja&#353;tva nije okanio, nego nadut  od oholosti i rigaju&#263;i plamen gnjeva na &#381;idove, zapovjedi da  se ubrza vo&#382;nja. Tada ispade iz kola u trku, koja su od&#353;tropotala  dalje, a on u nesretnu padu poi&#353;&#269;a&#353;i sve udove na tijelu. </p> 
<p><A NAME="an_9:8">9:8</A>&nbsp;On, koji je u svome nadljudskom razmetanju mislio da je kadar zapovijedati  morskim valovima, on koji je umi&#353;ljao da mo&#382;e mjeriti gorske  vrhove, sad se na&#353;ao zgruhan na tlu, odakle su ga zatim digli  na nosila. Tako se svima o&#269;itovala na njemu Bo&#382;ja sila, </p> 
<p><A NAME="an_9:9">9:9</A>&nbsp;jer  su crvi povrvjeli iz bezbo&#382;nikova tijela i sa &#382;ivog mu tijela, u ljutim bolima, otpadalo meso te je smrad te gnjile&#382;i izazivao  ga&#273;enje u svoj vojsci. </p> 
<p><A NAME="an_9:10">9:10</A>&nbsp;Malo prije mi&#353;lja&#353;e da dohva&#263;a nebeske  zvijezde, a sada ga vi&#353;e nitko, zbog nepodno&#353;ljiva smrada, nije  mogao pratiti.</p> 
<p><A NAME="an_9:11">9:11</A>&nbsp;Istom sada, sav skr&#353;en bolima, po&#269;e popu&#353;tati u svojoj  velikoj oholosti i pod Bo&#382;jim bi&#269;em stao je dolaziti k pameti, jer su mu se od &#269;asa do &#269;asa pove&#263;avale boli. </p> 
<p><A NAME="an_9:12">9:12</A>&nbsp;Kad vi&#353;e ni  sam nije mogao podnositi vlastitog smrada, priznade: "Pravo je  pokoravati se Bogu i neka se smrtnik s Bogom ne izjedna&#269;uje!" </p> 
<p><A NAME="an_9:13">9:13</A>&nbsp;Ali taj se zlo&#269;inac molio Gospodaru u koga vi&#353;e nije bilo  smilovanja. </p> 
<p><A NAME="an_9:14">9:14</A>&nbsp;Obe&#263;avao je da &#263;e Sveti grad, kamo se &#382;urio da  ga sravni sa zemljom i pretvori u groblje, proglasiti slobodnim; </p> 
<p><A NAME="an_9:15">9:15</A>&nbsp;da &#263;e s Atenjanima izjedna&#269;iti sve &#381;idove, koje ina&#269;e nije  smatrao dostojnima ni ukopa, nego vrijednima da se s njihovom  djecom bace za hranu pticama grabilicama i divljim zvijerima; </p> 
<p><A NAME="an_9:16">9:16</A>&nbsp;da &#263;e najljep&#353;im darovima ukrasiti sveti Hram, koji je prije  oplijenio, i da &#263;e mu mnogostruko vratiti sve sveto posu&#273;e, a  tro&#353;kove &#382;rtvovanja podmirivati od svojih dohodaka; </p> 
<p><A NAME="an_9:17">9:17</A>&nbsp;i napokon  da &#263;e i sam postati &#381;idov i da &#263;e krstariti cijelim svijetom  i navije&#353;tati Bo&#382;ju svemo&#263;.</p> 
<p><A NAME="an_9:18">9:18</A>&nbsp;Ali kako mu boli nisu ni&#353;ta popu&#353;tale, jer se na nj oborio  pravedan sud Bo&#382;ji, u beznadnu stanju napisao je &#381;idovima ovo  pismo u kojem moli opro&#353;tenje. Ono glasi ovako:</p> 
<p><A NAME="an_9:19">9:19</A>&nbsp;"Odli&#269;nim gra&#273;anima &#381;idovima kralj i upravitelj Antioh  &#353;alje pozdrav &#382;ele&#263;i im zdravlje i dobru sre&#263;u! </p> 
<p><A NAME="an_9:20">9:20</A>&nbsp;Ako ste dobro  vi i va&#353;a djeca, ako vam poslovi idu od ruke, pun nade u Nebo </p> 
<p><A NAME="an_9:21">9:21</A>&nbsp;rado se spominjem va&#353;eg &#353;tovanja i va&#353;e blagonaklonosti prema  meni. Na povratku iz perzijskih krajeva, po&#353;to sam zapao u nepodno&#353;ljivu  bolest, smatram potrebnim da se pobrinem za op&#263;e dobro. </p> 
<p><A NAME="an_9:22">9:22</A>&nbsp;Ne  o&#269;ajavam zbog svog stanja nego se &#269;vrsto nadam da &#263;u se iz bolesti  izvu&#263;i. </p> 
<p><A NAME="an_9:23">9:23</A>&nbsp;Ipak, i moj je otac, kad je s vojskom polazio u gornje  krajeve, odredio sebi nasljednika, </p> 
<p><A NAME="an_9:24">9:24</A>&nbsp;da se, bude li neo&#269;ekivanih  doga&#273;aja ili nepovoljnih glasova, dr&#382;avljani ne uzbunjuju, znaju&#263;i  kome je on prepustio upravu poslovima. </p> 
<p><A NAME="an_9:25">9:25</A>&nbsp;Osim toga, znam kako  obli&#382;nji vladaoci i susjedi na&#353;eg kraljevstva vrebaju priliku  i &#269;ekaju da se &#353;to dogodi. Zato sam za kralja odredio svoga sina  Antioha, koga sam ve&#263; vi&#353;e puta, polaze&#263;i u gornje krajeve, mnogima  od vas povjerio i preporu&#269;io. I njemu sam, uostalom, napisao  prilo&#382;eno pismo. </p> 
<p><A NAME="an_9:26">9:26</A>&nbsp;Zato vas molim i zaklinjem da se sjetite  dobro&#269;instava koje sam vam svima pojedina&#269;no u&#269;inio te da svoju  dosada&#353;nju blagonaklonost prema meni sa&#269;uvate i prema mome sinu. </p> 
<p><A NAME="an_9:27">9:27</A>&nbsp;Zaista sam uvjeren da &#263;e on savjesno slijediti moje nakane  i blago i &#269;ovjekoljubivo postupati s vama."</p> 
<p><A NAME="an_9:28">9:28</A>&nbsp;Tako je taj ubojica i hulitelj, poslije naju&#382;asnijih  muka, kakve je znao zadavati drugima, najjadnije, u tu&#273;oj zemlji, u pustim planinama zavr&#353;io &#382;ivot. </p> 
<p><A NAME="an_9:29">9:29</A>&nbsp;Njegovo je tijelo uzeo  sa sobom Filip, njegov prijatelj od djetinjstva, koji se u strahu  od njegova sina Antioha uputio u Egipat Ptolemeju Filometoru.</p> 
<p><A NAME="an_10:1">10:1</A>&nbsp;Dotle je Makabej sa svojim drugovima, pod vodstvom Gospodinovim, opet zauzeo Hram i Grad. </p> 
<p><A NAME="an_10:2">10:2</A>&nbsp;Sru&#353;ili su &#382;rtvenike &#353;to su ih po  trgu sagradili tu&#273;inci i uni&#353;tili su posve&#263;ene gajeve. </p> 
<p><A NAME="an_10:3">10:3</A>&nbsp;Potom  su o&#269;istili Hram i podigli drugi &#382;rtvenik; onda su iskresali  vatru iz kamena i tom vatrom, nakon prijekida od dvije godine, prinijeli &#382;rtvu; ujedno su obnovili prinos kada, zapalili svjetiljke  i izlo&#382;ili prinesene hljebove. </p> 
<p><A NAME="an_10:4">10:4</A>&nbsp;Kad su sve to izvr&#353;ili, pali  su ni&#269;ice i stali moliti Gospodina da vi&#353;e nikada ne dopusti  da padnu u takve nevolje, nego, ako kad i sagrije&#353;e, neka ih  primjerno kazni, ali neka ih ne predaje bogohulnim i divljim  narodima. </p> 
<p><A NAME="an_10:5">10:5</A>&nbsp;&#268;i&#353;&#263;enje Hrama palo je upravo na isti dan i mjesec  u koji su ga pogani i oskvrnuli, na dvadeset i peti dan Kisleva. </p> 
<p><A NAME="an_10:6">10:6</A>&nbsp;Svetkovali su to razdragano osam dana, onako kao i Blagdan  sjenica, sje&#263;aju&#263;i se kako su nedavno, na Blagdan sjenica, boravili  u planinama i spiljama kao divlje zvijeri. </p> 
<p><A NAME="an_10:7">10:7</A>&nbsp;Zato su, nose&#263;i  br&#353;ljanom ovite &#353;tapove, zelene gran&#269;ice i palme, zahvaljivali  hvalospjevima Onomu koji je sretno proveo o&#269;i&#353;&#263;enje svoga Svetog  mjesta. </p> 
<p><A NAME="an_10:8">10:8</A>&nbsp;Ujedno su javno zaklju&#269;ili i izglasali da sav &#382;idovski  narod treba da te dane svake godine slavi.  </p> 
<p><A NAME="an_10:9">10:9</A>&nbsp;Takve su, dakle, bile prilike u vrijeme smrti Antioha, nazvanog Epifana. </p> 
<p><A NAME="an_10:10">10:10</A>&nbsp;A sad &#263;emo izvijestiti o doga&#273;ajima s  Antiohom Eupatorom, sinom onoga bezbo&#382;nika, sa&#382;imaju&#263;i ukratko  ratne nevolje. </p> 
<p><A NAME="an_10:11">10:11</A>&nbsp;Kad je taj preuzeo kraljevstvo, postavio je  na &#269;elo dr&#382;avnih poslova nekog Liziju, glavnog upravitelja Celesirije  i Fenicije. </p> 
<p><A NAME="an_10:12">10:12</A>&nbsp;Ptolemej, nazvan Makron, prvi je sa &#381;idovima  postupao pravedno, pa je zbog nepravde koja im je bila nanesena  nastojao njima upravljati miroljubivo. </p> 
<p><A NAME="an_10:13">10:13</A>&nbsp;Zato su ga neki prijatelji  optu&#382;ili Eupatoru, pa je svakom prilikom slu&#353;ao kako ga nazivaju  izdajicom zato &#353;to je ostavio Cipar koji mu je povjerio Filometor  i &#353;to je pre&#353;ao Antiohu Epifanu. Pa kad vi&#353;e &#269;asne vlasti nije  mogao &#269;asno izvr&#353;avati, otrovom je sebi oduzeo &#382;ivot.</p> 
<p><A NAME="an_10:14">10:14</A>&nbsp;Kad je potom Gorgija postao upraviteljem tih predjela, skupljao je najamni&#269;ku vojsku i svakom se prilikom zara&#263;ivao  sa &#381;idovima. </p> 
<p><A NAME="an_10:15">10:15</A>&nbsp;U isto su vrijeme Idumejci, gospodari tvr&#273;ava  na dobrim polo&#382;ajima, dodijavali &#381;idovima te su, prihva&#263;aju&#263;i  izbjeglice iz Jeruzalema, nastojali odr&#382;ati ratno stanje. </p> 
<p><A NAME="an_10:16">10:16</A>&nbsp;Makabej  i njegovi drugovi, po&#353;to su se okupili na molitvu i Boga molili  da im bude saveznik, krenu&#353;e protiv tih idumejskih tvr&#273;ava. </p> 
<p><A NAME="an_10:17">10:17</A>&nbsp;Udariv&#353;i  sna&#382;no, osvoji&#353;e te polo&#382;aje i suzbi&#353;e sve one koji su se borili  na bedemima. Pobili su sve na koje su nai&#353;li, tako da ih je palo  ne manje od dvadeset tisu&#263;a.</p> 
<p><A NAME="an_10:18">10:18</A>&nbsp;Kako je najmanje devet tisu&#263;a ljudi pobjeglo u dvije  dobro utvr&#273;ene kule, a sa sobom su imali sve &#353;to je potrebno  da se izdr&#382;i opsada, </p> 
<p><A NAME="an_10:19">10:19</A>&nbsp;Makabej ostavi &#352;imuna i Josipa sa Zakejem  i njegovima, njih dovoljan broj za opsadu, a sam ode u druga  mjesta, gdje je bila ve&#263;a potreba. </p> 
<p><A NAME="an_10:20">10:20</A>&nbsp;Ali &#352;imunove ljude, pohlepne  za novcem, potkupi&#353;e neki &#353;to su se onamo sklonili, tako te oni, primiv&#353;i sedamdeset tisu&#263;a drahma, pusti&#353;e neke da uteknu. </p> 
<p><A NAME="an_10:21">10:21</A>&nbsp;Kad  su Makabeju javili &#353;to se dogodilo, on skupi narodne vo&#273;e i optu&#382;i  krivce da su za novce prodali svoju bra&#263;u jer su pustili da pobjegnu  neprijatelji. </p> 
<p><A NAME="an_10:22">10:22</A>&nbsp;Zato ih je dao pogubiti kao izdajice, a onda  odmah zauze obje kule. </p> 
<p><A NAME="an_10:23">10:23</A>&nbsp;Sretan u oru&#382;ju, pobi u obadvije tvr&#273;ave  preko dvadeset tisu&#263;a ljudi. </p> 
<p><A NAME="an_10:24">10:24</A>&nbsp;Timotej, koga su &#381;idovi prije porazili, skupi mnogo stranih  &#269;eta, sabra znatan broj azijskih konjanika i krenu na Judeju  misle&#263;i da &#263;e je oru&#382;jem osvojiti. </p> 
<p><A NAME="an_10:25">10:25</A>&nbsp;Kad se pribli&#382;avao, Makabej  i njegovi ljudi stado&#353;e zazivati Boga, posuv&#353;i glave prahom i  pripasav&#353;i oko bokova kostrijet. </p> 
<p><A NAME="an_10:26">10:26</A>&nbsp;Padnuv&#353;i ni&#269;ice na podno&#382;ju  &#382;rtvenika, molili su Boga da im bude milostiv: da bude neprijatelj  njihovih neprijatelja, protivnik njihovih protivnika, kako to  obja&#353;njava Zakon.</p> 
<p><A NAME="an_10:27">10:27</A>&nbsp;Kad su zavr&#353;ili molitvu, pograbi&#353;e oru&#382;je, prili&#269;no se  odmaknu&#353;e od grada i zaustavi&#353;e pred neprijateljem. </p> 
<p><A NAME="an_10:28">10:28</A>&nbsp;Upravo  u cik zore pograbi&#353;e se. Jednima je zalog uspjeha i pobjede,  osim hrabrosti, bilo uzdanje u Gospodina, a drugi su vodstvo  boja stavili samo u juna&#353;tvo. </p> 
<p><A NAME="an_10:29">10:29</A>&nbsp;Kad se razmahalo kre&#353;evo, protivnicima  se ukaza s neba pet krasnih ljudi na konjima sa zlatnim uzdama;  oni stado&#353;e na &#269;elo &#381;idovima. </p> 
<p><A NAME="an_10:30">10:30</A>&nbsp;U isto vrijeme uze&#353;e Makabeja  me&#273;u se da ga &#353;tite svojim oru&#382;jem i &#269;uvaju neranjena, dok su  na protivnike bacali strelice i munje, tako da su ih zablije&#353;tili  i smeli te se oni raspr&#353;i&#353;e u najve&#263;em neredu. </p> 
<p><A NAME="an_10:31">10:31</A>&nbsp;Bi tada pobijeno  dvadeset tisu&#263;a i pet stotina pje&#353;aka i &#353;est stotina konjanika.</p> 
<p><A NAME="an_10:32">10:32</A>&nbsp;Timotej pobje&#382;e u vrlo utvr&#273;eno mjesto zvano Gezer, kojim  je upravljao Hereja. </p> 
<p><A NAME="an_10:33">10:33</A>&nbsp;Makabej i njegovi sr&#269;ano su ga opsjedali  &#269;etiri dana. </p> 
<p><A NAME="an_10:34">10:34</A>&nbsp;Uzdaju&#263;i se u &#269;vrsto&#263;u mjesta, oni koji bijahu  ondje u&#382;asno su psovali i sipali bestidnosti. </p> 
<p><A NAME="an_10:35">10:35</A>&nbsp;Kad je peti  dan po&#269;elo svitati, dvadeset mladi&#263;a iz Makabejeve vojske, poneseno  gnjevom zbog onih psovki, jurnu na zid mu&#353;ki hrabro i u divljem  &#382;aru pobi svakoga na koga nai&#273;e. </p> 
<p><A NAME="an_10:36">10:36</A>&nbsp;Jednako su na opsjednute  navalili i drugi s protivne strane. Za&#382;egli su kule i, raspiriv&#353;i  loma&#269;e, &#382;ive sa&#382;gali one bogohulnike. Drugi razbi&#353;e vrata, pusti&#353;e  unutra ostalu vojsku i zaposjedo&#353;e grad. </p> 
<p><A NAME="an_10:37">10:37</A>&nbsp;Timoteja, koji se  sakrio u neku nakapnicu, zakla&#353;e zajedno s njegovim bratom Herejom  i Apolofanom.</p> 
<p><A NAME="an_10:38">10:38</A>&nbsp;Po&#353;to obavi&#353;e posao, po&#269;e&#353;e himnama i zahvalnicama slaviti  Gospodina koji je Izraelu iskazao veliku dobrotu i dao mu pobjedu.</p> 
<p><A NAME="an_11:1">11:1</A>&nbsp;Malo zatim kraljev skrbnik i ro&#273;ak Lizija, koji je bio na  &#269;elu dr&#382;avnih poslova, vrlo te&#353;ko podnose&#263;i posljednje doga&#273;aje,</p> 
<p><A NAME="an_11:2">11:2</A>&nbsp;skupi kojih osamdeset tisu&#263;a pje&#353;aka i svekoliko svoje konjani&#353;tvo  te krenu na &#381;idove, u nakani da Grad u&#269;ini gr&#269;kim naseljem </p> 
<p><A NAME="an_11:3">11:3</A>&nbsp;i  da Hram, poput sveti&#353;ta poganskih naroda, podlo&#382;i porezu i svake  godine prodaje sve&#263;eni&#269;ku &#269;ast. </p> 
<p><A NAME="an_11:4">11:4</A>&nbsp;Nije nimalo mislio na Bo&#382;ju  mo&#263;: zanijelo ga mno&#353;tvo njegovih pje&#353;aka i tisu&#263;e konjanika  te osamdeset njegovih slonova.</p> 
<p><A NAME="an_11:5">11:5</A>&nbsp;Upade u Judeju i pribli&#382;i se Betsuru, utvr&#273;enu mjestu, udaljenu kojih pet stadija od Jeruzalema, te ga ljuto pritisnu. </p> 
<p><A NAME="an_11:6">11:6</A>&nbsp;Kad Makabej i njegovi dozna&#353;e da Lizija opsjeda tvr&#273;ave, po&#269;e&#353;e  plakati i liti suze, mole&#263;i Gospodina da Izraelu po&#353;alje dobroga  an&#273;ela da ga spasi. </p> 
<p><A NAME="an_11:7">11:7</A>&nbsp;Nato Makabej prvi pograbi oru&#382;je i pota&#269;e  druge da se zajedno s njim izlo&#382;e pogibli i pomognu svojoj bra&#263;i.  Puni &#382;ara, srnu&#353;e zajedno. </p> 
<p><A NAME="an_11:8">11:8</A>&nbsp;Dok su se jo&#353; nalazili blizu Jeruzalema, ukaza im se na &#269;elu konjanik u bijelim haljinama koji je vitlao  zlatnim oru&#382;jem. </p> 
<p><A NAME="an_11:9">11:9</A>&nbsp;Tada se svi zajedno zahvali&#353;e milosrdnom  Bogu i toliko se ohrabri&#353;e da su bili spremni probosti ne samo  ljude nego i najdivljije zvijeri i probiti &#382;eljezne zidove. </p> 
<p><A NAME="an_11:10">11:10</A>&nbsp;Kretali  su naprijed u bojnom redu sa suborcem koji im je milo&#353;&#263;u Gospodnjom  stigao s neba. </p> 
<p><A NAME="an_11:11">11:11</A>&nbsp;Zagna&#353;e se na neprijatelje kao lavovi, obori&#353;e  jedanaest tisu&#263;a pje&#353;aka i tisu&#263;u i &#353;est stotina konjanika, a  ostale natjera&#353;e u bijeg. </p> 
<p><A NAME="an_11:12">11:12</A>&nbsp;Ve&#263;ina se spasila, ali ranjeni  i razoru&#382;ani. Sam se Lizija spasio sramotnim bijegom.</p> 
<p><A NAME="an_11:13">11:13</A>&nbsp;Lizija nije bio nerazuman; razmi&#353;ljao je o porazu koji  je pretrpio i uvidio je da su Hebreji nepobjedivi jer im je suborac  svesilni Bog. </p> 
<p><A NAME="an_11:14">11:14</A>&nbsp;Zato im poru&#269;i da pod svim pravednim uvjetima  pristanu na mir, a on &#263;e kralja sklonuti da im postane prijatelj. </p> 
<p><A NAME="an_11:15">11:15</A>&nbsp;Makabej pristade na sve &#353;to je Lizija predlagao, jer mu bija&#353;e  stalo do op&#263;eg dobra. A sam kralj odobri sve &#353;to je Makabej preko  Lizije za &#381;idove pismeno zatra&#382;io.</p> 
<p><A NAME="an_11:16">11:16</A>&nbsp;Pismo &#353;to ga je Lizija pisao &#381;idovima glasilo je ovako:  "Lizija pozdravlja &#382;idovski narod! </p> 
<p><A NAME="an_11:17">11:17</A>&nbsp;Va&#353;i poslanici Ivan i  Apsalom predali su mi ni&#382;e prepisanu ispravu, preporu&#269;uju&#263;i njezin  sadr&#382;aj. </p> 
<p><A NAME="an_11:18">11:18</A>&nbsp;Ja sam nato izvijestio kralja o onom s &#269;ime ga je  trebalo upoznati, i on je odobrio sve &#353;to je bilo prihvatljivo. </p> 
<p><A NAME="an_11:19">11:19</A>&nbsp;Ako se, dakle, budete i dalje blagonaklono odnosili prema  dr&#382;avnim probicima, ja &#263;u ubudu&#263;e nastojati da poradim za va&#353;e  dobro. </p> 
<p><A NAME="an_11:20">11:20</A>&nbsp;Ujedno sam va&#353;im i svojim izaslanicima nalo&#382;io da  s vama rasprave o pojedinostima. </p> 
<p><A NAME="an_11:21">11:21</A>&nbsp;Da ste zdravo! Godine sto  &#269;etrdeset i osme, dvadeset i &#269;etvrtoga Dioskora."</p> 
<p><A NAME="an_11:22">11:22</A>&nbsp;Kraljevo je pismo glasilo ovako: "Kralj Antioh pozdravlja  brata Liziju. </p> 
<p><A NAME="an_11:23">11:23</A>&nbsp;Na&#353; se otac preselio k bogovima, a mi &#382;elimo  da nam se u kraljevstvu svatko nesmetano bavi svojim poslovima. </p> 
<p><A NAME="an_11:24">11:24</A>&nbsp;&#268;uli smo da &#381;idovi ne prihva&#263;aju helenskih obi&#269;aja moga oca, nego vole svoj poseban na&#269;in &#382;ivota i tra&#382;e da im se dopusti  da se ravnaju po posebnim zakonima. </p> 
<p><A NAME="an_11:25">11:25</A>&nbsp;&#381;ele&#263;i, dakle, da i taj  narod bude nesmetan, odlu&#269;ujemo da im se vrati Hram, tako da  mogu slobodno &#382;ivjeti po obi&#269;ajima svojih predaka. </p> 
<p><A NAME="an_11:26">11:26</A>&nbsp;Zato &#263;e  biti dobro da im po&#353;alje&#353; poslanike koji &#263;e s njima sklopiti  ugovor, pa da se, znaju&#263;i za na&#353;u odluku, raspolo&#382;eni i radosni  late svojih poslova."</p> 
<p><A NAME="an_11:27">11:27</A>&nbsp;Kraljevo pismo &#382;idovskom narodu glasilo je ovako: "Kralj  Antioh pozdravlja &#382;idovsko starje&#353;instvo i ostale &#381;idove. </p> 
<p><A NAME="an_11:28">11:28</A>&nbsp;Nadamo  se da ste dobro, kako vam i &#382;elimo. I mi smo zdravi. </p> 
<p><A NAME="an_11:29">11:29</A>&nbsp;Menelaj  nam je saop&#263;io da se &#382;elite vratiti svojim domovima. </p> 
<p><A NAME="an_11:30">11:30</A>&nbsp;Svima  onima koji se ku&#263;ama vrate do tridesetog Ksantika bit &#263;e zajam&#269;ena  neka&#382;njivost. </p> 
<p><A NAME="an_11:31">11:31</A>&nbsp;&#381;idovi &#263;e se slu&#382;iti svojom posebnom hranom  i zakonima kao i prije. Neka se nikome od njih vi&#353;e nikako ne  dosa&#273;uje zbog pogre&#353;aka u&#269;injenih iz neznanja. </p> 
<p><A NAME="an_11:32">11:32</A>&nbsp;Ujedno vam  &#353;aljem Menelaja da vas umiri. </p> 
<p><A NAME="an_11:33">11:33</A>&nbsp;Da ste zdravo! Godine sto &#269;etrdeset  i osme, petnaestog Ksantika."</p> 
<p><A NAME="an_11:34">11:34</A>&nbsp;A i Rimljani su &#381;idovima poslali pismo, koje glasi ovako:  "Kvint Memije, Tit Manilije i Manije Sergije, rimski poslanici, pozdravljaju &#382;idovski narod. </p> 
<p><A NAME="an_11:35">11:35</A>&nbsp;Mi pristajemo na ono &#353;to vam  je dopustio kraljev ro&#273;ak Lizija. </p> 
<p><A NAME="an_11:36">11:36</A>&nbsp;O onome pak &#353;to je on smatrao  da treba predlo&#382;iti kralju na potvrdu - odmah dobro razmislite  i po&#353;aljite nam smjesta nekoga da bismo to mogli izlo&#382;iti onako  kako odgovara, jer putujemo u Antiohiju. </p> 
<p><A NAME="an_11:37">11:37</A>&nbsp;Zato se po&#382;urite  i po&#353;aljite ljude da i mi doznamo va&#353;e mi&#353;ljenje. </p> 
<p><A NAME="an_11:38">11:38</A>&nbsp;Da ste  zdravo! Godine sto &#269;etrdeset i osme, petnaestog dana mjeseca  Dioskora."  </p> 
<p><A NAME="an_12:1">12:1</A>&nbsp;Kad su sklopili ugovore, Lizija se vrati kralju, a &#381;idovi  se lati&#353;e poljskih radova. </p> 
<p><A NAME="an_12:2">12:2</A>&nbsp;Ali mjesni upravitelj Timotej i  Genejev sin Apolonije, pa i Jeronim i Demofon, kojima se pridru&#382;io  i Cipranin Nikanor, nisu &#381;idovima dali ni mira ni pokoja.</p> 
<p><A NAME="an_12:3">12:3</A>&nbsp;Uto su Jopljani izvr&#353;ili veliko nedjelo. Pozvali su svoje  sugra&#273;ane &#381;idove sa &#382;enama i djecom na pripremljene la&#273;e kao  da im ni&#353;ta zlo ne spremaju. </p> 
<p><A NAME="an_12:4">12:4</A>&nbsp;Na temelju javnoga gradskog zaklju&#269;ka, &#381;idovi se odazva&#353;e, jer im bija&#353;e stalo do mira, a nisu ni naslu&#263;ivali  ikakvo zlo. Izvedo&#353;e ih na morsku pu&#269;inu i potopi&#353;e najmanje  dvije stotine.</p> 
<p><A NAME="an_12:5">12:5</A>&nbsp;&#268;im je Juda doznao za okrutnost izvr&#353;enu nad njegovim  sunarodnjacima, obavijesti o tome svoje ljude; </p> 
<p><A NAME="an_12:6">12:6</A>&nbsp;zazvav&#353;i Boga, pravednog suca, navali na ubojice svoje bra&#263;e. No&#263;u zapali pristani&#353;te  i spali la&#273;e te pobi one koji su se onamo sklonili. </p> 
<p><A NAME="an_12:7">12:7</A>&nbsp;Budu&#263;i  da je mjesto bilo zatvoreno, oti&#353;ao je s namjerom da se vrati  i istrijebi sve Jopljane. </p> 
<p><A NAME="an_12:8">12:8</A>&nbsp;Kad je doznao da i Jamnijci namjeravaju  jednako postupiti sa svojim sugra&#273;anima &#381;idovima, </p> 
<p><A NAME="an_12:9">12:9</A>&nbsp;navali no&#263;u  na njih i zapali im pristani&#353;te s la&#273;ama, tako da se blijesak  vatre vidio sve do Jeruzalema, udaljena dvije stotine i &#269;etrdeset  stadija. </p> 
<p><A NAME="an_12:10">12:10</A>&nbsp;Kad su odande odmakli devet stadija, na pohodu protiv  Timoteja, navali&#353;e na njih Arapi, njih najmanje pet tisu&#263;a pje&#353;aka  i pet stotina konjanika. </p> 
<p><A NAME="an_12:11">12:11</A>&nbsp;Zametnu se &#382;estoka bitka, u kojoj  su Judini vojnici s pomo&#263;u Bo&#382;jom pobijedili. Pobije&#273;eni nomadi  zamoli&#353;e Judu za mir. Obe&#263;ali su da &#263;e mu dati stoku i u drugome  mu biti na korist. </p> 
<p><A NAME="an_12:12">12:12</A>&nbsp;Juda, dr&#382;e&#263;i da &#263;e mu zaista mo&#263;i u mnogome  biti od pomo&#263;i, pristade na mir s njima; dado&#353;e si desnice pa  se povuko&#353;e pod &#353;atore.</p> 
<p><A NAME="an_12:13">12:13</A>&nbsp;Potom navali na grad Kaspin, utvr&#273;en nasipima i okru&#382;en  bedemima, a naseljen pu&#269;anstvom najrazli&#269;itijih narodnosti. </p> 
<p><A NAME="an_12:14">12:14</A>&nbsp;Njegovi  su se gra&#273;ani pouzdavali u &#269;vrste zidove i zalihu hrane, pa su  se drsko vladali prema Judinim ljudima, rugali im se, psovali, sva&#353;ta nepristojno govorili. </p> 
<p><A NAME="an_12:15">12:15</A>&nbsp;Judini ljudi zazva&#353;e velikog  Gospodara svijeta, koji je bez zidodera i naprava u Jo&#353;uino vrijeme  oborio Jerihon, i divlje nasrnu&#353;e na zid. </p> 
<p><A NAME="an_12:16">12:16</A>&nbsp;Zauzev&#353;i s Bo&#382;jom  voljom grad, izvr&#353;i&#353;e neopisiv pokolj, tako da se obli&#382;nje jezero, dva stadija &#353;iroko, &#269;inilo kao da je puno krvi koja je u nj  tekla. </p> 
<p><A NAME="an_12:17">12:17</A>&nbsp;Odmakav&#353;i odande sedam stotina i pedeset stadija, do&#273;o&#353;e  u Harak, k &#381;idovima zvanim Tubijanci. </p> 
<p><A NAME="an_12:18">12:18</A>&nbsp;U tim krajevima nisu, dodu&#353;e, zatekli Timoteja, jer je odande oti&#353;ao neobavljena posla, ali je na jednom mjestu ostavio sna&#382;nu posadu. </p> 
<p><A NAME="an_12:19">12:19</A>&nbsp;Tada Makabejevi  zapovjednici Dositej i Sosipater krenu&#353;e onamo i pobi&#353;e ljude  koje je Timotej ostavio u tvr&#273;avi, njih vi&#353;e od deset tisu&#263;a. </p> 
<p><A NAME="an_12:20">12:20</A>&nbsp;Nato je Makabej svoju vojsku rasporedio na kohorte i odredio  im zapovjednike, pa navali na Timoteja, koji je oko sebe imao  stotinu i dvadeset tisu&#263;a pje&#353;aka i dvije tisu&#263;e pet stotina  konjanika. </p> 
<p><A NAME="an_12:21">12:21</A>&nbsp;Kad je Timotej doznao da dolazi Juda, najprije  otposla &#382;enu, djecu i opremu u mjesto zvano Karnion. To je mjesto  bilo neosvojivo i te&#353;ko pristupa&#269;no, jer su onamo vodili sami  tijesni klanci.</p> 
<p><A NAME="an_12:22">12:22</A>&nbsp;&#268;im se pojavila prva Judina kohorta, neprijatelja spopade  strava. Ulijevala im je strah pojava Onoga koji sve vidi. Udari&#353;e  u bijeg na sve strane, tako da su se &#269;esto me&#273;usobno ranjavali, probadali se vlastitim ma&#269;evima. </p> 
<p><A NAME="an_12:23">12:23</A>&nbsp;Juda ih je &#382;estoko gonio  i probadao te zlikovce: pobi ih do trideset tisu&#263;a. </p> 
<p><A NAME="an_12:24">12:24</A>&nbsp;Sam pak  Timotej dopade u &#353;ake Dositejevim i Sosipatrovim ljudima. Tada  ih uze vrlo prepredeno moliti da ga otpuste &#382;iva, jer da kod  njega ima mnogo njihovih roditelja i bra&#263;e te bi ih moglo zadesiti  kakvo zlo. </p> 
<p><A NAME="an_12:25">12:25</A>&nbsp;Kad ih je napokon uvjerio sve&#269;anim obavezama da  &#263;e te ljude vratiti &#382;ive i zdrave, pusti&#353;e ga - da spase svoju  bra&#263;u. </p> 
<p><A NAME="an_12:26">12:26</A>&nbsp;Juda krenu na Karnion i Atargatis i pobi dvadeset i pet  tisu&#263;a ljudi.</p> 
<p><A NAME="an_12:27">12:27</A>&nbsp;Po&#353;to je ove pobijedio i uni&#353;tio, po&#353;ao je s vojskom  i na utvr&#273;eni grad Efron, u kojem bija&#353;e Lizanija s &#269;etama najrazli&#269;itijih  narodnosti. Kr&#353;ni mladi&#263;i poredani pred zidovima borili se sna&#382;no, a unutra bilo je mnogo bojnih naprava i zaliha baca&#269;a. </p> 
<p><A NAME="an_12:28">12:28</A>&nbsp;Ali  zazvav&#353;i u pomo&#263; Svemogu&#263;ega koji svojom mo&#263;i lomi neprijateljske  snage, &#381;idovi osvoji&#353;e grad i pobi&#353;e u njemu oko dvadeset i pet  tisu&#263;a stanovnika. </p> 
<p><A NAME="an_12:29">12:29</A>&nbsp;Podigav&#353;i se odande, uputi&#353;e se protiv  Scitopolisa, koji je od Jeruzalema udaljen &#353;est stotina stadija. </p> 
<p><A NAME="an_12:30">12:30</A>&nbsp;Ali su ondje naseljeni &#381;idovi posvjedo&#269;ili da su stanovnici  Scitopolisa s njima vrlo prijazni te su ih u te&#353;kim vremenima  susretljivo primali. </p> 
<p><A NAME="an_12:31">12:31</A>&nbsp;Juda i njegovi zahvali&#353;e im, poti&#269;u&#263;i  ih da se i ubudu&#263;e poka&#382;u blagonakloni prema njihovu narodu.  Stigo&#353;e u Jeruzalem ne&#353;to prije Blagdana sedmica.</p> 
<p><A NAME="an_12:32">12:32</A>&nbsp;Poslije blagdana Pedesetnice udari&#353;e na idumejskog vojskovo&#273;u  Gorgiju. </p> 
<p><A NAME="an_12:33">12:33</A>&nbsp;Taj je izi&#353;ao sa tri tisu&#263;e pje&#353;aka i &#269;etiri stotine  konjanika. </p> 
<p><A NAME="an_12:34">12:34</A>&nbsp;U boju pade izvjestan broj &#381;idova. </p> 
<p><A NAME="an_12:35">12:35</A>&nbsp;Neki Dositej, konjanik iz redova Tubijanaca, &#269;ovjek hrabar, uhvati Gorgiju.  Dr&#382;e&#263;i ga za pla&#353;t, silom ga je vukao da prokletnika zarobi &#382;iva;  ali na nj naletje neki tra&#269;ki konjanik i odsije&#269;e mu ruku u ramenu.  Gorgija pobje&#382;e u Marisu. </p> 
<p><A NAME="an_12:36">12:36</A>&nbsp;Kako su se Ezdrinovi ljudi od dugog  vojevanja izmorili, Juda zamoli Gospodina da im u boju bude pomo&#263;nik  i vo&#273;a. </p> 
<p><A NAME="an_12:37">12:37</A>&nbsp;Potom jezikom otaca zaklikta &#353;to mu grlo dade i zapjeva  hvalospjeve te nenadano napade Gorgijine ljude i natjera ih u  bijeg. </p> 
<p><A NAME="an_12:38">12:38</A>&nbsp;Sabrav&#353;i vojsku, Juda se uputi u grad Odolam. Kako je  upravo osvanuo sedmi dan, ondje se prema obi&#269;aju o&#269;isti&#353;e i proslavi&#353;e  subotu. </p> 
<p><A NAME="an_12:39">12:39</A>&nbsp;Sutradan su do&#353;li Judini ljudi - jer je ve&#263; bio posljednji  &#269;as - da pokupe tjelesa onih &#353;to su pali i da ih pokopaju uz  njihove ro&#273;ake u grobovima otaca. </p> 
<p><A NAME="an_12:40">12:40</A>&nbsp;Tu su pod odje&#263;om svakoga  mrtvaca na&#353;li predmete posve&#263;ene jamnijskim idolima, &#353;to Zakon  &#381;idovima zabranjuje. Tako je svima postalo jasno da je to uzrok  njihove smrti. </p> 
<p><A NAME="an_12:41">12:41</A>&nbsp;Zato su svi stali blagoslivljati Gospodina, pravednog suca koji otkriva ono &#353;to je sakriveno. </p> 
<p><A NAME="an_12:42">12:42</A>&nbsp;Zatim  se pomoli&#353;e da bi se po&#269;injeni grijeh sasvim oprostio. Plemeniti  Juda opomenu vojnike da se &#269;uvaju &#269;isti od grijeha, jer sad vide  &#353;to je zbog grijeha zadesilo one koji su pali. </p> 
<p><A NAME="an_12:43">12:43</A>&nbsp;Nato je sabrao  oko dvije tisu&#263;e srebrnih drahmi i poslao u Jeruzalem da se prinese  &#382;rtva okajnica za grijeh. U&#269;inio je to vrlo lijepo i plemenito  djelo jer je mislio na uskrsnu&#263;e. </p> 
<p><A NAME="an_12:44">12:44</A>&nbsp;Jer da nije vjerovao da  &#263;e pali vojnici uskrsnuti, bilo bi suvi&#353;no i ludo moliti za mrtve. </p> 
<p><A NAME="an_12:45">12:45</A>&nbsp;K tome je imao pred ovima najljep&#353;u nagradu koja &#269;eka one  koji usnu pobo&#382;no. Svakako, sveta i pobo&#382;na misao. Zato je za  pokojne prinio &#382;rtvu naknadnicu da im se oproste grijesi.</p> 
<p><A NAME="an_13:1">13:1</A>&nbsp;Godine sto &#269;etrdeset i devete do&#269;uli su Judini ljudi da Antioh  Eupator dolazi s mno&#353;tvom vojske na Judeju </p> 
<p><A NAME="an_13:2">13:2</A>&nbsp;i da je s njime  njegov skrbnik Lizija, upravitelj dr&#382;avnih poslova; i da svaki  ima gr&#269;ku vojsku od stotinu i deset tisu&#263;a pje&#353;aka, pet tisu&#263;a  i tri stotine konjanika, dvadeset i dva slona i tri stotine bojnih  kola, opremljenih srpovima.</p> 
<p><A NAME="an_13:3">13:3</A>&nbsp;Njima se pridru&#382;io i Menelaj, vrlo prepredeno poti&#269;u&#263;i  Antioha, ne zato &#353;to bi svojoj domovini &#382;elio sre&#263;u, nego u nadi  da &#263;e se odr&#382;ati na vlasti. </p> 
<p><A NAME="an_13:4">13:4</A>&nbsp;Ali Kralj kraljeva raspiri Antiohov  gnjev na zlikovca, jer je Lizija kralju obrazlo&#382;io da je Menelaj  krivac svemu zlu. Zato Antioh zapovjedi da ga odvedu u Bereju  i ondje pogube prema mjesnom obi&#269;aju. </p> 
<p><A NAME="an_13:5">13:5</A>&nbsp;U tom se mjestu nalazi  kula visoka pedeset lakata, puna pepela, a na njoj je naprava  koja se okre&#263;e naokolo i odasvud sunovra&#263;uje u pepeo. </p> 
<p><A NAME="an_13:6">13:6</A>&nbsp;Tu se  mora popeti krivac svetogrdne plja&#269;ke ili kakvih drugih velikih  zlo&#269;ina da ga odande strmoglave u smrt. </p> 
<p><A NAME="an_13:7">13:7</A>&nbsp;Takva je smrtna kazna  zadesila tog nevjernika Menelaja a da ga nisu ni pokopali. </p> 
<p><A NAME="an_13:8">13:8</A>&nbsp;I  to s pravom; sagrije&#353;io je mnogo protiv &#382;rtvenika, kojega je  i oganj i pepeo svet, i zato ga je stigla smrt u pepelu.</p> 
<p><A NAME="an_13:9">13:9</A>&nbsp;U to se primicao kralj, preme&#263;u&#263;i u glavi najokrutnije  nakane kako bi &#381;idovima napakostio jo&#353; gore nego njegov otac. </p> 
<p><A NAME="an_13:10">13:10</A>&nbsp;Kad je Juda za to saznao, odredio je da narod danju i no&#263;u  zazivlje Gospodina, da i sad kao neko&#263; pritekne u pomo&#263; onima  kojima prijeti pogibao da ih li&#353;e Zakona, domovine i svetog Hrama </p> 
<p><A NAME="an_13:11">13:11</A>&nbsp;te da ne dopusti da puk koji je malo odahnuo opet padne pod  vlast bogohulnih naroda. </p> 
<p><A NAME="an_13:12">13:12</A>&nbsp;Kad su svi zajedno izvr&#353;ili taj  nalog, zaklinju&#263;i milosrdnog Gospodina suzama i postovima, prostrti  ni&#269;ice tri dana zaredom, Juda ih ohrabri i pozva da se spreme. </p> 
<p><A NAME="an_13:13">13:13</A>&nbsp;Potom je sa starje&#353;inama odlu&#269;io da ne &#269;ekaju, nego da izi&#273;u  i s Bo&#382;jom pomo&#263;i rije&#353;e stvar prije nego kraljeva vojska upadne  u Judeju i zauzme grad.</p> 
<p><A NAME="an_13:14">13:14</A>&nbsp;Prepustiv&#353;i, dakle, pothvat Stvoritelju svijeta, potaknu  svoje drugove da se za zakone, Hram, Grad, domovinu i ustanove  juna&#269;ki bore na &#382;ivot i smrt, pa se utabori kod Modina. </p> 
<p><A NAME="an_13:15">13:15</A>&nbsp;Dav&#353;i  tada svojima bojni zov: "Bo&#382;ja je pobjeda!", no&#263;u s najboljim  poizbor momcima napade kraljev &#353;ator; pobi u taboru oko dvije  tisu&#263;e ljudi, a njegovi ljudi probodo&#353;e najve&#263;ega slona i njegova  upravlja&#269;a u ku&#263;ici. </p> 
<p><A NAME="an_13:16">13:16</A>&nbsp;Ispuni&#353;e sav tabor stravom i mete&#382;om  pa se pobjedonosno povuko&#353;e. </p> 
<p><A NAME="an_13:17">13:17</A>&nbsp;Kad je po&#269;ela svitati zora,  sve je bilo gotovo, jer je Gospod pomogao i &#353;titio Judu.</p> 
<p><A NAME="an_13:18">13:18</A>&nbsp;Kad je kralj iskusio &#382;idovsku hrabrost, poku&#353;a varkama  napadati njihove polo&#382;aje. </p> 
<p><A NAME="an_13:19">13:19</A>&nbsp;Pribli&#382;i se sna&#382;noj &#382;idovskoj  tvr&#273;avi Betsur, ali je bio odbijen, svladan, pobije&#273;en.</p> 
<p><A NAME="an_13:20">13:20</A>&nbsp;Juda je opsjednutima slao &#353;to im je bilo potrebno. </p> 
<p><A NAME="an_13:21">13:21</A>&nbsp;Ali  je neki Rodok iz &#382;idovske vojske neprijateljima odao tajne. Prona&#353;li  su ga, uhvatili i smaknuli. </p> 
<p><A NAME="an_13:22">13:22</A>&nbsp;Kralj je i drugi put poveo pregovore  s onima u Betsuru, ponudio im mir, prihvatio uvjete pa se povukao;  a zatim napade Judu i njegove ljude, ali bi pora&#382;en. </p> 
<p><A NAME="an_13:23">13:23</A>&nbsp;Kad  je doznao da je Filip, koga je postavio za dr&#382;avnog upravitelja  u Antiohiji, podigao bunu, usplahirio se pa stade opet pregovarati  sa &#381;idovima; prihvati njihove uvjete i zakletvom se na njih obveza.  Poslije izmirenja prinese &#382;rtvu, po&#269;asti Hram i nadari Sveto  mjesto. </p> 
<p><A NAME="an_13:24">13:24</A>&nbsp;Dobro je primio Makabeja i postavio ga za namjesnika  od Ptolemaide do zemlje Gerenijaca. </p> 
<p><A NAME="an_13:25">13:25</A>&nbsp;Ode u Ptolemaidu, ali  se njezini gra&#273;ani nisu slagali s ugovorom; negodovali su zbog  nekih stavaka i tra&#382;ili da se poni&#353;te. </p> 
<p><A NAME="an_13:26">13:26</A>&nbsp;Tada se na besjedi&#353;te  pope Lizija. Branio je nagodbu kako je najbolje znao; uvjeri  stanovnike, umiri ih i pridobi, a onda se vrati u Antiohiju. Tako se zavr&#353;io kraljev vojni pohod i uzmak.</p> 
<p><A NAME="an_14:1">14:1</A>&nbsp;Poslije tri godine saznali su Juda i njegovi ljudi da je Seleukov  sin Demetrije s jakom vojskom i brodovljem doplovio u luku Tripolis,</p> 
<p><A NAME="an_14:2">14:2</A>&nbsp;zavladao zemljom i pogubio Antioha i njegova skrbnika Liziju. </p> 
<p><A NAME="an_14:3">14:3</A>&nbsp;Neki Alkim, koji je prije bio veliki sve&#263;enik a poslije se  u vrijeme pobune svojevoljno okaljao, vide&#263;i da se nikako ne  mo&#382;e odr&#382;ati i da mu je posve onemogu&#263;en pristup k svetom &#382;rtveniku,</p> 
<p><A NAME="an_14:4">14:4</A>&nbsp;po&#273;e godine sto pedeset i prve kralju Demetriju i donese  mu zlatnu krunu i palmu, i k tome maslinove gran&#269;ice koje se  obi&#269;avaju prikazivati u Hramu. Ina&#269;e tog dana nije u&#269;inio ni&#353;ta  vi&#353;e. </p> 
<p><A NAME="an_14:5">14:5</A>&nbsp;Ali kad ga je potom Demetrije pozvao u vije&#263;e i upitao  kakvo je raspolo&#382;enje i koje su nakane &#381;idova, on iskoristi tu  priliku za svoje lude namjere i odgovori: </p> 
<p><A NAME="an_14:6">14:6</A>&nbsp;"&#381;idovi koji se  zovu Hasideji, a kojima je na &#269;elu Juda Makabej, vode neprestano  ratove i di&#382;u bune te ne daju da se kraljevstvo nau&#382;ije blagostanja. </p> 
<p><A NAME="an_14:7">14:7</A>&nbsp;Zato sam ja, li&#353;en pradjedovske &#269;asti, to jest velikog sve&#263;eni&#353;tva, do&#353;ao ovamo, </p> 
<p><A NAME="an_14:8">14:8</A>&nbsp;jer su mi na srcu u prvom redu kraljevska prava, a u drugom na&#353;i sugra&#273;ani, jer zbog nepromi&#353;ljenosti spomenutih  ljudi sav na&#353; narod trpi nemalu &#353;tetu. </p> 
<p><A NAME="an_14:9">14:9</A>&nbsp;Kad sve to potanko  sazna&#353;, o kralju, po svojoj blagoj &#269;ovjekoljubivosti koju goji&#353;  prema svima, udostoj se pobrinuti za dobro na&#353;e zemlje i na&#353;ega  naroda, kojemu prijeti pogibao sa svih strana. </p> 
<p><A NAME="an_14:10">14:10</A>&nbsp;Jer dok Juda  &#382;ivi, ne mo&#382;e dr&#382;ava u&#382;ivati mira."</p> 
<p><A NAME="an_14:11">14:11</A>&nbsp;&#268;im je to izgovorio, ostali kraljevi prijatelji, neprijateljski  raspolo&#382;eni prema Judi, jo&#353; ve&#263;ma uze&#353;e podjarivati Demetrija. </p> 
<p><A NAME="an_14:12">14:12</A>&nbsp;On odmah dozva Nikanora, koji je zapovijedao odredom slonova, te ga imenova upraviteljem Judeje i posla ga </p> 
<p><A NAME="an_14:13">14:13</A>&nbsp;s nalogom da  Judu pogubi a njegove ljude rastjera te da Alkima postavi za  velikog sve&#263;enika veli&#269;anstvenog Sveti&#353;ta. </p> 
<p><A NAME="an_14:14">14:14</A>&nbsp;Oni pogani koji  bijahu pred Judom iz Judeje pobjegli pridru&#382;i&#353;e se hrpimice Nikanoru, jer su mislili da &#263;e se nezgode i nesre&#263;e &#381;idova okrenuti u  njihovu korist.</p> 
<p><A NAME="an_14:15">14:15</A>&nbsp;Kad su &#381;idovi &#269;uli za Nikanorov dolazak i za navalu pogana, posuli su se pra&#353;inom i stali se moliti Onome koji je dovijeka  uspostavio svoj narod i koji se uvijek vidljivim znakovima zauzima  za svoju Ba&#353;tinu. </p> 
<p><A NAME="an_14:16">14:16</A>&nbsp;Na nalog svog zapovjednika odmah krenu&#353;e  odande i sukobi&#353;e se s njima kod mjesta Desaua. </p> 
<p><A NAME="an_14:17">14:17</A>&nbsp;Judin brat  &#352;imun uhvati se s Nikanorom, ali, iznena&#273;en neo&#269;ekivanim dolaskom  protivni&#269;kih &#269;eta, pretrpje malen neuspjeh. </p> 
<p><A NAME="an_14:18">14:18</A>&nbsp;Ipak se Nikanor  bojao da odlu&#269;i krvlju, jer je &#269;uo o juna&#353;tvu Jude i njegovih, o njihovoj neustra&#353;ivosti u bojevima za domovinu. </p> 
<p><A NAME="an_14:19">14:19</A>&nbsp;Zato je  poslao Posidonija, Teodota i Natatiju da &#381;idovima predlo&#382;e i  prihvate mirovne ponude.</p> 
<p><A NAME="an_14:20">14:20</A>&nbsp;Ispitav&#353;i dublje te prijedloge, zapovjednik ih priop&#263;i  svojim vojnicima; pokazalo se da su jednodu&#353;ni i da pristaju  na nagodbu. </p> 
<p><A NAME="an_14:21">14:21</A>&nbsp;Uglavili su dan kada &#263;e se zapovjednici sastati  na istom mjestu. Tada su sa svake strane do&#353;la po jedna bojna  kola te su postavili po&#269;asne stolice. </p> 
<p><A NAME="an_14:22">14:22</A>&nbsp;Juda je na prikladnim  mjestima razmjestio naoru&#382;ane ljude spremne ako bi neprijatelji  iznenada &#353;to vjerolomno poku&#353;ali. Lijepo su se sporazumjeli. </p> 
<p><A NAME="an_14:23">14:23</A>&nbsp;Nikanor se zadr&#382;ao u Jeruzalemu, ne &#269;ine&#263;i ni&#353;ta nepravedno.  &#352;tovi&#353;e, otpustio je ljude koji se bijahu okupili oko njega. </p> 
<p><A NAME="an_14:24">14:24</A>&nbsp;Judu je neprestano imao uza se, jer je u srcu osje&#263;ao sklonost  prema tom &#269;ovjeku. </p> 
<p><A NAME="an_14:25">14:25</A>&nbsp;Nagovorio ga da se o&#382;eni i da ima djecu.  Juda se o&#382;enio, &#382;ivio u blagostanju i nau&#382;ivao se &#382;ivota.</p> 
<p><A NAME="an_14:26">14:26</A>&nbsp;Kad je Alkim vidio njihovu me&#273;usobnu sklonost i shvatio  da su sklopili ugovor, oti&#353;ao je Demetriju i rekao mu da Nikanor  ima izdajni&#269;ke namjere, jer je Judu, protivnika njegova kraljevstva, imenovao nasljednikom. </p> 
<p><A NAME="an_14:27">14:27</A>&nbsp;Nato se kralj razgnjevi: razjaren  klevetama tog nitkova, napisa Nikanoru pismo i poru&#269;i mu da zbog  nagodbe veoma negoduje; i zapovjedi mu da mu odmah u Antiohiju  po&#353;alje Makabeja okovana.</p> 
<p><A NAME="an_14:28">14:28</A>&nbsp;Kad je to stiglo Nikanoru, zbunio se, jer mu bija&#353;e te&#353;ko  da pogazi nagodbu s &#269;ovjekom koji nije ni&#353;ta kriv. </p> 
<p><A NAME="an_14:29">14:29</A>&nbsp;Ali kako  nije bilo mogu&#263;e usprotiviti se kralju, vrebao je prigodu da  taj nalog izvr&#353;i lukav&#353;tinom. </p> 
<p><A NAME="an_14:30">14:30</A>&nbsp;Makabej je ipak zamijetio da  se Nikanor hladnije vlada prema njemu i da ga susre&#263;e grublje  nego &#353;to je obi&#269;avao te nasluti da ta hladno&#263;a nije dobar znak.  Zato skupi oko sebe mnogo svojih pristalica i stade izbjegavati  Nikanora. </p> 
<p><A NAME="an_14:31">14:31</A>&nbsp;A ovaj, vide&#263;i kako ga je &#269;ovjek vje&#353;to nadmudrio, po&#273;e u uzvi&#353;eni i sveti Hram upravo kad su sve&#263;enici prinosili  obredne &#382;rtve i zapovjedi da mu predaju tog &#269;ovjeka. </p> 
<p><A NAME="an_14:32">14:32</A>&nbsp;Kako  su mu oni pod zakletvom izjavljivali da ne znaju gdje je &#269;ovjek  koga tra&#382;i, </p> 
<p><A NAME="an_14:33">14:33</A>&nbsp;on podi&#382;e desnicu prema Hramu i zakle se ovako:  "Ako mi ne predate Judu svezana lancima, sravnit &#263;u to Bo&#382;je  sveti&#353;te sa zemljom, raskopat &#263;u &#382;rtvenik te &#263;u na istome mjestu  podi&#263;i divan hram Dionizu." </p> 
<p><A NAME="an_14:34">14:34</A>&nbsp;Rekav&#353;i to, ode. Tada sve&#263;enici  podigo&#353;e ruke prema nebu i zazva&#353;e Onoga koji je uvijek branio  na&#353; narod: </p> 
<p><A NAME="an_14:35">14:35</A>&nbsp;"O ti Gospodaru komu ni&#353;ta ne treba, tebi se svidjelo  da se Hram u kojem prebiva&#353; nalazi me&#273;u nama. </p> 
<p><A NAME="an_14:36">14:36</A>&nbsp;Zato sad, sveti  Gospodaru svake svetosti, sa&#269;uvaj dovijeka neoskvrnjen ovaj Dom  koji je nedavno o&#269;i&#353;&#263;en."</p> 
<p><A NAME="an_14:37">14:37</A>&nbsp;Uto Nikanoru optu&#382;i&#353;e Razisa, jednog od jeruzalemskih  starje&#353;ina, &#269;ovjeka koji je ljubio svoje sugra&#273;ane i bio na vrlo  dobru glasu, pa su ga zbog njegove dobrote nazivali ocem &#381;idova. </p> 
<p><A NAME="an_14:38">14:38</A>&nbsp;On je ve&#263; u prvim vremenima pobune bio okrivljen zbog &#382;idovstva  te se tijelom i du&#353;om najpostojanije izlo&#382;io za &#382;idovstvo. </p> 
<p><A NAME="an_14:39">14:39</A>&nbsp;Stoga  je Nikanor, da poka&#382;e svoju otvorenu nesklonost prema &#381;idovima, poslao preko pet stotina vojnika da ga uhvate, </p> 
<p><A NAME="an_14:40">14:40</A>&nbsp;jer nije  sumnjao da &#263;e nestanak tog &#269;ovjeka za &#381;idove zna&#269;iti te&#382;ak udarac. </p> 
<p><A NAME="an_14:41">14:41</A>&nbsp;Kad je, dakle, rulja ve&#263; gotovo osvojila kulu i juri&#353;ala  na ulazna vrata, kad je ve&#263; bio izdan nalog da se podmetne vatra  i vrata zapale, Razis se, opkoljen odasvud, baci na vlastiti  ma&#269;. </p> 
<p><A NAME="an_14:42">14:42</A>&nbsp;Radije je htio &#269;asno poginuti nego dopasti u bezbo&#382;ni&#269;ke  ruke da podnosi uvrede nedostojne njegove plemenitosti. </p> 
<p><A NAME="an_14:43">14:43</A>&nbsp;Ali  kako se u bojnoj &#382;urbi nije smrtno pogodio, a rulja na vrata  prodirala unutra, odva&#382;no otr&#269;a na zid te se juna&#269;ki strmoglavi  na rulju. </p> 
<p><A NAME="an_14:44">14:44</A>&nbsp;Kako su se svi odmah razmakli, pade usred praznine. </p> 
<p><A NAME="an_14:45">14:45</A>&nbsp;Jo&#353; di&#353;u&#263;i, ponesen gnjevom, ustade sav obliven krvlju i  unato&#269; te&#353;kim ranama potr&#269;a kroz rulju te stade na strmu pe&#263;inu. </p> 
<p><A NAME="an_14:46">14:46</A>&nbsp;Ve&#263; posve bez krvi, istr&#382;e sebi utrobu uhvativ&#353;i je objema  rukama te je baci na rulju, mole&#263;i Gospodara &#382;ivota i duha da  mu je jednom opet vrati. Tako je preminuo.</p> 
<p><A NAME="an_15:1">15:1</A>&nbsp;Kad je Nikanor doznao da se Juda i njegovi nalaze u podru&#269;ju  Samarije, odlu&#269;io je da ih bez ikakve opasnosti napadne na dan  po&#269;inka. </p> 
<p><A NAME="an_15:2">15:2</A>&nbsp;&#381;idovi koji su ga prisilno slijedili opomenu&#353;e ga:  "Nemoj ih tako divlja&#269;ki i barbarski zatirati, nego po&#353;tuj dan  &#353;to ga je Onaj koji bdi nad svime napose posvetio." </p> 
<p><A NAME="an_15:3">15:3</A>&nbsp;Tada ih  taj trostruki zlikovac upita postoji li na nebu vladalac koji  je zapovjedio da se svetkuje dan subotnji. </p> 
<p><A NAME="an_15:4">15:4</A>&nbsp;Kad su mu oni izjavili:  "Postoji &#382;ivi Gospod, Vladalac na nebu, koji zapovjedi da se  svetkuje sedmi dan", </p> 
<p><A NAME="an_15:5">15:5</A>&nbsp;on odgovori: "A ja sam vladalac na zemlji  i ja zapovijedam da se pograbi oru&#382;je i da se izvr&#353;e kraljevski  poslovi."  Ipak mu nije uspjelo da izvr&#353;i svoju zlo&#269;ina&#269;ku odluku.</p> 
<p><A NAME="an_15:6">15:6</A>&nbsp;Dok se Nikanor u krajnjoj razmetljivosti nadimao te odlu&#269;io  da plijenom, otetim Judi i njegovima, podigne zajedni&#269;ki spomenik,</p> 
<p><A NAME="an_15:7">15:7</A>&nbsp;Makabej se opet postojano i nepokolebljivo uzdao da &#263;e mu  Gospodin prite&#263;i u pomo&#263;. </p> 
<p><A NAME="an_15:8">15:8</A>&nbsp;Hrabrio je svoje ljude neka se ne  pla&#353;e navale pogana, nego neka se sjete pomo&#263;i &#353;to su je od Neba  ve&#263; primili i nadaju se da &#263;e im i sada Svemogu&#263;i udijeliti pobjedu. </p> 
<p><A NAME="an_15:9">15:9</A>&nbsp;Osokoliv&#353;i ih rije&#269;ima Zakona i Proroka, podsjetiv&#353;i ih na  bojeve &#353;to su ih ve&#263; b&#167;ili, u&#269;vrsti ih u hrabrosti. </p> 
<p><A NAME="an_15:10">15:10</A>&nbsp;Kad im  je tako osmjelio srca, jo&#353; ih upozori kako pogani okre&#263;u vjerom  i kr&#353;e zakletvu.</p> 
<p><A NAME="an_15:11">15:11</A>&nbsp;Po&#353;to je tako svakoga od njih naoru&#382;ao manje pouzdanjem  u &#353;titove i koplja a vi&#353;e smjelo&#353;&#263;u i pobudnim rije&#269;ima, ispri&#269;a  im vjerodostojan san, vi&#273;enje, a oni mu se svi obradova&#353;e. </p> 
<p><A NAME="an_15:12">15:12</A>&nbsp;Evo  &#353;to je vidio: biv&#353;i veliki sve&#263;enik Onija, &#269;ovjek dobar i &#269;estit, skroman u opho&#273;enju, blage &#263;udi, otmjen u govoru, od djetinjstva  vi&#269;an svakoj kreposti, podigao ruke i molio za svu &#382;idovsku zajednicu. </p> 
<p><A NAME="an_15:13">15:13</A>&nbsp;Zatim se Judi ukazao i &#269;ovjek vreme&#353;an i &#269;astan, &#269;udesna  i veli&#269;anstvena dostojanstva. </p> 
<p><A NAME="an_15:14">15:14</A>&nbsp;Tada Onija progovori: "Ovo  je ljubitelj svoje bra&#263;e koji se mnogo moli za narod i za sav  Sveti grad - Bo&#382;ji prorok Jeremija." </p> 
<p><A NAME="an_15:15">15:15</A>&nbsp;Nato Jeremija pru&#382;i  desnicu i Judi preda zlatan ma&#269;. Predaju&#263;i mu ga, re&#269;e: </p> 
<p><A NAME="an_15:16">15:16</A>&nbsp;"Prihvati  ovaj sveti ma&#269;: Bo&#382;ji je dar, njime &#263;e&#353; slomiti neprijatelje!"</p> 
<p><A NAME="an_15:17">15:17</A>&nbsp;Obodreni tim lijepim Judinim rije&#269;ima, &#353;to su mogle nadahnuti  juna&#353;tvom i mlada srca ispuniti mu&#382;evno&#353;&#263;u, &#381;idovi odlu&#269;i&#353;e da  se i ne utabore, nego da odmah navale i juna&#269;ki, u borbi prsa  o prsa, sve rije&#353;e, budu&#263;i da su Grad i svetinje i Hram bili  u opasnosti. </p> 
<p><A NAME="an_15:18">15:18</A>&nbsp;Nisu se toliko zabrinjavali za &#382;ene, djecu,  bra&#263;u i ro&#273;ake, koliko ih je morio najve&#263;i i prvi strah - strah  za posve&#263;eni Hram.</p> 
<p><A NAME="an_15:19">15:19</A>&nbsp;Ali je i one koji su ostali u gradu obuzimala velika  tjeskoba: bili su u strahu zbog bitke na otvorenom polju. </p> 
<p><A NAME="an_15:20">15:20</A>&nbsp;Svi  su i&#353;&#269;ekivali ishod bitke: neprijatelj se ve&#263; bio sabrao i svrstao  za boj, slonove su doveli na prikladna mjesta, a konjanike razmjestili  na krilima.</p> 
<p><A NAME="an_15:21">15:21</A>&nbsp;Makabej vidje to veliko mno&#353;tvo, raznovrsnu opremu i  stra&#353;nu pojavu slonova. Podi&#382;e ruke k nebu i zazva &#269;udotvorca  Gospodina, jer je znao da on pobjede ne dijeli prema oru&#382;ju nego  prema tomu koga smatra dostojnim. </p> 
<p><A NAME="an_15:22">15:22</A>&nbsp;Zazvao je ovako: "Ti si, o Gospodaru, za judejskog kralja Ezekije poslao svog an&#273;ela, koji pobi sto osamdeset i pet tisu&#263;a Sanheribovih ljudi. </p> 
<p><A NAME="an_15:23">15:23</A>&nbsp;Zato, o nebeski Vladaru, po&#353;alji i sad ispred nas dobra an&#273;ela da  sije strah i trepet! </p> 
<p><A NAME="an_15:24">15:24</A>&nbsp;Jakom mi&#353;icom svojom udari one koji, hule&#263;i, iza&#273;o&#353;e da napadnu tvoj sveti narod!" Tako je zavr&#353;io  molitvu. </p> 
<p><A NAME="an_15:25">15:25</A>&nbsp;Dok su se Nikanorove &#269;ete primicale uz jeku truba i bojne  pjesme, </p> 
<p><A NAME="an_15:26">15:26</A>&nbsp;Judini se ljudi sukobi&#353;e s neprijateljem uz vapaje  i molitve. </p> 
<p><A NAME="an_15:27">15:27</A>&nbsp;Bore&#263;i se rukama a mole&#263;i se srcima Bogu, oborili  su ne manje od trideset i pet tisu&#263;a ljudi, obradovani o&#269;evidnom  Bo&#382;jom pomo&#263;i. </p> 
<p><A NAME="an_15:28">15:28</A>&nbsp;Kad su se poslije boja veselo vra&#263;ali, opazi&#353;e  Nikanora gdje le&#382;i u bojnoj opremi. </p> 
<p><A NAME="an_15:29">15:29</A>&nbsp;Podi&#382;e se vika i nasta  mete&#382;, a oni uze&#353;e slaviti Svemogu&#263;ega jezikom svojih otaca. </p> 
<p><A NAME="an_15:30">15:30</A>&nbsp;Nato Juda, koji se tijelom i du&#353;om bacio u prve redove za  svoje sugra&#273;ane i koji je prema svojim sunarodnjacima gajio mladena&#269;ku  blagonaklonost, zapovjedi da Nikanoru odsijeku glavu i ruku u  ramenu i odnesu ih u Jeruzalem. </p> 
<p><A NAME="an_15:31">15:31</A>&nbsp;I sam je onamo po&#353;ao, sazvao  svoje sunarodnjake i sve&#263;enike te stao pred &#382;rtvenik. Tada posla  po one u Tvr&#273;i: </p> 
<p><A NAME="an_15:32">15:32</A>&nbsp;pokaza im glavu zlo&#269;ina&#269;kog Nikanora i ruku  koju taj hulitelj bija&#353;e drzovito podigao protiv svetog Doma  Svevladara. </p> 
<p><A NAME="an_15:33">15:33</A>&nbsp;Odrezav&#353;i jezik bezbo&#382;nog Nikanora, naredi da  se komad po komad dade pticama i da se pred Hramom objesi njegova  lu&#273;a&#269;ka ruka. </p> 
<p><A NAME="an_15:34">15:34</A>&nbsp;Svi su tada, upraviv&#353;i o&#269;i nebu, blagoslivljali  Gospoda koji se o&#269;itovao: "Blagoslovljen bio Onaj koji je svoje  Prebivali&#353;te sa&#269;uvao neoskvrnjeno!"</p> 
<p><A NAME="an_15:35">15:35</A>&nbsp;Juda objesi Nikanorovu glavu na Tvr&#273;u, da svima bude  na vidiku kao o&#269;evidan znak pomo&#263;i Gospodnje. </p> 
<p><A NAME="an_15:36">15:36</A>&nbsp;Svi jednodu&#353;no  zaklju&#269;i&#353;e da se taj dan nipo&#353;to ne zaboravi, nego da se slavi  trinaestog dana dvanaestog mjeseca, koji se aramejskim jezikom  zove Adar, uo&#269;i dana Mordokajeva.</p> 
<p><A NAME="an_15:37">15:37</A>&nbsp;Budu&#263;i da je s Nikanorom dokon&#269;ano te su Hebreji od tog  vremena zavladali gradom, ja &#263;u ovim zavr&#353;iti svoju povijest. </p> 
<p><A NAME="an_15:38">15:38</A>&nbsp;Ako sam je dobro i vje&#353;to sastavio, ispunila mi se &#382;elja.  Ako li slabo i osrednje, u&#269;inio sam &#353;to sam mogao. </p> 
<p><A NAME="an_15:39">15:39</A>&nbsp;Jer kao  &#353;to je &#353;tetno piti samo vino ili samu vodu, dok je vino pomije&#353;ano  s vodom te&#269;nije i ugodnije, tako se i pravilno raspore&#273;en prikaz  svi&#273;a u&#353;ima onih koji knjigu slu&#353;aju. Time zavr&#353;avam.</p> </BODY>
</HTML>
