[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](rom)  [Next](co2.md) 

------------------------------------------------------------------------

### Latvian Bible: 1 Corinthians

<span id="an_1:1">1:1</span> Pāvils, saskaņā ar Dieva prātu Jēzus
Kristus aicinātais apustulis, un brālis Sostens

<span id="an_1:2">1:2</span> Dieva draudzei Korintā, Kristū Jēzū
svētītajiem, aicinātajiem svētajiem un visiem, kas piesauc mūsu Kunga
Jēzus Kristus vārdu visās vietās kā pie viņiem, tā arī pie mums.

<span id="an_1:3">1:3</span> Žēlastība jums un miers no Dieva, mūsu
Tēva, un no Kunga Jēzus Kristus!

<span id="an_1:4">1:4</span> Es vienmēr pateicos savam Dievam jūsu dēļ
par žēlastību, kas jums dota Jēzū Kristū,

<span id="an_1:5">1:5</span> Jo Viņā jūs visā kļuvāt bagāti: katrā
mācībā un ikvienā atziņā,

<span id="an_1:6">1:6</span> Tā kā Kristus liecība ir jūsos
nostiprināta.

<span id="an_1:7">1:7</span> Tā lai jums, kas gaidāt mūsu Kunga Jēzus
parādīšanos, netrūktu nekādas žēlastības.

<span id="an_1:8">1:8</span> Viņš jūs stiprinās līdz galam nevainojamus
mūsu Kunga Jēzus Kristus atnākšanas dienai.

<span id="an_1:9">1:9</span> Dievs ir uzticīgs; Viņš jūs aicinājis sava
Dēla mūsu Kunga Jēzus Kristus sadraudzībā.

<span id="an_1:10">1:10</span> Bet es jūs, brāļi, lūdzu mūsu Kunga Jēzus
Kristus vārdā, lai jūs visi sacītu to pašu un lai starp jums nebūtu
šķelšanās, bet lai jūs būtu pilnīgi, vienprātīgi un vienās domās.

<span id="an_1:11">1:11</span> Jo Hloes piederīgie man ziņojuši par
jums, mani brāļi, ka starp jums ir ķildas.

<span id="an_1:12">1:12</span> Es saku to, ko ikviens no jums runā: Es
esmu Pāvila, bet es esmu Apolla, un es esmu Kēfas, un es esmu Kristus.

<span id="an_1:13">1:13</span> Vai Kristus ir dalīts? Vai Pāvils par
jums krustā sists? Vai Pāvila vārdā esat kristīti?

<span id="an_1:14">1:14</span> Es pateicos Dievam, ka es nevienu no jums
nekristīju, kā tikai Krispu un Gaju,

<span id="an_1:15">1:15</span> Lai kāds neteiktu, ka jūs esat kristīti
manā vārdā.

<span id="an_1:16">1:16</span> Vēl es kristīju Stefanas namu, bet es
nezinu, ka vēl kādu citu būtu kristījis.

<span id="an_1:17">1:17</span> Jo Kristus mani nav sūtījis kristīt, bet
sludināt evaņģēliju, ne pārgudriem vārdiem, lai Kristus krusts nezaudētu
savu ietekmi.

<span id="an_1:18">1:18</span> Jo tiem, kas iet pazušanā, mācība par
krustu ir neprātība, bet tiem, kas tiek pestīti, tas ir, mums tā ir
Dieva spēks.

<span id="an_1:19">1:19</span> Jo ir rakstīts: Es iznīcināšu gudro
gudrību un atmetīšu prātnieku prātošanu. (Is.29,14)

<span id="an_1:20">1:20</span> Kur ir gudrais? Kur rakstu mācītājs? Kur
šīs pasaules pētnieks? Vai Dievs nav šīs pasaules gudrību pārvērtis
neprātībā?

<span id="an_1:21">1:21</span> Jo ja pasaule savā gudrībā neatzina Dievu
Viņa gudrībā, tad Dievam labpatika ar neprātīgu sludināšanu pestīt tos,
kas tic.

<span id="an_1:22">1:22</span> Jo arī jūdi prasa zīmes, un grieķi meklē
gudrību,

<span id="an_1:23">1:23</span> Bet mēs sludinām Kristu, krustā sisto,
kas jūdiem ir apgrēcība, bet grieķiem neprātība,

<span id="an_1:24">1:24</span> Turpretī aicinātajiem, jūdiem kā arī
grieķiem, Kristus ir Dieva spēks un Dieva gudrība,

<span id="an_1:25">1:25</span> Jo "neprātība", kas nāk no Dieva, ir
gudrāka nekā cilvēki, un "nespēks", kas nāk no Dieva, ir stiprāks nekā
cilvēki.

<span id="an_1:26">1:26</span> Skatiet, brāļi, savus aicinātos! Tur nav
daudz miesīgi gudro, nav daudz vareno, nav daudz dižciltīgo;

<span id="an_1:27">1:27</span> Bet pasaules neprātīgos Dievs izredzēja,
lai apkaunotu stipros,

<span id="an_1:28">1:28</span> Un Dievs izredzēja pasaules neievērojamos
un nicinātos, un tos, kas nekas nav, lai iznīcinātu tos, kas kaut kas
ir,

<span id="an_1:29">1:29</span> Lai neviens cilvēks nelielītos Viņa
priekšā.

<span id="an_1:30">1:30</span> Pateicoties Viņam, jūs esat vienībā ar
Kristu Jēzu, kas mums kļuvis Dieva gudrība un taisnība, un svēttapšana,
un atpestīšana,

<span id="an_1:31">1:31</span> Kā rakstīts: Kas dižojas, lai dižojas
Kungā!

<span id="an_2:1">2:1</span> Arī es, brāļi, pie jums nākdams, nenācu ar
augstu valodu vai gudrību, lai pasludinātu jums Kristus liecību.

<span id="an_2:2">2:2</span> Jo es nolēmu starp jums nezināt neko citu,
kā vienīgi Jēzu Kristu, un Viņu vēl krustā sistu.

<span id="an_2:3">2:3</span> Un es biju pie jums nespēcīgs un bailēs, un
lielās bažās;

<span id="an_2:4">2:4</span> Un mana mācība, un mana sludināšana
nenotika pārliecinātājos cilvēka gudrības vārdos, bet gara un spēka
izpausmē,

<span id="an_2:5">2:5</span> Lai jūsu ticība būtu pamatota ne cilvēku
gudrībā, bet Dieva spēkā.

<span id="an_2:6">2:6</span> Pilnīgajiem arī mēs sludinām gudrību, bet
ne šīs pasaules un ne šīs pasaules valdnieku gudrību, kas iznīkst;

<span id="an_2:7">2:7</span> Bet mēs sludinām noslēpumaino un apslēpto
Dieva gudrību, ko Dievs pirms mūžiem paredzējis mūsu godam.

<span id="an_2:8">2:8</span> To neviens no šīs pasaules valdniekiem nav
atzinis, jo, ja viņi būtu atzinuši, tad viņi nekad godības Kungu nebūtu
krustā situši.

<span id="an_2:9">2:9</span> Bet tā ir, kā rakstīts: Ko acs nav
redzējusi ne auss dzirdējusi, ne cilvēka sirdī nācis, to Dievs
sagatavojis tiem, kas Viņu mīl.

<span id="an_2:10">2:10</span> Un Dievs mums to atklāja caur savu Garu,
jo Gars izdibina visu, pat Dieva dziļumus.

<span id="an_2:11">2:11</span> Jo kurš no cilvēkiem pazīst cilvēku
būtību, ja ne cilvēka gars, kas viņā ir? Tāpat arī Dieva būtību neviens
nepazīst kā tikai Dieva Gars.

<span id="an_2:12">2:12</span> Bet mēs neesam saņēmuši šīs pasaules
garu, bet to Garu, kas ir no Dieva, lai mēs zinātu, ko Dievs mums
dāvājis.

<span id="an_2:13">2:13</span> To mēs arī runājam ne iemācītos cilvēka
gudrības vārdos, bet mēs, kā Gars mācījis, garīgo paskaidrojam garīgi.

<span id="an_2:14">2:14</span> Miesīgais cilvēks neaptver to, kas nāk no
Dieva Gara, jo tas viņam ir neprātība, un viņš nevar saprast, ka tas
jāapsver garīgi.

<span id="an_2:15">2:15</span> Turpretī garīgais izdibina visu, bet viņu
pašu neviens neizdibina.

<span id="an_2:16">2:16</span> Jo kas ir izpratis Kunga prātu, lai Viņu
pamācītu? Bet mums ir Kristus prāts.

<span id="an_3:1">3:1</span> Brāļi, arī es nevarēju ar jums runāt kā ar
garīgiem, bet kā ar miesīgiem, kā ar bērniem Kristū.

<span id="an_3:2">3:2</span> Es jums devu pienu dzeršanai, ne cietu
barību, jo jūs vēl nevarējāt, bet arī tagad vēl nevarat, jo jūs vēl esat
miesīgi,

<span id="an_3:3">3:3</span> Kamēr starp jums pastāv skaudība un ķildas,
vai jūs neesat miesīgi un nedzīvojat kā miesīgi cilvēki?

<span id="an_3:4">3:4</span> Jo ja kāds saka: Es esmu Pāvila, bet cits:
Es esmu Apolla, vai tad jūs neesat cilvēki? Jo kas ir Apolls vai kas ir
Pāvils?

<span id="an_3:5">3:5</span> Tie ir Tā kalpi, uz kuru jūs esat ticējuši
tā, kā Kungs katram to devis.

<span id="an_3:6">3:6</span> Es dēstīju, Apolls laistīja, bet Dievs deva
augumu.

<span id="an_3:7">3:7</span> Tāpēc ne tas ir kas, kas dēsta, un ne tas,
kas laista, bet Dievs, kas audzē.

<span id="an_3:8">3:8</span> Bet dēstītājs un laistītājs ir līdzīgi.
Katrs saņems savu algu saskaņā ar savu darbu;

<span id="an_3:9">3:9</span> Jo mēs esam Dieva palīgi, jūs esat Dieva
tīrums, Dieva celtne.

<span id="an_3:10">3:10</span> Saskaņā ar Dieva žēlastību, kas man dota,
es kā gudrs namdaris ieliku pamatu, bet cits uz tā ceļ. Bet lai katrs
pielūko, kā viņš uz tā ceļ.

<span id="an_3:11">3:11</span> Jo citu pamatu neviens nevar likt, kā to,
kas jau likts, tas ir Jēzus Kristus.

<span id="an_3:12">3:12</span> Vai kāds uz šī pamata ceļ zeltu, sudrabu,
dārgakmeņus, koku, sienu, salmus,

<span id="an_3:13">3:13</span> To parādīs katra darbs. Kunga diena to
atklās, jo tā parādīsies ar uguni, un kāds kura darbs ir, to pārbaudīs
uguns.

<span id="an_3:14">3:14</span> Ja kāda darbs, ko tas cēlis, pastāvēs,
tas saņems algu.

<span id="an_3:15">3:15</span> Ja kāda darbs sadegs, tas cietīs
zaudējumu, bet pats tiks pestīts, bet gan kā caur uguni.

<span id="an_3:16">3:16</span> Vai nezināt, ka jūs esat Dieva svētnīca
un ka Dieva Gars mājo jūsos?

<span id="an_3:17">3:17</span> Ja kāds Dieva svētnīcu apgāna, to Dievs
iznīcinās. Jo Dieva svētnīca ir svēta, un tā esat jūs.

<span id="an_3:18">3:18</span> Lai neviens sevi nepieviļ! Ja kāds
uzskata sevi gudru šinī pasaulē, tam jātop neprātīgam, lai kļūtu
saprātīgs.

<span id="an_3:19">3:19</span> Jo šīs pasaules gudrība ir Dievam
neprātība. Jo ir rakstīts: Es notveršu gudros viņu viltībā.

<span id="an_3:20">3:20</span> Un atkal: Kungs zina gudro domas, ka tās
ir tukšas.

<span id="an_3:21">3:21</span> Tāpēc neviens lai nelielās ar cilvēkiem!

<span id="an_3:22">3:22</span> Jo viss ir jūsu: vai tas būtu Pāvils, vai
Apolls, vai Kēfa, vai pasaule, vai dzīvība, vai nāve, vai tagadne, vai
nākotne, viss pieder jums;

<span id="an_3:23">3:23</span> Bet jūs piederat Kristum un Kristus -
Dievam.

<span id="an_4:1">4:1</span> Tātad lai katrs cilvēks mūs atzīst par
Kristus kalpiem un Dieva noslēpumu pārvaldniekiem.

<span id="an_4:2">4:2</span> No pārvaldniekiem jau prasa, lai katrs būtu
uzticams.

<span id="an_4:3">4:3</span> Bet tas man nav svarīgi, ka jūs vai kāda
cilvēku tiesa mani tiesā, bet arī pats sevi es netiesāju.

<span id="an_4:4">4:4</span> Jo es gan nekā neapzinos, bet tas mani vēl
neattaisno. Kungs ir mans tiesnesis.

<span id="an_4:5">4:5</span> Tāpēc netiesājiet pirms laika, kamēr atnāks
Kungs. Viņš apgaismos tumsību noslēpumus un atklās siržu nodomus, un tad
katram būs gods no Dieva.

<span id="an_4:6">4:6</span> Bet, brāļi, to es attiecināju uz sevi un
Apollu jūsu labad, lai jūs no mums mācītos ne vairāk par to, kas
rakstīts, vienam pret otru nekļūt uzpūtīgam cita dēļ.

<span id="an_4:7">4:7</span> Jo kas tev devis priekšrocības? Bet kas tev
ir, ko tu nebūtu saņēmis? Un ja tu esi saņēmis, kāpēc lielies, it kā tu
nebūtu saņēmis?

<span id="an_4:8">4:8</span> Jūs jau esat paēduši, jau bagāti kļuvuši;
jūs valdāt bez mums; un kaut jūs valdītu, lai arī mēs reizē ar jums
valdītu!

<span id="an_4:9">4:9</span> Jo man šķiet, ka Dievs mums, apustuļiem, it
kā nāvei lemtiem ierādījis pēdējo vietu, jo mēs esam kļuvuši par izbrīnu
pasaulei un eņģeļiem, un cilvēkiem.

<span id="an_4:10">4:10</span> Mēs neprātīgi Kristus dēļ, bet jūs gudri
Kristū; mēs nespēcīgi, bet jūs stipri; jūs cienīti, bet mēs nicināti.

<span id="an_4:11">4:11</span> Līdz pat šai stundai ciešam arī izsalkumu
un slāpes, esam arī kaili un tiekam dūrēm sisti, kā arī esam bez
pajumtes;

<span id="an_4:12">4:12</span> Un mēs pūlamies, strādādami savām rokām.
Mūs lād, bet mēs svētām; mūs vajā, bet mēs paciešam;

<span id="an_4:13">4:13</span> Mūs zaimo, bet mēs aizlūdzam; mēs esam
kļuvuši it kā šīs pasaules atkritumi, kā no visiem atmetami līdz pat šim
laikam.

<span id="an_4:14">4:14</span> To es rakstu nevis jūsu apkaunošanai, bet
pamācīdams kā savus vismīļākos bērnus.

<span id="an_4:15">4:15</span> Ja jums arī Kristū būtu desmit tūkstoši
skolotāju, tad tomēr nedaudz tēvu, jo es caur evaņģēliju esmu jūs
dzemdinājis Kristū Jēzū.

<span id="an_4:16">4:16</span> Tātad es jūs lūdzu: sekojiet man, kā arī
es Kristum!

<span id="an_4:17">4:17</span> Tāpēc es sūtīju pie jums Timoteju, kas ir
mans vismīļais un uzticīgais dēls Kungā; viņš jums atgādinās manu mācību
Kristū Jēzū, kā es visur un katrā draudzē mācu.

<span id="an_4:18">4:18</span> Daži ir uzpūtušies, it kā es vairs
nenākšot pie jums.

<span id="an_4:19">4:19</span> Ja Dievs gribēs, es drīz nākšu pie jums;
un es iepazīšos ne ar uzpūtīgo vārdiem, bet ar viņa spēku.

<span id="an_4:20">4:20</span> Jo Dieva valstība pastāv ne vārdos, bet
spēkā.

<span id="an_4:21">4:21</span> Ko jūs gribat? Vai lai es nāku pie jums
ar rīksti, vai mīlestībā un lēnprātības garā?

<span id="an_5:1">5:1</span> Vispār dzirdams par netiklību starp jums,
un tādu netiklību, kādas nav starp pagāniem. Tā kāds dzīvojot ar sava
tēva sievu.

<span id="an_5:2">5:2</span> Un jūs esat uzpūtušies, kur drīzāk
vajadzēja noskumt, lai tāds, kas tādas lietas dara, tiktu izmests no
jūsu vidus.

<span id="an_5:3">5:3</span> Es gan, miesīgi būdams prom, bet garīgi
klāt esot, it kā klātbūdams, nolēmu par to, kas tā darījis,

<span id="an_5:4">5:4</span> Mūsu Kunga Jēzus Kristus vārdā sapulcēties
jums un manam garam mūsu Kunga Jēzus spēkā,

<span id="an_5:5">5:5</span> Lai nodotu viņu sātanam miesas
izpostīšanai, lai gars tiktu izglābts mūsu Kunga Jēzus Kristus dienā.

<span id="an_5:6">5:6</span> Jūsu lepošanās nav laba. Vai jūs nezināt,
ka nedaudz rauga saraudzē visu mīklu?

<span id="an_5:7">5:7</span> Izmetiet veco raugu, lai jūs būtu jauna
mīkla, jo jūs esat neraudzēti; jo mūsu Lieldienu Jērs, Kristus, ir
uzupurēts.

<span id="an_5:8">5:8</span> Tāpēc svinēsim svētkus ne ar veco raugu, ne
ar ļaunuma un negoda raugu, bet ar skaidrības un patiesības
neraudzētajām maizēm!

<span id="an_5:9">5:9</span> Es jums rakstīju vēstulē: Nesaejieties ar
netikļiem!

<span id="an_5:10">5:10</span> Ne ar visiem šīs pasaules netikļiem vai
mantraušiem, vai laupītājiem, vai elku kalpiem, jo tad jums būtu
jāaiziet no šīs pasaules.

<span id="an_5:11">5:11</span> Bet tagad es jums rakstu nesaieties, jo,
ja tas, kas saucas brālis, ir netiklis vai mantrausis, vai elku kalps,
vai zaimotājs, vai dzērājs, vai laupītājs, ar tādu pat neēdiet kopā!

<span id="an_5:12">5:12</span> Jo kāda man daļa tiesāt tos, kas ārpusē?
Vai jums nav jātiesā tie, kas iekšpusē?

<span id="an_5:13">5:13</span> Jo tos, kas ārpusē, tiesās Dievs. Jūs
novērsiet ļaunumu no sevis pašiem!

<span id="an_6:1">6:1</span> Vai kāds no jums, kam ir kāda sūdzība pret
otru, uzdrošināsies iet tiesā pie netaisnīgajiem un ne pie svētajiem?

<span id="an_6:2">6:2</span> Vai jūs nezināt, ka svētie tiesās pasauli?
Un ja jūs tiesāsiet pasauli, vai tad jūs nebūtu cienīgi iztiesāt
vismazākās lietas?

<span id="an_6:3">6:3</span> Vai nezināt, ka mēs tiesāsim eņģeļus, tad
jo vairāk pasaulīgas lietas?

<span id="an_6:4">6:4</span> Ja jums būs tiesāšanās pasaulīgās lietās,
tad ieceliet tiesnešus, kas draudzē tiek pelti!

<span id="an_6:5">6:5</span> To es saku jūsu apkaunošanai. Vai tad nav
neviena saprātīga starp jums, kas varētu tiesu spriest starp saviem
brāļiem?

<span id="an_6:6">6:6</span> Bet brālis tiesājas ar brāli, un tad vēl
pie neticīgajiem!

<span id="an_6:7">6:7</span> Jau vispār ir kļūda, ka jūs tiesājaties
savā starpā. Kāpēc jūs labāk nepaciešat netaisnību? Kāpēc nepaciešat
zaudējumu?

<span id="an_6:8">6:8</span> Bet jūs darāt netaisnību un pārestību, un
to vēl brāļiem.

<span id="an_6:9">6:9</span> Vai jūs nezināt, ka netaisnīgie
debesvalstību neiemantos? Nepievilieties! Ne netikļi, ne elku kalpi, ne
laulības pārkāpēji,

<span id="an_6:10">6:10</span> Ne baudkārīgie, ne vīriešu apgānītāji, ne
zagļi, ne mantrauši, ne dzērāji, ne zaimotāji, ne laupītāji
debesvalstību neiemantos.

<span id="an_6:11">6:11</span> Arī no jums daži tādi bijuši, bet jūs
esat nomazgāti un svētdarīti, un attaisnoti mūsu Kunga Jēzus Kristus
vārdā un mūsu Dieva Garā.

<span id="an_6:12">6:12</span> Viss man atļauts, bet ne viss ir derīgs.
Viss man atļauts, bet es nepakļaušos nekādai varai.

<span id="an_6:13">6:13</span> Barība vēderam, un vēders barībai; bet
Dievs kā vienu, tā otru iznīcinās. Miesa nav netiklībai, bet Kungam, un
Kungs miesai.

<span id="an_6:14">6:14</span> Bet Dievs uzmodināja Kungu; Viņš savā
spēkā arī mūs uzmodinās.

<span id="an_6:15">6:15</span> Vai jūs nezināt, ka jūsu miesas ir
Kristus locekļi? Vai es, paņēmis Kristus locekļus, padarīšu tos par
netikles locekļiem? Nekad ne!

<span id="an_6:16">6:16</span> Vai jūs nezināt, ka tas, kas ar netikli
saietas, ir viena miesa ar to? Jo ir sacīts: Tie abi būs viena miesa.

<span id="an_6:17">6:17</span> Bet kas vienots ar Kungu, ir viens gars
ar Viņu.

<span id="an_6:18">6:18</span> Bēdziet no netiklības! Katrs grēks, ko
cilvēks dara, ir ārpus miesas, bet kas netiklību piekopj, tas grēko pret
savu miesu.

<span id="an_6:19">6:19</span> Vai jūs nezināt, ka jūsu locekļi ir
svētnīca Svētajam Garam, kas jūsos mīt un ko Dievs jums devis; arī jūs
paši neesat savi.

<span id="an_6:20">6:20</span> Jo jūs esat atpirkti par dārgu maksu.
Pagodiniet un nesiet Dievu savā miesā!

<span id="an_7:1">7:1</span> Bet attiecībā uz to, ko jūs man rakstījāt:
Ir labi cilvēkam sievieti neaizskart.

<span id="an_7:2">7:2</span> Bet netiklības novēršanai lai katram ir
sava sieva un katrai savs vīrs!

<span id="an_7:3">7:3</span> Vīram jāizpilda pienākums pret sievu, tāpat
arī sievai pret vīru.

<span id="an_7:4">7:4</span> Sievai nav varas pār savu miesu, bet vīram;
tāpat arī vīram nav varas pār savu miesu, bet sievai.

<span id="an_7:5">7:5</span> Neizvairieties viens no otra, kā vien uz
kādu laiku, pašiem vienojoties, lai nodotos lūgšanai; bet tad atkal
atgriezieties viens pie otra, lai sātans jūs nekārdinātu jūsu
nesavaldības dēļ.

<span id="an_7:6">7:6</span> Bet to es saku: atļaudams, ne pavēlēdams.

<span id="an_7:7">7:7</span> Jo es vēlos, ka visi būtu tā kā es; bet
katram ir sava dāvana no Dieva: vienam tā, otram cita.

<span id="an_7:8">7:8</span> Bet es saku neprecētajiem un atraitņiem:
labi viņiem būtu, ja viņi paliktu tā kā es.

<span id="an_7:9">7:9</span> Bet ja viņi nav atturīgi, lai precas; jo
labāk doties laulībā, nekā degt kaislībā.

<span id="an_7:10">7:10</span> Bet laulātajiem pavēlu ne es, bet Kungs:
sieva lai nešķiras no vīra!

<span id="an_7:11">7:11</span> Un ja tā šķīrusies, tad tai jāpaliek
neprecētai vai jāizlīgst ar savu vīru. Arī vīrs lai sievu neatstāj!

<span id="an_7:12">7:12</span> Pārējim ne Kungs, bet es saku: ja kādam
brālim ir nekristīta sieva un tā piekrīt ar viņu kopā dzīvot, tad lai
viņš to neatstāj!

<span id="an_7:13">7:13</span> Un ja kādai ticīgai sievai ir nekristīts
vīrs, un tas piekrīt ar viņu kopā dzīvot, tad lai neatstāj vīru!

<span id="an_7:14">7:14</span> Jo ticīgā sieva svētī neticīgo vīru, un
ticīgais vīrs svētī neticīgo sievu; citādi jūsu bērni būtu nešķīsti, bet
tagad tie ir svēti.

<span id="an_7:15">7:15</span> Bet ja nekristītais šķiras, tad lai iet,
jo brālis vai māsa tādā gadījumā nav saistīti; Dievs mūs ir aicinājis
mieram.

<span id="an_7:16">7:16</span> Jo no kurienes tu, sieva, zini, ka
izglābsi savu vīru? Vai no kurienes tu, vīrs, zini, ka izglābsi savu
sievu?

<span id="an_7:17">7:17</span> Lai katrs dzīvo tā, kā katram Kungs
piešķīris un kā Dievs katru aicinājis, un kā es visās draudzēs mācu.

<span id="an_7:18">7:18</span> Ja kāds apgraizītais ir aicināts, tad lai
viņš nemeklē neapgraizīšanas; ja kāds neapgraizītais ir aicināts, tas
lai paliek neapgraizīts!

<span id="an_7:19">7:19</span> Apgraizīšana nekas nav un neapgraizīšana
nekas nav, bet Dieva baušļu pildīšana.

<span id="an_7:20">7:20</span> Katrs lai paliek tanī aicinājumā, kurā
tas aicināts!

<span id="an_7:21">7:21</span> Ja esi aicināts vergs, nezūdies par to,
bet, ja vari kļūt brīvs, tad izmanto to!

<span id="an_7:22">7:22</span> Jo kas, vergs būdams, ir Kunga aicināts,
tas ir Kunga brīvlaistais; līdzīgi tas, kas brīvs būdams, aicināts, ir
Kristus kalps.

<span id="an_7:23">7:23</span> Jūs esat dārgi atpirkti, nekļūstiet
cilvēku vergi!

<span id="an_7:24">7:24</span> Brāļi, katrs lai paliek Dieva priekšā, kā
viņš ir aicināts!

<span id="an_7:25">7:25</span> Attiecībā uz jaunavību man Kunga pavēles
nav, bet es dodu padomu kā tāds, kas no Kunga ieguvis žēlsirdību, lai
būtu uzticīgs.

<span id="an_7:26">7:26</span> Tāpēc pašreizējo spaidu dēļ es atzīstu
par labāku, ka cilvēkam labāk palikt tāpat.

<span id="an_7:27">7:27</span> Ja esi saistīts ar sievu, nemeklē
šķiršanos; ja esi neprecēts, nemeklē sievu!

<span id="an_7:28">7:28</span> Bet ja esi devies laulībā, tad neesi
grēkojis; un ja jaunava apprecas, tā negrēko, bet miesas grūtības viņiem
būs. Es tomēr gribu jūs saudzēt.

<span id="an_7:29">7:29</span> Brāļi, tāpēc es to saku: laiks ir īss.
Turpmāk, lai tie, kam ir sievas, būtu tādi, it kā viņiem tās nebūtu;

<span id="an_7:30">7:30</span> Un tie, kas raud, kā tādi, kas neraud; un
kas priecājas, kā tādi, kas nepriecājas; un kas pērk, kā tādi, kam nekā
nav;

<span id="an_7:31">7:31</span> Un kas šo pasauli izmanto, būtu kā tādi,
kas to neizmanto, jo šīs pasaules veids iznīkst.

<span id="an_7:32">7:32</span> Bet es vēlos, lai jūs būtu bez rūpēm. Kam
nav sievas, tas rūpējas par to, kas ir Kunga, kā patikt Dievam.

<span id="an_7:33">7:33</span> Bet precētais rūpējas par pasaules
lietām, kā patikt sievai, un viņš ir dalīts.

<span id="an_7:34">7:34</span> Arī neprecētā sieviete un jaunava domā
par to, kas ir Kunga, lai būtu svēta miesā un garā; bet precētā domā par
pasaules lietām, kā patikt vīram.

<span id="an_7:35">7:35</span> Es to saku jūsu labā, ne cilpu jums
apmezdams, bet tājā nolūkā, lai dotu jums iespēju godīgā dzīvē un bez
traucējuma pielūgt Kungu.

<span id="an_7:36">7:36</span> Bet ja kādam šķiet, ka izrādīsies
necienīgi, ja viņa jaunava būs pāri gadiem, un tam tā jānotiek, tad lai
dara, kā grib! Ja viņa dodas laulībā, grēka nav.

<span id="an_7:37">7:37</span> Bet kas, nebūdams padots nekādai
nepieciešamībai, noteikti nospriedis savā sirdī un, rīkojoties saskaņā
ar savu brīvo gribu, ir nolēmis savā sirdī paturēt savu meitu jaunavībā,
tas labi dara.

<span id="an_7:38">7:38</span> Tātad, kas savu meitu atdod pie vīra, tas
labi dara, bet kas nedod pie vīra, tas dara labāk.

<span id="an_7:39">7:39</span> Sieva ir padota likumam, kamēr viņas vīrs
dzīvs. Ja tās vīrs ir miris, viņa ir brīva un var doties laulībā, ar ko
vēlas, bet tikai Kungā.

<span id="an_7:40">7:40</span> Bet svētīgāka viņa būs, ja saskaņā ar
manu padomu paliks tāpat. Es esmu pārliecināts, ka arī man ir Dieva
Gars.

<span id="an_8:1">8:1</span> Bet attiecēbā uz elkupuriem mēs zinām, ka
mums visiem ir atziņa. Zināšanas dara uzpūtīgus, bet mīlestība ceļ.

<span id="an_8:2">8:2</span> Bet ja kāds iedomājas, ka viņš kaut ko
zina, tad tas vēl nav atzinis to, kā viņam tas jāzina.

<span id="an_8:3">8:3</span> Bet ja kāds mīl Dievu, to Dievs ir atzinis.

<span id="an_8:4">8:4</span> Attiecībā uz barību, kas tiek upurēta
elkiem, mēs zinām, ka elks pasaulē nav nekas un ka nav cita, bet ir
tikai viens Dievs.

<span id="an_8:5">8:5</span> Ja arī tiek runāts par dieviem debesīs vai
virs zemes (kā arī par to, ka ir daudz dievu un kungu),

<span id="an_8:6">8:6</span> Tad mums ir tikai viens Dievs, - Tēvs, no
kura viss un kura dēļ mēs esam; un viens Kungs Jēzus Kristus, caur kuru
viss un caur Viņu arī mēs.

<span id="an_8:7">8:7</span> Bet ne visos ir atziņa. Daži pieraduši vēl
līdz šim pie elkiem, ēd it kā elkupuri, un tā viņu sirdsapziņa, vāja
būdama, tiek apgānīta.

<span id="an_8:8">8:8</span> Ēdiens mūs netuvina Dievam. Jo, ja ēdīsim,
mēs nekļūsim labāki, un ja neēdīsim, mēs nekļūsim sliktāki.

<span id="an_8:9">8:9</span> Tomēr pielūkojiet, ka šī jūsu brīvība
kādreiz nekļūst ieļaunošana vājajiem!

<span id="an_8:10">8:10</span> Jo ja kāds redzēs to, kam ir saprašana,
elku namā piedalāmies mielastā, vai tad tā sirdsapziņa, būdama vāja,
nepamudinās viņu ēst elkupurus?

<span id="an_8:11">8:11</span> Tā tavas saprašanas dēļ ies pazušanā
vājais, par kuru Kristus ir miris.

<span id="an_8:12">8:12</span> Bet tā, pret brāļiem grēkodami un viņu
vājo sirdsapziņu ievainodami, jūs grēkojat pret Kristu.

<span id="an_8:13">8:13</span> Tādēļ, ja ēdiens ieļauno manu brāli, es
mūžam gaļu neēdīšu, lai neapgrēcinātu savu brāli.

<span id="an_9:1">9:1</span> Vai es neesmu brīvs? Vai es neesmu
apustulis? Vai es neesmu mūsu Kungu Jēzu Kristu redzējis? Vai jūs neesat
mans darbs Kungā?

<span id="an_9:2">9:2</span> Ja es citiem neesmu apustulis, tad jums es
esmu, jo jūs esat manas apustuļa sūtības zīmogs Kungā.

<span id="an_9:3">9:3</span> Mana aizstāvēšanās pret tiem, kas mani
apsūdz, ir sekojoša:

<span id="an_9:4">9:4</span> Vai mums nav tiesības ēst un dzert?

<span id="an_9:5">9:5</span> Vai mums nav tiesībās ņemt līdz sievieti -
māsu tāpat kā pārējiem apustuļiem un Kunga brāļiem, un Kēfam?

<span id="an_9:6">9:6</span> Vai man vienam un Barnabam nav tiesības tā
darīt?

<span id="an_9:7">9:7</span> Kas tad karo saviem līdzekļiem? Kas dēsta
vīna dārzu un nebauda no tā augļiem? Kas gana ganāmpulku un neēd
ganāmpulka pienu?

<span id="an_9:8">9:8</span> Vai es to runāju kā cilvēks? Vai arī likums
to nesaka?

<span id="an_9:9">9:9</span> Jo Mozus likums saka: Neaizsien purnu
kūlējam vērsim. (5.Moz.25,4) Vai Dievam rūp vērši?

<span id="an_9:10">9:10</span> Vai to viņš nesaka mūsu dēļ? Jo mūsu dēļ
ir rakstīts: arājam jāar cerībā un kulējam jākuļ cerībā saņemt ražu.

<span id="an_9:11">9:11</span> Ja mēs esam jums sējuši garīgo, vai tad
ir kas liels, ka mēs pļaujam jūsu laicīgo?

<span id="an_9:12">9:12</span> Ja citi ir jūsu tiesību līdzdalībnieki,
kāpēc jo vairāk ne mēs? Bet mēs neesam šīs tiesības izlietojuši, un mēs
visu panesam, lai Kristus evaņģēlijam neradītu šķērsļus.

<span id="an_9:13">9:13</span> Vai jūs nezināt, ka tie, kas svētnīcā
strādā, no svētnīcas pārtiek, un kas altārim kalpo, no altāra saņem savu
daļu?

<span id="an_9:14">9:14</span> Tāpat arī Kungs noteicis evaņģēlija
sludinātājiem pārtikt no evaņģēlija.

<span id="an_9:15">9:15</span> Bet es nekā no tā neesmu izlietojis.
Tomēr es nerakstu, lai to uz mani attiecinātu, jo man labāk mirt, nekā
kāds manu godu laupītu.

<span id="an_9:16">9:16</span> Jo kad es sludinu evaņģēliju, tas nav man
par godu, bet tas man nepieciešami jādara. Bēdas man, ja es evaņģēliju
nesludinātu!

<span id="an_9:17">9:17</span> Jo ja es to labprāt daru, tad man ir
alga, bet ja nelabprāt, tad tas man ir uzticēts amats.

<span id="an_9:18">9:18</span> Kāda tad ir mana alga? Tā, ka es,
evaņģēliju sludinādams, pasludinu to bez atlīdzības un neizmantoju
tiesības, kādas man dod evaņģēlija sludināšana.

<span id="an_9:19">9:19</span> Un es, starp visiem brīvs būdams, kļuvu
visu kalps, lai iemantotu daudzus.

<span id="an_9:20">9:20</span> Un jūdiem es kļuvu it kā jūds, lai
iemantotu jūdus;

<span id="an_9:21">9:21</span> Tiem, kas padoti bauslībai, it kā arī es
būtu padots bauslībai, lai iemantotu tos, kas bija padoti bauslībai (lai
gan es pats nebiju padots bauslībai); tiem, kas bija bez bauslības, it
kā arī es būtu bez bauslības, lai iemantotu tos, kas bija bez bauslības
(kaut es nebiju bez Dieva bauslības, bet biju padots Kristus bauslībai).

<span id="an_9:22">9:22</span> Vājajiem es kļuvu vājš, lai iemantotu
vājos. Visiem es kļuvu viss, lai visus izglābtu.

<span id="an_9:23">9:23</span> Bet to visu es daru evaņģēlija dēļ, lai
es būtu tā līdzdalībnieks.

<span id="an_9:24">9:24</span> Vai nezināt, ka tie, kas stadionā skrien,
visi gan skrien, bet viens saņem godalgu? Skrieniet tā, lai jūs to
saņemtu!

<span id="an_9:25">9:25</span> Katrs sacīkšu dalībnieks atturas no visa,
un to viņi dara, lai iegūtu iznīcīgo kroni, bet mēs - neiznīcīgo.

<span id="an_9:26">9:26</span> Tātad es neskrienu uz kaut ko nenoteiktu,
tā es necīnos, it kā gaisu sizdams.

<span id="an_9:27">9:27</span> Bet es šaustu savu miesu un lieku tai sev
kalpot, lai kādreiz, citiem sludinot, pats netiktu atmests.

<span id="an_10:1">10:1</span> Brāļi, es negribu atstāt jūs neziņā, ka
mūsu tēvi visi bija zem padebess un visi gāja caur jūru,

<span id="an_10:2">10:2</span> Un padebesī, un jūrā visi ir kristīti
Mozū,

<span id="an_10:3">10:3</span> Un visi ēda to pašu garīgo barību,

<span id="an_10:4">10:4</span> Un visi dzēra to pašu garīgo dzērienu
(viņi dzēra no garīgās klints, kas tiem sekoja), bet klints bija
Kristus;

<span id="an_10:5">10:5</span> Tomēr daudzi no viņiem Dievam nepatika;
un viņi gāja bojā tuksnesī.

<span id="an_10:6">10:6</span> Bet tas viss notika mums par brīdinājumu,
lai mēs nekārotu pēc ļauna, kā viņi ir kārojuši;

<span id="an_10:7">10:7</span> Un netopiet elku kalpi kā daži no viņiem,
kā ir rakstīts: Šī tauta apsēdās, lai ēstu un dzertu, un piecēlās, lai
dejotu. (2.Moz.32,6)

<span id="an_10:8">10:8</span> Un nenodosimies netiklībai, kā daži no
viņiem bija nodevušies, un vienā dienā krita divdesmit trīs tūkstoši.

<span id="an_10:9">10:9</span> Un nekārdināsim Kristu, kā daži no tiem
kārdinājuši, un viņi gāja bojā no čūskām.

<span id="an_10:10">10:10</span> Un nekurniet, kā daži no tiem kurnējuši
un gāja bojā no postītāja.

<span id="an_10:11">10:11</span> Tas viss viņiem noticis mācībai, bet
mums, kas dzīvojam pēdējos mūžos, tas uzrakstīts brīdinājumam.

<span id="an_10:12">10:12</span> Tātad, kas sevī iedomājas, ka viņš
stāv, lai pielūko, ka nekrīt!

<span id="an_10:13">10:13</span> Kārdinājumi lai jums neuzbrūk, izņemot
cilvēcīgos! Bet Dievs ir uzticīgs. Viņš neļaus jūs kārdināt pāri jūsu
spējām, bet reizē ar kārdinājumu dos izturību, lai jūs varētu pastāvēt.

<span id="an_10:14">10:14</span> Tāpec, mani mīļie, bēdziet no
kalpošanas elkiem!

<span id="an_10:15">10:15</span> Es runāju kā saprātīgiem. Jūs paši
apsveriet, ko es saku!

<span id="an_10:16">10:16</span> Svētības biķeris, ko svētījam, vai tas
nav savienošanās ar Kristus asinīm? Un maize, ko laužam, vai tā nav
kopība ar Kunga miesu?

<span id="an_10:17">10:17</span> Kā viena maize, tā mēs daudzi esam
viena miesa, visi, kas ir šīs vienas maizes līdzdalībnieki.

<span id="an_10:18">10:18</span> Skatiet Izraēli pēc miesas: vai tie,
kas ēd upurdāvanas, neņem līdzdalību pie altāra?

<span id="an_10:19">10:19</span> Vai tad es saku, ka elkupuris kas ir,
vai ka elki kas ir?

<span id="an_10:20">10:20</span> Bet ko pagāni upurē, to viņi upurē
ļaunajiem gariem, bet ne Dievam. Bet es negribu, ka jūs būtu ļauno garu
līdzdalībnieki.

<span id="an_10:21">10:21</span> Jūs nevarat būt Kunga galda un ļauno
garu galda dalībnieki.

<span id="an_10:22">10:22</span> Vai mēs lai izaicinām Kungu? Vai mēs
esam varenāki par Viņu? Viss man ir atļauts, bet ne viss ir noderīgs.

<span id="an_10:23">10:23</span> Viss man ir atļauts, bet ne viss ceļ.

<span id="an_10:24">10:24</span> Neviens lai nemeklē savu, bet cita
labumu!

<span id="an_10:25">10:25</span> Visu, ko pārdod gaļas tirgū, ēdiet,
nekā nejautādami sirdsapziņas dēļ!

<span id="an_10:26">10:26</span> Kungam pieder zeme un tās pārpilnība.
(Ps 23,1)

<span id="an_10:27">10:27</span> Ja kāds no neticīgajiem jūs aicina un
jūs gribat iet, tad ēdiet visu, ko ceļ jums priekšā, nekā netaujādami
sirdsapziņas dēļ!

<span id="an_10:28">10:28</span> Bet ja kāds jums sacītu: Tas tika
upurēts elkiem, tad neēdiet tā dēļ, kas jums aizrādīja, un sirdsapziņas
dēļ.

<span id="an_10:29">10:29</span> Tomēr es nedomāju tavu, bet tā otra
sirdsapziņu. Jo kāpēc lai sveša sirdsapziņa spriestu tiesu par manu
brīvību?

<span id="an_10:30">10:30</span> Ja es pateikdamies piedalos, kāpēc tad
tieku zaimots par to, par ko es pateicos?

<span id="an_10:31">10:31</span> Tātad, vai jūs ēdat, vai dzerat, vai
citu ko darāt, visu dariet Dieva godam!

<span id="an_10:32">10:32</span> Neesiet piedauzība ne jūdiem, ne
pagāniem, ne Dieva Baznīcai,

<span id="an_10:33">10:33</span> Tā kā arī es visiem visumā esmu tīkams,
nemeklēdams savu, bet daudzu labumu, lai tie tiktu izglābti.

<span id="an_11:1">11:1</span> Esiet sekotāji man kā es Kristum!

<span id="an_11:2">11:2</span> Brāļi, par to es jūs cildinu, ka jūs
visur mani pieminat un pildāt manas pavēles tā, kā es jums tās esmu
devis.

<span id="an_11:3">11:3</span> Bet es gribu, lai jūs zinātu, ka katra
vīra galva ir Kristus, bet sievas galva ir vīrs, un Kristus galva ir
Dievs.

<span id="an_11:4">11:4</span> Katrs vīrietis, kas, apsedzis galvu, lūdz
Dievu vai pravieto, dara negodu savai galvai.

<span id="an_11:5">11:5</span> Bet katra sieviete, kas lūdz Dievu vai
pravieto ar neapsegtu galvu, dara negodu savai gadvai, jo tā ir tāpat kā
apcirpta.

<span id="an_11:6">11:6</span> Ja sieviete neaizsedzas, tad lai viņai
nocērp matus! Tā kā sievietei ir kauns būt apcirptai vai noskūtai, tad
lai apsedz galvu!

<span id="an_11:7">11:7</span> Vīrietim nevajag galvu apsegt, jo viņš ir
Dieva attēls un godība, bet sieviete ir vīra gods.

<span id="an_11:8">11:8</span> Jo vīrietis nav no sievietes, bet
sieviete no vīrieša; (1.Moz.2,21-22)

<span id="an_11:9">11:9</span> Arī vīrietis nav radīts sievietes dēļ,
bet sieviete - vīrieša dēļ. (1.Moz.2,18 u.c.)

<span id="an_11:10">11:10</span> Tāpēc sievietei galvā jānēsā varas zīme
eņģeļu dēļ.

<span id="an_11:11">11:11</span> Tomēr Kungā nav vīrietis bez sievietes,
nedz sieviete bez vīrieša;

<span id="an_11:12">11:12</span> Jo kā sieviete no vīrieša, tā arī
vīrietis no sievietes, bet viss no Dieva.

<span id="an_11:13">11:13</span> Spriediet jūs paši: vai pieklājas
sievietei neaizsegtai Dievu lūgt?

<span id="an_11:14">11:14</span> Vai pati daba nemāca: ja kāds vīrietis
audzē matus, tas viņam ir negods;

<span id="an_11:15">11:15</span> Bet ja sieviete audzē matus, tas viņai
ir gods, jo mati viņai doti par aizsegu.

<span id="an_11:16">11:16</span> Bet ja kāds gribētu ķildoties, tad ne
pie mums, ne Dieva Baznīcā tāda ieraduma nav.

<span id="an_11:17">11:17</span> Bet šo es aizrādu ne cildinādams, jo
jūsu sanāksmes nenāk jums par labu, bet par ļaunu.

<span id="an_11:18">11:18</span> Vispirms es dzirdu, ka jūsu draudzes
sanāksmēs notiekot šķelšanās, un daļēji es tam ticu;

<span id="an_11:19">11:19</span> Jo šķelšanām gan jābūt, lai kļūtu
redzami tie, kas starp jums ir uzticami.

<span id="an_11:20">11:20</span> Kad jūs sanākat kopā, tad tas vairs nav
Kunga vakarēdiena baudīšanai;

<span id="an_11:21">11:21</span> Jo katrs steidzas paņemt ēšanai savu
ēdienu, un tā dažs paliek izsalcis, bet dažs piedzeras.

<span id="an_11:22">11:22</span> Vai jums nav māju, kur ēst un dzert?
Vai jūs nicināt Dieva Baznīcu un apkaunojat tos, kam nekā nav? Ko lai
jums saku? Vai lai cildinu? Šai ziņā es jūs necildinu.

<span id="an_11:23">11:23</span> Jo no Kunga es saņēmu, ko arī jums
atstāju, ka Kungs Jēzus tanī naktī, kad Viņš tika nodots, paņēma maizi,

<span id="an_11:24">11:24</span> Un pateikdamies lauza un sacīja: Ņemiet
un ēdiet, šī ir mana Miesa, kas par jums tiks atdota; to dariet manai
piemiņai!

<span id="an_11:25">11:25</span> Tāpat arī biķeri pēc vakarēdiena,
sacīdams: Šis biķeris ir Jaunā derība manās Asinīs; to dariet, cikkārt
jūs to dzerat, manai piemiņai!

<span id="an_11:26">11:26</span> Un cikkārt šo maizi ēdīsiet un biķeri
dzersiet, jūs pasludināsiet Kunga nāvi, iekams Viņš nāks.

<span id="an_11:27">11:27</span> Tātad, kas necienīgi šo maizi ēdīs vai
dzers Kunga biķeri, tas noziegsies pret Kunga Miesu un Asinīm.

<span id="an_11:28">11:28</span> Bet lai cilvēks pats sevi pārbauda, un
tā lai ēd no šīs maizes un dzer no šī biķera!

<span id="an_11:29">11:29</span> Jo kas ēd un dzer necienīgi, tas,
neizšķirdams Kunga miesu, ēd un dzer sev tiesu.

<span id="an_11:30">11:30</span> Tādēļ starp jums ir daudz neveselu un
vāju, un daudzi aizmiguši.

<span id="an_11:31">11:31</span> Ja mēs paši sevi tiesātu, tad mēs
netiktu tiesāti.

<span id="an_11:32">11:32</span> Bet tiesādams Kungs mūs pārmāca, lai
mēs reizē ar šo pasauli netiekam pazudināti.

<span id="an_11:33">11:33</span> Tātad, mani brāļi, kad jūs
sapulcējaties mielastam, tad pagaidiet cits citu!

<span id="an_11:34">11:34</span> Ja kāds ir izsalcis, lai paēd mājās, ka
jūs nesapulcētos tiesai. Kad ieradīšos, noteikšu pārējo.

<span id="an_12:1">12:1</span> Bet, brāļi, es negribu, ka jūs nezinātu
par garīgajām dāvanām.

<span id="an_12:2">12:2</span> Jūs zināt, ka jūs, kamēr bijāt pagāni,
gājāt pie mēmajiem elkiem, it kā vesti.

<span id="an_12:3">12:3</span> Tāpēc es jums paskaidroju, ka neviens,
kas runā Dieva Garā, nesaka: Lāsts Jēzum. Un neviens nevar pateikt:
Kungs Jēzus, kā tikai Svētajā Garā.

<span id="an_12:4">12:4</span> Jo žēlastības ir dažādas, bet tas pats
Gars.

<span id="an_12:5">12:5</span> Un ir dažādas kalpošanas, bet tas pats
Kungs.

<span id="an_12:6">12:6</span> Un ir dažāda darbība, bet tas pats Dievs,
kas visos visu dara.

<span id="an_12:7">12:7</span> Bet ikvienam tiek dota Gara atklāsme, lai
nestu svētību.

<span id="an_12:8">12:8</span> Vienam caur Garu tiek doti gudrības
vārdi, citam tanī pat Garā zinātnes vārdi,

<span id="an_12:9">12:9</span> Citam ticība tai pašā Garā, citam dāvana
dziedināt tanī pat vienā Garā,

<span id="an_12:10">12:10</span> Citam darīt brīnumus, citam pravietot,
citam pazīt garus, citam dažādas valodas, citam valodu tulkošana.

<span id="an_12:11">12:11</span> Bet to visu dara viens un tas pats
gars, piešķirdams katram, kā gribēdams.

<span id="an_12:12">12:12</span> Jo kā viens ķermenis un tam daudz
locekļu, bet visi ķermeņa locekļi, kaut gan to ir daudz, ir tikai viens
ķermenis, tā arī Kristus.

<span id="an_12:13">12:13</span> Jo vienā Garā mēs visi esam kristīti,
vai tie būt jūdi vai pagāni, vai vergi, vai brīvie; un visi mēs ar vienu
Garu esam dziedināti.

<span id="an_12:14">12:14</span> Jo arī ķermenis nesastāv no viena, bet
no daudziem locekļiem.

<span id="an_12:15">12:15</span> Ja kāja sacītu: Tā kā es neesmu roka,
es nepiederu ķermenim, vai tāpēc tā nepiederētu ķermenim?

<span id="an_12:16">12:16</span> Un ja auss sacītu: Tā kā es neesmu
roka, es nepiederu ķermenim, vai tāpēc tā nepiederētu ķermenim?

<span id="an_12:17">12:17</span> Ja viss ķermenis būtu acs, kur tad
dzirde? Ja visa būtu dzirde, kur tad oža?

<span id="an_12:18">12:18</span> Bet tagad Dievs nolicis katru locekli
ķermenī tā, kā tas Viņam labpatika.

<span id="an_12:19">12:19</span> Ja visi tie būtu viens loceklis, kur
tad ķermenis?

<span id="an_12:20">12:20</span> Bet tagad gan ir daudz locekļu, bet
viens ķermenis.

<span id="an_12:21">12:21</span> Bet acs nevar pateikt rokai: Man
nevajag tavu darbu; vai atkal galva kājām: Jūs neesat man nepieciešamas.

<span id="an_12:22">12:22</span> Bet jo vairāk tie ķermeņa locekļi, kuri
šķietami ir tie vājākie, ir nepieciešamāki;

<span id="an_12:23">12:23</span> Un tos ķermeņa locekļus, kurus mēs
uzskatām par mazāk ievērojamiem, mēs turam sevišķā godā; un mūsu
nepieklājīgajiem tiek veltīta lielāka pieklājība.

<span id="an_12:24">12:24</span> Bet tam, kas mūsos pieklājīgs, nevajag
nekā. Bet Dievs mūsu ķermeni ir tā iekārtojis, ka lielāku cieņu
piešķīris tam, kam tās trūka,

<span id="an_12:25">12:25</span> Lai ķermenī nebūtu šķelšanās, bet lai
locekļi tanī cits par citu rūpētos.

<span id="an_12:26">12:26</span> Un kad viens loceklis cieš, tad visi
locekļi cieš līdz; vai kad viens loceklis tiek godāts, tad visi locekļi
priecājas līdz.

<span id="an_12:27">12:27</span> Bet jūs esat Kristus ķermenis un
loceklis pie locekļa.

<span id="an_12:28">12:28</span> Un Dievs Baznīcā dažus iecēla:
pirmkārt, par apustuļiem, otrkārt, par praviešiem, treškārt, par
mācītājiem, tad deva spēku darīt brīnumus, tad dāvanas dziedināt, sniegt
palīdzību, vadīt, runāt dažādās valodās, iztulkot runas.

<span id="an_12:29">12:29</span> Vai tad visi ir apustuļi, vai visi
pravieši, vai visi mācītāji?

<span id="an_12:30">12:30</span> Vai visi ir brīnumdarītāji, vai visiem
ir dāvanas dziedināt, vai visi runā mēlēs, vai visi tās iztulko?

<span id="an_12:31">12:31</span> Bet jūs centieties pēc labākām
žēlastībām; un pie tā es jums rādu vēl cēlāku ceļu.

<span id="an_13:1">13:1</span> Ja es runātu ar cilvēku un eņģeļu mēlēm,
bet man nebūtu mīlestības, tad es būtu kā dārdošs varš vai skanošs
zvārgulis.

<span id="an_13:2">13:2</span> Un ja man būtu pravieša dāvanas, un es
zinātu visus noslēpumus un visas zinātnes, un ja man būtu pilnīga ticība
tā, ka es kalnus pārceltu, bet man nebūtu mīlestības, tad es neesmu
nekas.

<span id="an_13:3">13:3</span> Un ja es izdalītu visu savu mantu trūcīgo
uzturam, un ja es nodotu savu ķermeni, lai mani sadedzina, bet
mīlestības man nebūtu, tad tas man nekā nelīdzētu.

<span id="an_13:4">13:4</span> Mīlestība ir pacietīga, laipna; mīlestība
nav skaudīga, tā nerīkojas nekautrīgi, nav uzpūtīga,

<span id="an_13:5">13:5</span> Tā nav godkārīga, nedzenas pēc sava, tā
nedusmojas, tā nedomā ļaunu.

<span id="an_13:6">13:6</span> Tā nepriecājas par netaisnību, bet
priecājas par patiesību.

<span id="an_13:7">13:7</span> Tā panes visu, tā tic visu, visu cerē,
visu pacieš.

<span id="an_13:8">13:8</span> Mīlestība nekad nemitējas, ja arī
pravietojumi izbeigtos vai valoda apklustu, vai zināšanas izgaistu.

<span id="an_13:9">13:9</span> Jo nepilnīga ir mūsu atziņa un mūsu
pravietojums nepilnīgs;

<span id="an_13:10">13:10</span> Bet kad iestāsies pilnība, tad
izbeigsies tas, kas bija nepilnīgs.

<span id="an_13:11">13:11</span> Kad es biju bērns, es runāju kā bērns,
domāju kā bērns, spriedu kā bērns; bet kad es kļuvu vīrs, tad atmetu to,
kas bērnišķīgs.

<span id="an_13:12">13:12</span> Tagad mēs redzam mīklaini kā atspulgā,
bet tad - vaigu vaigā; tagad es atzīstu nepilnīgi, bet tad es atzīšu tā,
kā arī es esmu atzīts.

<span id="an_13:13">13:13</span> Bet tagad paliek ticība, cerība,
mīlestība, šīs trīs; bet lielākā no tām ir mīlestība.

<span id="an_14:1">14:1</span> Tiecieties pēc mīlestības, pūlieties pēc
garīgajām dāvanām, bet sevišķi, lai jums būtu praviešu dāvanas!

<span id="an_14:2">14:2</span> Jo kas runā valodās, tas nerunā
cilvēkiem, bet Dievam, jo neviens to nesaprot; bet garā viņš runā
noslēpumus.

<span id="an_14:3">14:3</span> Bet kas pravieto, tas runā cilvēku
celšanai, paskubināšanai un iepriecināšanai.

<span id="an_14:4">14:4</span> Kas runā valodās, tas paceļ pats sevi,
bet kas pravieto, tas ceļ Dieva Baznīcu.

<span id="an_14:5">14:5</span> Bet es vēlos, ka jūs visi runātu valodās,
bet vēl vairāk, lai jūs pravietotu; jo lielāks ir tas, kas pravieto,
nekā tas, kas runā valodās, ja viņš to nepaskaidro, lai draudze tiktu
stiprināta.

<span id="an_14:6">14:6</span> Bet, brāļi, ja es tagad nāktu pie jums un
runātu valodās, ko tas jums līdzētu, ja es nesludinātu jums vai nu
atklāsmi, vai zināšanas, vai pravietojumus, vai mācību?

<span id="an_14:7">14:7</span> Tas tāpat kā ar nedzīviem priekšmetiem,
kas rada skaņas, vai tā būtu stabule, vai kokle; ja tās neskanētu
dažādi, kā tad būtu izšķirams, kā skan stabule un kā skan kokle?

<span id="an_14:8">14:8</span> Un ja taure dos nenoteiktu skaņu, kas tad
gatavosies karam?

<span id="an_14:9">14:9</span> Tā arī jūs valodas ziņā. Ja jūs
nerunāsiet skaidru valodu, kā lai saprot to, kas tiek runāts? Jūs
runāsiet vējam.

<span id="an_14:10">14:10</span> Šinī pasaulē ir tik daudz dažādu
valodu, un bez skaņas nav nekā.

<span id="an_14:11">14:11</span> Un ja es vārdu nozīmi nesaprotu, tad es
esmu svešinieks tam, kam runāju, un tas, kas runā, ir man svešinieks.

<span id="an_14:12">14:12</span> Tā arī jūs, cenzdamies pēc gara
dāvanam, rūpējieties, lai jūs būtu bagāti ar tām draudzes celšanai!

<span id="an_14:13">14:13</span> Tādēļ, kas runā valodās, lai lūdz
Dievu, ka var to izskaidrot.

<span id="an_14:14">14:14</span> Ja es kādā valodā lūdzu Dievu, tad mans
gars gan pielūdz Dievu, bet mans prāts paliek bez augļiem.

<span id="an_14:15">14:15</span> Kas tad iznāk? Es gribu lūgt Dievu
garā, es gribu lūgt Dievu arī ar prātu; es gribu dziedāt garā, es gribu
dziedāt arī ar prātu.

<span id="an_14:16">14:16</span> Bez tam, ja tu garā godināsi Dievu, kā
tad vienkāršais cilvēks varēs pateikt "amen" tavai Dieva godināšanai, ja
viņš nesaprot to, ko tu saki?

<span id="an_14:17">14:17</span> Jo tava pateicība ir gan laba, bet cits
netiek ar to pacelts.

<span id="an_14:18">14:18</span> Es pateicos savam Dievam, ka es runāju
visās jūsu valodās.

<span id="an_14:19">14:19</span> Bet draudzē es labāk gribu pateikt
piecus vārdus ar savu saprašanu, lai arī citus pamācītu, nekā desmit
tūkstošu vārdu valodās.

<span id="an_14:20">14:20</span> Brāļi, netopiet bērni saprašanā, bet
ļaunuma ziņā esiet bērni! Saprašanā esiet pilnīgi!

<span id="an_14:21">14:21</span> Likumā ir rakstīts: Svešās valodās un
svešām lūpām es runāšu šai tautai, un arī tad viņa mani neklausīs, saka
Kungs. (Is.28,11)

<span id="an_14:22">14:22</span> Tāpēc valodas ir zīme nevis ticīgajiem,
bet neticīgajiem, bet pravietojumi nav neticīgajiem, bet ticīgajiem.

<span id="an_14:23">14:23</span> Ja visa Baznīca sanāktu kopā, un visi
runātu valodās, bet ienāktu arī nepratēji vai neticīgie, vai tad tie
nepateiks, ka jūs esat ārprātīgi?

<span id="an_14:24">14:24</span> Bet ja, visiem pravietojot, ienāktu
neticīgais vai nepratējs, un visi viņu pārliecinātu, visi viņu
pārbaudītu,

<span id="an_14:25">14:25</span> Viņa sirds noslēpumi tiktu atklāti, tad
viņš, uz sava vaiga nokritis, pielūgs Dievu un pasludinās, ka jūsos
patiesi ir Dievs.

<span id="an_14:26">14:26</span> Ko tad darīt, brāļi? Kad jūs
sapulcējaties, tad katram no jums ir psalms vai mācība, vai
izskaidrojumi, tas viss lai notiek pacelšanai!

<span id="an_14:27">14:27</span> Ja kāds runā valodās, divi vai,
lielākais, trīs un pēc kārtas, tad viens lai izskaidro;

<span id="an_14:28">14:28</span> Bet ja izskaidrotāja nav, tad lai viņš
draudzē klusē un lai runā tikai sev un Dievam!

<span id="an_14:29">14:29</span> Arī pravieši lai runā divi vai trīs,
bet citi lai apspriež!

<span id="an_14:30">14:30</span> Bet ja citam, kas tur sēž, rodas
atklāsme, tad lai pirmais klusē!

<span id="an_14:31">14:31</span> Jo jūs visi pēc kārtas varat pravietot,
lai visiem būtu pamācība un visiem - pamudinājums.

<span id="an_14:32">14:32</span> Arī praviešu gari praviešiem pakļauti,

<span id="an_14:33">14:33</span> Jo Dievs nav nevienprātības, bet miera
Dievs, kā arī es visās svēto draudzēs mācu.

<span id="an_14:34">14:34</span> Sievietes lai sanāksmēs klusē, jo viņām
nav atļauts runāt, bet tām jābūt paklausīgām, kā arī likums to nosaka.

<span id="an_14:35">14:35</span> Bet ja tās grib ko uzzināt, tad lai
mājās jautā saviem vīriem, jo sievietei nepieklājas runāt sanāksmē.

<span id="an_14:36">14:36</span> Vai tad Dieva vārds no jums cēlies, vai
tas pie jums vieniem nācis?

<span id="an_14:37">14:37</span> Ja kādam šķiet, ka viņš ir pravietis
vai gara cilvēks, tad viņam jāzina, ka tas, ko jums rakstu, ir Kunga
pavēle.

<span id="an_14:38">14:38</span> Bet ja kads to neatzīst, tad arī viņš
netiks atzīts.

<span id="an_14:39">14:39</span> Tātad, brāļi, centieties pravietot un
neliedziet runāt valodās!

<span id="an_14:40">14:40</span> Bet visam jānotiek pieklājīgi un
kārtīgi.

<span id="an_15:1">15:1</span> Brāļi, es atgādinu jums evaņģēliju, ko es
jums pasludināju, ko jūs pieņēmāt un kurā jūs arī stāvat,

<span id="an_15:2">15:2</span> Caur ko jūs arī esat pestīti, ja jūs to
paturat tādā veidā, kā es jums to pasludināju; citādi jūsu ticība ir
veltīga.

<span id="an_15:3">15:3</span> Jo vispirms es jums mācīju to, ko arī
pats saņēmu, ka saskaņā ar Rakstiem Kristus ir miris par mūsu grēkiem,

<span id="an_15:4">15:4</span> Un ka Viņš ticis apbedīts, un ka Viņš
saskaņā ar Rakstiem trešajā dienā augšāmcēlies,

<span id="an_15:5">15:5</span> Un ka Viņš parādījies Kēfam un pēc tam
tiem vienpadsmit.

<span id="an_15:6">15:6</span> Vēlāk Viņš parādījās vairāk kā pieci
simti brāļiem kopā esot, no kuriem daudzi vēl dzīvo līdz šim, bet daži
jau aizmiguši.

<span id="an_15:7">15:7</span> Pēc tam Viņš parādījies Jēkabam, tad
visiem apustuļiem;

<span id="an_15:8">15:8</span> Bet pēdīgi pēc visiem Viņš parādījās arī
man, it kā kādam nelaikā dzimušajam.

<span id="an_15:9">15:9</span> Jo es esmu mazākais starp apustuļiem un
es neesmu cienīgs, ka mani sauc par apustuli, tādēļ ka es vajāju Dieva
Baznīcu.

<span id="an_15:10">15:10</span> Bet, pateicoties Dieva žēlastībai, es
esmu tas, kas es esmu, un Viņa žēlastība manī nebija nesekmīga, un es
strādāju vairāk par viņiem visiem, tomēr ne es, bet Dieva žēlastība kopā
ar mani.

<span id="an_15:11">15:11</span> Vai tas es, vai viņi, tā mēs sludinām,
un tā jūs kļuvāt ticīgi.

<span id="an_15:12">15:12</span> Ja tad par Kristu sludina, ka Viņš no
miroņiem augšāmcēlies, kā tad daži no jums saka, ka augšāmcēlšanās no
miroņiem neesot?

<span id="an_15:13">15:13</span> Bet ja augšāmcelšanās no miroņiem nav,
tad arī Kristus nav augšāmcēlies.

<span id="an_15:14">15:14</span> Un ja Kristus nav augšāmcēlies, tad
veltīga ir mūsu sludināšana, veltīga ir arī jūsu ticība.

<span id="an_15:15">15:15</span> Ja nav mirušo augšāmcelšanās, tad mēs
esam arī Dieva viltus liecinieki, jo mēs būtu liecinājuši pret Dievu, ka
Viņš Kristu uzmodinājis, bet Viņš to nebūtu uzmodinājis.

<span id="an_15:16">15:16</span> Jo ja mirušie augšām neceļas, tad arī
Kristus nav augšāmcēlies.

<span id="an_15:17">15:17</span> Un ja Kristus nav augšāmcēlies, tad
veltīga ir jūsu ticība, jo jūs vēl esat savos grēkos.

<span id="an_15:18">15:18</span> Tad arī tie, kas aizmiguši Kristū, ir
pazuduši.

<span id="an_15:19">15:19</span> Ja mēs uz Kristu ceram tikai šinī
dzīvē, tad mēs esam tie nožēlojamākie starp visiem cilvēkiem.

<span id="an_15:20">15:20</span> Bet tagad Kristus ir no miroņiem
augšāmcēlies kā pirmais starp mirušajiem,

<span id="an_15:21">15:21</span> Jo kā caur cilvēku nāve, tā arī caur
cilvēku mirušo augšāmcēlšanās.

<span id="an_15:22">15:22</span> Un kā Ādamā visi mirst, tā arī Kristū
tiks visi atdzīvināti,

<span id="an_15:23">15:23</span> Bet katrs pēc savas kārtas: Kristus kā
pirmais, pēc tam tie, kas Kristum pieder, kas ticējuši uz Viņa
atnākšanu.

<span id="an_15:24">15:24</span> Kad Viņš būs nodevis valstību Dievam un
Tēvam, kad būs iznīcinājis katru valdību un varu, un spēku, pēc tam būs
gals.

<span id="an_15:25">15:25</span> Bet Viņam jāvalda, kamēr Viņš noliks
visus ienaidniekus zem Viņa kājām.

<span id="an_15:26">15:26</span> Un kā pēdējais ienaidnieks tiks
iznīcināta nāve, jo Viņš visu ir pakļāvis zem Tā kājām. Bet ja Viņš
saka,

<span id="an_15:27">15:27</span> Ka viss Viņam pakļauts, tad, bez
šaubām, izņemot To, kas Viņam visu pakļāvis.

<span id="an_15:28">15:28</span> Bet kad Viņam viss būs pakļauts, tad
arī Dēls pats pakļausies Viņam, kas Tam visu pakļāva, lai visā viss būtu
Dievs.

<span id="an_15:29">15:29</span> Bez tam, ko darīs tie, kas liekas
kristīties par mirušajiem? Ja vispār mirušie augšām necelsies, kāpēc tad
kristīties par viņiem?

<span id="an_15:30">15:30</span> Kāpēc arī mēs ik brīdi pastāvam
briesmās?

<span id="an_15:31">15:31</span> Es mirstu ik dienas, tik tiešām, brāļi,
kā jūs esat mans gods Kristū Jēzū, mūsu Kungā!

<span id="an_15:32">15:32</span> Ja es (kā cilvēks) Efezā cīnījos ar
plēsīgajiem zvēriem, kāds man no tā labums, ja mirušie neceļas augšām?
Ēdīsim un dzersim, jo rīt mēs mirsim!

<span id="an_15:33">15:33</span> Nepievilieties! Ļaunas valodas bojā
labus tikumus.

<span id="an_15:34">15:34</span> Esiet modri jūs, taisnīgie, un
negrēkojiet, ja daži Dievu nepazīst; to es saku jums par kaunu.

<span id="an_15:35">15:35</span> Bet ja kāds sacītu: Kā mirušie
uzcelsies, kādā miesā tie atnāks?

<span id="an_15:36">15:36</span> Tu neprātīgais! Ko tu sēji, tas netop
dzīvs, ja pirmāk nenomirst.

<span id="an_15:37">15:37</span> Un ko tu sēji, tā nav miesa, kas vēl
taps, bet tu sēji kailu graudu, vai tas būtu kviešu, vai no kā cita.

<span id="an_15:38">15:38</span> Bet Dievs tam dod miesu, kā vēlēdamies,
un ikkatrai sēklai dod savu īpatu miesu.

<span id="an_15:39">15:39</span> Ne ikkatra miesa ir tā pati miesa, jo
citāda tā ir cilvēkiem, citāda dzīvniekiem, citāda putniem un citāda
zivīm.

<span id="an_15:40">15:40</span> Ir arī debesu ķermeņi un zemes ķermeņi;
bet citāds ir debesu un citāds zemes ķermeņu krāšņums.

<span id="an_15:41">15:41</span> Citāds spožums ir saulei, citāds
spožums mēnesim un citāds spožums zvaigznēm; pat zvaigzne no zvaigznes
atšķiras spožumā.

<span id="an_15:42">15:42</span> Tā arī augšāmcelšanās no miroņiem. Sēts
tiek iznīcībā, augšāmcelsies neiznīcībā.

<span id="an_15:43">15:43</span> Sēts tiek negodā, augšāmcelsies godībā;
sēts top nespēkā, augšāmcelsies spēkā.

<span id="an_15:44">15:44</span> Sēta top dabīga miesa, augšāmcelsies
garīga miesa. Ja ir dabīga miesa, tad ir arī garīga, kā tas rakstīts:

<span id="an_15:45">15:45</span> Pirmais cilvēks Ādams kļuva dzīva
dvēsele, pēdējais Ādams - atdzīvinātājs Gars.

<span id="an_15:46">15:46</span> Bet pirms nekā garīgais, ir dabīgais,
pēc tam garīgais.

<span id="an_15:47">15:47</span> Pirmais cilvēks no zemes - laicīgs;
otrs Cilvēks no debesīm - debesu.

<span id="an_15:48">15:48</span> Kāds tas, kas no zemes, tādi arī
laicīgie, un kāds Tas, kas no debesīm, tādi arī tie, kas no debesīm.

<span id="an_15:49">15:49</span> Tātad, kā mēs bijām tā attēls, kas no
zemes, tā lai esam arī Tā attēls, kas no debesīm.

<span id="an_15:50">15:50</span> Brāļi, bet to es saku: miesa un asinis
nevar iemantot Dieva valstību, nedz iznīcība iemantos neiznīcību.

<span id="an_15:51">15:51</span> Lūk, es jums saku noslēpumu: Mēs visi
celsimies augšām, bet ne visi tiksim pārveidoti,

<span id="an_15:52">15:52</span> Piepeši, acumirklī, pēdējai bazūnei
atskanot; jo bazūne atskanēs, un mirušie celsies augšām neiznīcībā, un
mēs tapsim pārveidoti.

<span id="an_15:53">15:53</span> Jo šim iznīcīgajam jātērpjas
neiznīcībā, un šeit mirstīgajam jātērpjas nemirstībā.

<span id="an_15:54">15:54</span> Bet kad šeit mirstīgais būs tērpies
nemirstībā, tad piepildīsies vārdi, kas rakstīti: Nāve ir aprīta uzvarā.

<span id="an_15:55">15:55</span> Nāve, kur ir tava uzvara? Nāve, kur ir
tavs dzelonis?

<span id="an_15:56">15:56</span> Bet nāves dzelonis ir grēks, un grēka
spēks ir likums.

<span id="an_15:57">15:57</span> Bet pateicība Dievam, kas mums devis
uzvaru caur mūsu Kungu Jēzu Kristu!

<span id="an_15:58">15:58</span> Tāpēc, mani mīļie brāļi, esiet
pastāvīgi un nesatricināmi, vienmēr centīgi Kunga darbā, zinādami, ka
jūsu darbs nav veltīgs Kungā!

<span id="an_16:1">16:1</span> Bet ziedojumu vākšanu, kas notiek svēto
labā, izdariet tāpat, kā es to noteicu Galatijas draudzēm.

<span id="an_16:2">16:2</span> Lai ikviens no jums pirmajā nedēļas dienā
atliek un uzglabā, kas kuram labpatiks, lai nevajadzētu vākt ziedojumus
tad, kad es atnākšu.

<span id="an_16:3">16:3</span> Bet kad es būšu pie jums, tad es sūtīšu
tos, kurus jūs rakstiski atzīsiet par piemērotiem, uz Jeruzalemi, lai
aiznes jūsu dāvanas.

<span id="an_16:4">16:4</span> Bet ja izrādīsies, ka ir vēlams, lai arī
es ietu, tad viņi ies reizē ar mani.

<span id="an_16:5">16:5</span> Tomēr es nākšu pie jums tad, kad būšu
pārstaigājis Maķedoniju, jo caur Maķedoniju es iešu.

<span id="an_16:6">16:6</span> Bet pie jums es varbūt uzkavēšos, vai pat
pārziemošu, lai jūs mani aizvadītu turp, kur iešu.

<span id="an_16:7">16:7</span> Jo es negribu tikai garām ejot jūs
redzēt, bet ceru, ja Kungs atļaus, kādu laiku palikt pie jums.

<span id="an_16:8">16:8</span> Efezā es palikšu līdz Vasarsvētkiem;

<span id="an_16:9">16:9</span> Jo durvis man atvērušās lielas un plašas,
bet arī pretinieku daudz.

<span id="an_16:10">16:10</span> Bet kad atnāks Timotejs, lūkojiet, ka
viņš justos pie jums drošībā, jo viņš strādā Kunga darbu tāpat kā es.

<span id="an_16:11">16:11</span> Neviens lai viņu nenievā, bet pavadiet
viņu mierā, lai viņš nāk pie manis, jo es gaidu viņu kopā ar brāļiem.

<span id="an_16:12">16:12</span> Un par brāli Apollu es jums ziņoju, ka
es viņu ļoti lūdzu, lai viņš kopā ar brāļiem aiziet pie jums, bet viņam
nebija prātā tagad iet, bet viņš aizies, tiklīdz viņam būs laiks.

<span id="an_16:13">16:13</span> Esiet modri, pastāviet ticībā,
darbojieties vīrišķīgi un esiet stipri!

<span id="an_16:14">16:14</span> Visi jūsu darbi lai notiek mīlestībā!

<span id="an_16:15">16:15</span> Bet es jūs, brāļi, lūdzu: jūs pazīstat
Stefanas namu; viņi ir Ahajas pirmkristītie un nodevušies kalpošanai
svētajiem.

<span id="an_16:16">16:16</span> Esiet arī jūs padevīgi viņiem un
katram, kas darbojas līdz un strādā.

<span id="an_16:17">16:17</span> Bet es priecājos par Stefanas un
Fortunāta, un Ahaika klātbūtni, jo viņi aizvieto to, kas trūka no jūsu
puses,

<span id="an_16:18">16:18</span> Jo viņi atspirdzināja manu un jūsu
garu. Tāpēc atzīstiet viņus par tādiem;

<span id="an_16:19">16:19</span> Āzijas draudzes jūs sveicina. Akvila un
Priskilla kopā ar savas mājas draudzi jūs daudzreiz sveicina Kungā. Pie
viņiem es arī mājoju.

<span id="an_16:20">16:20</span> Visi brāļi jūs sveicina. Sveiciniet
viens otru ar svētu skūpstu!

<span id="an_16:21">16:21</span> Sveiciens ar manu, Pāvila, roku.

<span id="an_16:22">16:22</span> Ja kāds nemīl mūsu Kungu Jēzu Kristu,
tas lai tiek pazudināts! Maran, ata.

<span id="an_16:23">16:23</span> Mūsu Kunga Jēzus Kristus žēlastība lai
ir ar jums!

<span id="an_16:24">16:24</span> Mana mīlestība lai ir ar jums visiem
Kristū Jēzū! Amen.

------------------------------------------------------------------------

[Next: 2 Corinthians](co2.md)
