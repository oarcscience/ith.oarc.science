[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](kg1)  [Next](ch1.md) 

------------------------------------------------------------------------

### Italian Bible: 2 Kings

<span id="an_1:1">1:1</span> Or dopo la morte di Achab, Moab si ribellò
contro Israele.

<span id="an_1:2">1:2</span> Achazia cadde dalla cancellata della sala
superiore di un suo appartamento a Samaria, e ne restò ammalato; e spedì
dei messi, dicendo loro: "Andate a consultare Baal-Zebub, dio di Ekron,
per sapere se mi riavrò di questa malattia".

<span id="an_1:3">1:3</span> Ma un angelo dell’Eterno disse ad Elia il
Tishbita: "Lèvati, sali incontro ai messi del re di Samaria, e di’ loro:
E’ forse perché non v’è Dio in Israele che voi andate a consultare
Baal-Zebub, dio di Ekron?

<span id="an_1:4">1:4</span> Perciò, così dice l’Eterno: Tu non
scenderai dal letto sul quale sei salito, ma per certo morrai". Ed Elia
se ne andò.

<span id="an_1:5">1:5</span> I messi tornarono ad Achazia, il quale
disse loro: "Perché siete tornati?"

<span id="an_1:6">1:6</span> E quelli risposero: "Un uomo ci è venuto
incontro, e ci ha detto: Andate, tornate dal re che vi ha mandati, e
ditegli: Così dice l’Eterno: E’ forse perché non v’è alcun Dio in
Israele che tu mandi a consultare Baal-Zebub, dio di Ekron? Perciò, non
scenderai dal letto sul quale sei salito, ma per certo morrai".

<span id="an_1:7">1:7</span> Ed Achazia chiese loro: "Com’era l’uomo che
vi è venuto incontro e vi ha detto coteste parole?"

<span id="an_1:8">1:8</span> Quelli gli risposero: "Era un uomo vestito
di pelo, con una cintola di cuoio intorno ai fianchi". E Achazia disse:
"E’ Elia il Tishbita!"

<span id="an_1:9">1:9</span> Allora mandò un capitano di cinquanta
uomini con la sua compagnia ad Elia; quegli salì e trovò Elia che stava
seduto in cima al monte. Il capitano gli disse: "O uomo di Dio, il re
dice: Scendi!"

<span id="an_1:10">1:10</span> Elia rispose e disse al capitano dei
cinquanta: "Se io sono un uomo di Dio, scenda del fuoco dal cielo, e
consumi te e i tuoi cinquanta uomini!" E dal cielo scese del fuoco che
consumò lui e i suoi cinquanta uomini.

<span id="an_1:11">1:11</span> Achazia mandò di nuovo un altro capitano
di cinquanta uomini con la sua compagnia, il quale si rivolse ad Elia e
gli disse: "O uomo di Dio, il re dice così: Fa’ presto, scendi!;

<span id="an_1:12">1:12</span> Elia rispose e disse loro: "Se io sono un
uomo di Dio, scenda del fuoco dal cielo, e consumi te e i tuoi cinquanta
uomini". E dal cielo scese il fuoco di Dio che consumò lui e i suoi
cinquanta.

<span id="an_1:13">1:13</span> Achazia mandò di nuovo un terzo capitano
di cinquanta uomini con la sua compagnia. Questo terzo capitano di
cinquanta uomini salì da Elia; e, giunto presso a lui, gli si gittò
davanti in ginocchio, e lo supplicò, dicendo: "O uomo di Dio, ti prego,
la mia vita e la vita di questi cinquanta tuoi servi sia preziosa agli
occhi tuoi!

<span id="an_1:14">1:14</span> Ecco che del fuoco è sceso dal cielo, e
ha consumato i due primi capitani di cinquanta uomini con le loro
compagnie; ma ora sia la vita mia preziosa agli occhi tuoi".

<span id="an_1:15">1:15</span> E l’angelo dell’Eterno disse ad Elia:
"Scendi con lui; non aver timore di lui". Elia dunque si levò, scese col
capitano, andò dal re, e gli disse:

<span id="an_1:16">1:16</span> "Così dice l’Eterno: Poiché tu hai
spediti de’ messi a consultar Baal-Zebub, dio d’Ekron, quasi che non ci
fosse in Israele alcun Dio da poter consultare, perciò tu non scenderai
dal letto sul quale sei salito, ma per certo morrai".

<span id="an_1:17">1:17</span> E Achazia morì, secondo la parola
dell’Eterno pronunziata da Elia; e Jehoram cominciò a regnare invece di
lui l’anno secondo di Jehoram, figliuolo di Giosafat re di Giuda, perché
Achazia non aveva figliuoli.

<span id="an_1:18">1:18</span> Or il resto delle azioni compiute da
Achazia sta scritto nel libro delle Cronache dei re d’Israele.

<span id="an_2:1">2:1</span> Or quando l’Eterno volle rapire in cielo
Elia in un turbine, Elia si partì da Ghilgal con Eliseo.

<span id="an_2:2">2:2</span> Ed Elia disse ad Eliseo: "Fermati qui, ti
prego, poiché l’Eterno mi manda fino a Bethel". Ma Eliseo rispose:
"Com’è vero che l’Eterno vive, e che vive l’anima tua, io non ti
lascerò". Così discesero a Bethel.

<span id="an_2:3">2:3</span> I discepoli dei profeti ch’erano a Bethel
andarono a trovare Eliseo, e gli dissero: "Sai tu che l’Eterno
quest’oggi rapirà in alto il tuo signore?" Quegli rispose: "Sì, lo so;
tacete!"

<span id="an_2:4">2:4</span> Ed Elia gli disse: "Eliseo, fermati qui, ti
prego, poiché l’Eterno mi manda a Gerico". Quegli rispose: "Com’è vero
che l’Eterno vive, e che vive l’anima tua, io non ti lascerò". Così se
ne vennero a Gerico.

<span id="an_2:5">2:5</span> I discepoli dei profeti ch’erano a Gerico
s’accostarono ad Eliseo, e gli dissero: "Sai tu che l’Eterno quest’oggi
rapirà in alto il tuo signore?" Quegli rispose: "Sì, lo so; tacete!"

<span id="an_2:6">2:6</span> Ed Elia gli disse: "Fermati qui, ti prego,
poiché l’Eterno mi manda al Giordano". Quegli rispose: "Com’è vero che
l’Eterno vive, e che vive l’anima, tua io non ti lascerò". E
proseguirono il cammino assieme.

<span id="an_2:7">2:7</span> E cinquanta uomini di tra i discepoli dei
profeti andarono dietro a loro e si fermarono dirimpetto al Giordano, da
lungi, mentre Elia ed Eliseo si fermarono sulla riva del Giordano.

<span id="an_2:8">2:8</span> Allora Elia prese il suo mantello, lo
rotolò, e percosse le acque, le quali si divisero di qua e di là, in
guisa che passarono ambedue a piedi asciutti.

<span id="an_2:9">2:9</span> E, passati che furono, Elia disse ad
Eliseo: "Chiedi quello che vuoi ch’io faccia per te, prima ch’io ti sia
tolto". Eliseo rispose: "Ti prego, siami data una parte doppia del tuo
spirito!"

<span id="an_2:10">2:10</span> Elia disse: "Tu domandi una cosa
difficile; nondimeno, se tu mi vedi quando io ti sarò rapito, ti sarà
dato quello che chiedi; ma se non mi vedi, non ti sarà dato".

<span id="an_2:11">2:11</span> E com’essi continuavano a camminare
discorrendo assieme, ecco un carro di fuoco e de’ cavalli di fuoco che
li separarono l’uno dall’altro, ed Elia salì al cielo in un turbine.

<span id="an_2:12">2:12</span> E Eliseo lo vide e si mise a gridare:
"Padre mio, padre mio! Carro d’Israele e sua cavalleria!" Poi non lo
vide più. E, afferrate le proprie vesti, le strappò in due pezzi;

<span id="an_2:13">2:13</span> e raccolse il mantello ch’era caduto di
dosso ad Elia, tornò indietro, e si fermò sulla riva del Giordano.

<span id="an_2:14">2:14</span> E, preso il mantello ch’era caduto di
dosso ad Elia, percosse le acque, e disse: "Dov’è l’Eterno, l’Iddio
d’Elia?" E quando anch’egli ebbe percosse le acque, queste si divisero
di qua e di là, ed Eliseo passò.

<span id="an_2:15">2:15</span> Quando i discepoli dei profeti che
stavano a Gerico di faccia al Giordano ebbero visto Eliseo, dissero: "Lo
spirito d’Elia s’è posato sopra Eliseo". E gli si fecero incontro,
s’inchinarono fino a terra davanti a lui,

<span id="an_2:16">2:16</span> e gli dissero: "Ecco qui tra i tuoi servi
cinquanta uomini robusti: lascia che vadano in cerca del tuo signore, se
mai lo spirito dell’Eterno l’avesse preso e gettato su qualche monte o
in qualche valle". Eliseo rispose: "Non li mandate".

<span id="an_2:17">2:17</span> Ma insistettero tanto, presso di lui,
ch’ei ne fu confuso, e disse: "Mandateli". Allora quelli mandarono
cinquanta uomini, i quali cercarono Elia per tre giorni, e non lo
trovarono.

<span id="an_2:18">2:18</span> E quando furono tornati a lui, che s’era
fermato a Gerico, egli disse loro: "Non vi avevo io detto di non
andare?"

<span id="an_2:19">2:19</span> Or gli abitanti della città dissero ad
Eliseo: "Ecco, il soggiorno di questa città è gradevole, come vede il
mio signore; ma le acque son cattive, e il paese è sterile".

<span id="an_2:20">2:20</span> Ed egli disse: "Portatemi una scodella
nuova, e mettetevi del sale". Quelli gliela portarono.

<span id="an_2:21">2:21</span> Ed egli si recò alla sorgente delle
acque, vi gettò il sale, e disse: "Così dice l’Eterno: Io rendo sane
queste acque, ed esse non saran più causa di morte né di sterilità".

<span id="an_2:22">2:22</span> Così le acque furon rese sane e tali son
rimaste fino al dì d’oggi, secondo la parola che Eliseo aveva
pronunziata.

<span id="an_2:23">2:23</span> Poi di là Eliseo salì a Bethel; e, come
saliva per la via, usciron dalla città dei piccoli ragazzi, i quali lo
beffeggiavano, dicendo: "Sali calvo! Sali calvo!"

<span id="an_2:24">2:24</span> Egli si voltò, li vide, e li maledisse
nel nome dell’Eterno; e due orse uscirono dal bosco, che sbranarono
quarantadue di quei ragazzi.

<span id="an_2:25">2:25</span> Di là Eliseo si recò sul monte Carmel,
donde poi tornò a Samaria.

<span id="an_3:1">3:1</span> Or Jehoram, figliuolo di Achab, cominciò a
regnare sopra Israele a Samaria l’anno decimottavo di Giosafat, re di
Giuda, e regnò dodici anni.

<span id="an_3:2">3:2</span> Egli fece ciò ch’è male agli occhi
dell’Eterno; ma non quanto suo padre e sua madre, perché tolse via la
statua di Baal, che suo padre avea fatta.

<span id="an_3:3">3:3</span> Nondimeno egli rimase attaccato ai peccati
coi quali Geroboamo figliuolo di Nebat, aveva fatto peccare Israele; e
non se ne distolse.

<span id="an_3:4">3:4</span> Or Mesha, re di Moab, allevava molto
bestiame e pagava al re d’Israele un tributo di centomila agnelli e
centomila montoni con le loro lane.

<span id="an_3:5">3:5</span> Ma, morto che fu Achab, il re di Moab si
ribellò al re d’Israele.

<span id="an_3:6">3:6</span> Allora il re Jehoram uscì di Samaria e
passò in rassegna tutto Israele;

<span id="an_3:7">3:7</span> poi si mise in via, e mandò a dire a
Giosafat, re di Giuda: "Il re di Moab mi si è ribellato; vuoi tu venire
con me alla guerra contro Moab?" Quegli rispose: "Verrò; fa’ conto di me
come di te stesso, del mio popolo come del tuo, de’ miei cavalli come
dei tuoi.

<span id="an_3:8">3:8</span> E soggiunse: "Per che via saliremo?"
Jehoram rispose: "Per la via del deserto di Edom".

<span id="an_3:9">3:9</span> Così il re d’Israele, il re di Giuda e il
re di Edom si mossero; e dopo aver girato a mezzodì con una marcia di
sette giorni, mancò l’acqua all’esercito e alle bestie che gli andavan
dietro.

<span id="an_3:10">3:10</span> Allora il re d’Israele disse: "Ahimè,
l’Eterno ha chiamati assieme questi tre re, per darli nelle mani di
Moab!"

<span id="an_3:11">3:11</span> Ma Giosafat chiese: "Non v’ha egli qui
alcun profeta dell’Eterno mediante il quale possiam consultare
l’Eterno?" Uno dei servi del re d’Israele rispose: "V’è qui Eliseo,
figliuolo di Shafat, il quale versava l’acqua sulle mani d’Elia". E
Giosafat disse:

<span id="an_3:12">3:12</span> "La parola dell’Eterno è con lui". Così
il re d’Israele, Giosafat e il re di Edom andarono a trovarlo.

<span id="an_3:13">3:13</span> Eliseo disse al re d’Israele: "Che ho io
da far con te? Vattene ai profeti di tuo padre ed ai profeti di tua
madre!" Il re d’Israele gli rispose: "No, perché l’Eterno ha chiamati
insieme questi tre re per darli nelle mani di Moab".

<span id="an_3:14">3:14</span> Allora Eliseo disse: "Com’è vero che vive
l’Eterno degli eserciti al quale io servo, se non avessi rispetto a
Giosafat, re di Giuda, io non avrei badato a te né t’avrei degnato d’uno
sguardo.

<span id="an_3:15">3:15</span> Ma ora conducetemi qua un sonatore
d’arpa". E, mentre il sonatore arpeggiava, la mano dell’Eterno fu sopra
Eliseo,

<span id="an_3:16">3:16</span> che disse: "Così parla l’Eterno: Fate in
questa valle delle fosse, delle fosse.

<span id="an_3:17">3:17</span> Poiché così dice l’Eterno: Voi non
vedrete vento, non vedrete pioggia, e nondimeno questa valle si riempirà
d’acqua; e berrete voi, il vostro bestiame e le vostre bestie da tiro.

<span id="an_3:18">3:18</span> E questo è ancora poca cosa agli occhi
dell’Eterno; perché egli darà anche Moab nelle vostre mani.

<span id="an_3:19">3:19</span> E voi distruggerete tutte le città
fortificate e tutte le città ragguardevoli, abbatterete tutti i buoni
alberi, turerete tutte le sorgenti d’acqua, e guasterete con delle
pietre ogni buon pezzo di terra".

<span id="an_3:20">3:20</span> La mattina dopo, nell’ora in cui s’offre
l’oblazione, ecco che l’acqua arrivò dal lato di Edom e il paese ne fu
ripieno.

<span id="an_3:21">3:21</span> Ora tutti i Moabiti, avendo udito che
quei re eran saliti per muover loro guerra, avevan radunato tutti quelli
ch’erano in età di portare le armi, e occupavano la frontiera.

<span id="an_3:22">3:22</span> La mattina, come furono alzati, il sole
splendeva sulle acque, e i Moabiti videro, là dirimpetto a loro, le
acque rosse come sangue;

<span id="an_3:23">3:23</span> e dissero: "Quello è sangue! Quei re son
di certo venuti alle mani fra loro e si son distrutti fra loro; or
dunque, Moab, alla preda!"

<span id="an_3:24">3:24</span> E si avanzarono verso il campo d’Israele;
ma sorsero gl’Israeliti e sbaragliarono i Moabiti, che fuggirono
d’innanzi a loro. Poi penetrarono nel paese, e continuarono a battere
Moab.

<span id="an_3:25">3:25</span> Distrussero le città; ogni buon pezzo di
terra lo riempirono di pietre, ciascuno gettandovi la sua; turarono
tutte le sorgenti d’acque e abbatterono tutti i buoni alberi. Non
rimasero che le mura di Kir-Hareseth, e i frombolieri la circondarono e
l’attaccarono.

<span id="an_3:26">3:26</span> Il re di Moab, vedendo che l’attacco era
troppo forte per lui, prese seco settecento uomini, per aprirsi, a spada
tratta, un varco, fino al re di Edom; ma non poterono.

<span id="an_3:27">3:27</span> Allora prese il suo figliuolo
primogenito, che dovea succedergli nel regno, e l’offerse in olocausto
sopra le mura. A questa vista, un profondo orrore s’impadronì degli
Israeliti, che s’allontanarono dal re di Moab e se ne tornarono al loro
paese.

<span id="an_4:1">4:1</span> Or una donna di tra le mogli de’ discepoli
de’ profeti esclamò e disse ad Eliseo: "Il mio marito, tuo servo, è
morto; e tu sai che il tuo servo temeva l’Eterno; e il suo creditore è
venuto per prendersi i miei due figliuoli e farsene degli schiavi".

<span id="an_4:2">4:2</span> Eliseo le disse: "Che debbo io fare per te?
Dimmi; che hai tu in casa?" Ella rispose: "La tua serva non ha nulla in
casa, tranne un vasetto d’olio".

<span id="an_4:3">4:3</span> Allora egli disse: "Va’ fuori, chiedi in
prestito da tutti i tuoi vicini de’ vasi vuoti; e non ne chieder pochi.

<span id="an_4:4">4:4</span> Poi torna, serra l’uscio dietro a te ed ai
tuoi figliuoli, e versa dell’olio in tutti que’ vasi; e, man mano che
saran pieni, falli mettere da parte".

<span id="an_4:5">4:5</span> Ella dunque si partì da lui, e si chiuse in
casa coi suoi figliuoli; questi le portavano i vasi, ed ella vi versava
l’olio.

<span id="an_4:6">4:6</span> E quando i vasi furono pieni, ella disse al
suo figliuolo: "Portami ancora un vaso". Quegli le rispose: "Non ce n’è
più dei vasi". E l’olio si fermò.

<span id="an_4:7">4:7</span> Allora ella andò e riferì tutto all’uomo di
Dio, che le disse: "Va’ a vender l’olio, e paga il tuo debito; e di quel
che resta sostentati tu ed i tuoi figliuoli".

<span id="an_4:8">4:8</span> Or avvenne che un giorno Eliseo passava per
Shunem, e c’era quivi una donna ricca che lo trattenne con premura
perché prendesse cibo da lei; e tutte le volte che passava di là, si
recava da lei a mangiare.

<span id="an_4:9">4:9</span> Ed ella disse a suo marito: "Ecco, io son
convinta che quest’uomo che passa sempre da noi, e un santo uomo di Dio.

<span id="an_4:10">4:10</span> Ti prego, facciamogli costruire, di
sopra, una piccola camera in muratura, e mettiamoci per lui un letto, un
tavolino, una sedia e un candeliere, affinché, quando verrà da noi, egli
possa ritirarvisi".

<span id="an_4:11">4:11</span> Così, un giorno ch’egli giunse a Shunem,
si ritirò su in quella camera, e vi dormì.

<span id="an_4:12">4:12</span> E disse a Ghehazi, suo servo: "Chiama
questa Shunamita". Quegli la chiamò, ed ella si presentò davanti a lui.

<span id="an_4:13">4:13</span> Ed Eliseo disse a Ghehazi: "Or dille
così: Ecco, tu hai avuto per noi tutta questa premura; che si può fare
per te? Hai bisogno che si parli per te al re o al capo dell’esercito?"
Ella rispose:

<span id="an_4:14">4:14</span> "Io vivo in mezzo al mio popolo". Ed
Eliseo disse: "Che si potrebbe fare per lei?" Ghehazi rispose: "Ma! ella
non ha figliuoli, e il suo marito è vecchio".

<span id="an_4:15">4:15</span> Eliseo gli disse: "Chiamala!" Ghehazi la
chiamò, ed ella si presentò alla porta.

<span id="an_4:16">4:16</span> Ed Eliseo le disse: "L’anno prossimo, in
questo stesso tempo, tu abbraccerai un figliuolo". Ella rispose: "No,
signor mio, tu che sei un uomo di Dio, non ingannare la tua serva!"

<span id="an_4:17">4:17</span> E questa donna concepì e partorì un
figliuolo, in quel medesimo tempo, l’anno dopo, come Eliseo le aveva
detto.

<span id="an_4:18">4:18</span> Il bambino si fe’ grande; e, un giorno
ch’era uscito per andare da suo padre presso i mietitori,

<span id="an_4:19">4:19</span> disse a suo padre: "Oh! la mia testa! la
mia testa!" Il padre disse al suo servo: "Portalo a sua madre!"

<span id="an_4:20">4:20</span> Il servo lo portò via e lo recò a sua
madre. Il fanciullo rimase sulle ginocchia di lei fino a mezzogiorno,
poi si morì.

<span id="an_4:21">4:21</span> Allora ella salì, lo adagiò sul letto
dell’uomo di Dio, chiuse la porta, ed uscì.

<span id="an_4:22">4:22</span> E, chiamato il suo marito, disse: "Ti
prego, mandami uno de’ servi e un’asina, perché voglio correre dall’uomo
di Dio, e tornare".

<span id="an_4:23">4:23</span> Il marito le chiese: "Perché vuoi andar
da lui quest’oggi? Non è il novilunio, e non è sabato". Ella rispose:
"Lascia fare!"

<span id="an_4:24">4:24</span> Poi fece sellar l’asina, e disse al suo
servo: "Guidala, e tira via; non mi fermare per istrada, a meno ch’io
tel dica".

<span id="an_4:25">4:25</span> Ella dunque partì, e giunse dall’uomo di
Dio, sul monte Carmel. E come l’uomo di Dio l’ebbe scorta di lontano,
disse a Ghehazi, suo servo: "Ecco la Shunamita che viene!

<span id="an_4:26">4:26</span> Ti prego, corri ad incontrarla, e dille:
Stai bene? Sta bene tuo marito? E il bimbo sta bene?" Ella rispose:
"Stanno bene".

<span id="an_4:27">4:27</span> E come fu giunta dall’uomo di Dio, sul
monte, gli abbracciò i piedi. Ghehazi si appressò per respingerla; ma
l’uomo di Dio disse: "Lasciala stare, poiché l’anima sua e in amarezza,
e l’Eterno me l’ha nascosto, e non me l’ha rivelato".

<span id="an_4:28">4:28</span> La donna disse: "Avevo io forse domandato
al mio signore un figliuolo? Non ti diss’io: Non m’ingannare?"

<span id="an_4:29">4:29</span> Allora Eliseo disse a Ghehazi: "Cingiti i
fianchi, prendi in mano il mio bastone e parti. Se t’imbatti in
qualcuno, non lo salutare; e se alcuno ti saluta, non gli rispondere; e
poserai il mio bastone sulla faccia del fanciullo".

<span id="an_4:30">4:30</span> La madre del fanciullo disse ad Eliseo:
"Com’è vero che l’Eterno vive, e che vive l’anima tua, io non ti
lascerò". Ed Eliseo si levò e le andò appresso.

<span id="an_4:31">4:31</span> Or Ghehazi, che li avea preceduti, pose
il bastone sulla faccia del fanciullo, ma non ci fu né voce né segno
alcuno di vita. Tornò quindi incontro ad Eliseo, e gli riferì la cosa,
dicendo: "Il fanciullo non s’è svegliato".

<span id="an_4:32">4:32</span> E quando Eliseo arrivò in casa, ecco che
il fanciullo era morto e adagiato sul letto di lui.

<span id="an_4:33">4:33</span> Egli entrò, si chiuse dentro col
fanciullo, e pregò l’Eterno.

<span id="an_4:34">4:34</span> Poi salì sul letto e si coricò sul
fanciullo; pose la sua bocca sulla bocca di lui, i suoi occhi sugli
occhi di lui, le sue mani sulle mani di lui; si distese sopra di lui, e
le carni del fanciullo si riscaldarono.

<span id="an_4:35">4:35</span> Poi Eliseo s’allontanò, andò qua e là per
la casa; poi risalì, e si ridistese sopra il fanciullo; e il fanciullo
starnutì sette volte, ed aperse gli occhi.

<span id="an_4:36">4:36</span> Allora Eliseo chiamò Ghehazi, e gli
disse: "Chiama questa Shunamita". Egli la chiamò; e com’ella fu giunta
da Eliseo, questi le disse: "Prendi il tuo figliuolo".

<span id="an_4:37">4:37</span> Ed ella entrò, gli si gettò ai piedi, e
si prostrò in terra; poi prese il suo figliuolo, ed uscì.

<span id="an_4:38">4:38</span> Eliseo se ne tornò a Ghilgal, e v’era
carestia nel paese. Or mentre i discepoli de’ profeti stavan seduti
davanti a lui, egli disse al suo servo: "Metti il marmittone al fuoco, e
cuoci una minestra per i discepoli dei profeti".

<span id="an_4:39">4:39</span> E uno di questi uscì fuori nei campi per
coglier delle erbe; trovò una specie di vite salvatica, ne colse delle
colloquintide, e se n’empì la veste; e, tornato che fu, le tagliò a
pezzi nella marmitta dov’era la minestra; perché non si sapeva che cosa
fossero.

<span id="an_4:40">4:40</span> Poi versarono della minestra a quegli
uomini perché mangiassero; ma com’essi l’ebbero gustata, esclamarono:
"C’è la morte, nella marmitta, o uomo di Dio!" E non ne poteron
mangiare.

<span id="an_4:41">4:41</span> Eliseo disse: "Ebbene, portatemi della
farina!" La gettò nella marmitta, e disse: "Versatene a questa gente che
mangi". E non c’era più nulla di cattivo nella marmitta.

<span id="an_4:42">4:42</span> Giunse poi un uomo da Baal-Shalisha, che
portò all’uomo di Dio del pane delle primizie: venti pani d’orzo, e del
grano nuovo nella sua bisaccia. Eliseo disse al suo servo: "Danne alla
gente che mangi".

<span id="an_4:43">4:43</span> Quegli rispose: "Come fare a por questo
davanti a cento persone?" Ma Eliseo disse: "Danne alla gente che mangi;
perché così dice l’Eterno: Mangeranno, e ne avanzerà".

<span id="an_4:44">4:44</span> Così egli pose quelle provviste davanti
alla gente, che mangiò e ne lasciò d’avanzo, secondo la parola
dell’Eterno.

<span id="an_5:1">5:1</span> Or Naaman, capo dell’esercito del re di
Siria, era un uomo in grande stima ed onore presso il suo signore,
perché per mezzo di lui l’Eterno avea reso vittoriosa la Siria; ma
quest’uomo forte e prode era lebbroso.

<span id="an_5:2">5:2</span> Or alcune bande di Siri, in una delle loro
incursioni, avean condotta prigioniera dal paese d’Israele una piccola
fanciulla, ch’era passata al servizio della moglie di Naaman.

<span id="an_5:3">5:3</span> Ed ella disse alla sua padrona: "Oh se il
mio signore potesse presentarsi al profeta ch’è a Samaria! Questi lo
libererebbe dalla sua lebbra!"

<span id="an_5:4">5:4</span> Naaman andò dal suo signore, e gli riferì
la cosa, dicendo: "Quella fanciulla del paese d’Israele ha detto così e
così".

<span id="an_5:5">5:5</span> Il re di Siria gli disse: "Ebbene, va’; io
manderò una lettera al re d’Israele". Quegli dunque partì, prese seco
dieci talenti d’argento, seimila sicli d’oro, e dieci mute di vestiti.

<span id="an_5:6">5:6</span> E portò al re d’Israele la lettera, che
diceva: "Or quando questa lettera ti sarà giunta, saprai che ti mando
Naaman, mio servo, perché tu lo guarisca dalla sua lebbra".

<span id="an_5:7">5:7</span> Quando il re d’Israele ebbe letta la
lettera, si stracciò le vesti, e disse: "Son io forse Dio, col potere di
far morire e vivere, che colui manda da me perch’io guarisca un uomo
dalla sua lebbra? Tenete per cosa certa ed evidente ch’ei cerca pretesti
contro di me".

<span id="an_5:8">5:8</span> Quando Eliseo, l’uomo di Dio, ebbe udito
che il re s’era stracciato le vesti, gli mandò a dire: "Perché ti sei
stracciato le vesti? Venga pure colui da me, e vedrà che v’è un profeta
in Israele".

<span id="an_5:9">5:9</span> Naaman dunque venne coi suoi cavalli ed i
suoi carri e si fermò alla porta della casa di Eliseo.

<span id="an_5:10">5:10</span> Ed Eliseo gl’inviò un messo a dirgli:
"Va’, làvati sette volte nel Giordano; la tua carne tornerà sana, e tu
sarai puro".

<span id="an_5:11">5:11</span> Ma Naaman si adirò e se ne andò, dicendo:
"Ecco, io pensavo: Egli uscirà senza dubbio incontro a me, si fermerà
là, invocherà il nome dell’Eterno, del suo Dio, agiterà la mano sulla
parte malata, e guarirà il lebbroso.

<span id="an_5:12">5:12</span> I fiumi di Damasco, l’Abanah e il Farpar,
non son essi migliori di tutte le acque d’Israele? Non posso io lavarmi
in quelli ed esser mondato?" E, voltatosi, se n’andava infuriato.

<span id="an_5:13">5:13</span> Ma i suoi servi gli si accostarono per
parlargli, e gli dissero: "Padre mio, se il profeta t’avesse ordinato
una qualche cosa difficile, non l’avresti tu fatta? Quanto più ora
ch’egli t’ha detto: Làvati, e sarai mondato?"

<span id="an_5:14">5:14</span> Allora egli scese e si tuffò sette volte
nel Giordano, secondo la parola dell’uomo di Dio; e la sua carne tornò
come la carne d’un piccolo fanciullo, e rimase puro.

<span id="an_5:15">5:15</span> Poi tornò con tutto il suo séguito
all’uomo di Dio, andò a presentarsi davanti a lui, e disse: "Ecco, io
riconosco adesso che non v’è alcun Dio in tutta la terra, fuorché in
Israele. Ed ora, ti prego, accetta un regalo dal tuo servo".

<span id="an_5:16">5:16</span> Ma Eliseo rispose: "Com’è vero che vive
l’Eterno di cui sono servo, io non accetterò nulla". Naaman lo pressava
ad accettare, ma egli rifiutò.

<span id="an_5:17">5:17</span> Allora Naaman disse: "Poiché non vuoi,
permetti almeno che sia data al tuo servo tanta terra quanta ne portano
due muli; giacché il tuo servo non offrirà più olocausti e sacrifizi ad
altri dèi, ma solo all’Eterno.

<span id="an_5:18">5:18</span> Nondimeno, questa cosa voglia l’Eterno
perdonare al tuo servo: quando il mio signore entra nella casa di Rimmon
per quivi adorare, e s’appoggia al mio braccio, ed anch’io mi prostro
nel tempio di Rimmon, voglia l’Eterno perdonare a me, tuo servo,
quand’io mi prostrerò così nel tempio di Rimmon!".

<span id="an_5:19">5:19</span> Eliseo gli disse: "Va’ in pace!" Ed egli
si partì da lui e fece un buon tratto di strada.

<span id="an_5:20">5:20</span> Ma Ghehazi, servo d’Eliseo, uomo di Dio,
disse fra sé: "Ecco, il mio signore è stato troppo generoso con Naaman,
con questo Siro, non accettando dalla sua mano quel ch’egli avea
portato; com’è vero che l’Eterno vive, io gli voglio correr dietro, e
voglio aver da lui qualcosa".

<span id="an_5:21">5:21</span> Così Ghehazi corse dietro a Naaman; e
quando Naaman vide che gli correva dietro, saltò giù dal carro per
andargli incontro, e gli disse: "Va egli tutto bene?"

<span id="an_5:22">5:22</span> Quegli rispose: "Tutto bene. Il mio
signore mi manda a dirti: Ecco, proprio ora mi sono arrivati dalla
contrada montuosa d’Efraim due giovani de’ discepoli dei profeti; ti
prego, da’ loro un talento d’argento e due mute di vestiti".

<span id="an_5:23">5:23</span> Naaman disse: "Piacciati accettare due
talenti!" E gli fece premura; chiuse due talenti d’argento in due sacchi
con due mute di vesti, e li caricò addosso a due de’ suoi servi, che li
portarono davanti a Ghehazi.

<span id="an_5:24">5:24</span> E, giunto che fu alla collina, prese i
sacchi dalle loro mani li ripose nella casa, e licenziò quegli uomini,
che se ne andarono.

<span id="an_5:25">5:25</span> Poi andò a presentarsi davanti al suo
signore. Eliseo gli disse: "Donde vieni, Ghehazi?" Questi rispose: "Il
tuo servo non è andato in verun luogo".

<span id="an_5:26">5:26</span> Ma Eliseo gli disse: "Il mio spirito non
era egli là presente, quando quell’uomo si voltò e scese dal suo carro
per venirti incontro? E’ forse questo il momento di prender danaro, di
prender vesti, e uliveti e vigne, pecore e buoi, servi e serve?

<span id="an_5:27">5:27</span> La lebbra di Naaman s’attaccherà perciò a
te ed alla tua progenie in perpetuo". E Ghehazi uscì dalla presenza di
Eliseo, tutto lebbroso, bianco come la neve.

<span id="an_6:1">6:1</span> I discepoli dei profeti dissero ad Eliseo:
"Ecco, il luogo dove noi ci raduniamo in tua presenza è troppo angusto
per noi.

<span id="an_6:2">6:2</span> Lasciaci andare fino al Giordano; ciascun
di noi prenderà là una trave, e ci farem quivi un luogo dove ci possiam
radunare". Eliseo rispose: "Andate".

<span id="an_6:3">6:3</span> E un di loro disse: "Abbi, ti prego, la
compiacenza di venire anche tu coi tuoi servi". Egli rispose: "Verrò".

<span id="an_6:4">6:4</span> E così andò con loro. Giunti che furono al
Giordano, si misero a tagliar legna.

<span id="an_6:5">6:5</span> E come l’un d’essi abbatteva una trave, il
ferro della scure gli cadde nell’acqua; ond’egli cominciò a gridare:
"Ah, signor mio! e l’avevo presa ad imprestito!"

<span id="an_6:6">6:6</span> L’uomo di Dio disse: "Dov’è caduta?" E
colui gli additò il luogo. Allora Eliseo tagliò un pezzo di legno, lo
gettò in quel medesimo luogo, fece venire a galla il ferro, e disse:
"Prendilo".

<span id="an_6:7">6:7</span> E quegli stese la mano e lo prese.

<span id="an_6:8">6:8</span> Ora il re di Siria faceva guerra contro
Israele; e in un consiglio che tenne coi suoi servi, disse: "Io porrò il
mio campo nel tale e tal luogo".

<span id="an_6:9">6:9</span> E l’uomo di Dio mandò a dire al re
d’Israele: "Guardati dal trascurare quel tal luogo, perché vi stan
calando i Siri".

<span id="an_6:10">6:10</span> E il re d’Israele mandò gente verso il
luogo che l’uomo di Dio gli aveva detto, e circa il quale l’avea
premunito; e quivi si mise in guardia. Il fatto avvenne non una né due
ma più volte.

<span id="an_6:11">6:11</span> Questa cosa turbò molto il cuore del re
di Siria, che chiamò i suoi servi, e disse loro: "Non mi farete dunque
sapere chi dei nostri e per il re d’Israele?"

<span id="an_6:12">6:12</span> Uno de’ suoi servi rispose: "Nessuno, o
re, mio signore! ma Eliseo, il profeta ch’è in Israele, fa sapere al re
d’Israele perfino le parole che tu dici nella camera ove dormi".

<span id="an_6:13">6:13</span> E il re disse: "Andate, vedete dov’è, ed
io, lo manderò a pigliare". Gli fu riferito ch’era a Dothan.

<span id="an_6:14">6:14</span> Ed il re vi mandò cavalli, carri e gran
numero di soldati, i quali giunsero di nottetempo, e circondarono la
città.

<span id="an_6:15">6:15</span> Il servitore dell’uomo di Dio, alzatosi
di buon mattino, uscì fuori, ed ecco che un gran numero di soldati con
cavalli e carri accerchiava la città. E il servo disse all’uomo di Dio:
"Ah, signor mio, come faremo?"

<span id="an_6:16">6:16</span> Quegli rispose: "Non temere, perché
quelli che son con noi son più numerosi di quelli che son con loro".

<span id="an_6:17">6:17</span> Ed Eliseo pregò e disse: "O Eterno, ti
prego, aprigli gli occhi, affinché vegga!" E l’Eterno aperse gli occhi
del servo, che vide a un tratto il monte pieno di cavalli e di carri di
fuoco intorno ad Eliseo.

<span id="an_6:18">6:18</span> E come i Siri scendevano verso Eliseo,
questi pregò l’Eterno e disse: "Ti prego, accieca cotesta gente!" E
l’Eterno l’accecò, secondo la parola d’Eliseo.

<span id="an_6:19">6:19</span> Allora Eliseo disse loro: "Non è questa
la strada, e non è questa la città; venitemi appresso ed io vi condurrò
all’uomo che voi cercate". E li menò a Samaria.

<span id="an_6:20">6:20</span> Quando furono entrati in Samaria, Eliseo
disse: "O Eterno, apri loro gli occhi, affinché veggano". L’Eterno
aperse loro gli occhi, e a un tratto videro che si trovavano nel mezzo
di Samaria.

<span id="an_6:21">6:21</span> E il re d’Israele, come li ebbe veduti,
disse ad Eliseo: "Padre mio, li debbo colpire? li debbo colpire?"

<span id="an_6:22">6:22</span> Eliseo rispose: "Non li colpire! Colpisci
tu forse quelli che fai prigionieri con la tua spada e col tuo arco?
Metti loro davanti del pane e dell’acqua, affinché mangino e bevano, e
se ne tornino al loro signore".

<span id="an_6:23">6:23</span> Il re d’Israele preparò loro gran copia
di cibi; e quand’ebbero mangiato e bevuto, li licenziò, e quelli
tornarono al loro signore; e le bande dei Siri non vennero più a fare
incursioni sul territorio di Israele.

<span id="an_6:24">6:24</span> Or dopo queste cose avvenne che
Ben-Hadad, re di Siria, radunato tutto il suo esercito, salì contro
Samaria, e la cinse d’assedio.

<span id="an_6:25">6:25</span> E vi fu una gran carestia in Samaria; e i
Siri la strinsero tanto dappresso che una tesa d’asino vi si vendeva
ottanta sicli d’argento, e il quarto d’un kab di sterco di colombi,
cinque sicli d’argento.

<span id="an_6:26">6:26</span> Or come il re d’Israele passava sulle
mura, una donna gli gridò: "Aiutami, o re, mio signore!"

<span id="an_6:27">6:27</span> Il re le disse: "Se non t’aiuta l’Eterno,
come posso aiutarti io? Con quel che dà l’aia o con quel che dà lo
strettoio?"

<span id="an_6:28">6:28</span> Poi il re aggiunse: "Che hai?" Ella
rispose: "Questa donna mi disse: Da’ qua il tuo figliuolo, che lo
mangiamo oggi; domani mangeremo il mio.

<span id="an_6:29">6:29</span> Così cocemmo il mio figliuolo, e lo
mangiammo. Il giorno seguente io le dissi: Da’ qua il tuo figliuolo, che
lo mangiamo. Ma essa ha nascosto il suo figliuolo".

<span id="an_6:30">6:30</span> Quando il re ebbe udite le parole della
donna, si stracciò le vesti; e come passava sulle mura, il popolo vide
ch’egli portava, sotto, un cilicio sulla carne.

<span id="an_6:31">6:31</span> E il re disse: "Mi tratti Iddio con tutto
il suo rigore, se oggi la testa di Eliseo, figliuolo di Shafat, rimane
ancora sulle sue spalle!"

<span id="an_6:32">6:32</span> Or Eliseo se ne stava sedendo in casa
sua, e con lui stavano a sedere gli anziani. Il re mandò innanzi un
uomo; ma prima che questo messo giungesse, Eliseo disse agli anziani:
"Lo vedete voi che questo figliuol d’un assassino manda qualcuno a
tagliarmi la testa? Badate bene; quand’arriva il messo, chiudete la
porta, e tenetegliela ben chiusa in faccia. Non si sente già dietro a
lui il rumore de’ passi del suo signore?"

<span id="an_6:33">6:33</span> Egli parlava ancora con essi, quand’ecco
scendere verso di lui il messo. E il re disse: "Ecco, questo male vien
dall’Eterno; che ho io più da sperar dall’Eterno?"

<span id="an_7:1">7:1</span> Allora Eliseo disse: "Ascoltate la parola
dell’Eterno! Così dice l’Eterno: Domani, a quest’ora, alla porta di
Samaria, la misura di fior di farina si avrà per un siclo, e le due
misure d’orzo si avranno per un siclo".

<span id="an_7:2">7:2</span> Ma il capitano sul cui braccio il re
s’appoggiava, rispose all’uomo di Dio: "Ecco, anche se l’Eterno facesse
delle finestre in cielo, potrebbe mai avvenire una cosa siffatta?"
Eliseo rispose: "Ebbene, lo vedrai con gli occhi tuoi, ma non ne
mangerai".

<span id="an_7:3">7:3</span> Or v’erano quattro lebbrosi presso
all’entrata della porta, i quali dissero tra di loro: "Perché vogliam
noi restar qui finché moriamo?

<span id="an_7:4">7:4</span> Se diciamo: Entriamo in città in città c’è
la fame, e noi vi morremo; se restiamo qui, morremo lo stesso. Or dunque
venite, andiamoci a buttare nel campo dei Siri; se ci lascian vivere,
vivremo; se ci dànno la morte, morremo".

<span id="an_7:5">7:5</span> E, sull’imbrunire, si mossero per andare al
campo dei Siri; e come furon giunti all’estremità del campo dei Siri,
ecco che non v’era alcuno.

<span id="an_7:6">7:6</span> Il Signore avea fatto udire nel campo dei
Siri un rumor di carri, un rumor di cavalli, un rumor di grande
esercito, sì che i Siri avean detto fra di loro: "Ecco, il re d’Israele
ha assoldato contro di noi i re degli Hittei e i re degli Egiziani,
perché vengano ad assalirci".

<span id="an_7:7">7:7</span> E s’eran levati, ed eran fuggiti
sull’imbrunire, abbandonando le loro tende, i loro cavalli, i loro
asini, e il campo così com’era; eran fuggiti per salvarsi la vita.

<span id="an_7:8">7:8</span> Que’ lebbrosi, giunti che furono
all’estremità del campo, entrarono in una tenda, mangiarono, bevvero, e
portaron via argento, oro, vesti, e andarono a nascondere ogni cosa. Poi
tornarono, entrarono in un’altra tenda, e anche di là portaron via roba,
che andarono a nascondere.

<span id="an_7:9">7:9</span> Ma poi dissero fra di loro: "Noi non
facciamo bene; questo è giorno di buone novelle, e noi ci tacciamo! Se
aspettiamo finché si faccia giorno, sarem tenuti per colpevoli. Or
dunque venite, andiamo ad informare la casa del re".

<span id="an_7:10">7:10</span> Così partirono, chiamarono i guardiani
della porta di città, e li informarono della cosa, dicendo: "Siamo
andati al campo dei Siri, ed ecco che non v’è alcuno, né vi s’ode voce
d’uomo; non vi son che i cavalli attaccati, gli asini attaccati, e le
tende intatte".

<span id="an_7:11">7:11</span> Allora i guardiani chiamarono, e fecero
saper la cosa alla gente del re dentro il palazzo.

<span id="an_7:12">7:12</span> E il re si levò nella notte, e disse ai
suoi servi: "Vi voglio dire io quel che ci hanno fatto i Siri. Sanno che
patiamo la fame; sono quindi usciti dal campo a nascondersi per la
campagna, dicendo: Come usciranno dalla città, li prenderemo vivi, ed
entreremo nella città".

<span id="an_7:13">7:13</span> Uno de’ suoi servi gli rispose: "Ti
prego, si prendan cinque de’ cavalli che rimangono ancora nella città
guardate! son come tutta la moltitudine d’Israele che v’è rimasta; son
come tutta la moltitudine d’Israele che va in consunzione! e mandiamo a
vedere di che si tratta".

<span id="an_7:14">7:14</span> Presero dunque due carri coi loro
cavalli, e il re mandò degli uomini in traccia dell’esercito dei Siri,
dicendo: "Andate e vedete".

<span id="an_7:15">7:15</span> E quelli andarono in traccia de’ Siri,
fino al Giordano; ed ecco, tutta la strada era piena di vesti e gli
oggetti, che i Siri avean gettati via nella loro fuga precipitosa. E i
messi tornarono e riferiron tutto al re.

<span id="an_7:16">7:16</span> Allora il popolo uscì fuori, e saccheggiò
il campo dei Siri; e una misura di fior di farina si ebbe per un siclo e
due misure d’orzo per un siclo, secondo la parola dell’Eterno.

<span id="an_7:17">7:17</span> Il re aveva affidato la guardia della
porta al capitano sul cui braccio s’appoggiava; ma questo capitano fu
calpestato dalla folla presso la porta e morì, come avea detto l’uomo di
Dio, quando avea parlato al re ch’era sceso a trovarlo.

<span id="an_7:18">7:18</span> Difatti, quando l’uomo di Dio avea
parlato al re dicendo: "Domani, a quest’ora, alla porta di Samaria, due
misure d’orzo s’avranno per un siclo e una misura di fior di farina per
un siclo",

<span id="an_7:19">7:19</span> quel capitano avea risposto all’uomo di
Dio e gli avea detto: "Ecco, anche se l’Eterno facesse delle finestre in
cielo, potrebbe mai avvenire una cosa siffatta?" Ed Eliseo gli avea
detto: "Ebbene, lo vedrai con gli occhi tuoi, ma non ne mangerai".

<span id="an_7:20">7:20</span> E così gli avvenne: fu calpestato dalla
folla presso la porta, e morì.

<span id="an_8:1">8:1</span> Or Eliseo avea detto alla donna di cui avea
risuscitato il figliuolo: "Lèvati, vattene, tu con la tua famiglia, a
soggiornare all’estero, dove potrai; perché l’Eterno ha chiamata la
carestia, e difatti essa verrà nel paese per sette anni".

<span id="an_8:2">8:2</span> E la donna si levò, e fece come le avea
detto l’uomo di Dio; se ne andò con la sua famiglia, e soggiornò per
sette anni nel paese de’ Filistei.

<span id="an_8:3">8:3</span> Finiti i sette anni, quella donna tornò dal
paese de’ Filistei, e andò a ricorrere al re per riavere la sua casa e
le sue terre.

<span id="an_8:4">8:4</span> Or il re discorreva con Ghehazi, servo
dell’uomo di Dio, e gli diceva: "Ti prego raccontami tutte le cose
grandi che ha fatte Eliseo".

<span id="an_8:5">8:5</span> E mentre appunto Ghehazi raccontava al re
come Eliseo avea risuscitato il morto, ecco che la donna, di cui era
stato risuscitato il figliuolo, venne a ricorrere al re per riavere la
sua casa e le sue terre. E Ghehazi disse: "O re, mio signore, questa è
quella donna, e questo è il suo figliuolo, che Eliseo ha risuscitato".

<span id="an_8:6">8:6</span> Il re interrogò la donna, che gli raccontò
tutto; e il re le dette un eunuco, al quale disse: "Falle restituire
tutto quello ch’è suo, e tutte le rendite delle terre, dal giorno in cui
ella lasciò il paese, fino ad ora".

<span id="an_8:7">8:7</span> Or Eliseo si recò a Damasco; Ben-Hadad, re
di Siria, era ammalato, e gli fu riferito che l’uomo di Dio era giunto
colà.

<span id="an_8:8">8:8</span> Allora il re disse ad Hazael: "Prendi teco
un regalo, va’ incontro all’uomo di Dio, e consulta per mezzo di lui
l’Eterno, per sapere se io guarirò da questa malattia".

<span id="an_8:9">8:9</span> Hazael dunque andò incontro ad Eliseo,
portando seco in regalo tutto quello che v’era di meglio in Damasco: un
carico di quaranta cammelli. Come fu giunto, si presentò ad Eliseo, e
gli disse: "Il tuo figliuolo Ben-Hadad, re di Siria, mi ha mandato a te
per dirti: "Guarirò io da questa malattia?"

<span id="an_8:10">8:10</span> Eliseo gli rispose: "Vagli a dire:
Guarirai di certo. Ma l’Eterno m’ha fatto vedere che di sicuro morrà".

<span id="an_8:11">8:11</span> E l’uomo di Dio posò lo sguardo sopra
Hazael, e lo fissò così a lungo, da farlo arrossire, poi si mise a
piangere.

<span id="an_8:12">8:12</span> Hazael disse: "Perché piange il mio
signore?" Eliseo rispose: "Perché so il male che tu farai ai figliuoli
d’Israele; tu darai alle fiamme le loro fortezze, ucciderai la loro
gioventù con la spada, schiaccerai i loro bambini, e sventrerai le loro
donne incinte".

<span id="an_8:13">8:13</span> Hazael disse: "Ma che cos’è mai il tuo
servo, questo cane, per fare delle cose sì grandi?" Eliseo rispose:
"L’Eterno m’ha fatto vedere che tu sarai re di Siria".

<span id="an_8:14">8:14</span> Hazael si partì da Eliseo e tornò dal suo
signore, che gli chiese: "Che t’ha detto Eliseo?" Quegli rispose: "Mi ha
detto che guarirai di certo".

<span id="an_8:15">8:15</span> Il giorno dopo, Hazael prese una coperta,
la tuffò nell’acqua, e la distese sulla faccia di Ben-Hadad, che morì. E
Hazael regnò in luogo suo.

<span id="an_8:16">8:16</span> Or l’anno quinto di Joram, figliuolo di
Achab, re d’Israele, Jehoram, figliuolo di Giosafat re di Giuda,
cominciò a regnare su Giuda.

<span id="an_8:17">8:17</span> Avea trentadue anni quando cominciò a
regnare, e regnò otto anni in Gerusalemme.

<span id="an_8:18">8:18</span> E camminò per la via dei re d’Israele,
come avea fatto la casa di Achab; poiché avea per moglie una figliuola
di Achab; e fece ciò ch’è male agli occhi dell’Eterno.

<span id="an_8:19">8:19</span> Nondimeno l’Eterno non volle distrugger
Giuda, per amor di Davide suo servo, conformemente alla promessa
fattagli di lasciar sempre una lampada a lui ed ai suoi figliuoli.

<span id="an_8:20">8:20</span> Ai tempi suoi, Edom si ribellò,
sottraendosi al giogo di Giuda e si dette un re.

<span id="an_8:21">8:21</span> Allora Joram passò a Tsair con tutti i
suoi carri; e una notte si levò, e sconfisse gli Edomiti che lo aveano
accerchiato e i capitani dei carri; e la gente di Joram poté fuggire
alle proprie case.

<span id="an_8:22">8:22</span> Così Edom si è ribellato e si è sottratto
al giogo di Giuda fino al dì d’oggi. In quel medesimo tempo, anche Libna
si ribellò.

<span id="an_8:23">8:23</span> Il rimanente delle azioni di Joram e
tutto quello che fece, si trova scritto nel libro delle Cronache dei re
di Giuda.

<span id="an_8:24">8:24</span> E Joram si addormentò coi suoi padri, e
coi suoi padri fu sepolto nella città di Davide. E Achazia, suo
figliuolo, regnò in luogo suo.

<span id="an_8:25">8:25</span> L’anno dodicesimo di Joram, figliuolo di
Achab, re d’Israele, Achazia, figliuolo di Jehoram re di Giuda, cominciò
a regnare.

<span id="an_8:26">8:26</span> Aveva ventidue anni quando cominciò a
regnare, e regnò un anno in Gerusalemme. Sua madre si chiamava Athalia,
nipote di Omri, re d’Israele.

<span id="an_8:27">8:27</span> Egli camminò per la via della casa di
Achab, e fece ciò ch’è male agli occhi dell’Eterno, come la casa di
Achab, perché era imparentato con la casa di Achab.

<span id="an_8:28">8:28</span> E andò con Joram, figliuolo di Achab, a
combattere contro Hazael, re di Siria, a Ramoth di Galaad; e i Siri
ferirono Joram;

<span id="an_8:29">8:29</span> e il re Joram tornò a Izreel per farsi
curare delle ferite che avea ricevute dai Siri a Ramah, quando
combatteva contro Hazael, re di Siria. Ed Achazia, figliuolo di Jehoram
re di Giuda, scese ad Izreel a vedere Joram, figliuolo di Achab, perché
questi era ammalato.

<span id="an_9:1">9:1</span> Allora il profeta Eliseo chiamò uno de’
discepoli dei profeti, e gli disse: "Cingiti i fianchi, prendi teco
quest’ampolla d’olio, e va’ a Ramoth di Galaad.

<span id="an_9:2">9:2</span> Quando vi sarai arrivato, cerca di vedere
Jehu, figliuolo di Jehoshafat, figliuolo di Nimsci; entra, fallo alzare
di mezzo ai suoi fratelli, e menalo in una camera appartata.

<span id="an_9:3">9:3</span> Poi prendi l’ampolla d’olio, versagliela
sul capo, e digli: Così dice l’Eterno: Io ti ungo re d’Israele. Poi apri
la porta, e fuggi senza indugiare".

<span id="an_9:4">9:4</span> Così quel giovine, il servo del profeta,
partì per Ramoth di Galaad.

<span id="an_9:5">9:5</span> E, come vi fu giunto, ecco che i capitani
dell’esercito stavan seduti assieme; e disse: "Capitano, ho da dirti una
parola". Jehu chiese: "A chi di tutti noi?" Quegli rispose: "A te,
capitano".

<span id="an_9:6">9:6</span> Jehu si alzò, ed entrò in casa; e il
giovane gli versò l’olio sul capo, dicendogli: "Così dice l’Eterno,
l’Iddio d’Israele: Io ti ungo re del popolo dell’Eterno, re d’Israele.

<span id="an_9:7">9:7</span> E tu colpirai la casa di Achab, tuo
signore, ed io farò vendetta del sangue de’ profeti miei servi, e del
sangue di tutti i servi dell’Eterno, sopra Izebel;

<span id="an_9:8">9:8</span> e tutta la casa di Achab perirà, e io
sterminerò dalla casa di Achab fino all’ultimo uomo, tanto chi è schiavo
quanto chi è libero in Israele.

<span id="an_9:9">9:9</span> E ridurrò la casa di Achab come la casa di
Geroboamo, figliuolo di Nebat, e come la casa di Baasa, figliuolo di
Ahija.

<span id="an_9:10">9:10</span> E i cani divoreranno Izebel nel campo
d’Izreel, e non vi sarà chi le dia sepoltura". Poi il giovine aprì la
porta, e fuggì.

<span id="an_9:11">9:11</span> Quando Jehu uscì per raggiungere i servi
del suo signore, gli dissero: "Va tutto bene? Perché quel pazzo è egli
venuto da te?" Egli rispose loro: "Voi conoscete l’uomo e i suoi
discorsi!"

<span id="an_9:12">9:12</span> Ma quelli dissero: "Non e vero! Orsù,
diccelo!" Jehu rispose: "Ei m’ha parlato così e così, e m’ha detto: Così
dice l’Eterno: Io t’ungo re d’Israele".

<span id="an_9:13">9:13</span> Allora ognun d’essi s’affrettò a
togliersi il proprio mantello, e a stenderlo sotto Jehu su per i nudi
gradini; poi suonarono la tromba, e dissero: "Jehu è re!"

<span id="an_9:14">9:14</span> E Jehu, figliuolo di Jehoshafat,
figliuolo di Nimsci, fece una congiura contro Joram. Or Joram, con tutto
Israele, stava difendendo Ramoth di Galaad contro Hazael, re di Siria;

<span id="an_9:15">9:15</span> ma il re Joram era tornato a Izreel per
farsi curare delle ferite che avea ricevuto dai Siri, combattendo contro
Hazael, re di Siria. E Jehu disse: "Se così vi piace, nessuno esca e
fugga dalla città per andare a portar la nuova a Izreel".

<span id="an_9:16">9:16</span> Poi Jehu montò sopra un carro e partì per
Izreel, perché quivi si trovava Joram allettato; e Achazia, re di Giuda,
v’era sceso per visitare Joram.

<span id="an_9:17">9:17</span> Or la sentinella che stava sulla torre di
Izreel, scòrse la schiera numerosa di Jehu che veniva, e disse: "Vedo
una schiera numerosa!" Joram disse: "Prendi un cavaliere, e mandalo
incontro a coloro a dire: "Recate pace?"

<span id="an_9:18">9:18</span> Un uomo a cavallo andò dunque incontro a
Jehu, e gli disse: "Così dice il re: Recate pace?" Jehu rispose: "Che
importa a te della pace? Passa dietro a me". E la sentinella fece il suo
rapporto, dicendo: "Il messo è giunto fino a loro, ma non torna
indietro".

<span id="an_9:19">9:19</span> Allora Joram mandò un secondo cavaliere
che, giunto da coloro, disse: "Così dice il re: Recate pace?" Jehu
rispose: "Che importa a te della pace? Passa dietro a me".

<span id="an_9:20">9:20</span> E la sentinella fece il suo rapporto,
dicendo: "Il messo è giunto fino a loro, e non torna indietro. A vederlo
guidare, si direbbe che è Jehu, figliuolo di Nimsci; perché va a
precipizio".

<span id="an_9:21">9:21</span> Allora Joram disse: "Allestite il carro!"
E gli allestirono il carro. E Joram, re d’Israele, e Achazia, re di
Giuda, uscirono ciascuno sul suo carro per andare incontro a Jehu, e lo
trovarono nel campo di Naboth d’Izreel.

<span id="an_9:22">9:22</span> E come Joram ebbe veduto Jehu, gli disse:
"Jehu rechi tu pace?" Jehu rispose: "Che pace vi può egli essere finché
duran le fornicazioni di Izebel, tua madre, e le tante sue stregonerie?"

<span id="an_9:23">9:23</span> Allora Joram voltò indietro, e si die’
alla fuga, dicendo ad Achazia: "Siam traditi, Achazia!"

<span id="an_9:24">9:24</span> Ma Jehu impugnò l’arco e colpì Joram fra
le spalle, sì che la freccia gli uscì pel cuore, ed egli stramazzò nel
suo carro.

<span id="an_9:25">9:25</span> Poi Jehu disse a Bidkar, suo aiutante:
"Piglialo, e buttalo nel campo di Naboth d’Izreel; poiché, ricordalo,
quando io e tu cavalcavamo assieme al séguito di Achab, suo padre,
l’Eterno pronunciò contro di lui questa sentenza:

<span id="an_9:26">9:26</span> Com’è vero che ieri vidi il sangue di
Naboth e il sangue dei suoi figliuoli, dice l’Eterno, io ti renderò il
contraccambio qui in questo campo, dice l’Eterno! Piglialo dunque e
buttalo in cotesto campo, secondo la parola dell’Eterno".

<span id="an_9:27">9:27</span> Achazia, re di Giuda, veduto questo prese
la fuga per la strada della casa del giardino; ma Jehu gli tenne dietro,
e disse: "Tirate anche a lui sul carro!" E gli tirarono alla salita di
Gur, ch’è vicino a Ibleam. E Achazia fuggì a Meghiddo, e quivi morì.

<span id="an_9:28">9:28</span> I suoi servi lo trasportarono sopra un
carro a Gerusalemme, e lo seppellirono nel suo sepolcro, coi suoi padri,
nella città di Davide.

<span id="an_9:29">9:29</span> Achazia avea cominciato a regnare sopra
Giuda l’undecimo anno di Joram, figliuolo di Achab.

<span id="an_9:30">9:30</span> Poi Jehu giunse ad Izreel. Izebel, che lo
seppe, si diede il belletto agli occhi, si acconciò il capo, e si mise
alla finestra a guardare.

<span id="an_9:31">9:31</span> E come Jehu entrava per la porta di
città, ella gli disse: "Rechi pace, novello Zimri, uccisore del tuo
signore?"

<span id="an_9:32">9:32</span> Jehu alzò gli occhi verso la finestra, e
disse: "Chi è per me? chi?" E due o tre eunuchi, affacciatisi, volsero
lo sguardo verso di lui.

<span id="an_9:33">9:33</span> Egli disse: "Buttatela giù!" Quelli la
buttarono; e il suo sangue schizzò contro il muro e contro i cavalli.
Jehu le passò sopra, calpestandola;

<span id="an_9:34">9:34</span> poi entrò, mangiò e bevve, quindi disse:
"Andate a vedere di quella maledetta donna e sotterratela, giacché è
figliuola di re".

<span id="an_9:35">9:35</span> Andaron dunque per sotterrarla, ma non
trovarono di lei altro che il cranio, i piedi e le palme delle mani.

<span id="an_9:36">9:36</span> E tornarono a riferir la cosa a Jehu, il
quale disse: "Questa è la parola dell’Eterno pronunziata per mezzo del
suo servo Elia il Tishbita, quando disse: "I cani divoreranno la carne
di Izebel nel campo d’Izreel;

<span id="an_9:37">9:37</span> e il cadavere di Izebel sarà, nel campo
d’Izreel, come letame sulla superficie del suolo, in guisa che non si
potrà dire: Questa è Izebel".

<span id="an_10:1">10:1</span> Or v’erano a Samaria settanta figliuoli
d’Achab. Jehu scrisse delle lettere, e le mandò a Samaria ai capi della
città, agli anziani, e agli educatori dei figliuoli d’Achab; in esse
diceva:

<span id="an_10:2">10:2</span> "Subito che avrete ricevuto questa
lettera, giacché avete con voi i figliuoli del vostro signore e avete a
vostra disposizione carri e cavalli, nonché una città fortificata e
delle armi,

<span id="an_10:3">10:3</span> scegliete il migliore e il più adatto tra
i figliuoli del vostro signore, mettetelo sul trono di suo padre, e
combattete per la casa del vostro signore".

<span id="an_10:4">10:4</span> Ma quelli ebbero gran paura, e dissero:
"Ecco, due re non gli han potuto resistere; come potremo resistergli
noi?"

<span id="an_10:5">10:5</span> E il prefetto del palazzo, il governatore
della città, gli anziani e gli educatori dei figliuoli di Achab
mandarono a dire a Jehu: "Noi siamo tuoi servi, e faremo tutto quello
che ci ordinerai; non eleggeremo alcuno come re; fa’ tu quel che ti
piace".

<span id="an_10:6">10:6</span> Allora Jehu scrisse loro una seconda
lettera, nella quale diceva: "Se voi siete per me e volete ubbidire alla
mia voce, prendete le teste di quegli uomini, de’ figliuoli del vostro
signore, e venite da me, domani a quest’ora, a Izreel". Or i figliuoli
del re, in numero di settanta, stavano dai magnati della città, che li
educavano.

<span id="an_10:7">10:7</span> E come questi ebbero ricevuta la lettera,
presero i figliuoli del re, li scannarono tutti e settanta; poi misero
le loro teste in ceste, e le mandarono a Jehu a Izreel.

<span id="an_10:8">10:8</span> E un messo venne a Jehu a recargli la
notizia, dicendo: "Hanno portato le teste dei figliuoli del re". Jehu
rispose: "Mettetele in due mucchi all’entrata della porta, fino a
domattina".

<span id="an_10:9">10:9</span> La mattina dopo, egli uscì fuori; e
fermatosi, disse a tutto il popolo: "Voi siete giusti; ecco, io
congiurai contro il mio signore, e l’uccisi; ma chi ha uccisi tutti
questi?

<span id="an_10:10">10:10</span> Riconoscete dunque che non cade a terra
una parola di quelle che l’Eterno pronunziò contro la casa di Achab;
l’Eterno ha fatto quello che predisse per mezzo del suo servo Elia".

<span id="an_10:11">10:11</span> E Jehu fece morire tutti quelli
ch’erano rimasti della casa di Achab a Izreel, tutti i suoi grandi, i
suoi amici e i suoi consiglieri, senza che ne scampasse uno.

<span id="an_10:12">10:12</span> Poi si levò, e partì per andare a
Samaria. Cammin facendo, giunto che fu alla casa di ritrovo dei pastori,

<span id="an_10:13">10:13</span> Jehu s’imbatté nei fratelli di Achazia,
re di Giuda, e disse: "Chi siete voi?" Quelli risposero: "Siamo i
fratelli di Achazia, e scendiamo a salutare i figliuoli del re e i
figliuoli della regina".

<span id="an_10:14">10:14</span> Jehu disse ai suoi: "Pigliateli vivi!"
E quelli li presero vivi e li scannarono presso la cisterna della casa
di ritrovo. Erano quarantadue, e non ne scampò uno.

<span id="an_10:15">10:15</span> Partitosi di là, trovò Jehonadab,
figliuolo di Recab, che gli veniva incontro; lo salutò, e gli disse: "Il
tuo cuore è egli retto verso il mio, come il mio verso il tuo?"
Jehonadab rispose: "Lo è". "Se è così", disse Jehu, "dammi la mano".
Jehonadab gli dette la mano; Jehu se lo fe’ salire vicino sul carro, e
gli disse:

<span id="an_10:16">10:16</span> "Vieni meco, e vedrai il mio zelo per
l’Eterno!" e lo menò via nel suo carro.

<span id="an_10:17">10:17</span> E, giunto che fu a Samaria, Jehu colpì
tutti quelli che rimanevano della casa di Achab a Samaria, finché l’ebbe
distrutta, secondo la parola che l’Eterno avea pronunziata per mezzo di
Elia.

<span id="an_10:18">10:18</span> Poi Jehu radunò tutto il popolo, e gli
parlò così: "Achab ha servito un poco Baal; Jehu lo servirà di molto.

<span id="an_10:19">10:19</span> Or convocate presso di me tutti i
profeti di Baal, tutti i suoi servi, tutti i suoi sacerdoti; che non ne
manchi uno! poiché voglio fare un gran sacrifizio a Baal; chi mancherà
non vivrà". Ma Jehu faceva questo con astuzia, per distruggere gli
adoratori di Baal.

<span id="an_10:20">10:20</span> E disse: "Bandite una festa solenne in
onore di Baal!" E la festa fu bandita.

<span id="an_10:21">10:21</span> Jehu inviò dei messi per tutto Israele;
e tutti gli adoratori di Baal vennero, e neppur uno vi fu che mancasse
di venire; entrarono nel tempio di Baal, e il tempio di Baal fu ripieno
da un capo all’altro.

<span id="an_10:22">10:22</span> E Jehu disse a colui che avea in
custodia le vestimenta: "Metti fuori le vesti per tutti gli adoratori di
Baal". E quegli mise loro fuori le vesti.

<span id="an_10:23">10:23</span> Allora Jehu, con Jehonadab, figliuolo
di Recab, entrò nel tempio di Baal, e disse agli adoratori di Baal:
"Cercate bene, e guardate che non ci sia qui con voi alcun servo
dell’Eterno, ma ci sian soltanto degli adoratori di Baal".

<span id="an_10:24">10:24</span> E quelli entrarono per offrir dei
sacrifizi e degli olocausti. Or Jehu aveva appostati fuori del tempio
ottanta uomini, ai quali avea detto: "Colui che lascerà fuggire qualcuno
degli uomini ch’io metto in poter vostro, pagherà con la sua vita la
vita di quello".

<span id="an_10:25">10:25</span> E, come fu finita l’offerta
dell’olocausto, Jehu disse ai soldati e ai capitani: "Entrate,
uccideteli, e che non ne esca uno!" Ed essi li passarono a fil di spada;
poi, soldati e capitani ne buttaron là i cadaveri, e penetrarono
nell’edifizio del tempio di Baal;

<span id="an_10:26">10:26</span> portaron fuori le statue del tempio di
Baal, e le bruciarono;

<span id="an_10:27">10:27</span> mandarono in frantumi la statua di
Baal; e demolirono il tempio di Baal, e lo ridussero in un mondezzaio
che sussiste anche oggidì.

<span id="an_10:28">10:28</span> Così Jehu estirpò Baal da Israele;

<span id="an_10:29">10:29</span> nondimeno egli non si ritrasse dai
peccati coi quali Geroboamo, figliuolo di Nebat, aveva fatto peccare
Israele; non abbandonò cioè i vitelli d’oro ch’erano a Bethel e a Dan.

<span id="an_10:30">10:30</span> E l’Eterno disse a Jehu: "Perché tu hai
eseguito puntualmente ciò ch’è giusto agli occhi miei, e hai fatto alla
casa di Achab tutto quello che mi stava nel cuore, i tuoi figliuoli
sederanno sul trono d’Israele fino alla quarta generazione".

<span id="an_10:31">10:31</span> Ma Jehu non si fe’ premura di seguir
con tutto il cuore la legge dell’Eterno, dell’Iddio d’Israele; non si
dipartì dai peccati coi quali Geroboamo avea fatto peccare Israele.

<span id="an_10:32">10:32</span> In quel tempo, l’Eterno cominciò a
diminuire il territorio d’Israele; Hazael difatti sconfisse gl’Israeliti
su tutta la loro frontiera:

<span id="an_10:33">10:33</span> dal Giordano, verso oriente, soggiogò
tutto il paese di Galaad, i Gaditi, i Rubeniti e i Manassiti, fino ad
Aroer ch’è presso la valle dell’Arnon, vale a dire tutto il paese di
Galaad e di Bashan.

<span id="an_10:34">10:34</span> Il rimanente delle azioni di Jehu,
tutto quello che fece e tutte le sue prodezze, si trova scritto nel
libro delle Cronache dei re d’Israele.

<span id="an_10:35">10:35</span> E Jehu s’addormentò coi suoi padri, e
lo seppellirono a Samaria. E Jehoachaz, suo figliuolo, regnò in luogo
suo.

<span id="an_10:36">10:36</span> E il tempo che Jehu regnò sopra Israele
a Samaria fu di ventott’anni.

<span id="an_11:1">11:1</span> Or quando Athalia, madre di Achazia, vide
che il suo figliuolo era morto, si levò e distrusse tutta la stirpe
reale.

<span id="an_11:2">11:2</span> Ma Jehosceba, figliuola del re Joram,
sorella di Achazia, prese Joas, figliuolo di Achazia, lo trafugò di
mezzo ai figliuoli del re ch’eran messi a morte, e lo pose con la sua
balia nella camera dei letti; così fu nascosto alle ricerche d’Athalia,
e non fu messo a morte.

<span id="an_11:3">11:3</span> E rimase nascosto con Jehosceba per sei
anni nella casa dell’Eterno; intanto Athalia regnava sul paese.

<span id="an_11:4">11:4</span> Il settimo anno, Jehoiada mandò a
chiamare i capi-centurie delle guardie del corpo e dei soldati, e li
fece venire a sé nella casa dell’Eterno; fermò un patto con essi, fece
loro prestar giuramento nella casa dell’Eterno, e mostrò loro il
figliuolo del re.

<span id="an_11:5">11:5</span> Poi diede loro i suoi ordini, dicendo:
"Ecco quello che voi farete: un terzo di quelli tra voi che entrano in
servizio il giorno del sabato, starà di guardia alla casa del re;

<span id="an_11:6">11:6</span> un altro terzo starà alla porta di Sur, e
un altro terzo starà alla porta ch’è dietro alla caserma dei soldati. E
farete la guardia alla casa, impedendo a tutti l’ingresso.

<span id="an_11:7">11:7</span> E le altre due parti di voi, tutti quelli
cioè che escon di servizio il giorno del sabato, staranno di guardia
alla casa dell’Eterno, intorno al re.

<span id="an_11:8">11:8</span> E circonderete bene il re, ognuno con le
armi alla mano; e chiunque cercherà di penetrare nelle vostre file, sia
messo a morte; e voi starete col re, quando uscirà e quando entrerà".

<span id="an_11:9">11:9</span> I capi-centurie eseguirono tutti gli
ordini dati dal sacerdote Jehoiada; ognun d’essi prese i suoi uomini:
quelli che entravano in servizio il giorno del sabato, e quelli che
uscivan di servizio il giorno del sabato; e si recarono dal sacerdote
Jehoiada.

<span id="an_11:10">11:10</span> E il sacerdote diede ai capi-centurie
le lance e gli scudi che avevano appartenuto al re Davide, e che erano
nella casa dell’Eterno.

<span id="an_11:11">11:11</span> I soldati, con le armi alla mano,
presero posto dall’angolo meridionale della casa, fino all’angolo
settentrionale della casa, fra l’altare e l’edifizio, in modo da
proteggere il re da tutte le parti.

<span id="an_11:12">11:12</span> Allora il sacerdote menò fuori il
figliuolo del re, e gli pose in testa il diadema, e gli consegnò la
legge. E lo proclamarono re, lo unsero, e, battendo le mani,
esclamarono: "Viva il re!"

<span id="an_11:13">11:13</span> Or Athalia udì il rumore dei soldati e
del popolo, e andò verso il popolo nella casa dell’Eterno.

<span id="an_11:14">11:14</span> Guardò ed ecco che il re stava in piedi
sul palco, secondo l’uso; i capitani e i trombettieri erano accanto al
re; tutto il popolo del paese era in festa, e dava nelle trombe. Allora
Athalia si stracciò le vesti, e gridò: "Congiura! Congiura!"

<span id="an_11:15">11:15</span> Ma il sacerdote Jehoiada diede i suoi
ordini ai capi-centurie che comandavano l’esercito, e disse loro:
"Fatela uscire di tra le file; e chiunque la seguirà sia ucciso di
spada!" Poiché il sacerdote avea detto: "Non sia messa a morte nella
casa dell’Eterno".

<span id="an_11:16">11:16</span> Così quelli le fecero largo, ed ella
giunse alla casa del re per la strada della porta dei cavalli; e quivi
fu uccisa.

<span id="an_11:17">11:17</span> E Jehoiada fermò tra l’Eterno, il re ed
il popolo il patto, per il quale Israele doveva essere il popolo
dell’Eterno; e fermò pure il patto fra il re ed il popolo.

<span id="an_11:18">11:18</span> E tutto il popolo del paese entrò nel
tempio di Baal, e lo demolì; fece interamente in pezzi i suoi altari e
le sue immagini, e uccise dinanzi agli altari Mattan, sacerdote di Baal.
Poi, il sacerdote Jehoiada pose delle guardie alla casa dell’Eterno.

<span id="an_11:19">11:19</span> E prese i capi-centurie, le guardie del
corpo, i soldati e tutto il popolo del paese; e fecero scendere il re
dalla casa dell’Eterno, e giunsero alla casa del re per la strada della
porta dei soldati. E Joas si assise sul trono dei re.

<span id="an_11:20">11:20</span> E tutto il popolo del paese fu in
festa, e la città rimase tranquilla, quando Athalia fu uccisa di spada,
nella casa del re.

<span id="an_11:21">11:21</span> Joas avea sette anni quando cominciò a
regnare.

<span id="an_12:1">12:1</span> L’anno settimo di Jehu, Joas cominciò a
regnare, e regnò quarant’anni a Gerusalemme. Sua madre si chiamava
Tsibia di Beer-Sceba.

<span id="an_12:2">12:2</span> Joas fece ciò ch’è giusto agli occhi
dell’Eterno per tutto il tempo in cui fu diretto dal sacerdote Jehoiada.

<span id="an_12:3">12:3</span> Nondimeno, gli alti luoghi non
scomparvero; il popolo continuava ad offrir sacrifizi e profumi sugli
alti luoghi.

<span id="an_12:4">12:4</span> Joas disse ai sacerdoti: "Tutto il danaro
consacrato che sarà recato alla casa dell’Eterno, vale a dire il danaro
versato da ogni Israelita censìto, il danaro che paga per il suo
riscatto personale secondo la stima fatta dal sacerdote, tutto il danaro
che a qualunque persona venga in cuore di portare alla casa dell’Eterno,

<span id="an_12:5">12:5</span> i sacerdoti lo ricevano, ognuno dalle
mani dei suoi conoscenti, e se ne servano per fare i restauri alla casa,
dovunque si troverà qualcosa da restaurare".

<span id="an_12:6">12:6</span> Ma fino al ventesimoterzo anno del re
Joas i sacerdoti non aveano ancora eseguito i restauri alla casa.

<span id="an_12:7">12:7</span> Allora il re Joas chiamò il sacerdote
Jehoiada e gli altri sacerdoti, e disse loro: "Perché non restaurate
quel che c’è da restaurare nella casa? Da ora innanzi dunque non
ricevete più danaro dalle mani dei vostri conoscenti, ma lasciatelo per
i restauri della casa".

<span id="an_12:8">12:8</span> I sacerdoti acconsentirono a non ricever
più danaro dalle mani del popolo, e a non aver più l’incarico dei
restauri della casa.

<span id="an_12:9">12:9</span> E il sacerdote Jehoiada prese una cassa,
le fece un buco nel coperchio, e la collocò presso all’altare, a destra,
entrando nella casa dell’Eterno; e i sacerdoti che custodivan la soglia
vi mettevan tutto il danaro ch’era portato alla casa dell’Eterno.

<span id="an_12:10">12:10</span> E quando vedevano che v’era molto
danaro nella cassa, il segretario del re e il sommo sacerdote salivano a
serrare in borse e contare il danaro che si trovava nella casa
dell’Eterno.

<span id="an_12:11">12:11</span> Poi rimettevano il danaro così pesato
nelle mani dei direttori preposti ai lavori della casa dell’Eterno, i
quali ne pagavano i legnaiuoli e i costruttori che lavoravano alla casa
dell’Eterno,

<span id="an_12:12">12:12</span> i muratori e gli scalpellini,
compravano i legnami e le pietre da tagliare occorrenti per restaurare
la casa dell’Eterno, e provvedevano a tutte le spese relative ai
restauri della casa.

<span id="an_12:13">12:13</span> Ma col danaro ch’era portato alla casa
dell’Eterno non si fecero, per la casa dell’Eterno, né coppe d’argento,
né smoccolatoi, né bacini, né trombe, né alcun altro utensile d’oro o
d’argento;

<span id="an_12:14">12:14</span> il danaro si dava a quelli che facevano
l’opera, ed essi lo impiegavano a restaurare la casa dell’Eterno.

<span id="an_12:15">12:15</span> E non si faceva render conto a quelli
nelle cui mani si rimetteva il danaro per pagare chi eseguiva il lavoro;
perché agivano con fedeltà.

<span id="an_12:16">12:16</span> Il danaro dei sacrifizi di riparazione
e quello dei sacrifizi per il peccato non si portava nella casa
dell’Eterno; era per i sacerdoti.

<span id="an_12:17">12:17</span> In quel tempo Hazael, re di Siria, salì
a combattere contro Gath, e la prese; poi si dispose a salire contro
Gerusalemme.

<span id="an_12:18">12:18</span> Allora Joas, re di Giuda, prese tutte
le cose sacre che i suoi padri Giosafat, Jehoram e Achazia, re di Giuda,
aveano consacrato, quelle che avea consacrate egli stesso, e tutto l’oro
che si trovava nei tesori della casa dell’Eterno e della casa del re, e
mandò ogni cosa ad Hazael, re di Siria, il quale si ritirò da
Gerusalemme.

<span id="an_12:19">12:19</span> Il rimanente delle azioni di Joas e
tutto quello che fece, si trova scritto nel libro delle Cronache dei re
di Giuda.

<span id="an_12:20">12:20</span> I servi di Joas si sollevarono, fecero
una congiura, e lo colpirono nella casa di Millo, sulla discesa di
Silla.

<span id="an_12:21">12:21</span> Jozacar, figliuolo di Scimeath, e
Jehozabad, figliuolo di Shomer, suoi servi, lo colpirono, ed egli morì e
fu sepolto coi suoi padri nella città di Davide; e Amatsia, suo
figliuolo, regnò in luogo suo.

<span id="an_13:1">13:1</span> L’anno ventesimoterzo di Joas, figliuolo
di Achazia, re di Giuda, Joachaz, figliuolo di Jehu, cominciò a regnare
sopra Israele a Samaria; e regnò diciassette anni.

<span id="an_13:2">13:2</span> Egli fece ciò ch’è male agli occhi
dell’Eterno, imitò i peccati coi quali Geroboamo, figliuolo di Nebat,
aveva fatto peccare Israele, e non se ne ritrasse.

<span id="an_13:3">13:3</span> E l’ira dell’Eterno si accese contro
gl’Israeliti, ed ei li diede nelle mani di Hazael, re di Siria, e nelle
mani di Ben-Hadad, figliuolo di Hazael, per tutto quel tempo.

<span id="an_13:4">13:4</span> Ma Joachaz implorò l’Eterno, e l’Eterno
lo esaudì, perché vide l’oppressione sotto la quale il re di Siria
teneva Israele.

<span id="an_13:5">13:5</span> E l’Eterno diede un liberatore
agl’Israeliti, i quali riuscirono a sottrarsi al potere dei Siri, in
guisa che i figliuoli d’Israele poteron dimorare nelle loro tende, come
per l’addietro.

<span id="an_13:6">13:6</span> Ma non si ritrassero dai peccati coi
quali la casa di Geroboamo aveva fatto peccare Israele; e continuarono a
camminare per quella via; perfino l’idolo di Astarte rimase in piè a
Samaria.

<span id="an_13:7">13:7</span> Di tutta la sua gente, a Joachaz,
l’Eterno non avea lasciato che cinquanta cavalieri, dieci carri, e
diecimila fanti; perché il re di Siria li avea distrutti, e li avea
ridotti come la polvere che si calpesta.

<span id="an_13:8">13:8</span> Il rimanente delle azioni di Joachaz, e
tutto quello che fece, e tutte le sue prodezze, sono cose scritte nel
libro delle Cronache dei re d’Israele.

<span id="an_13:9">13:9</span> Joachaz si addormentò coi suoi padri, e
fu sepolto a Samaria; e Joas, suo figliuolo, regnò in luogo suo.

<span id="an_13:10">13:10</span> L’anno trentasettesimo di Joas re di
Giuda, Joas, figliuolo di Joachaz, cominciò a regnare sopra Israele a
Samaria, e regnò sedici anni.

<span id="an_13:11">13:11</span> Egli fece ciò ch’è male agli occhi
dell’Eterno, e non si ritrasse da alcuno de’ peccati coi quali
Geroboamo, figliuolo di Nebat, avea fatto peccare Israele, ma batté
anch’egli la stessa strada.

<span id="an_13:12">13:12</span> Il rimanente delle azioni di Joas, e
tutto quello che fece, e il valore coi quale combatté contro Amatsia re
di Giuda, sono cose scritte nel libro delle Cronache dei re d’Israele.

<span id="an_13:13">13:13</span> Joas si addormentò coi suoi padri, e
Geroboamo salì sul trono di lui. E Joas fu sepolto a Samaria coi re
d’Israele.

<span id="an_13:14">13:14</span> Or Eliseo cadde malato di quella
malattia che lo dovea condurre alla morte; e Joas, re d’Israele, scese a
trovarlo, pianse su lui, e disse: "Padre mio, padre mio! Carro d’Israele
e sua cavalleria!".

<span id="an_13:15">13:15</span> Ed Eliseo gli disse: "Prendi un arco e
delle frecce"; e Joas prese un arco e delle frecce.

<span id="an_13:16">13:16</span> Eliseo disse al re d’Israele: "Impugna
l’arco"; e quegli impugnò l’arco; ed Eliseo posò le sue mani sulle mani
del re,

<span id="an_13:17">13:17</span> poi gli disse: "Apri la finestra a
levante!" E Joas l’aprì. Allora Eliseo disse: "Tira!" E quegli tirò. Ed
Eliseo disse: "Questa è una freccia di vittoria da parte dell’Eterno: la
freccia della vittoria contro la Siria. Tu sconfiggerai i Siri in Afek
fino a sterminarli".

<span id="an_13:18">13:18</span> Poi disse: "Prendi le frecce!" Joas le
prese, ed Eliseo disse al re d’Israele: "Percuoti il suolo"; ed egli lo
percosse tre volte, indi si fermò.

<span id="an_13:19">13:19</span> L’uomo di Dio si adirò contro di lui, e
disse: "Avresti dovuto percuoterlo cinque o sei volte; allora tu avresti
sconfitto i Siri fino a sterminarli; mentre adesso non li sconfiggerai
che tre volte". Eliseo morì, e fu sepolto.

<span id="an_13:20">13:20</span> L’anno seguente delle bande di Moabiti
fecero una scorreria nel paese;

<span id="an_13:21">13:21</span> e avvenne, mentre certuni stavano
seppellendo un morto, che scorsero una di quelle bande, e gettarono il
morto nel sepolcro di Eliseo. Il morto, non appena ebbe toccate le ossa
di Eliseo, risuscitò, e si levò in piedi.

<span id="an_13:22">13:22</span> Or Hazael, re di Siria, aveva oppresso
gl’Israeliti durante tutta la vita di Joachaz;

<span id="an_13:23">13:23</span> ma l’Eterno fece loro grazia, ne ebbe
compassione e fu loro favorevole per amor del suo patto con Abrahamo,
con Isacco e con Giacobbe; e non li volle distruggere; e, fino ad ora,
non li ha rigettati dalla sua presenza.

<span id="an_13:24">13:24</span> Hazael, re di Siria, morì e Ben-Hadad,
suo figliuolo, regnò in luogo suo.

<span id="an_13:25">13:25</span> E Joas, figliuolo di Joachaz, ritolse
di mano a Ben-Hadad, figliuolo di Hazael, le città che Hazael avea prese
in guerra a Joachaz suo padre. Tre volte Joas lo sconfisse, e ricuperò
così le città d’Israele.

<span id="an_14:1">14:1</span> L’anno secondo di Joas, figliuolo di
Joachaz, re d’Israele, cominciò a regnare Amatsia, figliuolo di Joas, re
di Giuda.

<span id="an_14:2">14:2</span> Avea venticinque anni quando cominciò a
regnare, e regnò ventinove anni a Gerusalemme. Sua madre si chiamava
Jehoaddan, ed era di Gerusalemme.

<span id="an_14:3">14:3</span> Egli fece ciò ch’è giusto agli occhi
dell’Eterno; non però come Davide suo padre; fece interamente come avea
fatto Joas suo padre.

<span id="an_14:4">14:4</span> Nondimeno gli alti luoghi non furon
soppressi; il popolo continuava ad offrir sacrifizi e profumi sugli alti
luoghi.

<span id="an_14:5">14:5</span> E, non appena il potere reale fu
assicurato nelle sue mani, egli fece morire quei servi suoi che avean
ucciso il re suo padre;

<span id="an_14:6">14:6</span> ma non fece morire i figliuoli degli
uccisori, secondo ch’è scritto nel libro della legge di Mosè, dove
l’Eterno ha dato questo comandamento: "I padri non saranno messi a morte
a cagione dei figliuoli, né i figliuoli saranno messi a morte a cagione
dei padri; ma ciascuno sarà messo a morte a cagione del proprio
peccato".

<span id="an_14:7">14:7</span> Egli uccise diecimila Idumei nella valle
del Sale; e in questa guerra prese Sela e le dette il nome di Joktheel,
che ha conservato fino al dì d’oggi.

<span id="an_14:8">14:8</span> Allora Amatsia inviò dei messi a Joas,
figliuolo di Joachaz, figliuolo di Jehu, re d’Israele, per dirgli:
"Vieni, mettiamoci a faccia a faccia!"

<span id="an_14:9">14:9</span> E Joas, re d’Israele, fece dire ad
Amatsia, re di Giuda: "Lo spino del Libano mandò a dire al cedro del
Libano: Da’ la tua figliuola per moglie al mio figliuolo. E le bestie
selvagge del Libano passarono, e calpestarono lo spino.

<span id="an_14:10">14:10</span> Tu hai messo in rotta gl’Idumei, e il
tuo cuore t’ha reso orgoglioso. Godi della tua gloria, e stattene a casa
tua. Perché impegnarti in una disgraziata impresa che menerebbe alla
ruina te e Giuda con te?"

<span id="an_14:11">14:11</span> Ma Amatsia non gli volle dar retta.
Così Joas, re d’Israele, salì contro Amatsia; ed egli ed Amatsia, re di
Giuda, si trovarono a faccia a faccia a Beth-Scemesh, che apparteneva a
Giuda.

<span id="an_14:12">14:12</span> Giuda rimase sconfitto da Israele; e
que’ di Giuda fuggirono ognuno alla sua tenda.

<span id="an_14:13">14:13</span> E Joas, re d’Israele, fece prigioniero
a Beth-Scemesh Amatsia, re di Giuda, figliuolo di Joas, figliuolo di
Achazia. Poi venne a Gerusalemme, e fece una breccia di quattrocento
cubiti nelle mura di Gerusalemme, dalla porta di Efraim alla porta
dell’angolo.

<span id="an_14:14">14:14</span> E prese tutto l’oro e l’argento e tutti
i vasi che si trovavano nella casa dell’Eterno e nei tesori della casa
del re; prese anche degli ostaggi, e se ne tornò a Samaria.

<span id="an_14:15">14:15</span> Il rimanente delle azioni compiute da
Joas, e il suo valore, e come combatté contro Amatsia re di Giuda, sono
cose scritte nel libro delle Cronache dei re d’Israele.

<span id="an_14:16">14:16</span> Joas si addormentò coi suoi padri e fu
sepolto a Samaria coi re d’Israele; e Geroboamo, suo figliuolo, regnò in
luogo suo.

<span id="an_14:17">14:17</span> Amatsia, figliuolo di Joas, re di
Giuda, visse ancora quindici anni dopo la morte di Joas, figliuolo di
Joachaz, re d’Israele.

<span id="an_14:18">14:18</span> Il rimanente delle azioni di Amatsia si
trova scritto nel libro delle Cronache dei re di Giuda.

<span id="an_14:19">14:19</span> Fu ordita contro di lui una congiura a
Gerusalemme; ed egli fuggì a Lakis; ma lo fecero inseguire fino a Lakis,
e quivi fu messo a morte.

<span id="an_14:20">14:20</span> Di là fu trasportato sopra cavalli, e
quindi sepolto a Gerusalemme coi suoi padri nella città di Davide.

<span id="an_14:21">14:21</span> E tutto il popolo di Giuda prese
Azaria, che aveva allora sedici anni, e lo fece re in luogo di Amatsia
suo padre.

<span id="an_14:22">14:22</span> Egli riedificò Elath, e la riconquistò
a Giuda, dopo che il re si fu addormentato coi suoi padri.

<span id="an_14:23">14:23</span> L’anno quindicesimo di Amatsia,
figliuolo di Joas, re di Giuda, cominciò a regnare a Samaria Geroboamo,
figliuolo di Joas, re d’Israele; e regnò quarantun anni.

<span id="an_14:24">14:24</span> Egli fece quello ch’è male agli occhi
dell’Eterno; non si ritrasse da alcuno dei peccati coi quali Geroboamo,
figliuolo di Nebat, avea fatto peccare Israele.

<span id="an_14:25">14:25</span> Egli ristabilì i confini d’Israele
dall’ingresso di Hamath al mare della pianura, secondo la parola che
l’Eterno, l’Iddio d’Israele, avea pronunziata per mezzo del suo
servitore il profeta Giona, figliuolo di Amittai, che era di Gath-Hefer.

<span id="an_14:26">14:26</span> Poiché l’Eterno vide che l’afflizione
d’Israele era amarissima, che schiavi e liberi eran ridotti all’estremo,
e che non c’era più alcuno che soccorresse Israele.

<span id="an_14:27">14:27</span> L’Eterno non avea parlato ancora di
cancellare il nome d’Israele di disotto al cielo; quindi li salvò, per
mano di Geroboamo, figliuolo di Joas.

<span id="an_14:28">14:28</span> Il rimanente delle azioni di Geroboamo,
e tutto quello che fece, e il suo valore in guerra, e come riconquistò a
Israele Damasco e Hamath che aveano appartenuto a Giuda, si trova
scritto nel libro delle Cronache dei re d’Israele.

<span id="an_14:29">14:29</span> Geroboamo si addormentò coi suoi padri,
i re d’Israele; e Zaccaria, suo figliuolo, regnò in luogo suo.

<span id="an_15:1">15:1</span> L’anno ventisettesimo di Geroboamo, re
d’Israele, cominciò a regnare Azaria, figliuolo di Amatsia, re di Giuda.

<span id="an_15:2">15:2</span> Avea sedici anni quando cominciò a
regnare, e regnò cinquantadue anni a Gerusalemme. Sua madre si chiamava
Jecolia, ed era di Gerusalemme.

<span id="an_15:3">15:3</span> Egli fece ciò ch’è giusto agli occhi
dell’Eterno, interamente come avea fatto Amatsia suo padre.

<span id="an_15:4">15:4</span> Nondimeno, gli alti luoghi non furon
soppressi; il popolo continuava ad offrire sacrifizi e profumi sugli
alti luoghi.

<span id="an_15:5">15:5</span> E l’Eterno colpì il re, che fu lebbroso
fino al giorno della sua morte e visse nell’infermeria; e Jotham,
figliuolo del re, era a capo della casa reale e rendea giustizia al
popolo del paese.

<span id="an_15:6">15:6</span> Il rimanente delle azioni di Azaria, e
tutto quello che fece, trovasi scritto nel libro delle Cronache dei re
di Giuda.

<span id="an_15:7">15:7</span> Azaria si addormentò coi suoi padri, e
coi suoi padri lo seppellirono nella città di Davide; e Jotham, suo
figliuolo, regnò in luogo suo.

<span id="an_15:8">15:8</span> Il trentottesimo anno di Azaria, re di
Giuda, Zaccaria, figliuolo di Geroboamo, cominciò a regnare sopra
Israele a Samaria; e regnò sei mesi.

<span id="an_15:9">15:9</span> Egli fece ciò ch’è male agli occhi
dell’Eterno, come avean fatto i suoi padri; non si ritrasse dai peccati
coi quali Geroboamo, figliuolo di Nebat, avea fatto peccare Israele.

<span id="an_15:10">15:10</span> E Shallum, figliuolo di Jabesh,
congiurò contro di lui; lo colpì in presenza del popolo, l’uccise, e
regnò in sua vece.

<span id="an_15:11">15:11</span> Il rimanente delle azioni di Zaccaria
trovasi scritto nel libro delle Cronache dei re d’Israele.

<span id="an_15:12">15:12</span> Così si avverò la parola che l’Eterno
avea detta a Jehu: "I tuoi figliuoli sederanno sul trono d’Israele fino
alla quarta generazione". E così avvenne.

<span id="an_15:13">15:13</span> Shallum, figliuolo di Jabesh, cominciò
a regnare l’anno trentanovesimo di Uzzia re di Giuda, e regnò un mese a
Samaria.

<span id="an_15:14">15:14</span> E Menahem, figliuolo di Gadi, salì da
Tirtsa e venne a Samaria; colpì in Samaria Shallum, figliuolo di Jabesh,
l’uccise, e regnò in luogo suo.

<span id="an_15:15">15:15</span> Il rimanente delle azioni di Shallum, e
la congiura ch’egli ordì, sono cose scritte nel libro delle Cronache dei
re d’Israele.

<span id="an_15:16">15:16</span> Allora Menahem, partito da Tirtsa,
colpì Tifsah, tutto quello che ci si trovava, e il suo territorio; la
colpì, perch’essa non gli aveva aperte le sue porte; e tutte le donne
che ci si trovavano incinte, le fece sventrare.

<span id="an_15:17">15:17</span> L’anno trentanovesimo del regno di
Azaria, re di Giuda, Menahem, figliuolo di Gadi, cominciò a regnare
sopra Israele; e regnò dieci anni a Samaria.

<span id="an_15:18">15:18</span> Egli fece ciò ch’è male agli occhi
dell’Eterno; non si ritrasse dai peccati coi quali Geroboamo, figliuolo
di Nebat, aveva fatto peccare Israele.

<span id="an_15:19">15:19</span> Ai suoi tempi Pul, re d’Assiria, fece
invasione nel paese; e Menahem diede a Pul mille talenti d’argento
affinché gli desse man forte per assicurare nelle sue mani il potere
reale.

<span id="an_15:20">15:20</span> E Menahem fece pagare quel danaro ad
Israele, a tutti quelli ch’erano molto ricchi, per darlo al re
d’Assiria; li tassò a ragione di cinquanta sicli d’argento a testa. Così
il re d’Assiria se ne tornò via, e non si fermò nel paese.

<span id="an_15:21">15:21</span> Il rimanente delle azioni di Menahem, e
tutto quello che fece, si trova scritto nel libro delle Cronache dei re
d’Israele.

<span id="an_15:22">15:22</span> Menahem s’addormentò coi suoi padri, e
Pekachia, suo figliuolo, regnò in luogo suo.

<span id="an_15:23">15:23</span> Il cinquantesimo anno di Azaria, re di
Giuda, Pekachia, figliuolo di Menahem, cominciò a regnare sopra Israele
a Samaria, e regnò due anni.

<span id="an_15:24">15:24</span> Egli fece ciò ch’è male agli occhi
dell’Eterno; non si ritrasse dai peccati coi quali Geroboamo, figliuolo
di Nebat, avea fatto peccare Israele.

<span id="an_15:25">15:25</span> E Pekah, figliuolo di Remalia, suo
capitano, congiurò contro di lui, e lo colpì a Samaria, e con lui Argob
e Arech, nella torre del palazzo reale. Avea seco cinquanta uomini di
Galaad; uccise Pekachia, e regnò in luogo suo.

<span id="an_15:26">15:26</span> Il rimanente delle azioni di Pekachia,
tutto quello che fece, si trova scritto nel libro delle Cronache dei re
d’Israele.

<span id="an_15:27">15:27</span> L’anno cinquantesimosecondo di Azaria,
re di Giuda, Pekah, figliuolo di Remalia, cominciò a regnare sopra
Israele a Samaria, e regnò venti anni.

<span id="an_15:28">15:28</span> Egli fece ciò ch’è male agli occhi
dell’Eterno; non si ritrasse dai peccati coi quali Geroboamo, figliuolo
di Nebat, avea fatto peccare Israele.

<span id="an_15:29">15:29</span> Al tempo di Pekah, re d’Israele, venne
Tiglath-Pileser, re di Assiria, e prese Ijon, Abel-Beth-Maaca, Janoah,
Kedesh, Hatsor, Galaad, la Galilea, tutto il paese di Neftali, e ne menò
gli abitanti in cattività in Assiria.

<span id="an_15:30">15:30</span> Hosea, figliuolo di Ela, ordì una
congiura contro Pekah, figliuolo di Remalia; lo colpì, l’uccise, e regnò
in luogo suo, l’anno ventesimo del regno di Jotham, figliuolo di Uzzia.

<span id="an_15:31">15:31</span> Il rimanente delle azioni di Pekah,
tutto quello che fece, si trova scritto nel libro delle Cronache dei re
d’Israele.

<span id="an_15:32">15:32</span> L’anno secondo del regno di Pekah,
figliuolo di Remalia, re d’Israele, cominciò a regnare Jotham, figliuolo
di Uzzia, re di Giuda.

<span id="an_15:33">15:33</span> Aveva venticinque anni quando cominciò
a regnare, e regnò sedici anni a Gerusalemme. Sua madre si chiamava
Jerusha, figliuola di Tsadok.

<span id="an_15:34">15:34</span> Egli fece ciò ch’è giusto agli occhi
dell’Eterno, interamente come avea fatto Uzzia suo padre.

<span id="an_15:35">15:35</span> Nondimeno, gli alti luoghi non furono
soppressi; il popolo continuava ad offrir sacrifizi e profumi sugli alti
luoghi. Jotham costruì la porta superiore della casa dell’Eterno.

<span id="an_15:36">15:36</span> Il rimanente delle azioni di Jotham,
tutto quello che fece, si trova scritto nel libro delle Cronache dei re
di Giuda.

<span id="an_15:37">15:37</span> In quel tempo l’Eterno cominciò a
mandare contro Giuda Retsin, re di Siria, e Pekah, figliuolo di Remalia.

<span id="an_15:38">15:38</span> Jotham s’addormentò coi suoi padri, e
coi suoi padri fu sepolto nella città di Davide, suo padre. Ed Achaz,
suo figliuolo, regnò in luogo suo.

<span id="an_16:1">16:1</span> L’anno diciassettesimo di Pekah,
figliuolo di Remalia, cominciò a regnare Achaz, figliuolo di Jotham, re
di Giuda.

<span id="an_16:2">16:2</span> Achaz avea venti anni quando cominciò a
regnare, e regnò sedici anni a Gerusalemme. Egli non fece ciò ch’è
giusto agli occhi dell’Eterno, il suo Dio, come avea fatto Davide suo
padre;

<span id="an_16:3">16:3</span> ma seguì la via dei re d’Israele, e fece
perfino passare il suo figliuolo per il fuoco, seguendo le abominazioni
delle genti che l’Eterno avea cacciate d’innanzi ai figliuoli d’Israele;

<span id="an_16:4">16:4</span> e offriva sacrifizi e profumi sugli alti
luoghi, sulle colline, e sotto ogni albero verdeggiante.

<span id="an_16:5">16:5</span> Allora Retsin, re di Siria, e Pekah,
figliuolo di Remalia, re d’Israele, salirono contro Gerusalemme per
assalirla; e vi assediarono Achaz, ma non riuscirono a vincerlo.

<span id="an_16:6">16:6</span> In quel tempo, Retsin, re di Siria,
riconquistò Elath alla Siria, e cacciò i Giudei da Elath, e i Siri
entrarono in Elath, dove sono rimasti fino al dì d’oggi.

<span id="an_16:7">16:7</span> Achaz inviò dei messi a Tiglath-Pileser,
re degli Assiri, per dirgli: "Io son tuo servo e tuo figliuolo; sali qua
e liberami dalle mani del re di Siria e dalle mani del re d’Israele, che
sono sorti contro di me".

<span id="an_16:8">16:8</span> E Achaz prese l’argento e l’oro che si
poté trovare nella casa dell’Eterno e nei tesori della casa reale, e li
mandò in dono al re degli Assiri.

<span id="an_16:9">16:9</span> Il re d’Assiria gli diè ascolto; salì
contro Damasco, la prese, ne menò gli abitanti in cattività a Kir, e
fece morire Retsin.

<span id="an_16:10">16:10</span> E il re Achaz andò a Damasco, incontro
a Tiglath-Pileser, re d’Assiria; e avendo veduto l’altare ch’era a
Damasco, il re Achaz mandò al sacerdote Uria il disegno e il modello di
quell’altare, in tutti i suoi particolari.

<span id="an_16:11">16:11</span> E il sacerdote Uria costruì un altare,
esattamente secondo il modello che il re Achaz gli avea mandato da
Damasco; e il sacerdote Uria lo costruì prima del ritorno del re Achaz
da Damasco.

<span id="an_16:12">16:12</span> Al suo ritorno da Damasco, il re vide
l’altare, vi s’accostò, vi salì,

<span id="an_16:13">16:13</span> vi fece arder sopra il suo olocausto e
la sua offerta, vi versò la sua libazione, e vi sparse il sangue dei
suoi sacrifizi di azioni di grazie.

<span id="an_16:14">16:14</span> L’altare di rame, ch’era dinanzi
all’Eterno, perché non fosse fra il nuovo altare e la casa dell’Eterno,
lo pose allato al nuovo altare, verso settentrione.

<span id="an_16:15">16:15</span> E il re Achaz diede quest’ordine al
sacerdote Uria: "Fa’ fumare sull’altar grande l’olocausto del mattino e
l’oblazione della sera, l’olocausto del re e la sua oblazione, gli
olocausti di tutto il popolo del paese e le sue oblazioni; versavi le
loro libazioni, e spandivi tutto il sangue degli olocausti e tutto il
sangue dei sacrifizi; quanto all’altare di rame toccherà a me a
pensarvi".

<span id="an_16:16">16:16</span> E il sacerdote Uria fece tutto quello
che il re Achaz gli avea comandato.

<span id="an_16:17">16:17</span> Il re Achaz spezzò anche i riquadri
delle basi, e ne tolse le conche che v’eran sopra; trasse giù il mare di
su i buoi di rame che lo reggevano, e lo posò sopra un pavimento di
pietra.

<span id="an_16:18">16:18</span> Mutò pure, nella casa dell’Eterno, a
motivo del re d’Assiria, il portico del sabato ch’era stato edificato
nella casa, e l’ingresso esterno riserbato al re.

<span id="an_16:19">16:19</span> Il rimanente delle azioni compiute da
Achaz si trova scritto nel libro delle Cronache dei re di Giuda.

<span id="an_16:20">16:20</span> Achaz si addormentò coi suoi padri, e
coi suoi padri fu sepolto nella città di Davide. Ed Ezechia, suo
figliuolo, regnò in luogo suo.

<span id="an_17:1">17:1</span> L’anno dodicesimo di Achaz, re di Giuda,
Hosea, figliuolo di Elah, cominciò a regnare sopra Israele a Samaria, e
regnò nove anni.

<span id="an_17:2">17:2</span> Egli fece ciò ch’è male agli occhi
dell’Eterno; non però come gli altri re d’Israele che l’aveano
preceduto.

<span id="an_17:3">17:3</span> Shalmaneser, re d’Assiria salì contro di
lui; ed Hosea gli fu assoggettato e gli pagò tributo.

<span id="an_17:4">17:4</span> Ma il re d’Assiria scoprì una congiura
ordita da Hosea, il quale aveva inviato de’ messi a So, re d’Egitto, e
non pagava più il consueto annuo tributo ai re d’Assiria; perciò il re
d’Assiria lo fece imprigionare e mettere in catene.

<span id="an_17:5">17:5</span> Poi il re d’Assiria invase tutto il
paese, salì contro Samaria, e l’assediò per tre anni.

<span id="an_17:6">17:6</span> L’anno nono di Hosea, il re d’Assiria
prese Samaria, e trasportò gl’Israeliti in Assiria e li collocò in
Halah, e sullo Habor, fiume di Gozan, e nelle città dei Medi.

<span id="an_17:7">17:7</span> Questo avvenne perché i figliuoli
d’Israele avean peccato contro l’Eterno, il loro Dio, che li avea tratti
dal paese d’Egitto, di sotto al potere di Faraone re d’Egitto; ed aveano
riveriti altri dèi;

<span id="an_17:8">17:8</span> essi aveano imitati i costumi delle
nazioni che l’Eterno avea cacciate d’innanzi a loro, e quelli che i re
d’Israele aveano introdotti.

<span id="an_17:9">17:9</span> I figliuoli d’Israele aveano fatto, in
segreto, contro l’Eterno, il loro Dio, delle cose non rette; s’erano
costruiti degli alti luoghi in tutte le loro città, dalle torri de’
guardiani alle città fortificate;

<span id="an_17:10">17:10</span> aveano eretto colonne ed idoli sopra
ogni colle elevato e sotto ogni albero verdeggiante;

<span id="an_17:11">17:11</span> e quivi, su tutti gli alti luoghi,
aveano offerto profumi, come le nazioni che l’Eterno avea cacciate
d’innanzi a loro; aveano commesso azioni malvage, provocando ad ira
l’Eterno;

<span id="an_17:12">17:12</span> e avean servito gl’idoli, mentre
l’Eterno avea lor detto: "Non fate una tal cosa!"

<span id="an_17:13">17:13</span> Eppure l’Eterno aveva avvertito Israele
e Giuda per mezzo di tutti i profeti e di tutti i veggenti, dicendo:
"Convertitevi dalle vostre vie malvage, e osservate i miei comandamenti
e i miei precetti, seguendo in tutto la legge che io prescrissi ai
vostri padri, e che ho mandata a voi per mezzo dei miei servi, i
profeti";

<span id="an_17:14">17:14</span> ma essi non vollero dargli ascolto, e
indurarono la loro cervice, come aveano fatto i loro padri, i quali non
ebbero fede nell’Eterno, nel loro Dio;

<span id="an_17:15">17:15</span> e rigettarono le sue leggi e il patto
ch’egli avea fermato coi loro padri, e gli avvertimenti ch’egli avea
loro dato; andaron dietro a cose vacue, diventando vacui essi stessi; e
andaron dietro alle nazioni circonvicine, che l’Eterno avea loro
proibito d’imitare;

<span id="an_17:16">17:16</span> e abbandonarono tutti i comandamenti
dell’Eterno, del loro Dio; si fecero due vitelli di getto, si
fabbricarono degl’idoli d’Astarte, adorarono tutto l’esercito del cielo,
servirono Baal;

<span id="an_17:17">17:17</span> fecero passare per il fuoco i loro
figliuoli e le loro figliuole, si applicarono alla divinazione e agli
incantesimi, e si dettero a fare ciò ch’è male agli occhi dell’Eterno,
provocandolo ad ira.

<span id="an_17:18">17:18</span> Perciò l’Eterno si adirò fortemente
contro Israele, e lo allontanò dalla sua presenza; non rimase altro che
la sola tribù di Giuda.

<span id="an_17:19">17:19</span> E neppur Giuda osservò i comandamenti
dell’Eterno, del suo Dio, ma seguì i costumi stabiliti da Israele.

<span id="an_17:20">17:20</span> E l’Eterno rigettò tutta la stirpe
d’Israele, la umiliò, e l’abbandonò in balìa di predoni, finché la
cacciò dalla sua presenza.

<span id="an_17:21">17:21</span> Poiché, quand’egli ebbe strappato
Israele dalla casa di Davide e quelli ebbero proclamato re Geroboamo,
figliuolo di Nebat, Geroboamo distolse Israele dal seguire l’Eterno, e
gli fece commettere un gran peccato.

<span id="an_17:22">17:22</span> E i figliuoli d’Israele s’abbandonarono
a tutti i peccati che Geroboamo avea commessi, e non se ne ritrassero,

<span id="an_17:23">17:23</span> fino a tanto che l’Eterno mandò via
Israele dalla sua presenza, come l’avea predetto per bocca di tutti i
profeti suoi servi; e Israele fu trasportato dal suo paese in Assiria,
dov’è rimasto fino al dì d’oggi.

<span id="an_17:24">17:24</span> E il re d’Assiria fece venir genti da
Babilonia, da Cutha, da Avva, da Hamath e da Sefarvaim, e le stabilì
nelle città della Samaria in luogo dei figliuoli d’Israele; e quelle
presero possesso della Samaria, e dimorarono nelle sue città.

<span id="an_17:25">17:25</span> E quando cominciarono a dimorarvi, non
temevano l’Eterno; e l’Eterno mandò contro di loro dei leoni, che
faceano strage fra loro.

<span id="an_17:26">17:26</span> Fu quindi detto al re d’Assiria: "Le
genti che tu hai trasportate e stabilite nelle città della Samaria non
conoscono il modo di servire l’iddio del paese; perciò questi ha mandato
contro di loro de’ leoni, che ne fanno strage, perch’esse non conoscono
il modo di servire l’iddio del paese".

<span id="an_17:27">17:27</span> Allora il re d’Assiria dette
quest’ordine: "Fate tornare colà uno dei sacerdoti che avete di là
trasportati; ch’egli vada a stabilirsi quivi, e insegni loro il modo di
servire l’iddio del paese".

<span id="an_17:28">17:28</span> Così uno dei sacerdoti ch’erano stati
trasportati dalla Samaria venne a stabilirsi a Bethel, e insegnò loro
come doveano temere l’Eterno.

<span id="an_17:29">17:29</span> Nondimeno, ognuna di quelle genti si
fece i propri dèi nelle città dove dimorava, e li mise nelle case degli
alti luoghi che i Samaritani aveano costruito.

<span id="an_17:30">17:30</span> Quei di Babilonia fecero
Succoth-Benoth; quelli di Cuth fecero Nergal; quelli di Hamath fecero
Ascima;

<span id="an_17:31">17:31</span> quelli di Avva fecero Nibhaz e Tartak;
e quelli di Sefarvaim bruciavano i loro figliuoli in onore di Adrammelec
e di Anammelec, dèi di Sefarvaim.

<span id="an_17:32">17:32</span> E temevano anche l’Eterno; e si fecero
de’ sacerdoti degli alti luoghi ch’essi prendevano di fra loro, e che
offrivano per essi de’ sacrifizi nelle case degli alti luoghi.

<span id="an_17:33">17:33</span> Così temevano l’Eterno, e servivano al
tempo stesso i loro dèi, secondo il costume delle genti di fra le quali
erano stati trasportati in Samaria.

<span id="an_17:34">17:34</span> Anche oggi continuano nell’antico
costume: non temono l’Eterno, e non si conformano né alle loro leggi e
ai loro precetti, né alla legge e ai comandamenti che l’Eterno
prescrisse ai figliuoli di Giacobbe, da lui chiamato Israele,

<span id="an_17:35">17:35</span> coi quali l’Eterno avea fermato un
patto, dando loro quest’ordine: "Non temete altri dèi, non vi prostrate
dinanzi a loro, non li servite, né offrite loro sacrifizi;

<span id="an_17:36">17:36</span> ma temete l’Eterno, che vi fe’ salire
dal paese d’Egitto per la sua gran potenza e col suo braccio disteso;
dinanzi a lui prostratevi, a lui offrite sacrifizi;

<span id="an_17:37">17:37</span> e abbiate cura di metter sempre in
pratica i precetti, le regole, la legge e i comandamenti ch’egli scrisse
per voi; e non temete altri dèi.

<span id="an_17:38">17:38</span> Non dimenticate il patto ch’io fermai
con voi, e non temete altri dèi;

<span id="an_17:39">17:39</span> ma temete l’Eterno, il vostro Dio, ed
egli vi libererà dalle mani di tutti i vostri nemici".

<span id="an_17:40">17:40</span> Ma quelli non ubbidirono, e
continuarono invece a seguire l’antico loro costume.

<span id="an_17:41">17:41</span> Così quelle genti temevano l’Eterno, e
al tempo stesso servivano i loro idoli; e i loro figliuoli e i figliuoli
dei loro figliuoli hanno continuato fino al dì d’oggi a fare quello che
avean fatto i loro padri.

<span id="an_18:1">18:1</span> Or l’anno terzo di Hosea, figliuolo
d’Ela, re d’Israele, cominciò a regnare Ezechia, figliuolo di Achaz, re
di Giuda.

<span id="an_18:2">18:2</span> Avea venticinque anni quando cominciò a
regnare, e regnò ventinove anni a Gerusalemme. Sua madre si chiamava
Abi, figliuola di Zaccaria.

<span id="an_18:3">18:3</span> Egli fece ciò ch’è giusto agli occhi
dell’Eterno, interamente come avea fatto Davide suo padre.

<span id="an_18:4">18:4</span> Soppresse gli alti luoghi, frantumò le
statue, abbatté l’idolo d’Astarte, e fece a pezzi il serpente di rame
che Mosè avea fatto; perché i figliuoli d’Israele gli aveano fino a quel
tempo offerto profumi; ei lo chiamò Nehushtan.

<span id="an_18:5">18:5</span> Egli ripose la sua fiducia nell’Eterno,
nell’Iddio d’Israele; e fra tutti i re di Giuda che vennero dopo di lui
o che lo precedettero non ve ne fu alcuno simile a lui.

<span id="an_18:6">18:6</span> Si tenne unito all’Eterno, non cessò di
seguirlo, e osservò i comandamenti che l’Eterno avea dati Mosè.

<span id="an_18:7">18:7</span> E l’Eterno fu con Ezechia, che riusciva
in tutte le sue imprese. Si ribellò al re d’Assiria, e non gli fu più
soggetto;

<span id="an_18:8">18:8</span> sconfisse i Filistei fino a Gaza, e ne
devastò il territorio, dalle torri dei guardiani alle città fortificate.

<span id="an_18:9">18:9</span> Il quarto anno del re Ezechia, ch’era il
settimo anno di Hosea, figliuolo d’Ela re d’Israele, Shalmaneser, re
d’Assiria, salì contro Samaria e l’assediò.

<span id="an_18:10">18:10</span> In capo a tre anni, la prese; il sesto
anno di Ezechia, ch’era il nono anno di Hosea, re d’Israele, Samaria fu
presa.

<span id="an_18:11">18:11</span> E il re d’Assiria trasportò
gl’Israeliti in Assiria, e li collocò in Halah, e sullo Habor, fiume di
Gozan, e nelle città dei Medi,

<span id="an_18:12">18:12</span> perché non aveano ubbidito alla voce
dell’Eterno, dell’Iddio loro, ed aveano trasgredito il suo patto, cioè
tutto quello che Mosè, servo dell’Eterno, avea comandato; essi non
l’aveano né ascoltato, né messo in pratica.

<span id="an_18:13">18:13</span> Or il quattordicesimo anno del re
Ezechia, Sennacherib, re d’Assiria, salì contro tutte le città
fortificate di Giuda, e le prese.

<span id="an_18:14">18:14</span> Ed Ezechia, re di Giuda, mandò a dire
al re d’Assiria a Lakis: "Ho mancato; ritirati da me, ed io mi
sottometterò a tutto quello che m’imporrai". E il re d’Assiria impose ad
Ezechia, re di Giuda, trecento talenti d’argento e trenta talenti d’oro.

<span id="an_18:15">18:15</span> Ezechia diede tutto l’argento che si
trovava nella casa dell’Eterno, e nei tesori della casa del re.

<span id="an_18:16">18:16</span> E fu allora che Ezechia, re di Giuda,
staccò dalle porte del tempio dell’Eterno e dagli stipiti le lame d’oro
di cui egli stesso li avea ricoperti, e le diede al re d’Assiria.

<span id="an_18:17">18:17</span> E il re d’Assiria mandò ad Ezechia da
Lakis a Gerusalemme, Tartan, Rabsaris e Rabshaké con un grande esercito.
Essi salirono e giunsero a Gerusalemme. E, come furon giunti, vennero a
fermarsi presso l’acquedotto dello stagno superiore, che è sulla strada
del campo del lavator di panni.

<span id="an_18:18">18:18</span> Chiamarono il re; ed Eliakim, figliuolo
di Hilkia, prefetto del palazzo, si recò da loro con Scebna, il
segretario e Joah figliuolo di Asaf, l’archivista.

<span id="an_18:19">18:19</span> E Rabshaké disse loro: "Andate a dire
ad Ezechia: Così parla il gran re, il re d’Assiria: Che fiducia è
cotesta che tu hai?

<span id="an_18:20">18:20</span> Tu dici che consiglio e forza per far
la guerra non son che parole vane; ma in chi metti la tua fiducia per
ardire di ribellarti a me?

<span id="an_18:21">18:21</span> Ecco, tu t’appoggi sull’Egitto, su
questo sostegno di canna rotta, che penetra nella mano di chi vi
s’appoggia e gliela fora; tal è Faraone, re d’Egitto, per tutti quelli
che confidano in lui.

<span id="an_18:22">18:22</span> Forse mi direte: Noi confidiamo
nell’Eterno, nel nostro Dio. Ma non è egli quello stesso di cui Ezechia
ha soppresso gli alti luoghi e gli altari, dicendo a Giuda e a
Gerusalemme: Voi adorerete soltanto dinanzi a questo altare a
Gerusalemme?

<span id="an_18:23">18:23</span> Or dunque fa’ una scommessa col mio
signore; il re d’Assiria! Io ti darò duemila cavalli, se tu puoi fornire
altrettanti cavalieri da montarli.

<span id="an_18:24">18:24</span> E come potresti tu far voltar le spalle
a un solo capitano tra gl’infimi servi del mio signore? E confidi
nell’Egitto, a motivo de’ suoi carri e de’ suoi cavalieri!

<span id="an_18:25">18:25</span> E adesso sono io forse salito senza il
volere dell’Eterno contro questo luogo per distruggerlo? L’Eterno m’ha
detto: Sali contro questo paese e distruggilo".

<span id="an_18:26">18:26</span> Allora Eliakim, figliuolo di Hilkia,
Scebna e Joah dissero a Rabshaké: "Ti prego, parla ai tuoi servi in
aramaico, perché noi lo intendiamo; e non ci parlare in lingua giudaica,
in guisa che la gente che sta sulle mura oda".

<span id="an_18:27">18:27</span> Ma Rabshaké rispose loro: "Forse che il
mio signore m’ha mandato a dir queste cose al tuo signore e a te? Non
m’ha egli mandato a dirle a quegli uomini che stan seduti sulle mura e
saran quanto prima ridotti a mangiare il loro sterco e a bere la loro
orina con voi?"

<span id="an_18:28">18:28</span> Allora Rabshaké, stando in piè, gridò
al alta voce, e disse in lingua giudaica: "Udite la parola del gran re,
del re d’Assiria!

<span id="an_18:29">18:29</span> Così parla il re: Non v’inganni
Ezechia; poich’egli non potrà liberarvi dalle mie mani;

<span id="an_18:30">18:30</span> né v’induca Ezechia a confidarvi
nell’Eterno, dicendo: L’Eterno ci libererà certamente, e questa città
non sarà data nelle mani del re d’Assiria.

<span id="an_18:31">18:31</span> Non date ascolto ad Ezechia, perché
così dice il re d’Assiria: Fate pace con me e arrendetevi a me, e ognuno
di voi mangerà del frutto della sua vigna e del suo fico, e berrà
dell’acqua della sua cisterna,

<span id="an_18:32">18:32</span> finch’io venga e vi meni in un paese
simile al vostro: paese di grano e di vino, paese di pane e di vigne,
paese d’ulivi da olio e di miele; e voi vivrete, e non morrete. Non date
dunque ascolto ad Ezechia, quando cerca d’ingannarvi dicendo: L’Eterno
ci libererà.

<span id="an_18:33">18:33</span> Ha qualcuno degli dèi delle genti
liberato il proprio paese dalle mani del re d’Assiria?

<span id="an_18:34">18:34</span> Dove sono gli dèi di Hamath e d’Arpad?
Dove sono gli dèi di Sefarvaim, di Hena e d’Ivva? Hanno essi liberata
Samaria dalla mia mano?

<span id="an_18:35">18:35</span> Quali sono, tra tutti gli dèi di quei
paesi, quelli che abbiano liberato il paese loro dalla mia mano?
L’Eterno avrebb’egli a liberar dalla mia mano Gerusalemme?"

<span id="an_18:36">18:36</span> E il popolo si tacque, e non gli
rispose nulla; poiché il re avea dato quest’ordine: "Non gli
rispondete!"

<span id="an_18:37">18:37</span> Allora Eliakim, figliuolo di Hilkia,
prefetto del palazzo, Scebna il segretario, e Joab figliuolo d’Asaf,
l’archivista, vennero da Ezechia con le vesti stracciate, e gli
riferirono le parole di Rabshaké.

<span id="an_19:1">19:1</span> Quando il re Ezechia ebbe udite queste
cose, si stracciò le vesti, si coprì d’un sacco, ed entrò nella casa
dell’Eterno.

<span id="an_19:2">19:2</span> E mandò Eliakim, prefetto del palazzo,
Scebna il segretario, e i più vecchi tra i sacerdoti, coperti di sacchi,
dal profeta Isaia, figliuolo di Amots.

<span id="an_19:3">19:3</span> Essi gli dissero: "Così parla Ezechia:
Questo è giorno d’angoscia, di castigo, d’obbrobrio; poiché i figliuoli
stan per uscire dal seno materno, ma la forza manca per partorirli.

<span id="an_19:4">19:4</span> Forse l’Eterno, il tuo Dio, ha udite
tutte le parole di Rabshaké, che il re d’Assiria, suo signore, ha
mandato ad oltraggiare l’Iddio vivente; e, forse, l’Eterno, il tuo Dio,
punirà le parole che ha udite. Rivolgigli dunque una preghiera a pro del
resto del popolo che sussiste ancora!"

<span id="an_19:5">19:5</span> I servi del re Ezechia si recaron dunque
da Isaia.

<span id="an_19:6">19:6</span> Ed Isaia disse loro: "Ecco quel che
direte al vostro signore: Così dice l’Eterno: Non ti spaventare per le
parole che hai udite, con le quali i servi del re d’Assiria m’hanno
oltraggiato.

<span id="an_19:7">19:7</span> Ecco, io metterò in lui uno spirito tale
che, all’udire una certa notizia, egli tornerà al suo paese; ed io lo
farò cadere di spada nel suo paese".

<span id="an_19:8">19:8</span> Rabshaké tornò al re d’Assiria, e lo
trovò che assediava Libna; poiché egli avea saputo che il suo signore
era partito da Lakis.

<span id="an_19:9">19:9</span> Or Sennacherib ricevette notizie di
Tirhaka, re d’Etiopia, che dicevano: "Ecco, egli s’è mosso per darti
battaglia"; perciò inviò di nuovo dei messi ad Ezechia, dicendo loro:

<span id="an_19:10">19:10</span> "Direte così ad Ezechia, re di Giuda:
Il tuo Dio, nel quale confidi, non t’inganni dicendo: Gerusalemme non
sarà data nelle mani del re d’Assiria.

<span id="an_19:11">19:11</span> Ecco, tu hai udito quello che i re
d’Assiria hanno fatto a tutti i paesi, e come li hanno distrutti; e tu
scamperesti?

<span id="an_19:12">19:12</span> Gli dèi delle nazioni che i miei padri
distrussero, gli dèi di Gozan, di Haran, di Retsef, dei figliuoli di
Eden ch’erano a Telassar, valsero eglino a liberarle?

<span id="an_19:13">19:13</span> Dov’è il re di Hamath, il re d’Arpad, e
il re della città di Sefarvaim, di Hena e d’Ivva?"

<span id="an_19:14">19:14</span> Ezechia, ricevuta la lettera per le
mani dei messi, la lesse; poi salì alla casa dell’Eterno, e la spiegò
davanti all’Eterno;

<span id="an_19:15">19:15</span> e davanti all’Eterno pregò in questo
modo: "O Eterno, Dio d’Israele, che siedi sopra i cherubini, tu, tu solo
sei l’Iddio di tutti i regni della terra; tu hai fatti i cieli e la
terra.

<span id="an_19:16">19:16</span> O Eterno, porgi l’orecchio tuo, e
ascolta! o Eterno, apri gli occhi tuoi, e guarda! Ascolta le parole di
Sennacherib, che ha mandato quest’uomo per insultare l’Iddio vivente!

<span id="an_19:17">19:17</span> E’ vero, o Eterno: i re d’Assiria hanno
desolato le nazioni e i loro paesi,

<span id="an_19:18">19:18</span> e han gettati nel fuoco i loro dèi;
perché quelli non erano dèi; erano opera delle mani degli uomini; eran
legno e pietra; ed essi li hanno distrutti.

<span id="an_19:19">19:19</span> Ma ora, o Eterno, o Dio nostro,
salvaci, te ne supplico, dalle mani di costui, affinché tutti i regni
della terra conoscano che tu solo, o Eterno, sei Dio!"

<span id="an_19:20">19:20</span> Allora Isaia, figliuolo di Amots, mandò
a dire ad Ezechia: "Così parla l’Eterno, l’Iddio d’Israele: Ho udito la
preghiera che mi hai rivolta riguardo a Sennacherib, re d’Assiria.

<span id="an_19:21">19:21</span> Questa è la parola che l’Eterno ha
pronunziata contro di lui: "La vergine figliuola di Sion ti sprezza, si
fa beffe di te; la figliuola di Gerusalemme scrolla il capo dietro a te.

<span id="an_19:22">19:22</span> Chi hai tu insultato ed oltraggiato?
Contro chi hai tu alzata la voce e levati in alto gli occhi tuoi? Contro
il Santo d’Israele!

<span id="an_19:23">19:23</span> Per bocca de’ tuoi messi tu hai
insultato il Signore, e hai detto: Con la moltitudine de’ miei carri io
son salito in vetta alle montagne, son penetrato nei recessi del Libano;
io abbatterò i suoi cedri più alti, i suoi cipressi più belli, e
arriverò al suo più remoto ricovero, alla sua più magnifica foresta.

<span id="an_19:24">19:24</span> Io ho scavato e ho bevuto delle acque
straniere; con la pianta de’ miei piedi prosciugherò tutti i fiumi
d’Egitto.

<span id="an_19:25">19:25</span> Non hai udito? Da lungo tempo ho
preparato questo: dai tempi antichi ne ho formato il disegno; ed ora ho
fatto sì che si compia: che tu riduca città forti in monti di ruine.

<span id="an_19:26">19:26</span> I loro abitanti, privi di forza, sono
spaventati e confusi; son come l’erba de’ campi, come il verde tenero
de’ prati, come l’erbetta che nasce sui tetti, come grano riarso prima
che formi la spiga.

<span id="an_19:27">19:27</span> Ma io so quando ti siedi, quand’esci,
quand’entri, e quando t’infurii contro di me.

<span id="an_19:28">19:28</span> E per codesto tuo infuriare contro di
me e perché la tua arroganza è giunta alle mie orecchie, io ti metterò
il mio anello nelle narici, il mio morso in bocca, e ti rimenerò
indietro per la via che hai fatta, venendo".

<span id="an_19:29">19:29</span> E questo, o Ezechia, ti servirà di
segno: Quest’anno si mangerà il frutto del grano caduto; il secondo
anno, quello che crescerà da sé; ma il terzo anno, seminerete e
mieterete; pianterete vigne, e ne mangerete il frutto.

<span id="an_19:30">19:30</span> E ciò che resterà della casa di Giuda e
scamperà, continuerà a mettere radici all’ingiù e a portar frutto in
alto;

<span id="an_19:31">19:31</span> poiché da Gerusalemme uscirà un
residuo, e dal monte Sion uscirà quel che sarà scampato. Questo farà lo
zelo ardente dell’Eterno degli eserciti!

<span id="an_19:32">19:32</span> Perciò così parla l’Eterno riguardo al
re d’Assiria: Egli non entrerà in questa città, e non vi lancerà
freccia; non le si farà innanzi con scudi, e non eleverà trincee contro
ad essa.

<span id="an_19:33">19:33</span> Ei se ne tornerà per la via ond’è
venuto, e non entrerà in questa città, dice l’Eterno.

<span id="an_19:34">19:34</span> Io proteggerò questa città affin di
salvarla, per amor di me stesso e per amor di Davide, mio servo".

<span id="an_19:35">19:35</span> E quella stessa notte avvenne che
l’angelo dell’Eterno uscì e colpì nel campo degli Assiri
cent’ottantacinquemila uomini; e quando la gente si levò la mattina,
ecco, eran tutti cadaveri.

<span id="an_19:36">19:36</span> Allora Sennacherib re d’Assiria levò il
campo, partì e se ne tornò a Ninive, dove rimase.

<span id="an_19:37">19:37</span> E avvenne che, mentr’egli stava
adorando nella casa del suo dio Nisroc, i suoi figliuoli Adrammelec e
Saretser lo uccisero a colpi di spada, e si rifugiarono nel paese di
Ararat. Esarhaddon, suo figliuolo, regnò in luogo suo.

<span id="an_20:1">20:1</span> In quel tempo, Ezechia fu malato a morte.
Il profeta Isaia, figliuolo di Amots, si recò da lui, e gli disse: "Così
parla l’Eterno: Metti ordine alle cose della tua casa; perché tu sei un
uomo morto; non vivrai".

<span id="an_20:2">20:2</span> Allora Ezechia volse la faccia verso il
muro, e fece una preghiera all’Eterno, dicendo:

<span id="an_20:3">20:3</span> "O Eterno, te ne supplico, ricordati come
io ho camminato nel tuo cospetto con fedeltà e con integrità di cuore, e
come ho fatto ciò ch’è bene agli occhi tuoi". Ed Ezechia dette in un
gran pianto.

<span id="an_20:4">20:4</span> Isaia non era ancora giunto nel centro
della città, quando la parola dell’Eterno gli fu rivolta in questi
termini:

<span id="an_20:5">20:5</span> "Torna indietro, e di’ ad Ezechia,
principe del mio popolo: Così parla l’Eterno, l’Iddio di Davide tuo
padre: Ho udita la tua preghiera, ho vedute le tue lacrime; ecco, io ti
guarisco; fra tre giorni salirai alla casa dell’Eterno.

<span id="an_20:6">20:6</span> Aggiungerò alla tua vita quindici anni,
libererò te e questa città dalle mani del re d’Assiria, e proteggerò
questa città per amor di me stesso, e per amor di Davide mio servo".

<span id="an_20:7">20:7</span> Ed Isaia disse: "Prendete un impiastro di
fichi secchi!" Lo presero, e lo misero sull’ulcera, e il re guarì.

<span id="an_20:8">20:8</span> Or Ezechia avea detto ad Isaia: "A che
segno riconoscerò io che l’Eterno mi guarirà e che fra tre giorni salirò
alla casa dell’Eterno?"

<span id="an_20:9">20:9</span> E Isaia gli avea risposto: "Eccoti da
parte dell’Eterno il segno, dal quale riconoscerai che l’Eterno adempirà
la parola che ha pronunziata: Vuoi tu che l’ombra s’allunghi per dieci
gradini ovvero retroceda di dieci gradini?"

<span id="an_20:10">20:10</span> Ezechia rispose: "E’ cosa facile che
l’ombra s’allunghi per dieci gradini; no; l’ombra retroceda piuttosto di
dieci gradini".

<span id="an_20:11">20:11</span> E il profeta Isaia invocò l’Eterno, il
quale fece retrocedere l’ombra di dieci gradini sui gradini d’Achaz, sui
quali era discesa.

<span id="an_20:12">20:12</span> In quel tempo, Berodac-Baladan,
figliuolo di Baladan, re di Babilonia, mandò una lettera e un dono ad
Ezechia, giacché avea sentito che Ezechia era stato infermo.

<span id="an_20:13">20:13</span> Ezechia dette udienza agli
ambasciatori, e mostrò loro la casa dov’erano tutte le sue cose
preziose, l’argento, l’oro, gli aromi, gli oli finissimi, il suo
arsenale, e tutto quello che si trovava nei suoi tesori. Non vi fu cosa
nella sua casa e in tutti i suoi domini, che Ezechia non mostrasse loro.

<span id="an_20:14">20:14</span> Allora il profeta Isaia si recò dal re
Ezechia, e gli disse: "Che hanno detto quegli uomini? e donde son venuti
a te?" Ezechia rispose: "Son venuti da un paese lontano: da Babilonia".

<span id="an_20:15">20:15</span> Isaia disse: "Che hanno veduto in casa
tua?" Ezechia rispose: "Hanno veduto tutto quello ch’è in casa mia; non
v’è cosa nei miei tesori, ch’io non abbia mostrata loro".

<span id="an_20:16">20:16</span> Allora Isaia disse ad Ezechia: "Ascolta
la parola dell’Eterno:

<span id="an_20:17">20:17</span> Ecco, i giorni stanno per venire,
quando tutto quello ch’è in casa tua e tutto quello che i tuoi padri
hanno accumulato fin al dì d’oggi, sarà trasportato a Babilonia; e nulla
ne rimarrà, dice l’Eterno.

<span id="an_20:18">20:18</span> E de’ tuoi figliuoli che saranno usciti
da te, che tu avrai generati, ne saranno presi per farne degli eunuchi
nel palazzo del re di Babilonia".

<span id="an_20:19">20:19</span> Ed Ezechia rispose ad Isaia: "La parola
dell’Eterno che tu hai pronunziata, è buona". E aggiunse: "Sì, se almeno
vi sarà pace e sicurtà durante i giorni miei".

<span id="an_20:20">20:20</span> Il rimanente delle azioni di Ezechia, e
tutte le sue prodezze, e com’egli fece il serbatoio e l’acquedotto e
condusse le acque nella città, sono cose scritte nel libro delle
Cronache dei re di Giuda.

<span id="an_20:21">20:21</span> Ezechia s’addormentò coi suoi padri, e
Manasse, suo figliuolo, regnò in luogo suo.

<span id="an_21:1">21:1</span> Manasse avea dodici anni quando cominciò
a regnare, e regnò cinquantacinque anni a Gerusalemme. Sua madre si
chiamava Heftsiba.

<span id="an_21:2">21:2</span> Egli fece ciò ch’è male agli occhi
dell’Eterno, seguendo le abominazioni delle nazioni che l’Eterno avea
cacciate d’innanzi ai figliuoli d’Israele.

<span id="an_21:3">21:3</span> Egli riedificò gli alti luoghi che
Ezechia suo padre avea distrutti, eresse altari a Baal, fece un idolo
d’Astarte, come avea fatto Achab re d’Israele, e adorò tutto l’esercito
del cielo e lo servì.

<span id="an_21:4">21:4</span> Eresse pure degli altari ad altri dèi
nella casa dell’Eterno, riguardo alla quale l’Eterno avea detto: "In
Gerusalemme io porrò il mio nome".

<span id="an_21:5">21:5</span> Eresse altari a tutto l’esercito del
cielo nei due cortili della casa dell’Eterno.

<span id="an_21:6">21:6</span> Fece passare pel fuoco il suo figliuolo,
si dette alla magia e agl’incantesimi, e istituì di quelli che evocavano
gli spiriti e predicevan l’avvenire; s’abbandonò interamente a fare ciò
ch’è male agli occhi dell’Eterno, provocandolo ad ira.

<span id="an_21:7">21:7</span> Mise l’idolo d’Astarte che avea fatto,
nella casa riguardo alla quale l’Eterno avea detto a Davide e a Salomone
suo figliuolo: "In questa casa, e a Gerusalemme, che io ho scelta fra
tutte le tribù d’Israele, porrò il mio nome in perpetuo;

<span id="an_21:8">21:8</span> e non permetterò più che il piè d’Israele
vada errando fuori del paese ch’io detti ai suoi padri, purché essi
abbian cura di mettere in pratica tutto quello che ho loro comandato, e
tutta la legge che il mio servo Mosè ha loro prescritta".

<span id="an_21:9">21:9</span> Ma essi non obbedirono, e Manasse li
indusse a far peggio delle nazioni che l’Eterno avea distrutte dinanzi
ai figliuoli d’Israele.

<span id="an_21:10">21:10</span> E l’Eterno parlò per mezzo de’ suoi
servi, i profeti, in questi termini:

<span id="an_21:11">21:11</span> "Giacché Manasse, re di Giuda, ha
commesso queste abominazioni e ha fatto peggio di quanto fecer mai gli
Amorei, prima di lui, e mediante i suoi idoli ha fatto peccare anche
Giuda,

<span id="an_21:12">21:12</span> così dice l’Eterno, l’Iddio d’Israele:
Ecco, io faccio venire su Gerusalemme e su Giuda tali sciagure, che
chiunque ne udrà parlare n’avrà intronate le orecchie.

<span id="an_21:13">21:13</span> E stenderò su Gerusalemme la cordella
di Samaria e il livello della casa di Achab; e ripulirò Gerusalemme come
si ripulisce un piatto, che, dopo ripulito, si vòlta sottosopra.

<span id="an_21:14">21:14</span> E abbandonerò quel che resta della mia
eredità; li darò nelle mani dei loro nemici, e diverranno preda e
bottino di tutti i loro nemici,

<span id="an_21:15">21:15</span> perché hanno fatto ciò ch’è male agli
occhi miei, e m’hanno provocato ad ira dal giorno che i loro padri
uscirono dall’Egitto, fino al dì d’oggi".

<span id="an_21:16">21:16</span> Manasse sparse inoltre moltissimo
sangue innocente: tanto, da empirne Gerusalemme da un capo all’altro;
senza contare i peccati che fece commettere a Giuda, facendo ciò ch’è
male agli occhi dell’Eterno.

<span id="an_21:17">21:17</span> Il rimanente delle azioni di Manasse, e
tutto quello che fece, e i peccati che commise, si trova scritto nel
libro delle Cronache dei re di Giuda.

<span id="an_21:18">21:18</span> Manasse s’addormentò coi suoi padri, e
fu sepolto nel giardino della sua casa, nel giardino di Uzza; e Amon,
suo figliuolo, regnò in luogo suo.

<span id="an_21:19">21:19</span> Amon avea ventidue anni quando cominciò
a regnare, e regnò due anni a Gerusalemme. Sua madre si chiamava
Meshullemeth, figliuola di Haruts di Jotba.

<span id="an_21:20">21:20</span> Egli fece ciò ch’è male agli occhi
dell’Eterno, come avea fatto Manasse suo padre;

<span id="an_21:21">21:21</span> seguì in tutto la via battuta dal padre
suo, servì agl’idoli ai quali avea servito suo padre, e li adorò;

<span id="an_21:22">21:22</span> abbandonò l’Eterno, l’Iddio dei suoi
padri, e non camminò per la via dell’Eterno.

<span id="an_21:23">21:23</span> Or i servi di Amon ordirono una
congiura contro di lui, e uccisero il re in casa sua.

<span id="an_21:24">21:24</span> Ma il popolo del paese mise a morte
tutti quelli che avean congiurato contro il re Amon, e fece re, in sua
vece, Giosia suo figliuolo.

<span id="an_21:25">21:25</span> Il rimanente delle azioni compiute da
Amon, si trova scritto nel libro delle Cronache dei re di Giuda.

<span id="an_21:26">21:26</span> (H21-25) Egli fu sepolto nel suo
sepolcro, nel giardino di Uzza; e Giosia, suo figliuolo, regnò in luogo
suo.

<span id="an_22:1">22:1</span> Giosia avea otto anni quando incominciò a
regnare, e regnò trentun anni a Gerusalemme. Sua madre si chiamava
Jedida, figliuola d’Adaia, da Botskath.

<span id="an_22:2">22:2</span> Egli fece ciò ch’è giusto agli occhi
dell’Eterno, e camminò in tutto e per tutto per la via di Davide suo
padre, senza scostarsene né a destra né a sinistra.

<span id="an_22:3">22:3</span> Or l’anno diciottesimo del re Giosia, il
re mandò nella casa dell’Eterno Shafan, il segretario, figliuolo di
Atsalia, figliuolo di Meshullam, e gli disse:

<span id="an_22:4">22:4</span> "Sali da Hilkia, il sommo sacerdote, e
digli che metta assieme il danaro ch’è stato portato nella casa
dell’Eterno, e che i custodi della soglia hanno raccolto dalle mani del
popolo;

<span id="an_22:5">22:5</span> che lo si consegni ai direttori preposti
ai lavori della casa dell’Eterno; e che questi lo diano agli operai
addetti alle riparazioni della casa dell’Eterno:

<span id="an_22:6">22:6</span> ai legnaiuoli, ai costruttori ed ai
muratori, e se ne servano per comprare del legname e delle pietre da
tagliare, per le riparazioni della casa.

<span id="an_22:7">22:7</span> Ma non si farà render conto a quelli in
mano ai quali sarà rimesso il danaro, perché agiscono con fedeltà".

<span id="an_22:8">22:8</span> Allora il sommo sacerdote Hilkia disse a
Shafan, il segretario: "Ho trovato nella casa dell’Eterno il libro della
legge". E Hilkia diede il libro a Shafan, che lo lesse.

<span id="an_22:9">22:9</span> E Shafan, il segretario, andò a riferir
la cosa al re, e gli disse: "I tuoi servi hanno versato il danaro che
s’è trovato nella casa, e l’hanno consegnato a quelli che son preposti
ai lavori della casa dell’Eterno".

<span id="an_22:10">22:10</span> E Shafan, il segretario, disse ancora
al re: "Il sacerdote Hilkia mi ha dato un libro". E Shafan lo lesse alla
presenza del re.

<span id="an_22:11">22:11</span> Quando il re ebbe udite le parole del
libro della legge, si stracciò le vesti.

<span id="an_22:12">22:12</span> Poi diede quest’ordine al sacerdote
Hilkia, ad Ahikam, figliuolo di Shafan, ad Acbor, figliuolo di Micaia, a
Shafan, il segretario, e ad Asaia, servo del re:

<span id="an_22:13">22:13</span> "Andate a consultare l’Eterno per me,
per il popolo e per tutto Giuda, riguardo alle parole di questo libro
che s’è trovato; giacché grande è l’ira dell’Eterno che s’è accesa
contro di noi, perché i nostri padri non hanno ubbidito alle parole di
questo libro, e non hanno messo in pratica tutto quello che in esso ci è
prescritto".

<span id="an_22:14">22:14</span> Il sacerdote Hilkia, Ahikam, Acbor,
Shafan ed Asaia andarono dalla profetessa Hulda, moglie di Shallum,
guardaroba, figliuolo di Tikva, figliuolo di Harhas. Essa dimorava a
Gerusalemme, nel secondo quartiere; e quando ebbero parlato con lei,
ella disse loro:

<span id="an_22:15">22:15</span> "Così dice l’Eterno, l’Iddio d’Israele:
Dite all’uomo che vi ha mandati da me:

<span id="an_22:16">22:16</span> Così dice l’Eterno: Ecco, io farò
venire delle sciagure su questo luogo e sopra i suoi abitanti,
conformemente a tutte le parole del libro che il re di Giuda ha letto.

<span id="an_22:17">22:17</span> Essi m’hanno abbandonato ed hanno
offerto profumi ad altri dèi per provocarmi ad ira con tutte le opere
delle loro mani; perciò la mia ira s’è accesa contro questo luogo, e non
si estinguerà.

<span id="an_22:18">22:18</span> Quanto al re di Giuda che v’ha mandati
a consultare l’Eterno, gli direte questo: Così dice l’Eterno, l’Iddio
d’Israele, riguardo alle parole che tu hai udite:

<span id="an_22:19">22:19</span> Giacché il tuo cuore è stato toccato,
giacché ti sei umiliato dinanzi all’Eterno, udendo ciò che io ho detto
contro questo luogo e contro i suoi abitanti, che saranno cioè
abbandonati alla desolazione ed alla maledizione; giacché ti sei
stracciate le vesti e hai pianto dinanzi a me, anch’io t’ho ascoltato,
dice l’Eterno.

<span id="an_22:20">22:20</span> Perciò, ecco, io ti riunirò coi tuoi
padri, e te n’andrai in pace nel tuo sepolcro; e gli occhi tuoi non
vedranno tutte le sciagure ch’io farò piombare su questo luogo". E
quelli riferirono al re la risposta.

<span id="an_23:1">23:1</span> Allora il re mandò a far raunare presso
di sé tutti gli anziani di Giuda e di Gerusalemme.

<span id="an_23:2">23:2</span> E il re salì alla casa dell’Eterno, con
tutti gli uomini di Giuda, tutti gli abitanti di Gerusalemme, i
sacerdoti, i profeti e tutto il popolo, piccoli e grandi, e lesse in
loro presenza tutte le parole del libro del patto, ch’era stato trovato
nella casa dell’Eterno.

<span id="an_23:3">23:3</span> Il re, stando in piedi sul palco, stabilì
un patto dinanzi all’Eterno, impegnandosi di seguire l’Eterno,
d’osservare i suoi comandamenti, i suoi precetti e le sue leggi con
tutto il cuore e con tutta l’anima, per mettere in pratica le parole di
questo patto, scritte in quel libro. E tutto il popolo acconsentì al
patto.

<span id="an_23:4">23:4</span> E il re ordinò al sommo sacerdote Hilkia,
ai sacerdoti del secondo ordine e ai custodi della soglia di trar fuori
del tempio dell’Eterno tutti gli arredi che erano stati fatti per Baal,
per Astarte e per tutto l’esercito celeste, e li arse fuori di
Gerusalemme nei campi del Kidron, e ne portò le ceneri a Bethel.

<span id="an_23:5">23:5</span> E destituì i sacerdoti idolatri che i re
di Giuda aveano istituito per offrir profumi negli alti luoghi nelle
città di Giuda e nei dintorni di Gerusalemme, e quelli pure che offrivan
profumi a Baal, al sole, alla luna, ai segni dello zodiaco, e a tutto
l’esercito del cielo.

<span id="an_23:6">23:6</span> Trasse fuori dalla casa dell’Eterno
l’idolo d’Astarte, che trasportò fuori di Gerusalemme verso il torrente
Kidron; l’arse presso il torrente Kidron, lo ridusse in cenere, e ne
gettò la cenere sui sepolcri della gente del popolo.

<span id="an_23:7">23:7</span> Demolì le case di quelli che si
prostituivano, le quali si trovavano nella casa dell’Eterno, e dove le
donne tessevano delle tende per Astarte.

<span id="an_23:8">23:8</span> Fece venire tutti i sacerdoti dalle città
di Giuda, contaminò gli alti luoghi dove i sacerdoti aveano offerto
profumi, da Gheba a Beer-Sceba, e abbatté gli alti luoghi delle porte:
quello ch’era all’ingresso della porta di Giosuè, governatore della
città, e quello ch’era a sinistra della porta della città.

<span id="an_23:9">23:9</span> Or que’ sacerdoti degli alti luoghi non
salivano a sacrificare sull’altare dell’Eterno a Gerusalemme; mangiavan
però pane azzimo in mezzo ai loro fratelli.

<span id="an_23:10">23:10</span> Contaminò Tofeth, nella valle dei
figliuoli di Hinnom, affinché nessuno facesse più passare per il fuoco
il suo figliuolo o la sua figliuola in onore di Molec.

<span id="an_23:11">23:11</span> Non permise più che i cavalli
consacrati al sole dai re di Giuda entrassero nella casa dell’Eterno,
nell’abitazione dell’eunuco Nethan-Melec, ch’era nel recinto del tempio;
e diede alle fiamme i carri del sole.

<span id="an_23:12">23:12</span> Il re demolì gli altari ch’erano sulla
terrazza della camera superiore di Achaz, e che i re di Giuda aveano
fatti, e gli altari che avea fatti Manasse nei due cortili della casa
dell’Eterno; e, dopo averli fatti a pezzi e tolti di là, ne gettò la
polvere nel torrente Kidron.

<span id="an_23:13">23:13</span> E il re contaminò gli alti luoghi
ch’erano dirimpetto a Gerusalemme, a destra del monte della perdizione,
e che Salomone re d’Israele aveva eretti in onore di Astarte,
l’abominazione dei Sidoni, di Kemosh, l’abominazione di Moab, e di
Milcom, l’abominazione dei figliuoli d’Ammon.

<span id="an_23:14">23:14</span> E spezzò le statue, abbatté gl’idoli
d’Astarte, e riempì que’ luoghi d’ossa umane.

<span id="an_23:15">23:15</span> Abbatté pure l’altare che era a Bethel,
e l’alto luogo, fatto da Geroboamo, figliuolo di Nebat, il quale avea
fatto peccare Israele: arse l’alto luogo e lo ridusse in polvere, ed
arse l’idolo d’Astarte.

<span id="an_23:16">23:16</span> Or Giosia, voltatosi, scòrse i sepolcri
ch’eran quivi sul monte, e mandò a trarre le ossa fuori da quei
sepolcri, e le arse sull’altare, contaminandolo, secondo la parola
dell’Eterno pronunziata dall’uomo di Dio, che aveva annunziate queste
cose.

<span id="an_23:17">23:17</span> Poi disse: "Che monumento è quello
ch’io vedo là?" La gente della città gli rispose: "E’ il sepolcro
dell’uomo di Dio che venne da Giuda, e che proclamò contro l’altare di
Bethel queste cose che tu hai fatte".

<span id="an_23:18">23:18</span> Egli disse: "Lasciatelo stare; nessuno
muova le sue ossa!" Così le sue ossa furon conservate con le ossa del
profeta ch’era venuto da Samaria.

<span id="an_23:19">23:19</span> Giosia fece anche sparire tutte le case
degli alti luoghi che erano nella città di Samaria e che i re d’Israele
aveano fatte per provocare ad ira l’Eterno, e fece di essi esattamente
quel che avea fatto di quei di Bethel.

<span id="an_23:20">23:20</span> Immolò sugli altari tutti i sacerdoti
degli alti luoghi che eran colà, e su quegli altari bruciò ossa umane.
Poi tornò a Gerusalemme.

<span id="an_23:21">23:21</span> Il re diede a tutto il popolo
quest’ordine: "Fate la Pasqua in onore dell’Eterno, del vostro Dio,
secondo che sta scritto in questo libro del patto".

<span id="an_23:22">23:22</span> Poiché Pasqua simile non era stata
fatta dal tempo de’ giudici che avean governato Israele, e per tutto il
tempo dei re d’Israele e dei re di Giuda;

<span id="an_23:23">23:23</span> ma nel diciottesimo anno del re Giosia
cotesta Pasqua fu fatta, in onor dell’Eterno, a Gerusalemme.

<span id="an_23:24">23:24</span> Giosia fe’ pure sparire quelli che
evocavano gli spiriti e quelli che predicevano l’avvenire, le divinità
familiari, gl’idoli e tutte le abominazioni che si vedevano nel paese di
Giuda e a Gerusalemme, affin di mettere in pratica le parole della
legge, scritte nel libro che il sacerdote Hilkia avea trovato nella casa
dell’Eterno.

<span id="an_23:25">23:25</span> E prima di Giosia non c’è stato re che
come lui si sia convertito all’Eterno con tutto il suo cuore, con tutta
l’anima sua e con tutta la sua forza, seguendo in tutto la legge di
Mosè; e, dopo di lui, non n’è sorto alcuno di simile.

<span id="an_23:26">23:26</span> Tuttavia l’Eterno non desistette
dall’ardore della grand’ira ond’era infiammato contro Giuda, a motivo di
tutti gli oltraggi coi quali Manasse lo avea provocato ad ira.

<span id="an_23:27">23:27</span> E l’Eterno disse: "Anche Giuda io torrò
d’innanzi al mio cospetto come n’ho tolto Israele; e rigetterò
Gerusalemme, la città ch’io m’ero scelta, e la casa della quale avevo
detto: Là sarà il mio nome".

<span id="an_23:28">23:28</span> Il rimanente delle azioni di Giosia,
tutto quello che fece, si trova scritto nel libro delle Cronache dei re
di Giuda.

<span id="an_23:29">23:29</span> A tempo suo, Faraone Neco, re d’Egitto,
salì contro il re d’Assiria, verso il fiume Eufrate. Il re Giosia gli
marciò contro, e Faraone, al primo incontro, l’uccise a Meghiddo.

<span id="an_23:30">23:30</span> I suoi servi lo menaron via morto sopra
un carro, e lo trasportarono da Meghiddo a Gerusalemme, dove lo
seppellirono nel suo sepolcro. E il popolo del paese prese Joachaz,
figliuolo di Giosia, lo unse, e lo fece re in luogo di suo padre.

<span id="an_23:31">23:31</span> Joachaz avea ventitre anni quando
cominciò a regnare, e regnò tre mesi a Gerusalemme. Il nome di sua madre
era Hamutal, figliuola di Geremia da Libna.

<span id="an_23:32">23:32</span> Egli fece ciò ch’è male agli occhi del
l’Eterno, in tutto e per tutto come avean fatto i suoi padri.

<span id="an_23:33">23:33</span> Faraone Neco lo mise in catene a Ribla,
nel paese di Hamath, perché non regnasse più a Gerusalemme; e impose al
paese un’indennità di cento talenti d’argento e di un talento d’oro.

<span id="an_23:34">23:34</span> E Faraone Neco fece re Eliakim,
figliuolo di Giosia, in luogo di Giosia suo padre, e gli mutò il nome in
quello di Joiakim; e, preso Joachaz, lo menò in Egitto, dove morì.

<span id="an_23:35">23:35</span> Joiakim diede a Faraone l’argento e
l’oro; ma, per pagare quel danaro secondo l’ordine di Faraone, tassò il
paese; e, imponendo a ciascuno una certa tassa, cavò dal popolo del
paese l’argento e l’oro da dare a Faraone Neco.

<span id="an_23:36">23:36</span> Joiakim avea venticinque anni quando
cominciò a regnare, e regnò undici anni a Gerusalemme. Il nome di sua
madre era Zebudda, figliuola di Pedaia da Ruma.

<span id="an_23:37">23:37</span> Egli fece ciò ch’è male agli occhi
dell’Eterno, in tutto e per tutto come aveano fatto i suoi padri.

<span id="an_24:1">24:1</span> Al suo tempo, venne Nebucadnetsar re di
Babilonia, e Joiakim gli fu assoggettato per tre anni; poi tornò a
ribellarsi.

<span id="an_24:2">24:2</span> E l’Eterno mandò contro Joiakim schiere
di Caldei, di Siri, schiere di Moabiti, schiere di Ammoniti, le mandò
contro Giuda per distruggerlo, secondo la parola che l’Eterno avea
pronunziata per mezzo dei profeti, suoi servi.

<span id="an_24:3">24:3</span> Questo avvenne solo per ordine
dell’Eterno, il quale voleva allontanare Giuda dalla sua presenza, a
motivo di tutti i peccati che Manasse avea commessi,

<span id="an_24:4">24:4</span> e a motivo pure del sangue innocente
ch’egli avea sparso, e di cui avea riempito Gerusalemme. Per questo
l’Eterno non volle perdonare.

<span id="an_24:5">24:5</span> Il rimanente delle azioni di Joiakim,
tutto quello che fece, si trova scritto nel libro delle Cronache dei re
di Giuda.

<span id="an_24:6">24:6</span> Joiakim s’addormentò coi suoi padri, e
Joiakin, suo figliuolo, regnò in luogo suo.

<span id="an_24:7">24:7</span> Or il re d’Egitto, non uscì più dal suo
paese, perché il re di Babilonia avea preso tutto quello che era stato
del re d’Egitto, dal torrente d’Egitto al fiume Eufrate.

<span id="an_24:8">24:8</span> Joiakin avea diciotto anni quando
cominciò a regnare, e regnò a Gerusalemme tre mesi. Sua madre si
chiamava Nehushta, figliuola di Elnathan da Gerusalemme.

<span id="an_24:9">24:9</span> Egli fece ciò ch’è male agli occhi
dell’Eterno, in tutto e per tutto come avea fatto suo padre.

<span id="an_24:10">24:10</span> In quel tempo, i servi di
Nebucadnetsar, re di Babilonia, salirono contro Gerusalemme, e la città
fu cinta d’assedio.

<span id="an_24:11">24:11</span> E Nebucadnetsar, re di Babilonia,
giunse davanti alla città mentre la sua gente la stava assediando.

<span id="an_24:12">24:12</span> Allora Joiakin, re di Giuda, si recò
dal re di Babilonia, con sua madre, i suoi servi, i suoi capi ed i suoi
eunuchi. E il re di Babilonia lo fece prigioniero, l’ottavo anno del suo
regno.

<span id="an_24:13">24:13</span> E, come l’Eterno avea predetto, portò
via di là tutti i tesori della casa dell’Eterno e i tesori della casa
del re, e spezzò tutti gli utensili d’oro che Salomone, re d’Israele,
avea fatti per il tempio dell’Eterno.

<span id="an_24:14">24:14</span> E menò in cattività tutta Gerusalemme,
tutti i capi, tutti gli uomini valorosi, in numero di diecimila
prigioni, e tutti i legnaiuoli e i fabbri; non vi rimase che la parte
più povera della popolazione del paese.

<span id="an_24:15">24:15</span> E deportò Joiakin a Babilonia; e menò
in cattività da Gerusalemme a Babilonia la madre del re, le mogli del
re, gli eunuchi di lui,

<span id="an_24:16">24:16</span> i magnati del paese, tutti i guerrieri,
in numero di settemila, i legnaiuoli e i fabbri, in numero di mille,
tutta gente valorosa e atta alla guerra. Il re di Babilonia li menò in
cattività a Babilonia.

<span id="an_24:17">24:17</span> E il re di Babilonia fece re, in luogo
di Joiakin, Mattania, zio di lui, al quale mutò il nome in quello di
Sedekia.

<span id="an_24:18">24:18</span> Sedekia avea ventun anni quando
cominciò a regnare, e regnò a Gerusalemme undici anni. Sua madre si
chiamava Hamutal, figliuola di Geremia da Libna.

<span id="an_24:19">24:19</span> Egli fece ciò ch’è male agli occhi
dell’Eterno, in tutto e per tutto come avea fatto Joiakim.

<span id="an_24:20">24:20</span> E a causa dell’ira dell’Eterno contro
Gerusalemme e Giuda, le cose arrivarono al punto che l’Eterno li cacciò
via dalla sua presenza.

<span id="an_25:1">25:1</span> E Sedekia si ribellò al re di Babilonia.
L’anno nono del regno di Sedekia, il decimo giorno del decimo mese,
Nebucadnetsar, re di Babilonia, venne con tutto il suo esercito contro
Gerusalemme; s’accampò contro di lei, e le costruì attorno delle
trincee.

<span id="an_25:2">25:2</span> E la città fu assediata fino all’undecimo
anno del re Sedekia.

<span id="an_25:3">25:3</span> Il nono giorno del quarto mese, la
carestia era grave nella città; e non c’era più pane per il popolo del
paese.

<span id="an_25:4">25:4</span> Allora fu fatta una breccia alla città, e
tutta la gente di guerra fuggì, di notte, per la via della porta fra le
due mura, in prossimità del giardino del re, mentre i Caldei stringevano
la città da ogni parte. E il re prese la via della pianura;

<span id="an_25:5">25:5</span> ma l’esercito dei Caldei lo inseguì, lo
raggiunse nelle pianure di Gerico, e tutto l’esercito di lui si disperse
e l’abbandonò.

<span id="an_25:6">25:6</span> Allora i Caldei presero il re, e lo
condussero al re di Babilonia a Ribla, dove fu pronunziata sentenza
contro di lui.

<span id="an_25:7">25:7</span> I figliuoli di Sedekia furono scannati in
sua presenza; poi cavaron gli occhi a Sedekia; lo incatenarono con una
doppia catena di rame, e lo menarono a Babilonia.

<span id="an_25:8">25:8</span> Or il settimo giorno del quinto mese era
il diciannovesimo anno di Nebucadnetsar, re di Babilonia Nebuzaradan,
capitano della guardia del corpo, servo del re di Babilonia, giunse a
Gerusalemme,

<span id="an_25:9">25:9</span> ed arse la casa dell’Eterno e la casa del
re, e diede alle fiamme tutte le case di Gerusalemme, tutte le case
della gente ragguardevole.

<span id="an_25:10">25:10</span> E tutto l’esercito dei Caldei ch’era
col capitano della guardia atterrò da tutte le parti le mura di
Gerusalemme.

<span id="an_25:11">25:11</span> Nebuzaradan, capitano della guardia,
menò in cattività i superstiti ch’erano rimasti nella città, i
fuggiaschi che s’erano arresi al re di Babilonia, e il resto della
popolazione.

<span id="an_25:12">25:12</span> Il capitano della guardia non lasciò
che alcuni dei più poveri del paese a coltivar le vigne ed i campi.

<span id="an_25:13">25:13</span> I Caldei spezzarono le colonne di rame
ch’erano nella casa dell’Eterno, le basi, il mar di rame ch’era nella
casa dell’Eterno, e ne portaron via il rame a Babilonia.

<span id="an_25:14">25:14</span> Presero le pignatte, le palette, i
coltelli, le coppe e tutti gli utensili di rame coi quali si faceva il
servizio.

<span id="an_25:15">25:15</span> Il capitano della guardia prese pure i
bracieri, i bacini: l’oro di ciò ch’era d’oro, l’argento di ciò ch’era
d’argento.

<span id="an_25:16">25:16</span> Quanto alle due colonne, al mare e alle
basi che Salomone avea fatti per la casa dell’Eterno, il rame di tutti
questi oggetti aveva un peso incalcolabile.

<span id="an_25:17">25:17</span> L’altezza di una di queste colonne era
di diciotto cubiti, e v’era su un capitello di rame alto tre cubiti; e
attorno al capitello v’erano un reticolato e delle melagrane, ogni cosa
di rame; lo stesso era della seconda colonna, munita pure di reticolato.

<span id="an_25:18">25:18</span> Il capitano della guardia prese Seraia,
il sommo sacerdote, Sofonia, il secondo sacerdote,

<span id="an_25:19">25:19</span> e i tre custodi della soglia, e prese
nella città un eunuco che comandava la gente di guerra, cinque uomini di
fra i consiglieri intimi del re che furon trovati nella città, il
segretario del capo dell’esercito che arrolava il popolo del paese, e
sessanta privati che furono anch’essi trovati nella città.

<span id="an_25:20">25:20</span> Nebuzaradan, capitano della guardia, li
prese e li condusse al re di Babilonia a Ribla;

<span id="an_25:21">25:21</span> e il re di Babilonia li fece colpire a
morte a Ribla, nel paese di Hamath. Così Giuda fu menato in cattività
lungi dal suo paese.

<span id="an_25:22">25:22</span> Quanto al popolo che rimase nel paese
di Giuda, lasciatovi da Nebucadnetsar, re di Babilonia, il re pose a
governarli Ghedalia, figliuolo di Ahikam, figliuolo di Shafan.

<span id="an_25:23">25:23</span> Quando tutti i capitani della gente di
guerra e i loro uomini ebbero udito che il re di Babilonia avea fatto
Ghedalia governatore, si recarono da Ghedalia a Mitspa: erano Ismael
figliuolo di Nethania, Johanan figliuolo di Kareah, Seraia figliuolo di
Tanhumet da Netofah, Jaazania figliuolo d’uno di Maacah, con la loro
gente.

<span id="an_25:24">25:24</span> Ghedalia fece ad essi e alla loro
gente, un giuramento, dicendo: "Non v’incutano timore i servi dei
Caldei: restate nel paese, servite al re di Babilonia, e ve ne troverete
bene".

<span id="an_25:25">25:25</span> Ma il settimo mese, Ismael, figliuolo
di Nethania, figliuolo di Elishama, di stirpe reale, venne accompagnato
da dieci uomini e colpirono a morte Ghedalia insieme coi Giudei e coi
Caldei ch’eran con lui a Mitspa.

<span id="an_25:26">25:26</span> E tutto il popolo, piccoli e grandi, e
i capitani della gente di guerra si levarono e se ne andarono in Egitto,
perché avean paura dei Caldei.

<span id="an_25:27">25:27</span> Il trentasettesimo anno della cattività
di Joiakin, re di Giuda, il ventisettesimo giorno del dodicesimo mese,
Evilmerodac, re di Babilonia, l’anno stesso che cominciò a regnare, fece
grazia a Joiakin, re di Giuda, e lo trasse di prigione;

<span id="an_25:28">25:28</span> gli parlò benignamente, e mise il trono
d’esso più in alto di quello degli altri re ch’eran con lui a Babilonia.

<span id="an_25:29">25:29</span> Gli fece mutare le vesti di prigione; e
Joiakin mangiò sempre a tavola con lui per tutto il tempo ch’ei visse:

<span id="an_25:30">25:30</span> il re provvide continuamente al suo
mantenimento quotidiano, fintanto che visse.

------------------------------------------------------------------------

[Next: 1 Chronicles](ch1.md)
