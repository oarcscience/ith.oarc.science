[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](ch1)  [Next](ezr.md) 

------------------------------------------------------------------------

### Italian Bible: 2 Chronicles

<span id="an_1:1">1:1</span> Salomone, figliuolo di Davide, si stabilì
saldamente nel suo regno; l’Eterno, il suo Dio, fu con lui e lo elevò a
somma grandezza.

<span id="an_1:2">1:2</span> Salomone parlò a tutto Israele, ai capi
delle migliaia e delle centinaia, ai giudici, a tutti i principi capi
delle case patriarcali di tutto Israele;

<span id="an_1:3">1:3</span> ed egli, con tutta la raunanza, si recò
all’alto luogo, ch’era a Gabaon; quivi, infatti, si trovava la tenda di
convegno di Dio, che Mosè, servo dell’Eterno, avea fatta nel deserto.

<span id="an_1:4">1:4</span> Quanto all’arca di Dio, Davide l’avea
trasportata da Kiriath-Jearim al luogo ch’ei le avea preparato; poiché
egli avea rizzata per lei una tenda a Gerusalemme;

<span id="an_1:5">1:5</span> e l’altare di rame, fatto da Betsaleel,
figliuolo d’Uri, figliuolo di Hur, si trovava anch’esso a Gabaon,
davanti al tabernacolo dell’Eterno. Salomone e l’assemblea vennero a
ricercarvi l’Eterno.

<span id="an_1:6">1:6</span> E quivi, sull’altare di rame ch’era davanti
alla tenda di convegno, Salomone offerse in presenza dell’Eterno mille
olocausti.

<span id="an_1:7">1:7</span> In quella notte, Iddio apparve a Salomone,
e gli disse: "Chiedi quello che vuoi ch’io ti dia".

<span id="an_1:8">1:8</span> Salomone rispose a Dio: "Tu hai trattato
con gran benevolenza Davide, mio padre, e hai fatto regnar me in luogo
suo.

<span id="an_1:9">1:9</span> Ora, o Eterno Iddio, si avveri la promessa
che hai fatta a Davide mio padre, poiché tu m’hai fatto re di un popolo
numeroso come la polvere della terra!

<span id="an_1:10">1:10</span> Dammi dunque saviezza e intelligenza,
affinché io sappia come condurmi di fronte a questo popolo; poiché chi
mai potrebbe amministrar la giustizia per questo tuo popolo che è così
numeroso?"

<span id="an_1:11">1:11</span> E Dio disse a Salomone: "Giacché questo è
ciò che hai nel cuore, e non hai chiesto ricchezze, né beni, né gloria,
né la morte de’ tuoi nemici, e nemmeno una lunga vita, ma hai chiesto
per te saviezza e intelligenza per poter amministrare la giustizia per
il mio popolo del quale io t’ho fatto re,

<span id="an_1:12">1:12</span> la saviezza e l’intelligenza ti sono
concesse; e, oltre a questo, ti darò ricchezze, beni e gloria, come non
n’ebbero mai re che t’han preceduto, e come non ne avrà mai alcuno dei
tuoi successori".

<span id="an_1:13">1:13</span> E Salomone tornò dall’alto luogo ch’era a
Gabaon, e dalla tenda di convegno, a Gerusalemme, e regnò sopra Israele.

<span id="an_1:14">1:14</span> Salomone radunò carri e cavalieri, ed
ebbe mille quattrocento carri e dodicimila cavalieri, che stanziò nelle
città dove teneva i carri, e presso il re a Gerusalemme.

<span id="an_1:15">1:15</span> E il re fece sì che l’argento e l’oro
erano a Gerusalemme così comuni come le pietre, e i cedri tanto
abbondanti quanto i sicomori della pianura.

<span id="an_1:16">1:16</span> I cavalli che Salomone aveva, gli venian
menati dall’Egitto; le carovane di mercanti del re li andavano a
prendere a mandre, per un prezzo convenuto;

<span id="an_1:17">1:17</span> e facevano uscire dall’Egitto e giungere
a destinazione un equipaggio per il costo di seicento sicli d’argento;
un cavallo per il costo di centocinquanta. Nello stesso modo, per mezzo
di que’ mercanti, se ne facean venire per tutti i re degli Hittei e per
i re della Siria.

<span id="an_2:1">2:1</span> Salomone decise di costruire una casa per
il nome dell’Eterno, e una casa reale per sé.

<span id="an_2:2">2:2</span> Salomone arruolò settantamila uomini per
portar pesi, ottantamila per tagliar pietre nella montagna, e tremila
seicento per sorvegliarli.

<span id="an_2:3">2:3</span> Poi Salomone mandò a dire a Huram, re di
Tiro: "Fa’ con me come facesti con Davide mio padre, al quale mandasti
de’ cedri per edificarsi una casa di abitazione.

<span id="an_2:4">2:4</span> Ecco, io sto per edificare una casa per il
nome dell’Eterno, dell’Iddio mio, per consacrargliela, per bruciare
dinanzi a lui il profumo fragrante, per esporvi permanentemente i pani
della presentazione, e per offrirvi gli olocausti del mattino e della
sera, dei sabati, dei noviluni, e delle feste dell’Eterno, dell’Iddio
nostro. Questa è una legge perpetua per Israele.

<span id="an_2:5">2:5</span> La casa ch’io sto per edificare sarà
grande, perché l’Iddio nostro e grande sopra tutti gli dèi.

<span id="an_2:6">2:6</span> Ma chi sarà da tanto da edificargli una
casa, se i cieli e i cieli de’ cieli non lo posson contenere? E chi son
io per edificargli una casa, se non sia tutt’al più per bruciarvi de’
profumi dinanzi a lui?

<span id="an_2:7">2:7</span> Mandami dunque un uomo abile a lavorare
l’oro, l’argento, il rame, il ferro, la porpora, lo scarlatto, il
violaceo, che sappia fare ogni sorta di lavori d’intagli, collaborando
con gli artisti che sono presso di me in Giuda e a Gerusalemme, e che
Davide mio padre aveva approntati.

<span id="an_2:8">2:8</span> Mandami anche dal Libano del legname di
cedro, di cipresso e di sandalo; perché io so che i tuoi servi sono
abili nel tagliare il legname del Libano; ed ecco, i miei servi saranno
coi servi tuoi,

<span id="an_2:9">2:9</span> per prepararmi del legname in abbondanza;
giacché la casa ch’io sto per edificare, sarà grande e maravigliosa.

<span id="an_2:10">2:10</span> E ai tuoi servi che abbatteranno e
taglieranno il legname io darò ventimila cori di gran battuto, ventimila
cori d’orzo, ventimila bati di vino e ventimila bati d’olio".

<span id="an_2:11">2:11</span> E Huram, re di Tiro, rispose così in una
lettera, che mandò a Salomone: "L’Eterno, perché ama il suo popolo, ti
ha costituito re su di esso".

<span id="an_2:12">2:12</span> Huram aggiunse: "Benedetto sia l’Eterno,
l’Iddio d’Israele, che ha fatto i cieli e la terra, perché ha dato al re
Davide un figliuolo savio, pieno di senno e d’intelligenza, il quale
edificherà una casa per l’Eterno, e una casa reale per sé!

<span id="an_2:13">2:13</span> Io ti mando dunque un uomo abile e
intelligente, maestro Huram,

<span id="an_2:14">2:14</span> figliuolo d’una donna della tribù di Dan
e di padre Tiro, il quale è abile a lavorare l’oro, l’argento, il rame,
il ferro, la pietra, il legno, la porpora, il violaceo, il bisso, lo
scarlatto, e sa pur fare ogni sorta di lavori d’intaglio, ed eseguire
qualsivoglia lavoro d’arte gli si affidi. Egli collaborerà coi tuoi
artisti e con gli artisti del mio signore Davide, tuo padre.

<span id="an_2:15">2:15</span> Ora dunque mandi il mio signore ai suoi
servi il grano, l’orzo, l’olio ed il vino, di cui egli ha parlato;

<span id="an_2:16">2:16</span> e noi, dal canto nostro, taglieremo del
legname del Libano, quanto te ne abbisognerà; te lo spediremo per mare
su zattere fino a Jafo, e tu lo farai trasportare a Gerusalemme".

<span id="an_2:17">2:17</span> Salomone fece fare il conto di tutti gli
stranieri che si trovavano nel paese d’Israele, e dei quali già Davide
suo padre avea fatto il censimento; e se ne trovò centocinquanta tremila
seicento;

<span id="an_2:18">2:18</span> e ne prese settantamila per portar pesi,
ottantamila per tagliar pietre nella montagna, e tremila seicento per
sorvegliare e far lavorare il popolo.

<span id="an_3:1">3:1</span> Salomone cominciò a costruire la casa
dell’Eterno a Gerusalemme, sul monte Moriah, dove l’Eterno era apparso a
Davide suo padre, nel luogo che Davide aveva preparato, nell’aia di
Ornan, il Gebuseo.

<span id="an_3:2">3:2</span> Egli cominciò la costruzione il secondo
giorno del secondo mese del quarto anno del suo regno.

<span id="an_3:3">3:3</span> Or queste son le misure dei fondamenti
gettati da Salomone per la costruzione della casa di Dio. La lunghezza,
in cubiti dell’antica misura, era di sessanta cubiti; la larghezza, di
venti cubiti.

<span id="an_3:4">3:4</span> Il portico, sul davanti della casa, avea
venti cubiti di lunghezza, rispondenti alla larghezza della casa, e
centoventi d’altezza. Salomone ricopri d’oro finissimo l’interno della
casa.

<span id="an_3:5">3:5</span> Egli ricoprì la casa maggiore di legno di
cipresso, poi la rivestì d’oro finissimo e vi fece scolpire delle palme
e delle catenelle.

<span id="an_3:6">3:6</span> Rivestì questa casa di pietre preziose, per
ornamento; e l’oro era di quello di Parvaim.

<span id="an_3:7">3:7</span> Rivestì pure d’oro la casa, le travi, gli
stipiti, le pareti e le porte; e sulle pareti fece dei cherubini
d’intaglio.

<span id="an_3:8">3:8</span> E costruì il luogo santissimo. Esso avea
venti cubiti di lunghezza, corrispondenti alla larghezza della casa, e
venti cubiti di larghezza. Lo ricoprì d’oro finissimo, del valore di
seicento talenti;

<span id="an_3:9">3:9</span> e il peso dell’oro per i chiodi ascendeva a
cinquanta sicli. Rivestì anche d’oro le camere superiori.

<span id="an_3:10">3:10</span> Nel luogo santissimo fece scolpire due
statue di cherubini, che furono ricoperti d’oro.

<span id="an_3:11">3:11</span> Le ali dei cherubini aveano venti cubiti
di lunghezza. L’ala del primo, lunga cinque cubiti, toccava la parete
della casa; l’altra ala, pure di cinque cubiti, toccava l’ala del
secondo cherubino.

<span id="an_3:12">3:12</span> L’ala del secondo cherubino, lunga cinque
cubiti, toccava la parete della casa; l’altra ala, pure di cinque
cubiti, arrivava all’ala dell’altro cherubino.

<span id="an_3:13">3:13</span> Le ali di questi cherubini, spiegate,
misuravano venti cubiti. Essi stavano ritti in piè, e aveano le facce
vòlte verso la sala.

<span id="an_3:14">3:14</span> E fece il velo di filo violaceo,
porporino, scarlatto e di bisso, e vi fece ricamare dei cherubini.

<span id="an_3:15">3:15</span> Fece pure davanti alla casa due colonne
di trentacinque cubiti d’altezza; e il capitello in cima a ciascuna, era
di cinque cubiti.

<span id="an_3:16">3:16</span> E fece delle catenelle, come quelle che
erano nel santuario, e le pose in cima alle colonne; e fece cento
melagrane, che sospese alle catenelle.

<span id="an_3:17">3:17</span> E rizzò le colonne dinanzi al tempio: una
a destra e l’altra a sinistra; e chiamò quella di destra Jakin, e quella
di sinistra Boaz.

<span id="an_4:1">4:1</span> Poi fece un altare di rame lungo venti
cubiti, largo venti cubiti e alto dieci cubiti.

<span id="an_4:2">4:2</span> Fece pure il mare di getto, che avea dieci
cubiti da un orlo all’altro; era di forma perfettamente rotonda, avea
cinque cubiti d’altezza, e una corda di trenta cubiti ne misurava la
circonferenza.

<span id="an_4:3">4:3</span> Sotto all’orlo lo circondavano delle figure
di buoi, dieci per cubito, facendo tutto il giro del mare; erano
disposti in due ordini ed erano stati fusi insieme col mare.

<span id="an_4:4">4:4</span> Questo posava su dodici buoi, dei quali tre
guardavano a settentrione, tre a occidente, tre a mezzogiorno, e tre ad
oriente: il mare stava su di essi, e le parti posteriori de’ buoi erano
vòlte verso il di dentro.

<span id="an_4:5">4:5</span> Esso aveva lo spessore d’un palmo; il suo
orlo, fatto come l’orlo d’una coppa, avea la forma d’un fior di giglio;
il mare poteva contenere tremila bati.

<span id="an_4:6">4:6</span> Fece pure dieci conche, e ne pose cinque a
destra e cinque a sinistra, perché servissero alle purificazioni; vi si
lavava ciò che serviva agli olocausti. Il mare era destinato alle
abluzioni dei sacerdoti.

<span id="an_4:7">4:7</span> E fece i dieci candelabri d’oro,
conformemente alle norme che li concernevano, e li pose nel tempio,
cinque a destra e cinque a sinistra.

<span id="an_4:8">4:8</span> Fece anche dieci tavole, che pose nel
tempio, cinque a destra e cinque sinistra. E fece cento bacini d’oro.

<span id="an_4:9">4:9</span> Fece pure il cortile dei sacerdoti, e il
gran cortile con le sue porte, delle quali ricoprì di rame i battenti.

<span id="an_4:10">4:10</span> E pose il mare al lato destro della casa,
verso sud-est.

<span id="an_4:11">4:11</span> Huram fece pure i vasi per le ceneri, le
palette ed i bacini. Così Huram compì l’opera che avea fatta per il re
Salomone nella casa di Dio:

<span id="an_4:12">4:12</span> le due colonne, le due palle dei
capitelli in cima alle colonne; i due reticolati per coprire le due
palle dei capitelli in cima alle colonne,

<span id="an_4:13">4:13</span> le quattrocento melagrane per i due
reticolati, a due ordini di melagrane per ogni reticolato, da coprire le
due palle dei capitelli in cima alle colonne;

<span id="an_4:14">4:14</span> e fece le basi e le conche sulle basi,

<span id="an_4:15">4:15</span> il mare, ch’era unico, e i dodici buoi
sotto il mare,

<span id="an_4:16">4:16</span> e i vasi per le ceneri, le palette, i
forchettoni e tutti gli utensili accessori. Maestro Huram li fece per il
re Salomone, per la casa dell’Eterno, di rame tirato a pulimento.

<span id="an_4:17">4:17</span> Il re li fece fondere nella pianura del
Giordano in un suolo argilloso, fra Succoth e Tsereda.

<span id="an_4:18">4:18</span> Salomone fece tutti questi utensili in
così gran quantità, che non se ne riscontrò il peso del rame.

<span id="an_4:19">4:19</span> Salomone fece fabbricare tutti gli arredi
della casa di Dio: l’altare d’oro, le tavole sulle quali si mettevano i
pani della presentazione;

<span id="an_4:20">4:20</span> i candelabri d’oro puro, con le loro
lampade, da accendere, secondo la norma stabilita davanti ai santuario;

<span id="an_4:21">4:21</span> i fiori, le lampade, gli smoccolatoi,
d’oro del più puro;

<span id="an_4:22">4:22</span> i coltelli, i bacini, le coppe e i
bracieri, d’oro fino. Quanto alla porta della casa, i battenti interiori
all’ingresso del luogo santissimo, e le porte della casa, all’ingresso
del tempio, erano d’oro.

<span id="an_5:1">5:1</span> Così fu compiuta tutta l’opera che Salomone
fece eseguire per la casa dell’Eterno. E Salomone fece portare
l’argento, l’oro e tutti gli utensili che Davide suo padre avea
consacrati, e li mise nei tesori della casa di Dio.

<span id="an_5:2">5:2</span> Allora Salomone radunò a Gerusalemme gli
anziani d’Israele e tutti i capi delle tribù, i principi delle famiglie
patriarcali dei figliuoli d’Israele, per portar su l’arca del patto
dell’Eterno, dalla città di Davide, cioè da Sion.

<span id="an_5:3">5:3</span> Tutti gli uomini d’Israele si radunarono
presso il re per la festa che cadeva il settimo mese.

<span id="an_5:4">5:4</span> Arrivati che furono tutti gli anziani
d’Israele, i Leviti presero l’arca,

<span id="an_5:5">5:5</span> e portarono su l’arca, la tenda di
convegno, e tutti gli utensili sacri che erano nella tenda. I sacerdoti
ed i Leviti eseguirono il trasporto.

<span id="an_5:6">5:6</span> Il re Salomone e tutta la raunanza
d’Israele convocata presso di lui, si raccolsero davanti all’arca, e
immolarono pecore e buoi in tal quantità da non potersi contare ne
calcolare.

<span id="an_5:7">5:7</span> I sacerdoti portarono l’arca del patto
dell’Eterno al luogo destinatole, nel santuario della casa, nel luogo
santissimo, sotto le ali dei cherubini;

<span id="an_5:8">5:8</span> poiché i cherubini aveano le ali spiegate
sopra il sito dell’arca, e coprivano dall’alto l’arca e le sue stanghe.

<span id="an_5:9">5:9</span> Le stanghe aveano una tale lunghezza che le
loro estremità si vedevano sporgere dall’arca, davanti al santuario, ma
non si vedevano dal di fuori. Esse son rimaste quivi fino al dì d’oggi.

<span id="an_5:10">5:10</span> Nell’arca non v’era altro se non le due
tavole di pietra che Mosè vi avea deposte sullo Horeb, quando l’Eterno
fece patto coi figliuoli d’Israele, dopo che questi furono usciti dal
paese d’Egitto.

<span id="an_5:11">5:11</span> Or avvenne che mentre i sacerdoti
uscivano dal luogo santo giacché tutti i sacerdoti presenti s’erano
santificati senza osservare l’ordine delle classi,

<span id="an_5:12">5:12</span> e tutti i Leviti cantori Asaf, Heman,
Jeduthun, i loro figliuoli e i loro fratelli, vestiti di bisso, con
cembali, saltèri e cetre stavano in piè a oriente dell’altare, e con
essi centoventi sacerdoti che sonavan la tromba

<span id="an_5:13">5:13</span> mentre, dico, quelli che sonavan la
tromba e quelli che cantavano, come un sol uomo, fecero udire un’unica
voce per celebrare e per lodare l’Eterno, e alzarono la voce al suon
delle trombe, de’ cembali e degli altri strumenti musicali, e
celebrarono l’Eterno dicendo: "Celebrate l’Eterno, perch’egli è buono,
perché la sua benignità dura in perpetuo", avvenne che la casa, la casa
dell’Eterno, fu riempita da una nuvola,

<span id="an_5:14">5:14</span> e i sacerdoti non poterono rimanervi per
farvi l’ufficio loro, a motivo della nuvola; poiché la gloria
dell’Eterno riempiva la casa di Dio.

<span id="an_6:1">6:1</span> Allora Salomone disse: "L’Eterno ha
dichiarato che abiterebbe nella oscurità!

<span id="an_6:2">6:2</span> E io t’ho costruito una casa per tua
abitazione, un luogo ove tu dimorerai in perpetuo!"

<span id="an_6:3">6:3</span> Poi il re voltò la faccia, e benedisse
tutta la raunanza d’Israele; e tutta la raunanza d’Israele stava in
piedi.

<span id="an_6:4">6:4</span> E disse: "Benedetto sia l’Eterno, l’Iddio
d’Israele, il quale di sua propria bocca parlò a Davide mio padre, e con
la sua potenza ha adempito quel che avea dichiarato dicendo:

<span id="an_6:5">6:5</span> Dal giorno che trassi il mio popolo
d’Israele dal paese d’Egitto, io non scelsi alcuna città, fra tutte le
tribù d’Israele, per edificarvi una casa, ove il mio nome dimorasse; e
non scelsi alcun uomo perché fosse principe del mio popolo d’Israele;

<span id="an_6:6">6:6</span> ma ho scelto Gerusalemme perché il mio nome
vi dimori, e ho scelto Davide per regnare sul mio popolo d’Israele.

<span id="an_6:7">6:7</span> Or Davide, mio padre, ebbe in cuore di
costruire una casa al nome dell’Eterno, dell’Iddio d’Israele;

<span id="an_6:8">6:8</span> ma l’Eterno disse a Davide mio padre:
Quanto all’aver tu avuto in cuore di costruire una casa al mio nome, hai
fatto bene ad aver questo in cuore;

<span id="an_6:9">6:9</span> però, non sarai tu che edificherai la casa;
ma il tuo figliuolo che uscirà dalle tue viscere, sarà quegli che
costruirà la casa al mio nome.

<span id="an_6:10">6:10</span> E l’Eterno ha adempita la parola che avea
pronunziata; ed io son sorto in luogo di Davide mio padre, e mi sono
assiso sul trono d’Israele, come l’Eterno aveva annunziato, ed ho
costruita la casa al nome dell’Eterno, dell’Iddio d’Israele.

<span id="an_6:11">6:11</span> E quivi ho posto l’arca nella quale è il
patto dell’Eterno: il patto ch’egli fermò coi figliuoli d’Israele".

<span id="an_6:12">6:12</span> Poi Salomone si pose davanti all’altare
dell’Eterno, in presenza di tutta la raunanza d’Israele, e stese le sue
mani.

<span id="an_6:13">6:13</span> Egli, infatti, avea fatto costruire una
tribuna di rame, lunga cinque cubiti, larga cinque cubiti e alta tre
cubiti, e l’avea posta in mezzo al cortile; egli vi salì, si mise in
ginocchio in presenza di tutta la raunanza d’Israele, stese le mani
verso il cielo, e disse:

<span id="an_6:14">6:14</span> "O Eterno, Dio d’Israele! Non v’è Dio che
sia simile a te, né in cielo né in terra! Tu mantieni il patto e la
misericordia verso i tuoi servi che camminano in tua presenza con tutto
il cuor loro.

<span id="an_6:15">6:15</span> Tu hai mantenuta la promessa da te fatta
al tuo servo Davide, mio padre; e ciò che dichiarasti con la tua propria
bocca, la tua mano oggi l’adempie.

<span id="an_6:16">6:16</span> Ora dunque, o Eterno, Dio d’Israele,
mantieni al tuo servo Davide, mio padre, la promessa che gli facesti,
dicendo: Non ti mancherà mai qualcuno che segga nel mio cospetto sul
trono d’Israele, purché i tuoi figliuoli veglino sulla loro condotta, e
camminino secondo la mia legge, come tu hai camminato in mia presenza.

<span id="an_6:17">6:17</span> Ora dunque, o Eterno, Dio d’Israele,
s’avveri la parola che dicesti al tuo servo Davide!

<span id="an_6:18">6:18</span> Ma è egli proprio vero che Dio abiti
cogli uomini sulla terra? Ecco, i cieli e i cieli de’ cieli non ti
posson contenere; quanto meno questa casa che io ho costruita!

<span id="an_6:19">6:19</span> Nondimeno, o Eterno, Dio mio, abbi
riguardo alla preghiera del tuo servo e alla sua supplicazione,
ascoltando il grido e la preghiera che il tuo servo ti rivolge.

<span id="an_6:20">6:20</span> Siano gli occhi tuoi giorno e notte
aperti su questa casa, sul luogo nel quale dicesti di voler mettere il
tuo nome! Ascolta la preghiera che il tuo servo farà, rivolto a questo
luogo!

<span id="an_6:21">6:21</span> Ascolta le supplicazioni del tuo servo e
del tuo popolo Israele quando pregheranno, rivolti a questo luogo;
ascoltali dal luogo della tua dimora, dai cieli; ascolta e perdona!

<span id="an_6:22">6:22</span> Quand’uno avrà peccato contro il suo
prossimo e si esigerà da lui il giuramento per costringerlo a giurare,
se quegli viene a giurare davanti al tuo altare in questa casa,

<span id="an_6:23">6:23</span> tu ascoltalo dal cielo, agisci e giudica
i tuoi servi; condanna il colpevole, facendo ricadere sul suo capo i
suoi atti, e dichiara giusto l’innocente, trattandolo secondo la sua
giustizia.

<span id="an_6:24">6:24</span> Quando il tuo popolo Israele sarà
sconfitto dal nemico per aver peccato contro di te, se torna a te, se da
gloria al tuo nome e ti rivolge preghiere e supplicazioni in questa
casa, tu esaudiscilo dal cielo,

<span id="an_6:25">6:25</span> perdona al tuo popolo d’Israele il suo
peccato, e riconducilo nel paese che desti a lui ed ai suoi padri.

<span id="an_6:26">6:26</span> Quando il cielo sarà chiuso e non vi sarà
più pioggia a motivo dei loro peccati contro di te, se essi pregano
rivolti a questo luogo, se dànno gloria al tuo nome e si convertono dai
loro peccati perché li avrai afflitti,

<span id="an_6:27">6:27</span> tu esaudiscili dal cielo, perdona il loro
peccato ai tuoi servi al tuo popolo d’Israele, ai quali avrai mostrato
la buona strada per cui debbon camminare; e manda la pioggia sulla
terra, che hai data come eredità al tuo popolo.

<span id="an_6:28">6:28</span> Quando il paese sarà invaso dalla
carestia o dalla peste, dalla ruggine o dal carbone, dalle locuste o dai
bruci, quando il nemico assedierà il tuo popolo nel suo paese, nelle sue
città, quando scoppierà qualsivoglia flagello o epidemia, ogni
preghiera,

<span id="an_6:29">6:29</span> ogni supplicazione che ti sarà rivolta da
un individuo o dall’intero tuo popolo d’Israele, allorché ciascuno avrà
riconosciuta la sua piaga e il suo dolore e stenderà le sue mani verso
questa casa,

<span id="an_6:30">6:30</span> tu esaudiscila dal cielo, dal luogo della
tua dimora, e perdona; rendi a ciascuno secondo le sue vie, tu che
conosci il cuore d’ognuno; poiché tu solo conosci il cuore dei figliuoli
degli uomini;

<span id="an_6:31">6:31</span> affinché essi ti temano e camminino nelle
tue vie tutto il tempo che vivranno nel paese che tu desti ai padri
nostri!

<span id="an_6:32">6:32</span> Anche lo straniero, che non è del tuo
popolo d’Israele, quando verrà da un paese lontano a motivo del tuo gran
nome, della tua mano potente e del tuo braccio disteso, quando verrà a
pregarti in questa casa,

<span id="an_6:33">6:33</span> tu esaudiscilo dal cielo, dal luogo della
tua dimora, e concedi a questo straniero tutto quello che ti domanderà,
affinché tutti i popoli della terra conoscano il tuo nome per temerti,
come fa il tuo popolo d’Israele, e sappiano che il tuo nome è invocato
su questa casa che io ho costruita!

<span id="an_6:34">6:34</span> Quando il tuo popolo partirà per muover
guerra al suo nemico seguendo la via per la quale tu l’avrai mandato, se
t’innalza preghiere rivolto alla città che tu hai scelta, e alla casa
che io ho costruita al tuo nome,

<span id="an_6:35">6:35</span> esaudisci dal cielo le sue preghiere e le
sue supplicazioni, e fagli ragione.

<span id="an_6:36">6:36</span> Quando peccheranno contro di te poiché
non v’è uomo che non pecchi e tu ti sarai mosso a sdegno contro di loro
e li avrai abbandonati in balìa del nemico che li menerà in cattività in
un paese lontano o vicino,

<span id="an_6:37">6:37</span> se, nel paese dove saranno schiavi,
rientrano in se stessi, se tornano a te e ti rivolgono supplicazioni nel
paese del loro servaggio, e dicono: Abbiam peccato, abbiamo operato
iniquamente, siamo stati malvagi,

<span id="an_6:38">6:38</span> se tornano a te con tutto il loro cuore e
con tutta l’anima loro nel paese del loro servaggio dove sono stati
menati schiavi, e ti pregano, rivolti al loro paese, il paese che tu
desti ai loro padri, alla città che tu hai scelta, e alla casa che io ho
costruita al tuo nome,

<span id="an_6:39">6:39</span> esaudisci dal cielo, dal luogo della tua
dimora, la loro preghiera e le loro supplicazioni, e fa’ loro ragione;
perdona al tuo popolo che ha peccato contro di te!

<span id="an_6:40">6:40</span> Ora, o Dio mio, siano aperti gli occhi
tuoi, e siano attente le tue orecchie alla preghiera fatta in questo
luogo!

<span id="an_6:41">6:41</span> Ed ora, lèvati, o Eterno, o Dio, vieni al
luogo del tuo riposo, tu e l’Arca della tua forza! I tuoi sacerdoti, o
Eterno, o Dio, siano rivestiti di salvezza, e giubilino nel bene i tuoi
fedeli!

<span id="an_6:42">6:42</span> O Eterno, o Dio, non respingere la faccia
del tuo unto; ricordati delle grazie fatte a Davide, tuo servo!"

<span id="an_7:1">7:1</span> Quando Salomone ebbe finito di pregare, il
fuoco scese dal cielo, consumò l’olocausto e i sacrifizi, e la gloria
dell’Eterno riempì la casa;

<span id="an_7:2">7:2</span> e i sacerdoti non potevano entrare nella
casa dell’Eterno a motivo della gloria dell’Eterno che riempiva la casa
dell’Eterno.

<span id="an_7:3">7:3</span> Tutti i figliuoli d’Israele videro scendere
il fuoco e la gloria dell’Eterno sulla casa, e si chinarono con la
faccia a terra, si prostrarono sul pavimento, e lodarono l’Eterno,
dicendo: "Celebrate l’Eterno, perch’egli è buono, perché la sua
benignità dura in perpetuo".

<span id="an_7:4">7:4</span> Poi il re e tutto il popolo offrirono dei
sacrifizi davanti all’Eterno.

<span id="an_7:5">7:5</span> Il re Salomone offrì in sacrifizio
ventiduemila buoi e centoventimila pecore. Così il re e tutto il popolo
dedicarono la casa di Dio.

<span id="an_7:6">7:6</span> I sacerdoti stavano in piè, intenti ai loro
uffici; così pure i Leviti, con gli strumenti musicali consacrati
all’Eterno, che il re Davide avea fatti per lodare l’Eterno, la cui
"benignità dura in perpetuo", quando anche Davide celebrava con essi
l’Eterno; e i sacerdoti sonavano la tromba dirimpetto ai Leviti, e tutto
Israele stava in piedi.

<span id="an_7:7">7:7</span> Salomone consacrò la parte di mezzo del
cortile, ch’è davanti alla casa dell’Eterno; poiché offrì quivi gli
olocausti e i grassi dei sacrifizi di azioni di grazie, giacché l’altare
di rame che Salomone avea fatto, non poteva contenere gli olocausti, le
oblazioni e i grassi.

<span id="an_7:8">7:8</span> E in quel tempo Salomone celebrò la festa
per sette giorni, e tutto Israele con lui. Ci fu una grandissima
raunanza di gente, venuta da tutto il paese: dai dintorni di Hamath fino
al torrente d’Egitto.

<span id="an_7:9">7:9</span> L’ottavo giorno fecero una raunanza
solenne; poiché celebrarono la dedicazione dell’altare per sette giorni,
e la festa per altri sette giorni.

<span id="an_7:10">7:10</span> Il ventitreesimo giorno del settimo mese
Salomone rimandò alle sue tende il popolo allegro e col cuor contento
per il bene che l’Eterno avea fatto a Davide, a Salomone e ad Israele,
suo popolo.

<span id="an_7:11">7:11</span> Salomone dunque terminò la casa
dell’Eterno e la casa reale, e menò a felice compimento tutto quello che
aveva avuto in cuore di fare nella casa dell’Eterno e nella sua propria
casa.

<span id="an_7:12">7:12</span> E l’Eterno apparve di notte a Salomone, e
gli disse: "Io ho esaudita la tua preghiera, e mi sono scelto questo
luogo come casa dei sacrifizi.

<span id="an_7:13">7:13</span> Quand’io chiuderò il cielo in guisa che
non vi sarà più pioggia, quand’ordinerò alle locuste di divorare il
paese, quando manderò la peste fra il mio popolo,

<span id="an_7:14">7:14</span> se il mio popolo, sul quale è invocato il
mio nome si umilia, prega, cerca la mia faccia e si converte dalle sue
vie malvage, io lo esaudirò dal cielo, gli perdonerò i suoi peccati, e
guarirò il suo paese.

<span id="an_7:15">7:15</span> I miei occhi saranno oramai aperti e le
mie orecchie attente alla preghiera fatta in questo luogo;

<span id="an_7:16">7:16</span> poiché ora ho scelta e santificata questa
casa, affinché il mio nome vi rimanga in perpetuo, e gli occhi miei ed
il mio cuore saran quivi sempre.

<span id="an_7:17">7:17</span> E quanto a te, se tu cammini dinanzi a me
come camminò Davide tuo padre, facendo tutto quello che t’ho comandato,
e se osservi le mie leggi e i miei precetti,

<span id="an_7:18">7:18</span> io stabilirò il trono del tuo regno, come
promisi a Davide tuo padre, dicendo: Non ti mancherà mai qualcuno che
regni sopra Israele.

<span id="an_7:19">7:19</span> Ma se vi ritraete da me e abbandonate le
mie leggi e i miei comandamenti che io vi ho posti dinanzi, e andate
invece a servire altri dèi e a prostrarvi dinanzi a loro,

<span id="an_7:20">7:20</span> io vi sradicherò dal mio paese che v’ho
dato; e rigetterò dal mio cospetto la casa che ho consacrata al mio
nome, e la farò diventare la favola e lo zimbello di tutti i popoli.

<span id="an_7:21">7:21</span> Chiunque passerà vicino a questa casa,
già così eccelsa, stupirà e dirà: Perché l’Eterno ha egli trattato in
tal guisa questo paese e questa casa?

<span id="an_7:22">7:22</span> e si risponderà: Perché hanno abbandonato
l’Eterno, l’Iddio dei loro padri che li trasse dal paese d’Egitto, si
sono invaghiti di altri dèi, si son prostrati dinanzi a loro e li hanno
serviti; ecco perché l’Eterno ha fatto venire tutti questi mali su
loro".

<span id="an_8:1">8:1</span> Or avvenne che, passati i venti anni nei
quali Salomone edificò la casa dell’Eterno e la sua propria casa,

<span id="an_8:2">8:2</span> egli ricostruì le città che Huram gli avea
date, e vi fece abitare i figliuoli d’Israele.

<span id="an_8:3">8:3</span> E Salomone marciò contro Hamath-Tsoba e se
ne impadronì.

<span id="an_8:4">8:4</span> E ricostruì Tadmor nella parte deserta del
paese, e tutte le città di rifornimento in Hamath.

<span id="an_8:5">8:5</span> Ricostruì pure Beth-Horon superiore e
Beth-Horon inferiore, città forti, munite di mura, di porte e di sbarre;

<span id="an_8:6">8:6</span> riedificò Baalath e tutte le città di
rifornimento che appartenevano al re, tutte le città per i suoi carri,
le città per i suoi cavalieri, insomma tutto quello che gli piacque di
costruire a Gerusalemme, al Libano e in tutto il paese del suo domino.

<span id="an_8:7">8:7</span> Di tutta la popolazione ch’era rimasta
degli Hittei, degli Amorei, dei Ferezei, degli Hivvei e dei Gebusei, che
non erano d’Israele,

<span id="an_8:8">8:8</span> vale a dire dei loro discendenti ch’eran
rimasti dopo di loro nel paese e che gl’Israeliti non aveano distrutti,
Salomone fece tanti servi per le comandate; e tali son rimasti fino al
dì d’oggi.

<span id="an_8:9">8:9</span> Ma de’ figliuoli d’Israele Salomone non
impiegò alcuno come servo per i suoi lavori; essi furono la sua gente di
guerra, capi de’ suoi condottieri e comandanti dei suoi carri e dei suoi
cavalieri.

<span id="an_8:10">8:10</span> I capi preposti al popolo dal re Salomone
e incaricati di sorvegliarlo, erano in numero di duecentocinquanta.

<span id="an_8:11">8:11</span> Or Salomone fece salire la figliuola di
Faraone dalla città di Davide alla casa ch’egli le avea fatto costruire;
perché disse: "La moglie mia non abiterà nella casa di Davide re
d’Israele, perché i luoghi dov’è entrata l’arca dell’Eterno son santi".

<span id="an_8:12">8:12</span> Allora Salomone offrì degli olocausti
all’Eterno sull’altare dell’Eterno, ch’egli avea costruito davanti al
portico;

<span id="an_8:13">8:13</span> offriva quello che bisognava offrire,
secondo l’ordine di Mosè, ogni giorno, nei sabati, nei noviluni, e nelle
feste solenni, tre volte all’anno: alla festa degli azzimi, alla festa
delle settimane e alla festa delle capanne.

<span id="an_8:14">8:14</span> E stabilì nelle loro funzioni, come le
avea regolate Davide suo padre, le classi dei sacerdoti, i Leviti nella
loro incombenza di celebrare l’Eterno e fare il servizio in presenza de’
sacerdoti giorno per giorno, e i portinai, a ciascuna porta, secondo le
loro classi; poiché così aveva ordinato Davide, l’uomo di Dio.

<span id="an_8:15">8:15</span> E non si deviò in nulla dagli ordini che
il re avea dato circa i sacerdoti e i Leviti come pure relativamente ai
tesori.

<span id="an_8:16">8:16</span> Così fu condotta tutta l’opera di
Salomone dal giorno in cui fu fondata la casa dell’Eterno, fino a quando
fu terminata. La casa dell’Eterno ebbe il suo perfetto compimento.

<span id="an_8:17">8:17</span> Allora Salomone partì per Etsion-Gheber e
per Eloth, sulla riva del mare, nel paese di Edom.

<span id="an_8:18">8:18</span> E Huram, per mezzo della sua gente, gli
mandò delle navi e degli uomini che conoscevano il mare; i quali andaron
con la gente di Salomone ad Ofir, vi presero quattrocentocinquanta
talenti d’oro, e li portarono al re Salomone.

<span id="an_9:1">9:1</span> Or la regina di Sceba, avendo udito la fama
che circondava Salomone, venne a Gerusalemme per metterlo alla prova con
degli enimmi. Essa giunse con un numerosissimo séguito, con cammelli
carichi di aromi, d’oro in gran quantità, e di pietre preziose: e,
recatasi da Salomone, gli disse tutto quello che aveva in cuore.

<span id="an_9:2">9:2</span> Salomone rispose a tutte le questioni
propostegli da lei, e non ci fu cosa che fosse oscura per il re, e ch’ei
non sapesse spiegare.

<span id="an_9:3">9:3</span> E quando la regina di Sceba ebbe veduto la
sapienza di Salomone e la casa ch’egli avea costruita,

<span id="an_9:4">9:4</span> e le vivande della sua mensa e gli alloggi
de’ suoi servi e l’ordine di servizio de’ suoi ufficiali e le loro vesti
e i suoi coppieri e le loro vesti e gli olocausti ch’egli offriva nella
casa dell’Eterno, rimase fuor di sé dalla maraviglia.

<span id="an_9:5">9:5</span> E disse al re: "Quello che avevo sentito
dire nel mio paese dei fatti tuoi e della tua sapienza era dunque vero.

<span id="an_9:6">9:6</span> Ma io non ci ho creduto finché non son
venuta io stessa, e non ho visto con gli occhi miei; ed ora, ecco, non
m’era stata riferita neppur la metà della grandezza della tua sapienza!
Tu sorpassi la fama che me n’era giunta!

<span id="an_9:7">9:7</span> Beata la tua gente, beati questi tuoi servi
che stanno del continuo dinanzi a te, ed ascoltano la tua sapienza!

<span id="an_9:8">9:8</span> Sia benedetto l’Eterno, il tuo Dio, il
quale t’ha gradito, mettendoti sul suo trono, onde tu regni per
l’Eterno, per il tuo Dio! Iddio ti ha stabilito re per far ragione e
giustizia, perch’egli ama Israele e vuol conservarlo in perpetuo".

<span id="an_9:9">9:9</span> Poi ella donò al re centoventi talenti
d’oro, grandissima quantità di aromi e delle pietre preziose. Non vi
furon più tali aromi, come quelli che la regina di Sceba diede al re
Salomone.

<span id="an_9:10">9:10</span> (I servi di Huram e i servi di Salomone
che portavano oro da Ofir, portavano anche del legno di sandalo e delle
pietre preziose;

<span id="an_9:11">9:11</span> e di questo legno di sandalo il re fece
delle scale per la casa dell’Eterno e per la casa reale, delle cetre e
del saltèri per i cantori. Del legno come questo non se n’era mai visto
prima nel paese di Giuda).

<span id="an_9:12">9:12</span> Il re Salomone diede alla regina di Sceba
tutto quello ch’essa bramò e chiese, oltre all’equivalente di quello
ch’essa avea portato al re. Poi ella si rimise in cammino, e coi suoi
servi se ne tornò al suo paese.

<span id="an_9:13">9:13</span> Or il peso dell’oro che giungeva ogni
anno a Salomone, era di seicento sessantasei talenti,

<span id="an_9:14">9:14</span> oltre quello che percepiva dai
trafficanti e dai negozianti che gliene portavano, da tutti i re
d’Arabia e dai governatori del paese che recavano a Salomone dell’oro e
dell’argento.

<span id="an_9:15">9:15</span> E il re Salomone fece fare duecento scudi
grandi d’oro battuto, per ognuno dei quali impiegò seicento sicli d’oro
battuto,

<span id="an_9:16">9:16</span> e trecento altri scudi d’oro battuto, per
ognuno dei quali impiegò trecento sicli d’oro; e il re li mise nella
casa della "Foresta del Libano".

<span id="an_9:17">9:17</span> Il re fece pure un gran trono d’avorio,
che rivesti d’oro puro.

<span id="an_9:18">9:18</span> Questo trono aveva sei gradini e una
predella d’oro connessi col trono; v’erano dei bracci da un lato e
dall’altro del seggio, due leoni stavano presso i bracci,

<span id="an_9:19">9:19</span> e dodici leoni stavano sui sei gradini,
da una parte e dall’altra. Niente di simile era ancora stato fatto in
verun altro regno.

<span id="an_9:20">9:20</span> E tutte le coppe del re Salomone erano
d’oro, e tutto il vasellame della casa della "Foresta del Libano" era
d’oro puro; dell’argento non si faceva alcun conto al tempo di Salomone.

<span id="an_9:21">9:21</span> Poiché il re aveva delle navi che
andavano a Tarsis con la gente di Huram; e una volta ogni tre anni
venivano le navi da Tarsis, recando oro, argento, avorio, scimmie e
pavoni.

<span id="an_9:22">9:22</span> Così il re Salomone fu il più grande di
tutti i re della terra per ricchezze e per sapienza.

<span id="an_9:23">9:23</span> E tutti i re della terra cercavano di
veder Salomone per udir la sapienza che Dio gli avea messa in cuore.

<span id="an_9:24">9:24</span> E ognun d’essi gli portava il suo dono:
vasi d’argento, vasi d’oro, vesti, armi, aromi, cavalli, muli; e questo
avveniva ogni anno.

<span id="an_9:25">9:25</span> Salomone aveva delle scuderie per
quattromila cavalli, de’ carri, e dodicimila cavalieri, che distribuiva
nelle città dove teneva i suoi carri, e in Gerusalemme presso di sé.

<span id="an_9:26">9:26</span> Egli signoreggiava su tutti i re, dal
fiume sino al paese de’ Filistei e sino ai confini d’Egitto.

<span id="an_9:27">9:27</span> E il re fece sì che l’argento era in
Gerusalemme così comune come le pietre, e i cedri tanto abbondanti
quanto i sicomori della pianura.

<span id="an_9:28">9:28</span> E si menavano a Salomone de’ cavalli
dall’Egitto e da tutti i paesi.

<span id="an_9:29">9:29</span> Or il rimanente delle azioni di Salomone,
le prime e le ultime, sono scritte nel libro di Nathan, il profeta,
nella profezia di Ahija di Scilo, e nelle visioni di Jeddo il veggente,
relative a Geroboamo, figliuolo di Nebat.

<span id="an_9:30">9:30</span> Salomone regnò a Gerusalemme, su tutto
Israele, quarant’anni.

<span id="an_9:31">9:31</span> Poi Salomone s’addormentò coi suoi padri,
e fu sepolto nella città di Davide suo padre; e Roboamo suo figliuolo
regnò in luogo suo.

<span id="an_10:1">10:1</span> Roboamo andò a Sichem, perché tutto
Israele era venuto a Sichem per farlo re.

<span id="an_10:2">10:2</span> Quando Geroboamo, figliuolo di Nebat,
ebbe di ciò notizia, si trovava ancora in Egitto, dov’era fuggito per
scampare dal re Salomone; e tornò dall’Egitto.

<span id="an_10:3">10:3</span> Lo mandarono a chiamare, e Geroboamo e
tutto Israele vennero a parlare a Roboamo, e gli dissero:

<span id="an_10:4">10:4</span> "Tuo padre ha reso duro il nostro giogo;
ora rendi tu più lieve la dura servitù e il giogo pesante che tuo padre
ci ha imposti, e noi ti serviremo". Ed egli rispose loro:

<span id="an_10:5">10:5</span> "Tornate da me fra tre giorni". E il
popolo se ne andò.

<span id="an_10:6">10:6</span> Il re Roboamo si consigliò coi vecchi
ch’erano stati al servizio del re Salomone suo padre mentre era vivo, e
disse: "Che mi consigliate voi di rispondere a questo popolo?"

<span id="an_10:7">10:7</span> E quelli gli parlarono così: "Se ti
mostri benevolo verso questo popolo, e gli compiaci, e se gli parli con
bontà, ti sarà servo per sempre".

<span id="an_10:8">10:8</span> Ma Roboamo abbandonò il consiglio datogli
dai vecchi, e si consigliò coi giovani ch’eran cresciuti con lui ed
erano stati al suo servizio,

<span id="an_10:9">10:9</span> e disse loro: "Come consigliate voi che
rispondiamo a questo popolo che m’ha parlato dicendo: Allevia il giogo
che tuo padre ci ha imposto?"

<span id="an_10:10">10:10</span> E i giovani ch’eran cresciuti con lui
gli parlarono così: "Ecco quel che dirai a questo popolo che s’è rivolto
a te dicendo: Tuo padre ha reso pesante il nostro giogo, e tu ce lo
allevia! Gli risponderai così: Il mio dito mignolo è più grosso del
corpo di mio padre;

<span id="an_10:11">10:11</span> ora, mio padre vi ha caricati d’un
giogo pesante, ma io lo renderò più pesante ancora; mio padre vi ha
castigati con la frusta, e io vi castigherò coi flagelli a punte".

<span id="an_10:12">10:12</span> Tre giorni dopo, Geroboamo e tutto il
popolo vennero da Roboamo, come aveva ordinato il re dicendo: "Tornate
da me fra tre giorni".

<span id="an_10:13">10:13</span> E il re rispose loro duramente,
abbandonando il consiglio che i vecchi gli aveano dato;

<span id="an_10:14">10:14</span> e parlò loro secondo il consiglio de’
giovani, dicendo: "Mio padre ha reso pesante il vostro giogo, ma io lo
renderò più pesante ancora; mio padre vi ha castigati con la frusta, e
io vi castigherò coi flagelli a punte".

<span id="an_10:15">10:15</span> Così il re non diede ascolto al popolo;
perché questa era cosa diretta da Dio, affinché si adempisse la parola
che l’Eterno avea pronunziata per mezzo di Ahija di Scilo a Geroboamo,
figliuolo di Nebat.

<span id="an_10:16">10:16</span> E quando tutto Israele vide che il re
non gli dava ascolto, rispose al re, dicendo: "Che abbiam noi da fare
con Davide? Noi non abbiamo nulla di comune col figliuolo d’Isai! Ognuno
alle sue tende, o Israele! Provvedi ora alla tua casa, o Davide!" E
tutto Israele se ne andò alle sue tende.

<span id="an_10:17">10:17</span> Ma sui figliuoli d’Israele che
abitavano nelle città di Giuda, regnò Roboamo.

<span id="an_10:18">10:18</span> E il re Roboamo mandò loro Adoram,
preposto ai tributi; ma i figliuoli d’Israele lo lapidarono ed egli
morì. E il re Roboamo salì in fretta sopra un carro per fuggire a
Gerusalemme.

<span id="an_10:19">10:19</span> Così Israele si ribellò alla casa di
Davide, ed e rimasto ribelle fino al dì d’oggi.

<span id="an_11:1">11:1</span> Roboamo, giunto che fu a Gerusalemme,
radunò la casa di Giuda e di Beniamino, centottantamila uomini,
guerrieri scelti, per combattere contro Israele e restituire il regno a
Roboamo.

<span id="an_11:2">11:2</span> Ma la parola dell’Eterno fu così rivolta
a Scemaia, uomo di Dio:

<span id="an_11:3">11:3</span> "Parla a Roboamo, figliuolo di Salomone,
re di Giuda, e a tutto Israele in Giuda e in Beniamino, e di’ loro:

<span id="an_11:4">11:4</span> Così parla l’Eterno: Non salite a
combattere contro i vostri fratelli! Ognuno se ne torni a casa sua;
perché questo e avvenuto per voler mio". Quelli ubbidirono alla parola
dell’Eterno, e se ne tornaron via rinunziando a marciare contro
Geroboamo.

<span id="an_11:5">11:5</span> Roboamo abitò in Gerusalemme, e costruì
delle città fortificate in Giuda.

<span id="an_11:6">11:6</span> Costruì Bethlehem, Etam, Tekoa,

<span id="an_11:7">11:7</span> Beth-Tsur, Soco, Adullam,

<span id="an_11:8">11:8</span> Gath, Maresha, Zif,

<span id="an_11:9">11:9</span> Adoraim, Lakis, Azeka,

<span id="an_11:10">11:10</span> Tsorea, Ajalon ed Hebron, che erano in
Giuda e in Beniamino, e ne fece delle città fortificate.

<span id="an_11:11">11:11</span> Munì queste città fortificate, vi pose
dei comandanti e dei magazzini di viveri, d’olio e di vino;

<span id="an_11:12">11:12</span> e in ognuna di queste città mise scudi
e lance, e le rese straordinariamente forti. E Giuda e Beniamino furon
per lui.

<span id="an_11:13">11:13</span> I sacerdoti e i Leviti di tutto Israele
vennero da tutte le loro contrade a porsi accanto a lui;

<span id="an_11:14">11:14</span> poiché i Leviti abbandonarono i loro
contadi e le loro proprietà, e vennero in Giuda e a Gerusalemme; perché
Geroboamo, con i suoi figliuoli, li avea cacciati perché non
esercitassero più l’ufficio di sacerdoti dell’Eterno,

<span id="an_11:15">11:15</span> e s’era creato de’ sacerdoti per gli
alti luoghi, per i demoni, e per i vitelli che avea fatti.

<span id="an_11:16">11:16</span> E quelli di tutte le tribù d’Israele
che aveano in cuore di cercare l’Eterno, l’Iddio d’Israele, seguirono i
Leviti a Gerusalemme per offrir sacrifizi all’Eterno, all’Iddio del loro
padri;

<span id="an_11:17">11:17</span> e fortificarono così il regno di Giuda
e resero stabile Roboamo, figliuolo di Salomone, durante tre anni;
perché per tre anni seguiron la via di Davide e di Salomone.

<span id="an_11:18">11:18</span> Roboamo prese per moglie Mahalath,
figliuola di Jerimoth, figliuolo di Davide e di Abihail, figliuola di
Eliab, figliuolo d’Isai.

<span id="an_11:19">11:19</span> Essa gli partorì questi figliuoli:
Jeush, Scemaria e Zaham.

<span id="an_11:20">11:20</span> Dopo di lei, prese Maaca, figliuola
d’Absalom, la quale gli partorì Ahija, Attai, Ziza e Scelomith.

<span id="an_11:21">11:21</span> E Roboamo amò Maaca, figliuola di
Absalom, più di tutte le sue mogli e di tutte le sue concubine; perché
ebbe diciotto mogli, e sessanta concubine, e generò ventotto figliuoli e
sessanta figliuole.

<span id="an_11:22">11:22</span> Roboamo stabilì Abija, figliuolo di
Maaca, come capo della famiglia e principe de’ suoi fratelli, perché
aveva in mente di farlo re.

<span id="an_11:23">11:23</span> E, con avvedutezza, sparse tutti i suoi
figliuoli per tutte le contrade di Giuda e di Beniamino, in tutte le
città fortificate, dette loro viveri in abbondanza, e cercò per loro
molte mogli.

<span id="an_12:1">12:1</span> Quando Roboamo fu bene stabilito e
fortificato nel regno, egli, e tutto Israele con lui, abbandonò la legge
dell’Eterno.

<span id="an_12:2">12:2</span> E l’anno quinto del regno di Roboamo,
Scishak re d’Egitto, salì contro Gerusalemme, perch’essi erano stati
infedeli all’Eterno.

<span id="an_12:3">12:3</span> Egli avea milleduecento carri e
sessantamila cavalieri; con lui venne dall’Egitto un popolo innumerevole
di Libi, di Sukkei e di Etiopi;

<span id="an_12:4">12:4</span> s’impadronì delle città fortificate che
appartenevano a Giuda, e giunse fino a Gerusalemme.

<span id="an_12:5">12:5</span> E il profeta Scemaia si recò da Roboamo e
dai capi di Giuda, che s’erano raccolti in Gerusalemme all’avvicinarsi
di Scishak, e disse loro: "Così dice l’Eterno: Voi avete abbandonato me,
quindi anch’io ho abbandonato voi nelle mani di Scishak".

<span id="an_12:6">12:6</span> Allora i principi d’Israele e il re si
umiliarono, e dissero: "L’Eterno è giusto".

<span id="an_12:7">12:7</span> E quando l’Eterno vide che s’erano
umiliati, la parola dell’Eterno fu così rivolta a Scemaia: "Essi si sono
umiliati; io non li distruggerò, ma concederò loro fra poco un mezzo di
scampo, e la mia ira non si rovescerà su Gerusalemme per mezzo di
Scishak.

<span id="an_12:8">12:8</span> Nondimeno gli saranno soggetti, e
impareranno la differenza che v’è tra il servire a me e il servire ai
regni degli altri paesi".

<span id="an_12:9">12:9</span> Scishak, re d’Egitto, salì dunque contro
Gerusalemme e portò via i tesori della casa dell’Eterno e i tesori della
casa del re; portò via ogni cosa; prese pure gli scudi d’oro che
Salomone avea fatti;

<span id="an_12:10">12:10</span> invece de’ quali, il re Roboamo fece
fare degli scudi di rame, e li affidò ai capitani della guardia che
custodiva la porta della casa del re.

<span id="an_12:11">12:11</span> E ogni volta che il re entrava nella
casa dell’Eterno, quei della guardia venivano, e li portavano; poi li
riportavano nella sala della guardia.

<span id="an_12:12">12:12</span> Così, perch’egli s’era umiliato,
l’Eterno rimosse da lui l’ira sua e non volle distruggerlo del tutto; e
v’erano anche in Giuda delle cose buone.

<span id="an_12:13">12:13</span> Il re Roboamo dunque si rese forte in
Gerusalemme, e continuò a regnare. Avea quarantun anni quando cominciò a
regnare, e regnò diciassette anni a Gerusalemme, la città che l’Eterno
s’era scelta fra tutte le tribù d’Israele, per stabilirvi il suo nome.
Sua madre si chiamava Naama, l’Ammonita.

<span id="an_12:14">12:14</span> Ed egli fece il male, perché non
applicò il cuor suo alla ricerca dell’Eterno.

<span id="an_12:15">12:15</span> Or le azioni di Roboamo, le prime e le
ultime, sono scritte nelle storie del profeta Scemaia e d’Iddo, il
veggente, nei registri genealogici. E vi fu guerra continua fra Roboamo
e Geroboamo.

<span id="an_12:16">12:16</span> E Roboamo s’addormentò coi suoi padri e
fu sepolto nella città di Davide. Ed Abija, suo figliuolo, regnò in
luogo suo.

<span id="an_13:1">13:1</span> Il diciottesimo anno del regno di
Geroboamo, Abija cominciò a regnare sopra Giuda.

<span id="an_13:2">13:2</span> Regnò tre anni in Gerusalemme. Sua madre
si chiamava Micaia, figliuola d’Uriel, da Ghibea. E ci fu guerra tra
Abija e Geroboamo.

<span id="an_13:3">13:3</span> Abija entrò in guerra con un esercito di
prodi guerrieri, quattrocentomila uomini scelti; e Geroboamo si dispose
in ordine di battaglia contro di lui con ottocentomila uomini scelti,
tutti forti e valorosi.

<span id="an_13:4">13:4</span> Ed Abija si levò e disse, dall’alto del
monte Tsemaraim, ch’è nella contrada montuosa d’Efraim: "O Geroboamo, e
tutto Israele, ascoltatemi!

<span id="an_13:5">13:5</span> Non dovreste voi sapere che l’Eterno,
l’Iddio d’Israele, ha dato per sempre il regno sopra Israele a Davide, a
Davide ed ai suoi figliuoli, con un patto inviolabile?

<span id="an_13:6">13:6</span> Eppure, Geroboamo, figliuolo di Nebat,
servo di Salomone, figliuolo di Davide, s’è levato, e s’è ribellato
contro il suo signore;

<span id="an_13:7">13:7</span> e della gente da nulla, degli uomini
perversi, si son raccolti attorno a lui, e si son fatti forti contro
Roboamo, figliuolo di Salomone, allorché Roboamo era giovane, e timido
di cuore, e non potea tener loro fronte.

<span id="an_13:8">13:8</span> E ora voi credete di poter tener fronte
al regno dell’Eterno, ch’è nelle mani dei figliuoli di Davide; e siete
una gran moltitudine, e avete con voi i vitelli d’oro che Geroboamo vi
ha fatti per vostri dèi.

<span id="an_13:9">13:9</span> Non avete voi cacciati i sacerdoti
dell’Eterno, i figliuoli d’Aaronne ed i Leviti? e non vi siete voi fatti
de’ sacerdoti al modo de’ popoli d’altri paesi? Chiunque è venuto con un
giovenco e con sette montoni per esser consacrato, e diventato sacerdote
di quelli che non sono dèi.

<span id="an_13:10">13:10</span> Quanto a noi, l’Eterno è nostro Dio, e
non l’abbiamo abbandonato; i sacerdoti al servizio dell’Eterno son
figliuoli d’Aaronne, e i Leviti son quelli che celebran le funzioni.

<span id="an_13:11">13:11</span> Ogni mattina e ogni sera essi ardono in
onor dell’Eterno gli olocausti e il profumo fragrante, mettono in ordine
i pani della presentazione sulla tavola pura e ogni sera accendono il
candelabro d’oro con le sue lampade; poiché noi osserviamo i
comandamenti dell’Eterno, del nostro Dio; ma voi l’avete abbandonato.

<span id="an_13:12">13:12</span> Ed ecco, noi abbiam con noi, alla
nostra testa, Iddio e i suoi sacerdoti e le trombe squillanti, per sonar
la carica contro di voi. O figliuoli d’Israele, non combattete contro
l’Eterno, ch’è l’Iddio de’ vostri padri, perché non vincerete!"

<span id="an_13:13">13:13</span> Intanto Geroboamo li prese per di
dietro mediante un’imboscata; in modo che le truppe di Geroboamo stavano
in faccia a Giuda, che avea dietro l’imboscata.

<span id="an_13:14">13:14</span> Que’ di Giuda si volsero indietro, ed
eccoli costretti a combattere davanti e di dietro. Allora gridarono
all’Eterno, e i sacerdoti dettero nelle trombe.

<span id="an_13:15">13:15</span> La gente di Giuda mandò un grido; e
avvenne che, al grido della gente di Giuda, Iddio sconfisse Geroboamo e
tutto Israele davanti ad Abija ed a Giuda.

<span id="an_13:16">13:16</span> I figliuoli d’Israele fuggirono
d’innanzi a Giuda, e Dio li diede nelle loro mani.

<span id="an_13:17">13:17</span> Abija e il suo popolo ne fecero una
grande strage; dalla parte d’Israele caddero morti cinquecentomila
uomini scelti.

<span id="an_13:18">13:18</span> Così i figliuoli d’Israele, in quel
tempo, furono umiliati, e i figliuoli di Giuda ripresero vigore, perché
s’erano appoggiati sull’Eterno, sull’Iddio dei loro padri.

<span id="an_13:19">13:19</span> Abija inseguì Geroboamo, e gli prese
delle città: Bethel e le città che ne dipendevano, Jeshana e le città
che ne dipendevano, Efraim e le città che ne dipendevano.

<span id="an_13:20">13:20</span> E Geroboamo, al tempo d’Abija, non ebbe
più forza; e colpito dall’Eterno, egli morì.

<span id="an_13:21">13:21</span> Ma Abija divenne potente, prese
quattordici mogli, e generò ventidue figliuoli e sedici figliuole.

<span id="an_13:22">13:22</span> Il resto delle azioni di Abija, la sua
condotta e le sue parole, trovasi scritto nelle memorie del profeta
Iddo.

<span id="an_14:1">14:1</span> (H13-23) E Abija s’addormentò coi suoi
padri, e fu sepolto nella città di Davide; e Asa, suo figliuolo, regnò
in luogo suo; e al suo tempo il paese ebbe requie per dieci anni.

<span id="an_14:2">14:2</span> (H14-1) Asa fece ciò ch’è buono e retto
agli occhi dell’Eterno, del suo Dio.

<span id="an_14:3">14:3</span> (H14-2) Tolse via gli altari degli dèi
stranieri, e gli alti luoghi; spezzò le statue, abbatté gl’idoli
d’Astarte;

<span id="an_14:4">14:4</span> (H14-3) e ordinò a Giuda di cercare
l’Eterno, l’Iddio de’ suoi padri, e di mettere ad effetto la sua legge
ed i suoi comandamenti.

<span id="an_14:5">14:5</span> (H14-4) Tolse anche via da tutte le città
di Giuda gli alti luoghi e le colonne solari; e, sotto di lui, il regno
ebbe requie.

<span id="an_14:6">14:6</span> (H14-5) Egli costruì delle città
fortificate in Giuda, giacché il paese era tranquillo, e in quegli anni
non v’era alcuna guerra contro di lui, perché l’Eterno gli avea data
requie.

<span id="an_14:7">14:7</span> (H14-6) Egli diceva a quei di Giuda:
"Costruiamo queste città, e circondiamole di mura, di torri, di porte e
di sbarre; il paese è ancora a nostra disposizione, perché abbiamo
cercato l’Eterno, il nostro Dio; noi l’abbiamo cercato, ed egli ci ha
dato riposo d’ogni intorno". Essi dunque si misero a costruire, e
prosperarono.

<span id="an_14:8">14:8</span> (H14-7) Asa aveva un esercito di
trecentomila uomini di Giuda che portavano scudo e lancia, e di duecento
ottantamila di Beniamino che portavano scudo e tiravan d’arco, tutti
uomini forti e valorosi.

<span id="an_14:9">14:9</span> (H14-8) Zerah, l’Etiopo, uscì contro di
loro con un esercito d’un milione d’uomini e trecento carri, e si avanzò
fino a Maresha.

<span id="an_14:10">14:10</span> (H14-9) Asa gli mosse contro, e si
disposero in ordine di battaglia nella valle di Tsefatha presso Maresha.

<span id="an_14:11">14:11</span> (H14-10) Allora Asa invocò l’Eterno, il
suo Dio, disse: "O Eterno, per te non v’è differenza tra il dar soccorso
a chi è in gran numero, e il darlo a chi è senza forza; soccorrici, o
Eterno, o nostro Dio! poiché su te noi ci appoggiamo, e nel tuo nome
siam venuti contro questa moltitudine. Tu sei l’Eterno, il nostro Dio;
non la vinca l’uomo a petto di te!"

<span id="an_14:12">14:12</span> (H14-11) E l’Eterno sconfisse gli
Etiopi davanti ad Asa e davanti a Giuda, e gli Etiopi si diedero alla
fuga.

<span id="an_14:13">14:13</span> (H14-12) Ed Asa e la gente ch’era con
lui li inseguirono fino a Gherar; e degli Etiopi ne caddero tanti, che
non ne rimase più uno di vivo; poiché furono rotti davanti all’Eterno e
davanti al suo esercito. E Asa ed i suoi portaron via un immenso
bottino;

<span id="an_14:14">14:14</span> (H14-13) e batteron tutte le città nei
dintorni di Gherar, perché lo spavento dell’Eterno s’era impadronito
d’esse; e quelli saccheggiarono tutte le città; perché v’era molto
bottino;

<span id="an_14:15">14:15</span> (H14-14) fecero pure man bassa sui
chiusi delle mandre, e menaron via gran numero di pecore e di cammelli.
Poi tornarono a Gerusalemme.

<span id="an_15:1">15:1</span> Allora lo spirito di Dio s’impadronì di
Azaria, figliuolo di Oded,

<span id="an_15:2">15:2</span> il quale uscì ad incontrare Asa, e gli
disse: "Asa, e voi tutto Giuda e Beniamino, ascoltatemi! L’Eterno è con
voi, quando voi siete con lui; se lo cercate, egli si farà trovare da
voi; ma, se lo abbandonate, egli vi abbandonerà.

<span id="an_15:3">15:3</span> Per lungo tempo Israele è stato senza
vero Dio, senza sacerdote che lo ammaestrasse, e senza legge;

<span id="an_15:4">15:4</span> ma nella sua distretta ei s’è convertito
all’Eterno, all’Iddio d’Israele, l’ha cercato, ed egli s’è lasciato
trovare da lui.

<span id="an_15:5">15:5</span> In quel tempo, non v’era pace né per chi
andava né per chi veniva; perché fra tutti gli abitanti de’ vari paesi
v’erano grandi agitazioni,

<span id="an_15:6">15:6</span> ed essi erano schiacciati nazione da
nazione, e città da città; poiché Iddio li conturbava con ogni sorta di
tribolazioni.

<span id="an_15:7">15:7</span> Ma voi, siate forti, non vi lasciate
illanguidire le braccia, perché l’opera vostra avrà la sua mercede".

<span id="an_15:8">15:8</span> Quando Asa ebbe udite queste parole, e la
profezia del profeta Oded, prese animo, e fece sparire le abominazioni
da tutto il paese di Giuda e di Beniamino, e dalle città che avea prese
nella contrada montuosa d’Efraim; e ristabilì l’altare dell’Eterno,
ch’era davanti al portico dell’Eterno.

<span id="an_15:9">15:9</span> Poi radunò tutto Giuda e Beniamino, e
quelli di Efraim, di Manasse e di Simeone, che dimoravano fra loro;
giacché gran numero di quei d’Israele eran passati dalla sua parte,
vedendo che l’Eterno, il suo Dio, era con lui.

<span id="an_15:10">15:10</span> Essi dunque si radunarono a Gerusalemme
il terzo mese del quindicesimo anno del regno d’Asa.

<span id="an_15:11">15:11</span> E in quel giorno offrirono in
sacrifizio all’Eterno, della preda che avean portata, settecento buoi e
settemila pecore;

<span id="an_15:12">15:12</span> e convennero nel patto di cercare
l’Eterno, l’Iddio dei loro padri, con tutto il loro cuore e con tutta
l’anima loro;

<span id="an_15:13">15:13</span> e chiunque non cercasse l’Eterno,
l’Iddio d’Israele, doveva esser messo a morte, grande o piccolo che
fosse, uomo o donna.

<span id="an_15:14">15:14</span> E si unirono per giuramento all’Eterno
con gran voce e con acclamazioni, al suon delle trombe e dei corni.

<span id="an_15:15">15:15</span> Tutto Giuda si rallegrò di questo
giuramento; perché avean giurato di tutto cuore, avean cercato l’Eterno
con grande ardore ed egli s’era lasciato trovare da loro. E l’Eterno
diede loro requie d’ogn’intorno.

<span id="an_15:16">15:16</span> Il re Asa destituì pure dalla dignità
di regina sua madre Maaca, perch’essa avea rizzato un’immagine ad
Astarte; e Asa abbatté l’immagine, la fece a pezzi e la bruciò presso al
torrente Kidron.

<span id="an_15:17">15:17</span> Nondimeno, gli alti luoghi non furono
eliminati da Israele; quantunque il cuore d’Asa fosse integro, durante
l’intera sua vita.

<span id="an_15:18">15:18</span> Egli fece portare nella casa
dell’Eterno le cose che suo padre avea consacrate, e quelle che avea
consacrate egli stesso: argento, oro, vasi.

<span id="an_15:19">15:19</span> E non ci fu più guerra alcuna fino al
trentacinquesimo anno del regno di Asa.

<span id="an_16:1">16:1</span> L’anno trentesimosesto del regno di Asa,
Baasa, re d’Israele, salì contro Giuda, ed edificò Rama per impedire che
alcuno andasse e venisse dalla parte di Asa, re di Giuda.

<span id="an_16:2">16:2</span> Allora Asa trasse dell’argento e dell’oro
dai tesori della casa dell’Eterno e della casa del re, e inviò dei messi
a Ben-Hadad, re di Siria, che abitava a Damasco, per dirgli:

<span id="an_16:3">16:3</span> "Siavi alleanza fra me e te, come vi fu
tra il padre mio e il padre tuo. Ecco, io ti mando dell’argento e
dell’oro; va’, rompi la tua alleanza con Baasa, re d’Israele, ond’egli
si ritiri da me".

<span id="an_16:4">16:4</span> Ben-Hadad diè ascolto al re Asa; mandò i
capi del suo esercito contro le città d’Israele, i quali espugnarono
Ijon, Dan, Abel-Maim, e tutte le città d’approvvigionamento di Neftali.

<span id="an_16:5">16:5</span> E quando Baasa ebbe udito questo, cessò
di edificare Rama, e sospese i suoi lavori.

<span id="an_16:6">16:6</span> Allora il re Asa convocò tutti que’ di
Giuda, e quelli portaron via le pietre e il legname di cui Baasa s’era
servito per la costruzione di Rama; e con essi Asa edificò Gheba e
Mitspa.

<span id="an_16:7">16:7</span> In quel tempo, Hanani, il veggente, si
recò da Asa, re di Giuda, e gli disse: "Poiché tu ti sei appoggiato sul
re di Siria invece d’appoggiarti sull’Eterno, ch’è il tuo Dio,
l’esercito del re di Siria è scampato dalle tue mani.

<span id="an_16:8">16:8</span> Gli Etiopi ed i Libi non formavan essi un
grande esercito con una moltitudine immensa di carri e di cavalieri?
Eppure l’Eterno, perché tu t’eri appoggiato su lui, li diede nelle tue
mani.

<span id="an_16:9">16:9</span> Poiché l’Eterno scorre collo sguardo
tutta la terra per spiegar la sua forza a pro di quelli che hanno il
cuore integro verso di lui. In questo tu hai agito da insensato; poiché,
da ora innanzi, avrai delle guerre".

<span id="an_16:10">16:10</span> Asa s’indignò contro il veggente, e lo
fece mettere in prigione, tanto questa cosa lo aveva irritato contro di
lui. E, al tempo stesso, Asa incrudelì anche contro alcuni del popolo.

<span id="an_16:11">16:11</span> Or ecco, le azioni d’Asa, le prime e le
ultime, si trovano scritte nel libro dei re di Giuda e d’Israele.

<span id="an_16:12">16:12</span> Il trentanovesimo anno del suo regno,
Asa ebbe una malattia ai piedi; la sua malattia fu gravissima; e,
nondimeno, nella sua malattia non ricorse all’Eterno, ma ai medici.

<span id="an_16:13">16:13</span> E Asa si addormento coi suoi padri;
morì il quarantunesimo anno del suo regno,

<span id="an_16:14">16:14</span> e fu sepolto nel sepolcro ch’egli avea
fatto scavare per sé nella città di Davide. Fu steso sopra un letto
pieno di profumi e di varie sorta d’aromi composti con arte di
profumiere; e ne bruciarono una grandissima quantità in onor suo.

<span id="an_17:1">17:1</span> Giosafat, figliuolo di Asa, regnò in
luogo di lui, e si fortificò contro Israele;

<span id="an_17:2">17:2</span> collocò dei presidi in tutte le città
fortificate di Giuda, e pose delle guarnigioni nel paese di Giuda e
nelle città di Efraim, che Asa suo padre avea conquistate.

<span id="an_17:3">17:3</span> E l’Eterno fu con Giosafat, perch’egli
camminò nelle vie che Davide suo padre avea seguite da principio, e
cercò, non i Baali,

<span id="an_17:4">17:4</span> ma l’Iddio di suo padre; e si condusse
secondo i suoi comandamenti, senza imitare quel che faceva Israele.

<span id="an_17:5">17:5</span> Perciò l’Eterno assicurò il possesso del
regno nelle mani di Giosafat; tutto Giuda gli recava dei doni, ed egli
ebbe ricchezza e gloria in abbondanza.

<span id="an_17:6">17:6</span> Il suo coraggio crebbe, seguendo le vie
dell’Eterno; e fece anche sparire da Giuda gli alti luoghi e gl’idoli
d’Astarte.

<span id="an_17:7">17:7</span> Il terzo anno del suo regno mandò i suoi
capi Ben-Hail, Obadia, Zaccaria, Natanaele e Micaiah, a insegnare nelle
città di Giuda;

<span id="an_17:8">17:8</span> e con essi mandò i Leviti Scemaia,
Nethania, Zebadia, Asael, Scemiramoth, Gionathan, Adonia, Tobia e
Tob-Adonia, e i sacerdoti Elishama e Jehoram.

<span id="an_17:9">17:9</span> Ed essi insegnarono in Giuda, avendo seco
il libro della legge dell’Eterno; percorsero tutte le città di Giuda, e
istruirono il popolo.

<span id="an_17:10">17:10</span> Il terrore dell’Eterno s’impadronì di
tutti i regni dei paesi che circondavano Giuda, sì che non mossero
guerra a Giosafat.

<span id="an_17:11">17:11</span> E una parte de’ Filistei recò a
Giosafat dei doni, e un tributo in argento; anche gli Arabi gli menarono
del bestiame: settemila settecento montoni e settemila settecento capri.

<span id="an_17:12">17:12</span> Giosafat raggiunse un alto grado di
grandezza, ed edificò in Giuda castelli e città d’approvvigionamento.

<span id="an_17:13">17:13</span> Fece eseguire molti lavori nelle città
di Giuda, ed ebbe a Gerusalemme de’ guerrieri, uomini forti e valorosi.

<span id="an_17:14">17:14</span> Eccone il censimento secondo le loro
case patriarcali. Di Giuda: capi di migliaia: Adna, il capo, con
trecentomila uomini forti e valorosi;

<span id="an_17:15">17:15</span> dopo di lui, Johanan, il capo, con
duecento ottantamila uomini;

<span id="an_17:16">17:16</span> dopo questo, Amasia, figliuolo di
Zicri, il quale s’era volontariamente consacrato all’Eterno, con
duecentomila uomini forti e valorosi.

<span id="an_17:17">17:17</span> Di Beniamino: Eliada, uomo forte e
valoroso, con duecentomila uomini, armati d’arco e di scudo;

<span id="an_17:18">17:18</span> e, dopo di lui, Jozabad con
centottantamila uomini pronti per la guerra.

<span id="an_17:19">17:19</span> Tutti questi erano al servizio del re,
senza contare quelli ch’egli avea collocati nelle città fortificate, in
tutto il paese di Giuda.

<span id="an_18:1">18:1</span> Giosafat ebbe ricchezze e gloria in
abbondanza, e contrasse parentela con Achab.

<span id="an_18:2">18:2</span> In capo a qualche anno, scese a Samaria
da Achab; e Achab fece uccidere per lui e per la gente ch’era con lui un
gran numero di pecore e di buoi, e lo indusse a salir seco contro Ramoth
di Galaad.

<span id="an_18:3">18:3</span> Achab, re d’Israele, disse a Giosafat, re
di Giuda: "Vuoi venire con me a Ramoth di Galaad?" Giosafat gli rispose:
"Fa’ conto di me come di te stesso, della mia gente come della tua, e
verremo con te alla guerra".

<span id="an_18:4">18:4</span> E Giosafat disse al re d’Israele: "Ti
prego, consulta oggi la parola dell’Eterno".

<span id="an_18:5">18:5</span> Allora il re d’Israele radunò i profeti,
in numero di quattrocento, e disse loro: "Dobbiam noi andare a far
guerra a Ramoth di Galaad, o no?" Quelli risposero: "Va’, e Dio la darà
nelle mani del re".

<span id="an_18:6">18:6</span> Ma Giosafat disse: "Non v’ha egli qui
alcun altro profeta dell’Eterno da poter consultare?"

<span id="an_18:7">18:7</span> Il re d’Israele rispose a Giosafat: "V’è
ancora un uomo per mezzo del quale si potrebbe consultare l’Eterno; ma
io l’odio perché non mi predice mai nulla di buono, ma sempre del male:
è Micaiah figliuolo d’Imla". E Giosafat disse: "Il re non dica così".

<span id="an_18:8">18:8</span> Allora il re d’Israele chiamò un eunuco,
e gli disse: "Fa’ venir presto Micaiah, figliuolo d’Imla".

<span id="an_18:9">18:9</span> Or il re d’Israele e Giosafat, re di
Giuda, sedevano ciascuno sul suo trono, vestiti de’ loro abiti reali,
nell’aia ch’è all’ingresso della porta di Samaria; e tutti i profeti
profetavano dinanzi ad essi.

<span id="an_18:10">18:10</span> Sedekia, figliuolo di Kenaana, s’era
fatto delle corna di ferro, e disse: "Così dice l’Eterno: Con queste
corna darai di cozzo ne’ Siri finché tu li abbia completamente
distrutti".

<span id="an_18:11">18:11</span> E tutti i profeti profetavano nello
stesso modo, dicendo: "Sali contro Ramoth di Galaad, e vincerai;
l’Eterno la darà nelle mani del re".

<span id="an_18:12">18:12</span> Or il messo ch’era andato a chiamar
Micaiah, gli parlò così: "Ecco, i profeti tutti, ad una voce, predicono
del bene al re; ti prego, sia il tuo parlare come quello d’ognun d’essi,
e predici del bene!"

<span id="an_18:13">18:13</span> Ma Micaiah rispose: "Com’è vero che
l’Eterno vive, io dirò quel che l’Eterno mi dirà".

<span id="an_18:14">18:14</span> E, come fu giunto dinanzi al re, il re
gli disse: "Micaiah, dobbiamo noi andare a far guerra a Ramoth di
Galaad, o no?" Quegli rispose: "Andate pure, e vincerete; i nemici
saranno dati nelle vostre mani".

<span id="an_18:15">18:15</span> E il re gli disse: "Quante volte dovrò
io scongiurarti di non dirmi se non la verità nel nome dell’Eterno?"

<span id="an_18:16">18:16</span> Micaiah rispose: "Ho veduto tutto
Israele disperso su per i monti, come pecore che non hanno pastore; e
l’Eterno ha detto: Questa gente non ha padrone; se ne torni ciascuno in
pace a casa sua".

<span id="an_18:17">18:17</span> E il re d’Israele disse a Giosafat:
"Non te l’ho io detto che costui non mi predirebbe nulla di buono, ma
soltanto del male?"

<span id="an_18:18">18:18</span> E Micaiah replicò: "Perciò ascoltate la
parola dell’Eterno. Io ho veduto l’Eterno che sedeva sul suo trono, e
tutto l’esercito celeste che gli stava a destra e a sinistra.

<span id="an_18:19">18:19</span> E l’Eterno disse: Chi sedurrà Achab, re
d’Israele, affinché salga a Ramoth di Galaad e vi perisca? E uno rispose
in un modo e l’altro in un altro.

<span id="an_18:20">18:20</span> Allora si fece avanti uno spirito, il
quale si presentò dinanzi all’Eterno, e disse: Lo sedurrò io. L’Eterno
gli disse: E come?

<span id="an_18:21">18:21</span> Quegli rispose: Io uscirò, e sarò
spirito di menzogna in bocca a tutti i suoi profeti. L’Eterno gli disse:
Sì, riuscirai a sedurlo; esci, e fa’ così.

<span id="an_18:22">18:22</span> Ed ora ecco che l’Eterno ha posto uno
spirito di menzogna in bocca a questi tuoi profeti; ma l’Eterno ha
pronunziato del male contro di te".

<span id="an_18:23">18:23</span> Allora Sedekia, figliuolo di Kenaana,
si accostò, diede uno schiaffo a Micaiah, e disse: "Per dove è passato
lo spirito dell’Eterno quand’è uscito da me per parlare a te?"

<span id="an_18:24">18:24</span> Micaiah rispose: "Lo vedrai il giorno
che andrai di camera in camera per nasconderti!"

<span id="an_18:25">18:25</span> E il re d’Israele disse ai suoi servi:
"Prendete Micaiah, menatelo da Amon, governatore della città, e da Joas,
figliuolo del re,

<span id="an_18:26">18:26</span> e dite loro: Così dice il re: Mettete
costui in prigione, nutritelo di pan d’afflizione e d’acqua
d’afflizione, finch’io ritorni sano e salvo".

<span id="an_18:27">18:27</span> E Micaiah disse: "Se tu ritorni sano e
salvo, non sarà l’Eterno quegli che avrà parlato per bocca mia". E
aggiunse: "Udite questo, o voi, popoli tutti!"

<span id="an_18:28">18:28</span> Il re d’Israele e Giosafat, re di Giuda
saliron dunque contro Ramoth di Galaad.

<span id="an_18:29">18:29</span> E il re d’Israele, disse a Giosafat:
"Io mi travestirò per andar in battaglia; ma tu mettiti i tuoi abiti
reali". Il re d’Israele si travestì, e andarono in battaglia.

<span id="an_18:30">18:30</span> Or il re di Siria avea dato
quest’ordine ai capitani dei suoi carri: "Non combattete contro veruno,
piccolo o grande, ma contro il solo re d’Israele".

<span id="an_18:31">18:31</span> E quando i capitani dei carri scorsero
Giosafat, dissero: "Quello è il re d’Israele"; e lo circondarono per
attaccarlo; ma Giosafat mandò un grido, e l’Eterno lo soccorse; e Dio li
attirò lungi da lui.

<span id="an_18:32">18:32</span> E allorché i capitani dei carri
s’accorsero ch’egli non era il re d’Israele, cessarono d’assalirlo.

<span id="an_18:33">18:33</span> Or qualcuno scoccò a caso la freccia
del suo arco, e ferì il re d’Israele tra la corazza e le falde; onde il
re disse al suo cocchiere: "Vòlta, menami fuori del campo, perché son
ferito".

<span id="an_18:34">18:34</span> Ma la battaglia fu così accanita quel
giorno, che il re fu trattenuto sul suo carro in faccia ai Siri fino
alla sera, e sul tramontare del sole morì.

<span id="an_19:1">19:1</span> Giosafat, re di Giuda, tornò sano e salvo
a casa sua a Gerusalemme.

<span id="an_19:2">19:2</span> E il veggente Jehu, figliuolo di Hanani,
andò incontro a Giosafat, e gli disse: "Dovevi tu dare aiuto ad un empio
e amar quelli che odiano l’Eterno? Per questo fatto hai attirato su di
te l’ira dell’Eterno.

<span id="an_19:3">19:3</span> Nondimeno si son trovate in te delle
buone cose, giacché hai fatti sparire dal paese gl’idoli d’Astarte, e
hai applicato il cuor tuo alla ricerca di Dio".

<span id="an_19:4">19:4</span> Giosafat rimase a Gerusalemme; poi fece
di nuovo un giro fra il popolo, da Beer-Sceba alla contrada montuosa
d’Efraim, e lo ricondusse all’Eterno, all’Iddio de’ suoi padri.

<span id="an_19:5">19:5</span> E stabilì dei giudici nel paese, in tutte
le città fortificate di Giuda, città per città, e disse ai giudici:

<span id="an_19:6">19:6</span> "Badate bene a quello che fate; poiché
voi amministrate la giustizia, non per servire ad un uomo ma per servire
all’Eterno; il quale sarà con voi negli affari della giustizia.

<span id="an_19:7">19:7</span> Or dunque il timor dell’Eterno sia in
voi; agite con circospezione, poiché presso l’Eterno, ch’è l’Iddio
nostro, non v’è né perversità, né riguardo a qualità di persone, né
accettazione di doni".

<span id="an_19:8">19:8</span> Giosafat, tornato che fu a Gerusalemme,
stabilì anche quivi dei Leviti, dei sacerdoti e dei capi delle case
patriarcali d’Israele per render giustizia nel nome dell’Eterno, e per
sentenziare nelle liti.

<span id="an_19:9">19:9</span> E diede loro i suoi ordini, dicendo: "Voi
farete così, con timore dell’Eterno, con fedeltà e con cuore integro:

<span id="an_19:10">19:10</span> In qualunque lite che vi sia portata
dinanzi dai vostri fratelli dimoranti nelle loro città, sia che si
tratti d’un omicidio o d’una legge o d’un comandamento o d’uno statuto o
d’un precetto, illuminateli, affinché non si rendano colpevoli verso
l’Eterno, e l’ira sua non piombi su voi e sui vostri fratelli. Così
facendo, voi non vi renderete colpevoli.

<span id="an_19:11">19:11</span> Ed ecco, il sommo sacerdote Amaria vi
sarà preposto per tutti gli affari che concernono l’Eterno; e Zebadia,
figliuolo d’Ismaele, capo della casa di Giuda, per tutti gli affari che
concernono il re; e avete a vostra disposizione dei Leviti, come
magistrati. Fatevi cuore, mettetevi all’opra, e l’Eterno sia con l’uomo
dabbene!"

<span id="an_20:1">20:1</span> Dopo queste cose, i figliuoli di Moab e i
figliuoli di Ammon, e con loro de’ Maoniti, mossero contro Giosafat per
fargli guerra.

<span id="an_20:2">20:2</span> E vennero dei messi a informare Giosafat,
dicendo: "Una gran moltitudine s’avanza contro di te dall’altra parte
del mare, dalla Siria, ed è giunta a Hatsatson-Thamar", che è En-Ghedi.

<span id="an_20:3">20:3</span> E Giosafat ebbe paura, si dispose a
cercare l’Eterno, e bandì un digiuno per tutto Giuda.

<span id="an_20:4">20:4</span> Giuda si radunò per implorare aiuto
dall’Eterno, e da tutte quante le città di Giuda venivan gli abitanti a
cercare l’Eterno.

<span id="an_20:5">20:5</span> E Giosafat, stando in piè in mezzo alla
raunanza di Giuda e di Gerusalemme, nella casa dell’Eterno, davanti al
cortile nuovo, disse:

<span id="an_20:6">20:6</span> "O Eterno, Dio de’ nostri padri, non sei
tu l’Iddio dei cieli? e non sei tu che signoreggi su tutti i regni delle
nazioni? e non hai tu nelle tue mani la forza e la potenza, in guisa che
nessuno ti può resistere?

<span id="an_20:7">20:7</span> Non sei tu quegli, o Dio nostro, che
cacciasti gli abitanti di questo paese d’innanzi al tuo popolo
d’Israele, e lo desti per sempre alla progenie d’Abrahamo, il quale ti
amò?

<span id="an_20:8">20:8</span> E quelli l’hanno abitato e v’hanno
edificato un santuario per il tuo nome, dicendo:

<span id="an_20:9">20:9</span> Quando c’incolga qualche calamità, spada,
giudizio, peste o carestia, noi ci presenteremo dinanzi a questa casa e
dinanzi a te, poiché il tuo nome è in questa casa; e a te grideremo
nella nostra tribolazione, e tu ci udrai e ci salverai.

<span id="an_20:10">20:10</span> Ed ora ecco che i figliuoli d’Ammon e
di Moab e quei del monte di Seir, nelle terre dei quali non permettesti
ad Israele d’entrare quando veniva dal paese d’Egitto, ed egli li lasciò
da parte e non li distrusse,

<span id="an_20:11">20:11</span> eccoli che ora ci ricompensano, venendo
a cacciarci dalla eredità di cui ci hai dato il possesso.

<span id="an_20:12">20:12</span> O Dio nostro, non farai tu giudizio di
costoro? Poiché noi siamo senza forza, di fronte a questa gran
moltitudine che s’avanza contro di noi; e non sappiamo che fare, ma gli
occhi nostri sono su te!"

<span id="an_20:13">20:13</span> E tutto Giuda, perfino i bambini, le
mogli, i figliuoli, stavano in piè davanti all’Eterno.

<span id="an_20:14">20:14</span> Allora lo spirito dell’Eterno investì
in mezzo alla raunanza Jahaziel, figliuolo di Zaccaria, figliuolo di
Benaia, figliuolo di Jeiel, figliuolo di Mattania, il Levita, di tra i
figliuoli d’Asaf.

<span id="an_20:15">20:15</span> E Jahaziel disse: "Porgete orecchio,
voi tutti di Giuda, e voi abitanti di Gerusalemme, e tu, o re Giosafat!
Così vi dice l’Eterno: Non temete e non vi sgomentate a motivo di questa
gran moltitudine; poiché questa non è battaglia vostra, ma di Dio.

<span id="an_20:16">20:16</span> Domani, scendete contro di loro; eccoli
che vengon su per la salita di Tsits, e voi li troverete all’estremità
della valle, dirimpetto al deserto di Jeruel.

<span id="an_20:17">20:17</span> Questa battaglia non l’avete a
combatter voi: presentatevi, tenetevi fermi, e vedrete la liberazione
che l’Eterno vi darà. O Giuda, o Gerusalemme, non temete e non vi
sgomentate; domani, uscite contro di loro, e l’Eterno sarà con voi".

<span id="an_20:18">20:18</span> Allora Giosafat chinò la faccia a
terra, e tutto Giuda e gli abitanti di Gerusalemme si prostrarono
dinanzi all’Eterno e l’adorarono.

<span id="an_20:19">20:19</span> E i Leviti di tra i figliuoli dei
Kehathiti e di tra i figliuoli dei Korahiti si levarono per lodare ad
altissima voce l’Eterno, l’Iddio d’Israele.

<span id="an_20:20">20:20</span> La mattina seguente si levarono di
buon’ora, e si misero in cammino verso il deserto di Tekoa; e come si
mettevano in cammino, Giosafat, stando in piedi, disse: "Ascoltatemi, o
Giuda, e voi abitanti di Gerusalemme! Credete nell’Eterno, ch’è l’Iddio
vostro, e sarete al sicuro; credete ai suoi profeti, e trionferete!"

<span id="an_20:21">20:21</span> E dopo aver tenuto consiglio col
popolo, stabilì dei cantori che, vestiti in santa magnificenza,
cantassero le lodi dell’Eterno, e camminando alla testa dell’esercito,
dicessero: "Celebrate l’Eterno, perché la sua benignità dura in
perpetuo!"

<span id="an_20:22">20:22</span> E com’essi cominciavano i canti di
gioia e di lode, l’Eterno tese un’imboscata contro i figliuoli di Ammon
e di Moab e contro quelli del monte Seir ch’eran venuti contro Giuda; e
rimasero sconfitti.

<span id="an_20:23">20:23</span> I figliuoli di Ammon e di Moab
assalirono gli abitanti del monte di Seir per votarli allo sterminio e
distruggerli; e quand’ebbero annientati gli abitanti di Seir, si diedero
a distruggersi a vicenda.

<span id="an_20:24">20:24</span> E quando que’ di Giuda furon giunti
sull’altura donde si scorge il deserto, volsero lo sguardo verso la
moltitudine, ed ecco i cadaveri che giacevano a terra; nessuno era
scampato.

<span id="an_20:25">20:25</span> Allora Giosafat e la sua gente andarono
a far bottino delle loro spoglie; e fra i cadaveri trovarono abbondanza
di ricchezze, di vesti e di oggetti preziosi; e se ne appropriarono più
che ne potessero portare; tre giorni misero a portar via il bottino,
tant’era copioso.

<span id="an_20:26">20:26</span> Il quarto giorno si radunarono nella
Valle di Benedizione, dove benedissero l’Eterno; per questo, quel luogo
è stato chiamato Valle di Benedizione fino al dì d’oggi.

<span id="an_20:27">20:27</span> Tutti gli uomini di Giuda e di
Gerusalemme, con a capo Giosafat, partirono con gioia per tornare a
Gerusalemme, perché l’Eterno li avea ricolmi d’allegrezza, liberandoli
dai loro nemici.

<span id="an_20:28">20:28</span> Ed entrarono in Gerusalemme e nella
casa dell’Eterno al suono de’ saltèri, delle cetre e delle trombe.

<span id="an_20:29">20:29</span> E il terrore di Dio s’impadronì di
tutti i regni degli altri paesi, quando udirono che l’Eterno avea
combattuto contro i nemici d’Israele.

<span id="an_20:30">20:30</span> E il regno di Giosafat ebbe requie; il
suo Dio gli diede pace d’ogni intorno.

<span id="an_20:31">20:31</span> Così Giosafat regnò sopra Giuda. Avea
trentacinque anni quando cominciò a regnare, e regnò venticinque anni a
Gerusalemme; e il nome di sua madre era Azuba, figliuola di Scilhi.

<span id="an_20:32">20:32</span> Egli camminò per le vie di Asa suo
padre, e non se ne allontanò, facendo quel ch’è giusto agli occhi
dell’Eterno.

<span id="an_20:33">20:33</span> Nondimeno gli alti luoghi non
scomparvero, perché il popolo non aveva ancora il cuore fermamente unito
all’Iddio dei suoi padri.

<span id="an_20:34">20:34</span> Or il rimanente delle azioni di
Giosafat, le prime e le ultime, si trovano scritte nella Storia di Jehu,
figliuolo di Hanani, inserta nel libro dei re d’Israele.

<span id="an_20:35">20:35</span> Dopo questo, Giosafat, re di Giuda, si
associò col re d’Israele Achazia, che aveva una condotta empia;

<span id="an_20:36">20:36</span> e se lo associò, per costruire delle
navi che andassero a Tarsis; e le costruirono ad Etsion-Gheber.

<span id="an_20:37">20:37</span> Allora Eliezer, figliuolo di Dodava da
Maresha, profetizzò contro Giosafat, dicendo: "Perché ti sei associato
con Achazia, l’Eterno ha disperse le opere tue". E le navi furono
infrante, e non poterono fare il viaggio di Tarsis.

<span id="an_21:1">21:1</span> E Giosafat s’addormentò coi suoi padri, e
con essi fu sepolto nella città di Davide; e Jehoram, suo figliuolo,
regnò in luogo suo.

<span id="an_21:2">21:2</span> Jehoram avea de’ fratelli, figliuoli di
Giosafat: Azaria, Jehiel, Zaccaria, Azariahu, Micael e Scefatia; tutti
questi erano figliuoli di Giosafat, re d’Israele;

<span id="an_21:3">21:3</span> e il padre loro avea fatto ad essi grandi
doni d’argento, d’oro e di cose preziose, con delle città fortificate in
Giuda, ma avea lasciato il regno a Jehoram, perch’era il primogenito.

<span id="an_21:4">21:4</span> Or quando Jehoram ebbe preso possesso del
regno di suo padre e vi si fu solidamente stabilito, fece morir di spada
tutti i suoi fratelli, come pure alcuni dei capi d’Israele.

<span id="an_21:5">21:5</span> Jehoram avea trentadue anni quando
cominciò a regnare, e regnò otto anni in Gerusalemme.

<span id="an_21:6">21:6</span> E camminò per la via dei re d’Israele
come avea fatto la casa di Achab, poiché avea per moglie una figliuola
di Achab; e fece ciò ch’è male agli occhi dell’Eterno.

<span id="an_21:7">21:7</span> Nondimeno l’Eterno non volle distrugger
la casa di Davide, a motivo del patto che avea fermato con Davide, e
della promessa che avea fatta di lasciar sempre una lampada a lui ed ai
suoi figliuoli.

<span id="an_21:8">21:8</span> Ai tempi di lui, Edom si ribellò,
sottraendosi al giogo di Giuda, e si dette un re.

<span id="an_21:9">21:9</span> Allora Jehoram partì coi suoi capi e con
tutti i suoi carri; e, levatosi di notte, sconfisse gli Edomiti che
l’aveano circondato, e i capi dei carri.

<span id="an_21:10">21:10</span> Così Edom si è ribellato sottraendosi
al giogo di Giuda fino al dì d’oggi. In quel medesimo tempo, anche Libna
si ribellò e si sottrasse al giogo di Giuda, perché Jehoram aveva
abbandonato l’Eterno, l’Iddio de’ suoi padri.

<span id="an_21:11">21:11</span> Jehoram fece anch’egli degli alti
luoghi sui monti di Giuda, spinse gli abitanti di Gerusalemme alla
prostituzione, e sviò Giuda.

<span id="an_21:12">21:12</span> E gli giunse uno scritto da parte del
profeta Elia, che diceva: "Così dice l’Eterno, l’Iddio di Davide tuo
padre: Perché tu non hai camminato per le vie di Giosafat, tuo padre, e
per le vie d’Asa, re di Giuda,

<span id="an_21:13">21:13</span> ma hai camminato per la via dei re
d’Israele; perché hai spinto alla prostituzione Giuda e gli abitanti di
Gerusalemme, come la casa di Achab v’ha spinto Israele, e perché hai
ucciso i tuoi fratelli, membri della famiglia di tuo padre, ch’eran
migliori di te,

<span id="an_21:14">21:14</span> ecco, l’Eterno colpirà con una gran
piaga il tuo popolo, i tuoi figliuoli, le tue mogli, e tutto quello che
t’appartiene;

<span id="an_21:15">21:15</span> e tu avrai una grave malattia, una
malattia d’intestini, che s’inasprirà di giorno in giorno, finché
gl’intestini ti vengan fuori per effetto del male".

<span id="an_21:16">21:16</span> E l’Eterno risvegliò contro Jehoram lo
spirito de’ Filistei e degli Arabi, che confinano con gli Etiopi;

<span id="an_21:17">21:17</span> ed essi salirono contro Giuda,
l’invasero, e portaron via tutte le ricchezze che si trovavano nella
casa del re, e anche i suoi figliuoli e le sue mogli, in guisa che non
gli rimase altro figliuolo se non Joachaz, ch’era il più piccolo.

<span id="an_21:18">21:18</span> Dopo tutto questo l’Eterno lo colpì con
una malattia incurabile d’intestini.

<span id="an_21:19">21:19</span> E, con l’andar del tempo, verso la fine
del secondo anno, gl’intestini gli venner fuori, in seguito alla
malattia; e morì in mezzo ad atroci sofferenze; e il suo popolo non
bruciò profumi in onore di lui, come avea fatto per i suoi padri.

<span id="an_21:20">21:20</span> Aveva trentadue anni quando cominciò a
regnare, e regnò otto anni in Gerusalemme. Se ne andò senza esser
rimpianto, e fu sepolto nella città di Davide, ma non nei sepolcri dei
re.

<span id="an_22:1">22:1</span> Gli abitanti di Gerusalemme, in luogo di
Jehoram, proclamarono re Achazia, il più giovine de’ suoi figliuoli;
poiché la truppa ch’era entrata con gli Arabi nel campo, aveva ucciso
tutti i più grandi d’età. Così regnò Achazia, figliuolo di Jehoram, re
di Giuda.

<span id="an_22:2">22:2</span> Achazia avea quarantadue anni quando
cominciò a regnare, e regnò un anno in Gerusalemme. Sua madre si
chiamava Athalia, figliuola di Omri.

<span id="an_22:3">22:3</span> Anch’egli camminò per le vie della casa
di Achab, perché sua madre, ch’era sua consigliera, lo spingeva ad agire
empiamente.

<span id="an_22:4">22:4</span> Egli fece ciò ch’è male agli occhi
dell’Eterno, come quei della casa di Achab, perché, dopo la morte di suo
padre, questi furono suoi consiglieri, per sua rovina.

<span id="an_22:5">22:5</span> E fu pure dietro loro consiglio ch’egli
andò con Jehoram, figliuolo di Achab re d’Israele, a combattere contro
Hazael, re di Siria, a Ramoth di Galaad, e i Siri ferirono Joram;

<span id="an_22:6">22:6</span> e questi tornò a Jzreel per farsi curare
delle ferite che avea ricevute dai Siri a Ramah, quando combatteva
contro Hazael, re di Siria. Ed Achazia, figliuolo di Jehoram re di
Giuda, scese ad Jzreel a vedere Jehoram, figliuolo di Achab, perché
questi era ammalato.

<span id="an_22:7">22:7</span> Or fu volontà di Dio che Achazia, per sua
rovina, si recasse da Joram; perché quando fu giunto, uscì con Jehoram
contro Jehu, figliuolo di Nimsci, che l’Eterno aveva unto per sterminare
la casa di Achab;

<span id="an_22:8">22:8</span> e come Jehu facea giustizia della casa di
Achab, trovò i capi di Giuda e i figliuoli de’ fratelli di Achazia
ch’erano al servizio di Achazia, e li uccise.

<span id="an_22:9">22:9</span> E fe’ cercare Achazia, che s’era nascosto
in Samaria; e Achazia fu preso, menato a Jehu, messo a morte, e poi
seppellito; perché si diceva: "E’ il figliuolo di Giosafat, che cercava
l’Eterno con tutto il cuor suo". E nella casa di Achazia non rimase più
alcuno che fosse capace di regnare.

<span id="an_22:10">22:10</span> Or quando Athalia, madre di Achazia,
vide che il suo figliuolo era morto, si levò e distrusse tutta la stirpe
reale della casa di Giuda.

<span id="an_22:11">22:11</span> Ma Jehoshabet, figliuola del re, prese
Joas, figliuolo di Achazia, lo trafugò di mezzo ai figliuoli del re
ch’eran messi a morte e lo pose con la sua balia nella camera dei letti.
Così Jehoshabet, figliuola del re Jehoram, moglie del sacerdote Jehoiada
(era sorella d’Achazia), lo nascose alle ricerche d’Athalia, che non lo
mise a morte.

<span id="an_22:12">22:12</span> Ed egli rimase nascosto presso di loro
nella casa di Dio per sei anni; intanto, Athalia regnava sul paese.

<span id="an_23:1">23:1</span> Il settimo anno, Jehoiada, fattosi animo,
fece lega coi capi-centurie Azaria figliuolo di Jeroham, Ismaele
figliuolo di Johanan, Azaria figliuolo di Obed, Maaseia figliuolo di
Adaia, ed Elishafat, figliuolo di Zicri.

<span id="an_23:2">23:2</span> Essi percorsero Giuda, radunarono i
Leviti di tutte le città di Giuda e i capi delle case patriarcali
d’Israele, e vennero a Gerusalemme.

<span id="an_23:3">23:3</span> E tutta la raunanza strinse lega col re
nella casa di Dio. E Jehoiada disse loro: "Ecco, il figliuolo del re
regnerà, come l’Eterno ha promesso relativamente ai figliuoli di Davide.

<span id="an_23:4">23:4</span> Ecco quello che voi farete: un terzo di
quelli tra voi che entrano in servizio il giorno del sabato, sacerdoti e
Leviti, starà di guardia alle porte del tempio;

<span id="an_23:5">23:5</span> un altro terzo starà nella casa del re, e
l’altro terzo alla porta di Jesod. Tutto il popolo starà nei cortili
della casa dell’Eterno.

<span id="an_23:6">23:6</span> Ma nessuno entri nella casa dell’Eterno
tranne i sacerdoti e i Leviti di servizio; questi entreranno, perché son
consacrati; ma tutto il popolo s’atterrà all’ordine dell’Eterno.

<span id="an_23:7">23:7</span> I Leviti circonderanno il re, da ogni
lato, ognuno colle armi alla mano; e chiunque cercherà di penetrare
nella casa di Dio, sia messo a morte; e voi starete col re, quando
entrerà e quando uscirà".

<span id="an_23:8">23:8</span> I Leviti e tutto Giuda eseguirono tutti
gli ordini dati dal sacerdote Jehoiada; ognun d’essi prese i suoi
uomini: quelli che entravano in servizio il giorno del sabato, e quelli
che uscivan di servizio il giorno del sabato; poiché il sacerdote
Jehoiada non avea licenziato le mute uscenti.

<span id="an_23:9">23:9</span> Il sacerdote Jehoiada diede ai capi
centurie le lance, le targhe e gli scudi che aveano appartenuto a Davide
e si trovavano nella casa di Dio.

<span id="an_23:10">23:10</span> E dispose tutto il popolo attorno al
re, ciascuno con l’arma in mano, dal lato destro al lato sinistro della
casa, presso l’altare e presso la casa.

<span id="an_23:11">23:11</span> Allora menaron fuori il figliuolo del
re, gli posero in testa il diadema, gli consegnarono la legge, e lo
proclamarono re; Jehoiada e i suoi figliuoli lo unsero, ed esclamarono:
"Viva il re!"

<span id="an_23:12">23:12</span> Or quando Athalia udì il rumore del
popolo che accorreva ed acclamava il re, andò verso il popolo nella casa
dell’Eterno;

<span id="an_23:13">23:13</span> guardò, ed ecco che il re stava in
piedi sul suo palco, all’ingresso; i capitani e i trombettieri erano
accanto al re; tutto il popolo del paese era in festa e sonava le
trombe; e i cantori, coi loro strumenti musicali, dirigevano i canti di
lode. Allora Athalia si stracciò le vesti, e gridò: "Congiura!
congiura!"

<span id="an_23:14">23:14</span> Ma il sacerdote Jehoiada fece venir
fuori i capi-centurie che comandavano l’esercito, e disse loro: "Fatela
uscire di tra le file; e chiunque la seguirà sia ucciso di spada!"
Poiché il sacerdote avea detto: "Non sia messa a morte nella casa
dell’Eterno".

<span id="an_23:15">23:15</span> Così quelli le fecero largo, ed ella
giunse alla casa del re per la strada della porta dei cavalli; e quivi
fu uccisa.

<span id="an_23:16">23:16</span> E Jehoiada fermò tra sé, tutto il
popolo ed il re, il patto, per il quale Israele doveva essere il popolo
del l’Eterno.

<span id="an_23:17">23:17</span> E tutto il popolo entrò nel tempio di
Baal, e lo demolì; fece interamente in pezzi i suoi altari e le sue
immagini, e uccise dinanzi agli altari Mattan sacerdote di Baal.

<span id="an_23:18">23:18</span> Poi Jehoiada affidò la sorveglianza
della casa dell’Eterno ai sacerdoti levitici, che Davide avea ripartiti
in classi preposte alla casa dell’Eterno per offrire olocausti
all’Eterno, com’è scritto nella legge di Mosè, con gioia e con canto di
lodi, secondo le disposizioni di Davide.

<span id="an_23:19">23:19</span> E collocò i portinai alle porte della
casa dell’Eterno, affinché nessuno v’entrasse che fosse impuro per
qualsivoglia ragione.

<span id="an_23:20">23:20</span> E prese i capi-centurie, gli uomini
ragguardevoli, quelli che avevano autorità sul popolo e tutto il popolo
del paese, e fece scendere il re dalla casa dell’Eterno. Entrarono nella
casa del re per la porta superiore, e fecero sedere il re sul trono
reale.

<span id="an_23:21">23:21</span> E tutto il popolo del paese fu in festa
e la città rimase tranquilla, quando Athalia fu uccisa di spada.

<span id="an_24:1">24:1</span> Joas avea sette anni quando cominciò a
regnare, e regnò quarant’anni a Gerusalemme. Sua madre si chiamava
Tsibia da Beer-Sceba.

<span id="an_24:2">24:2</span> Joas fece ciò ch’è giusto agli occhi
dell’Eterno durante tutto il tempo che visse il sacerdote Jehoiada.

<span id="an_24:3">24:3</span> E Jehoiada prese per lui due mogli, dalle
quali egli ebbe de’ figliuoli e delle figliuole.

<span id="an_24:4">24:4</span> Dopo queste cose venne in cuore a Joas di
restaurare la casa dell’Eterno.

<span id="an_24:5">24:5</span> Radunò i sacerdoti e i Leviti, e disse
loro: "Andate per le città di Giuda, e raccogliete anno per anno in
tutto Israele del danaro per restaurare la casa dell’Iddio vostro; e
guardate di sollecitar la cosa". Ma i Leviti non s’affrettarono.

<span id="an_24:6">24:6</span> Allora il re chiamò Jehoiada loro capo e
gli disse: "Perché non hai tu procurato che i Leviti portassero da Giuda
e da Gerusalemme la tassa che Mosè, servo dell’Eterno, e la raunanza
d’Israele stabilirono per la tenda della testimonianza?"

<span id="an_24:7">24:7</span> Poiché i figliuoli di quella scellerata
donna d’Athalia aveano saccheggiato la casa di Dio e aveano perfino
adoperato per i Baali tutte le cose consacrate della casa dell’Eterno.

<span id="an_24:8">24:8</span> Il re dunque comandò che si facesse una
cassa e che la si mettesse fuori, alla porta della casa dell’Eterno.

<span id="an_24:9">24:9</span> Poi fu intimato in Giuda e in Gerusalemme
che si portasse all’Eterno la tassa che Mosè, servo di Dio, aveva
imposta ad Israele nel deserto.

<span id="an_24:10">24:10</span> E tutti i capi e tutto il popolo se ne
rallegrarono e portarono il danaro e lo gettarono nella cassa finché
tutti ebbero pagato.

<span id="an_24:11">24:11</span> Or quand’era il momento che i Leviti
doveano portar la cassa agl’ispettori reali, perché vedevano che v’era
molto danaro, il segretario del re e il commissario del sommo sacerdote
venivano a vuotare la cassa; la prendevano, poi la riportavano al suo
posto; facevan così ogni giorno, e raccolsero danaro in abbondanza.

<span id="an_24:12">24:12</span> E il re e Jehoiada lo davano a quelli
incaricati d’eseguire i lavori della casa dell’Eterno; e questi pagavano
degli scalpellini e de’ legnaiuoli per restaurare la casa dell’Eterno, e
anche de’ lavoratori di ferro e di rame per restaurare la casa
dell’Eterno.

<span id="an_24:13">24:13</span> Così gl’incaricati dei lavori si misero
all’opera, e per le loro mani furon compiute le riparazioni; essi
rimisero la casa di Dio in buono stato, e la consolidarono.

<span id="an_24:14">24:14</span> E, quand’ebbero finito, portarono
davanti al re e davanti a Jehoiada il rimanente del danaro, col quale si
fecero degli utensili per la casa dell’Eterno: degli utensili per il
servizio e per gli olocausti, delle coppe, e altri utensili d’oro e
d’argento. E durante tutta la vita di Jehoiada, si offrirono del
continuo olocausti nella casa dell’Eterno.

<span id="an_24:15">24:15</span> Ma Jehoiada, fattosi vecchio e sazio di
giorni, morì; quando morì, avea centotrent’anni;

<span id="an_24:16">24:16</span> e fu sepolto nella città di Davide coi
re, perché avea fatto del bene in Israele, per il servizio di Dio e
della sua casa.

<span id="an_24:17">24:17</span> Dopo la morte di Jehoiada, i capi di
Giuda vennero al re e si prostrarono dinanzi a lui; allora il re die’
loro ascolto;

<span id="an_24:18">24:18</span> ed essi abbandonarono la casa
dell’Eterno, dell’Iddio dei loro padri, e servirono gl’idoli d’Astarte e
gli altri idoli; e questa loro colpa trasse l’ira dell’Eterno su Giuda e
su Gerusalemme.

<span id="an_24:19">24:19</span> L’Eterno mandò loro bensì de’ profeti
per ricondurli a sé e questi protestarono contro la loro condotta, ma
essi non vollero ascoltarli.

<span id="an_24:20">24:20</span> Allora lo spirito di Dio investì
Zaccaria, figliuolo del sacerdote Jehoiada, il quale, in piè, dominando
il popolo, disse loro: "Così dice Iddio: Perché trasgredite voi i
comandamenti dell’Eterno? Voi non prospererete; poiché avete abbandonato
l’Eterno, anch’egli vi abbandonerà".

<span id="an_24:21">24:21</span> Ma quelli fecero una congiura contro di
lui, e lo lapidarono per ordine del re, nel cortile della casa del
l’Eterno.

<span id="an_24:22">24:22</span> E il re Joas non si ricordò della
benevolenza usata verso lui da Jehoiada, padre di Zaccaria, e gli uccise
il figliuolo; il quale, morendo, disse: "L’Eterno lo veda e ne ridomandi
conto!"

<span id="an_24:23">24:23</span> E avvenne che, scorso l’anno,
l’esercito dei Siri salì contro Joas, e venne in Giuda e a Gerusalemme.
Essi misero a morte fra il popolo tutti i capi, e ne mandarono tutte le
spoglie al re di Damasco.

<span id="an_24:24">24:24</span> E benché l’esercito de’ Siri fosse
venuto con piccolo numero d’uomini, pure l’Eterno die’ loro nelle mani
un esercito grandissimo, perché quelli aveano abbandonato l’Eterno,
l’Iddio dei loro padri. Così i Siri fecero giustizia di Joas.

<span id="an_24:25">24:25</span> E quando questi si furon partiti da
lui, lasciandolo in gravi sofferenze, i suoi servi ordirono contro di
lui una congiura, perch’egli avea versato il sangue dei figliuoli del
sacerdote Jehoiada, e lo uccisero nel suo letto. Così morì, e fu sepolto
nella città di Davide, ma non nei sepolcri dei re.

<span id="an_24:26">24:26</span> Quelli che congiurarono contro di lui
furono Zabad, figliuolo di Scimeath, un’Ammonita, e Jozabad, figliuolo
di Scimrith, una Moabita.

<span id="an_24:27">24:27</span> Or quanto concerne i suoi figliuoli, il
gran numero di tributi impostigli e il restauro della casa di Dio, si
trova scritto nelle memorie del libro dei re. E Amatsia, suo figliuolo,
regnò in luogo suo.

<span id="an_25:1">25:1</span> Amatsia aveva venticinque anni quando
cominciò a regnare, e regnò ventinove anni a Gerusalemme. Sua madre si
chiamava Jehoaddan, da Gerusalemme.

<span id="an_25:2">25:2</span> Egli fece ciò ch’è giusto agli occhi
dell’Eterno, ma non di tutto cuore.

<span id="an_25:3">25:3</span> Or come il regno fu bene assicurato nelle
sue mani, egli fece morire quei servi suoi che aveano ucciso il re suo
padre.

<span id="an_25:4">25:4</span> Ma non fece morire i loro figliuoli,
conformandosi a quello ch’è scritto nella legge, nel libro di Mosè, dove
l’Eterno ha dato questo comandamento: "I padri non saranno messi a morte
a cagion de’ figliuoli, né i figliuoli saranno messi a morte a cagion
dei padri; ma ciascuno sarà messo a morte a cagione del proprio
peccato".

<span id="an_25:5">25:5</span> Poi Amatsia radunò quei di Giuda, e li
distribuì secondo le loro case patriarcali sotto capi di migliaia e
sotto capi di centinaia, per tutto Giuda e Beniamino; ne fece il
censimento dall’età di venti anni in su, e trovò trecentomila uomini
scelti, atti alla guerra e capaci di maneggiare la lancia e lo scudo.

<span id="an_25:6">25:6</span> E assoldò anche centomila uomini
d’Israele, forti e valorosi, per cento talenti d’argento.

<span id="an_25:7">25:7</span> Ma un uomo di Dio venne a lui, e gli
disse: "O re, l’esercito d’Israele non vada teco, poiché l’Eterno non è
con Israele, con tutti questi figliuoli d’Efraim!

<span id="an_25:8">25:8</span> Ma, se vuoi andare, portati pure
valorosamente nella battaglia; ma Iddio ti abbatterà dinanzi al nemico;
perché Dio ha il potere di soccorrere e di abbattere".

<span id="an_25:9">25:9</span> Amatsia disse all’uomo di Dio: "E che
fare circa que’ cento talenti che ho dati all’esercito d’Israele?"
L’uomo di Dio rispose: "L’Eterno è in grado di darti molto più di
questo".

<span id="an_25:10">25:10</span> Allora Amatsia separò l’esercito che
gli era venuto da Efraim, affinché se ne tornasse al suo paese; ma
questa gente fu gravemente irritata contro Giuda, e se ne tornò a casa,
accesa d’ira.

<span id="an_25:11">25:11</span> Amatsia, preso animo, si mise alla
testa del suo popolo, andò nella valle del Sale, e sconfisse diecimila
uomini de’ figliuoli di Seir;

<span id="an_25:12">25:12</span> e i figliuoli di Giuda ne catturarono
vivi altri diecimila; li menarono in cima alla Ròcca, e li precipitaron
giù dall’alto della Ròcca, sì che tutti rimasero sfracellati.

<span id="an_25:13">25:13</span> Ma gli uomini dell’esercito che Amatsia
avea licenziati perché non andassero seco alla guerra, piombarono sulle
città di Giuda, da Samaria fino a Beth-Horon; ne uccisero tremila
abitanti, e portaron via molta preda.

<span id="an_25:14">25:14</span> E Amatsia, tornato che fu dalla
sconfitta degl’Idumei, si fece portare gli dèi de’ figliuoli di Seir, li
stabilì come suoi dèi, si prostrò dinanzi ad essi, e bruciò de’ profumi
in loro onore.

<span id="an_25:15">25:15</span> Per il che l’Eterno s’accese d’ira
contro Amatsia, e gli mandò un profeta per dirgli: "Perché hai tu
cercato gli dèi di questo popolo, che non hanno liberato il popolo loro
dalla tua mano?"

<span id="an_25:16">25:16</span> E mentr’egli parlava al re, questi gli
disse: "T’abbiam noi forse fatto consigliere del re? Vattene! Perché
vorresti essere ucciso?" Allora il profeta se ne andò, dicendo: "Io so
che Dio ha deciso di distruggerti, perché hai fatto questo, e non hai
dato ascolto al mio consiglio".

<span id="an_25:17">25:17</span> Allora Amatsia, re di Giuda, dopo aver
preso consiglio, inviò de’ messi a Joas, figliuolo di Joachaz, figliuolo
di Jehu, re d’Israele, per dirgli: "Vieni, mettiamoci a faccia a
faccia!"

<span id="an_25:18">25:18</span> E Joas, re d’Israele, fece dire ad
Amatsia, re di Giuda: "Lo spino del Libano mandò a dire al cedro del
Libano: Da’ la tua figliuola per moglie al mio figliuolo. Ma le bestie
selvagge del Libano passarono, e calpestarono lo spino.

<span id="an_25:19">25:19</span> Tu hai detto: Ecco, io ho sconfitto
gl’Idumei! e il tuo cuore, reso orgoglioso, t’ha portato a gloriarti.
Stattene a casa tua. Perché impegnarti in una disgraziata impresa che
menerebbe alla ruina te e Giuda con te?"

<span id="an_25:20">25:20</span> Ma Amatsia non gli volle dar retta;
perché la cosa era diretta da Dio affinché fossero dati in man del
nemico, perché avean cercato gli dèi di Edom.

<span id="an_25:21">25:21</span> Allora Joas, re d’Israele, salì, ed
egli ed Amatsia, re di Giuda, si trovarono a faccia a faccia a
Beth-Scemesh, che apparteneva a Giuda.

<span id="an_25:22">25:22</span> Giuda rimase sconfitto da Israele, e
que’ di Giuda fuggirono, ognuno alla sua tenda.

<span id="an_25:23">25:23</span> E Joas, re d’Israele, fece prigioniero
a Beth-Scemesh Amatsia, re di Giuda, figliuolo di Joas, figliuolo di
Joachaz; lo menò a Gerusalemme, e fece una breccia di quattrocento
cubiti nelle mura di Gerusalemme, dalla porta di Efraim alla porta
dell’angolo.

<span id="an_25:24">25:24</span> E prese tutto l’oro e l’argento e tutti
i vasi che si trovavano nella casa di Dio in custodia di Obed-Edom, e i
tesori della casa del re; prese pure degli ostaggi, e se ne tornò a
Samaria.

<span id="an_25:25">25:25</span> Amatsia, figliuolo di Joas, re di
Giuda, visse ancora quindici anni, dopo la morte di Joas, figliuolo di
Joachaz, re d’Israele.

<span id="an_25:26">25:26</span> Il rimanente delle azioni di Amatsia,
le prime e le ultime, si trova scritto nel libro dei re di Giuda e
d’Israele.

<span id="an_25:27">25:27</span> Dopo che Amatsia ebbe abbandonato
l’Eterno, fu ordita contro di lui una congiura a Gerusalemme, ed egli
fuggì a Lakis; ma lo fecero inseguire fino a Lakis, e quivi fu messo a
morte.

<span id="an_25:28">25:28</span> Di là fu trasportato sopra cavalli, e
quindi sepolto coi suoi padri nella città di Giuda.

<span id="an_26:1">26:1</span> Allora tutto il popolo di Giuda prese
Uzzia che aveva allora sedici anni, e lo fece re in luogo di Amatsia suo
padre.

<span id="an_26:2">26:2</span> Egli riedificò Eloth e la riconquistò a
Giuda, dopo che il re si fu addormentato coi suoi padri.

<span id="an_26:3">26:3</span> Uzzia avea sedici anni quando cominciò a
regnare, e regnò cinquantadue anni a Gerusalemme. Sua madre si chiamava
Jecolia, ed era di Gerusalemme.

<span id="an_26:4">26:4</span> Egli fece ciò ch’è giusto agli occhi
dell’Eterno, interamente come avea fatto Amatsia suo padre.

<span id="an_26:5">26:5</span> Si diè con diligenza a cercare Iddio
mentre visse Zaccaria, che avea l’intelligenza delle visioni di Dio; e
finché cercò l’Eterno, Iddio lo fece prosperare.

<span id="an_26:6">26:6</span> Egli uscì e mosse guerra ai Filistei,
abbatté le mura di Gath, le mura di Jabne e le mura di Asdod, ed edificò
delle città nel territorio di Asdod e in quello dei Filistei.

<span id="an_26:7">26:7</span> E Dio gli diede aiuto contro i Filistei,
contro gli Arabi che abitavano a Gur-Baal, e contro i Maoniti.

<span id="an_26:8">26:8</span> E gli Ammoniti pagavano un tributo ad
Uzzia; e la sua fama si sparse sino ai confini dell’Egitto, perch’era
divenuto potentissimo.

<span id="an_26:9">26:9</span> Uzzia costruì pure delle torri a
Gerusalemme sulla porta dell’angolo, sulla porta della valle e sullo
svolto, e le fortificò.

<span id="an_26:10">26:10</span> Costruì delle torri nel deserto, e
scavò molte cisterne perché avea gran quantità di bestiame; e ne scavò
pure nella parte bassa del paese e nella pianura; ed avea de’ lavoranti
e de’ vignaiuoli per i monti e nelle terre fruttifere, perché amava
l’agricoltura.

<span id="an_26:11">26:11</span> Uzzia aveva inoltre un esercito di
combattenti che andava alla guerra per schiere, composte secondo il
numero del censimento fattone dal segretario Jeiel e dal commissario
Maaseia, e messe sotto il comando di Hanania, uno dei generali del re.

<span id="an_26:12">26:12</span> Il numero totale dei capi delle case
patriarcali, degli uomini forti e valorosi, era di duemila seicento.

<span id="an_26:13">26:13</span> Essi avevano al loro comando un
esercito di trecento settemila cinquecento combattenti, atti a entrare
in guerra con gran valore, per sostenere il re contro il nemico.

<span id="an_26:14">26:14</span> E Uzzia fornì a tutto l’esercito,
scudi, lance, elmi, corazze, archi, e fionde da scagliar sassi.

<span id="an_26:15">26:15</span> E fece fare a Gerusalemme delle
macchine inventate da ingegneri per collocarle sulle torri e sugli
angoli, per scagliar saette e grosse pietre. La sua fama andò lungi,
perch’egli fu maravigliosamente soccorso, finché divenne potente.

<span id="an_26:16">26:16</span> Ma quando fu divenuto potente il suo
cuore, insuperbitosi, si pervertì, ed egli commise una infedeltà contro
l’Eterno, il suo Dio, entrando nel tempio dell’Eterno per bruciare
dell’incenso sull’altare dei profumi.

<span id="an_26:17">26:17</span> Ma il sacerdote Azaria entrò dopo di
lui con ottanta sacerdoti dell’Eterno, uomini coraggiosi,

<span id="an_26:18">26:18</span> i quali si opposero al re Uzzia, e gli
dissero: "Non spetta a te, o Uzzia, di offrir de’ profumi all’Eterno; ma
ai sacerdoti, figliuoli d’Aaronne, che son consacrati per offrire i
profumi! Esci dal santuario, poiché tu hai commesso una infedeltà! E
questo non ti tornerà a gloria dinanzi a Dio, all’Eterno".

<span id="an_26:19">26:19</span> Allora Uzzia, che teneva in mano un
turibolo per offrire il profumo, si adirò; e mentre s’adirava contro i
sacerdoti, la lebbra gli scoppiò sulla fronte, in presenza dei
sacerdoti, nella casa dell’Eterno, presso l’altare dei profumi.

<span id="an_26:20">26:20</span> Il sommo sacerdote Azaria e tutti gli
altri sacerdoti lo guardarono, ed ecco che avea la lebbra sulla fronte;
lo fecero uscire precipitosamente, ed egli stesso s’affretto ad
andarsene fuori, perché l’Eterno l’avea colpito.

<span id="an_26:21">26:21</span> Il re Uzzia fu lebbroso fino al giorno
della sua morte e stette nell’infermeria come lebbroso, perché era
escluso dalla casa dell’Eterno; e Jotham, suo figliuolo, era a capo
della casa reale e rendea giustizia al popolo del paese.

<span id="an_26:22">26:22</span> Il rimanente delle azioni di Uzzia, le
prime e le ultime, è stato scritto dal profeta Isaia, figliuolo di
Amots.

<span id="an_26:23">26:23</span> Uzzia s’addormentò coi suoi padri e fu
sepolto coi suoi padri nel campo delle sepolture destinato ai re, perché
si diceva: "E’ lebbroso". E Jotham, suo figliuolo, regnò in luogo suo.

<span id="an_27:1">27:1</span> Jotham avea venticinque anni quando
cominciò a regnare, e regnò sedici anni a Gerusalemme. Sua madre si
chiamava Jerusha, figliuola di Tsadok.

<span id="an_27:2">27:2</span> Egli fece ciò ch’è giusto agli occhi
dell’Eterno, interamente come avea fatto Uzzia suo padre; soltanto non
entrò nel tempio dell’Eterno, e il popolo continuava a corrompersi.

<span id="an_27:3">27:3</span> Egli costruì la porta superiore della
casa dell’Eterno, e fece molti lavori sulle mura di Ofel.

<span id="an_27:4">27:4</span> Costruì parimente delle città nella
contrada montuosa di Giuda, e dei castelli e delle torri nelle foreste.

<span id="an_27:5">27:5</span> E mosse guerra al re de’ figliuoli di
Ammon, e vinse gli Ammoniti. I figliuoli di Ammon gli diedero quell’anno
cento talenti d’argento, diecimila cori di grano e diecimila d’orzo; e
altrettanto gli pagarono il secondo e il terzo anno.

<span id="an_27:6">27:6</span> Così Jotham divenne potente, perché
camminò con costanza nel cospetto dell’Eterno, del suo Dio.

<span id="an_27:7">27:7</span> Il rimanente delle azioni di Jotham,
tutte le sue guerre e le sue imprese si trovano scritte nel libro dei re
d’Israele e di Giuda.

<span id="an_27:8">27:8</span> Avea venticinque anni quando cominciò a
regnare, e regnò sedici anni a Gerusalemme.

<span id="an_27:9">27:9</span> Jotham s’addormentò coi suoi padri, e fu
sepolto nella città di Davide. Ed Achaz, suo figliuolo, regnò in luogo
suo.

<span id="an_28:1">28:1</span> Achaz avea vent’anni quando cominciò a
regnare, e regnò sedici anni a Gerusalemme. Egli non fece ciò ch’è
giusto agli occhi dell’Eterno, come avea fatto Davide suo padre;

<span id="an_28:2">28:2</span> ma seguì la via dei re d’Israele, e fece
perfino delle immagini di getto per i Baali,

<span id="an_28:3">28:3</span> bruciò dei profumi nella valle del
figliuolo di Hinnom, ed arse i suoi figliuoli nel fuoco, seguendo le
abominazioni delle genti che l’Eterno avea cacciate d’innanzi ai
figliuoli d’Israele;

<span id="an_28:4">28:4</span> e offriva sacrifizi e profumi sugli alti
luoghi, sulle colline, e sotto ogni albero verdeggiante.

<span id="an_28:5">28:5</span> Perciò l’Eterno, il suo Dio, lo die’
nelle mani del re di Siria; e i Siri lo sconfissero, e gli presero un
gran numero di prigionieri che menarono a Damasco. E fu anche dato in
mano del re d’Israele, che gl’inflisse una grande sconfitta.

<span id="an_28:6">28:6</span> Infatti Pekah, figliuolo di Remalia,
uccise in un giorno, in Giuda, centoventimila uomini, tutta gente
valorosa, perché aveano abbandonato l’Eterno, l’Iddio dei loro padri.

<span id="an_28:7">28:7</span> Zicri, un prode d’Efraim, uccise Maaseia,
figliuolo del re, Azrikam, maggiordomo della casa reale, ed Elkana, che
teneva il secondo posto dopo il re.

<span id="an_28:8">28:8</span> E i figliuoli d’Israele menaron via, di
tra i loro fratelli, duecentomila prigionieri, fra donne, figliuoli e
figliuole; e ne trassero pure una gran preda, che portarono a Samaria.

<span id="an_28:9">28:9</span> Or v’era quivi un profeta dell’Eterno,
per nome Oded. Egli uscì incontro all’esercito che tornava a Samaria, e
disse loro: "Ecco, l’Eterno, l’Iddio de’ vostri padri, nella sua ira
contro Giuda, ve li ha dati nelle mani; e voi li avete uccisi con tal
furore, ch’è giunto fino al cielo.

<span id="an_28:10">28:10</span> Ed ora, pretendete di sottomettervi
come schiavi e come schiave i figliuoli e le figliuole di Giuda e di
Gerusalemme! Ma voi, voi stessi, non siete forse colpevoli verso
l’Eterno, l’Iddio vostro?

<span id="an_28:11">28:11</span> Ascoltatemi dunque, e rimandate i
prigionieri che avete fatti tra i vostri fratelli; poiché l’ardente ira
dell’Eterno vi sovrasta".

<span id="an_28:12">28:12</span> Allora alcuni tra i capi de’ figliuoli
d’Efraim, Azaria figliuolo di Johanan, Berekia figliuolo di
Mescillemoth, Ezechia figliuolo di Shallum e Amasa figliuolo di Hadlai,
sorsero contro quelli che tornavano dalla guerra,

<span id="an_28:13">28:13</span> e dissero loro: "Voi non menerete qua
dentro i prigionieri; perché voi vi proponete cosa che ci renderà
colpevoli dinanzi all’Eterno, accrescendo il numero dei nostri peccati e
delle nostre colpe; poiché noi siamo già grandemente colpevoli, e l’ira
dell’Eterno arde contro Israele".

<span id="an_28:14">28:14</span> Allora i soldati abbandonarono i
prigionieri e la preda in presenza dei capi e di tutta la raunanza.

<span id="an_28:15">28:15</span> E gli uomini già ricordati per nome si
levarono e presero i prigionieri; del bottino si servirono per rivestire
tutti quelli di loro ch’erano ignudi; li rivestirono, li calzarono,
diedero loro da mangiare e da bere, li unsero, condussero sopra degli
asini tutti quelli che cascavan dalla fatica, e li menarono a Gerico, la
città delle palme, dai loro fratelli; poi se ne tornarono a Samaria.

<span id="an_28:16">28:16</span> In quel tempo, il re Achaz mandò a
chieder soccorso ai re d’Assiria.

<span id="an_28:17">28:17</span> Or gli Edomiti eran venuti di nuovo,
aveano sconfitto Giuda e menati via de’ prigionieri.

<span id="an_28:18">28:18</span> I Filistei pure aveano invaso le città
della pianura e del mezzogiorno di Giuda, e avean preso Beth-Scemesh,
Ajalon, Ghederoth, Soco e le città che ne dipendevano, Timnah e le città
che ne dipendevano, Ghimzo e le città che ne dipendevano, e vi s’erano
stabiliti.

<span id="an_28:19">28:19</span> Poiché l’Eterno aveva umiliato Giuda a
motivo di Achaz, re d’Israele, perché avea rotto ogni freno in Giuda, e
avea commesso ogni sorta d’infedeltà contro l’Eterno.

<span id="an_28:20">28:20</span> E Tilgath-Pilneser, re d’Assiria, mosse
contro di lui, lo ridusse alle strette, e non lo sostenne affatto.

<span id="an_28:21">28:21</span> Poiché Achaz avea spogliato la casa
dell’Eterno, la casa del re e dei capi, e avea dato tutto al re
d’Assiria; ma a nulla gli era giovato.

<span id="an_28:22">28:22</span> E nel tempo in cui si trovava alle
strette, questo medesimo re Achaz continuò più che mai a commettere
delle infedeltà contro l’Eterno.

<span id="an_28:23">28:23</span> Offrì dei sacrifizi agli dèi di
Damasco, che l’aveano sconfitto, e disse: "Giacché gli dèi dei re di
Siria aiutan quelli, io offrirò loro de’ sacrifizi ed aiuteranno anche
me". Ma furono invece la rovina di lui e di tutto Israele.

<span id="an_28:24">28:24</span> Achaz radunò gli utensili della casa di
Dio, fece a pezzi gli utensili della casa di Dio, chiuse le porte della
casa dell’Eterno, si fece degli altari a tutte le cantonate di
Gerusalemme,

<span id="an_28:25">28:25</span> e stabilì degli alti luoghi in ognuna
delle città di Giuda per offrire dei profumi ad altri dèi. Così provocò
ad ira l’Eterno, l’Iddio de’ suoi padri.

<span id="an_28:26">28:26</span> Il rimanente delle sue azioni e di
tutti i suoi portamenti, i primi e gli ultimi, si trova scritto nel
libro dei re di Giuda e d’Israele.

<span id="an_28:27">28:27</span> Achaz si addormentò coi suoi padri, e
fu sepolto in città, a Gerusalemme, perché non lo vollero mettere nei
sepolcri dei re d’Israele. Ed Ezechia, suo figliuolo, regnò in luogo
suo.

<span id="an_29:1">29:1</span> Ezechia avea venticinque anni quando
cominciò a regnare, e regnò ventinove anni a Gerusalemme. Sua madre si
chiamava Abija, figliuola di Zaccaria.

<span id="an_29:2">29:2</span> Egli fece ciò ch’è giusto agli occhi
dell’Eterno, interamente come avea fatto Davide suo padre.

<span id="an_29:3">29:3</span> Nel primo anno del suo regno, nel primo
mese, riaperse le porte della casa dell’Eterno, e le restaurò.

<span id="an_29:4">29:4</span> Fece venire i sacerdoti e i Leviti, li
radunò sulla piazza orientale,

<span id="an_29:5">29:5</span> e disse loro: "Ascoltatemi, o Leviti! Ora
santificatevi, e santificate la casa dell’Eterno, dell’Iddio de’ vostri
padri, e portate fuori dal santuario ogni immondezza.

<span id="an_29:6">29:6</span> Poiché i nostri padri sono stati infedeli
e hanno fatto ciò ch’è male agli occhi dell’Eterno, dell’Iddio nostro,
l’hanno abbandonato, han cessato di volger la faccia verso la dimora
dell’Eterno, e le han voltato le spalle.

<span id="an_29:7">29:7</span> Ed hanno chiuse le porte del portico,
hanno spente le lampade, non hanno più bruciato profumi né offerto
olocausti nel santuario all’Iddio d’Israele.

<span id="an_29:8">29:8</span> Perciò l’ira dell’Eterno ha colpito Giuda
e Gerusalemme; ed ei li ha abbandonati alle vessazioni, alla desolazione
ed agli scherni, come vedete con gli occhi vostri.

<span id="an_29:9">29:9</span> Ed ecco che, a causa di questo i nostri
padri son periti di spada, e i nostri figliuoli, le nostre figliuole e
le nostre mogli sono in cattività.

<span id="an_29:10">29:10</span> Or io ho in cuore di fare un patto con
l’Eterno, coll’Iddio d’Israele, affinché l’ardore della sua ira si
allontani da noi.

<span id="an_29:11">29:11</span> Figliuoli miei, non siate negligenti;
poiché l’Eterno vi ha scelti affinché stiate davanti a lui per
servirgli, per esser suoi ministri, e per offrirgli profumi".

<span id="an_29:12">29:12</span> Allora i Leviti si levarono: Mahath,
figliuolo d’Amasai, Joel, figliuolo di Azaria, de’ figliuoli di Kehath.
De’ figliuoli di Merari: Kish, figliuolo d’Abdi, e Azaria, figliuolo di
Jehalleleel. Dei Ghershoniti: Joah, figliuolo di Zimma, e Eden,
figliuolo di Joah.

<span id="an_29:13">29:13</span> Dei figliuoli di Elitsafan: Scimri e
Jeiel. Dei figliuoli di Asaf: Zaccaria e Mattania.

<span id="an_29:14">29:14</span> Dei figliuoli di Heman: Jehiel e
Scimei. Dei figliuoli di Jeduthun: Scemaia e Uzziel.

<span id="an_29:15">29:15</span> Ed essi adunarono i loro fratelli e,
dopo essersi santificati, vennero a purificare la casa dell’Eterno,
secondo l’ordine del re, conformemente alle parole dell’Eterno.

<span id="an_29:16">29:16</span> E i sacerdoti entrarono nell’interno
della casa dell’Eterno per purificarla, e portaron fuori, nel cortile
della casa dell’Eterno, tutte le immondezze che trovarono nel tempio
dell’Eterno; e i Leviti le presero per portarle fuori e gettarle nel
torrente Kidron.

<span id="an_29:17">29:17</span> Cominciarono queste purificazioni il
primo giorno del primo mese; e l’ottavo giorno dello stesso mese vennero
al portico dell’Eterno, e misero otto giorni a purificare la casa
dell’Eterno; il sedicesimo giorno del primo mese aveano finito.

<span id="an_29:18">29:18</span> Allora vennero al re Ezechia, nel suo
palazzo, e gli dissero: "Noi abbiam purificata tutta la casa
dell’Eterno, l’altare degli olocausti con tutti i suoi utensili, la
tavola dei pani della presentazione con tutti i suoi utensili;

<span id="an_29:19">29:19</span> come pure abbiamo rimesso in buono
stato e purificati tutti gli utensili che re Achaz avea profanati
durante il suo regno, quando si rese infedele; ed ecco, stanno davanti
all’altare dell’Eterno".

<span id="an_29:20">29:20</span> Allora Ezechia, levatosi di buon’ora,
adunò i capi della città, e salì alla casa dell’Eterno.

<span id="an_29:21">29:21</span> Essi menarono sette giovenchi, sette
montoni e sette agnelli; e sette capri, come sacrifizio per il peccato,
a pro del regno, del santuario e di Giuda. E il re ordinò ai sacerdoti,
figliuoli d’Aaronne, d’offrirli sull’altare dell’Eterno.

<span id="an_29:22">29:22</span> I sacerdoti scannarono i giovenchi, e
ne raccolsero il sangue, e lo sparsero sull’altare; scannarono i
montoni, e ne sparsero il sangue sull’altare; e scannarono gli agnelli,
e ne sparsero il sangue sull’altare.

<span id="an_29:23">29:23</span> Poi menarono i capri del sacrifizio per
il peccato, davanti al re e alla raunanza, e questi posarono su d’essi
le loro mani.

<span id="an_29:24">29:24</span> I sacerdoti li scannarono, e ne
offrirono il sangue sull’altare come sacrifizio per il peccato, per fare
l’espiazione dei peccati di tutto Israele; giacché il re aveva ordinato
che si offrisse l’olocausto e il sacrifizio per il peccato, a pro di
tutto Israele.

<span id="an_29:25">29:25</span> Il re stabilì i Leviti nella casa
dell’Eterno, con cembali, con saltèri e con cetre, secondo l’ordine di
Davide, di Gad, il veggente del re, e del profeta Nathan; poiché tale
era il comandamento dato dall’Eterno per mezzo de’ suoi profeti.

<span id="an_29:26">29:26</span> E i Leviti presero il loro posto con
gli strumenti di Davide; e i sacerdoti, con le trombe.

<span id="an_29:27">29:27</span> Allora Ezechia ordinò che si offrisse
l’olocausto sull’altare; e nel momento in cui si cominciò l’olocausto,
cominciò pure il canto dell’Eterno e il suono delle trombe, con
l’accompagnamento degli strumenti di Davide, re d’Israele.

<span id="an_29:28">29:28</span> E tutta la raunanza si prostrò, e i
cantori cominciarono a cantare e le trombe a sonare; e tutto questo
continuò sino alla fine dell’olocausto.

<span id="an_29:29">29:29</span> E quando l’offerta dell’olocausto fu
finita, il re e tutti quelli ch’erano con lui s’inchinarono e si
prostrarono.

<span id="an_29:30">29:30</span> Poi il re Ezechia e i capi ordinarono
ai Leviti di celebrare le lodi dell’Eterno con le parole di Davide e del
veggente Asaf; e quelli le celebrarono con gioia, e s’inchinarono e si
prostrarono.

<span id="an_29:31">29:31</span> Allora Ezechia prese a dire: "Ora che
vi siete consacrati all’Eterno, avvicinatevi, e offrite vittime e
sacrifizi di lode nella casa dell’Eterno". E la raunanza menò vittime e
offrì sacrifizi di azioni di grazie; e tutti quelli che aveano il cuore
ben disposto, offrirono olocausti.

<span id="an_29:32">29:32</span> Il numero degli olocausti offerti dalla
raunanza fu di settanta giovenchi, cento montoni, duecento agnelli:
tutto per l’olocausto all’Eterno.

<span id="an_29:33">29:33</span> E furon pure consacrati seicento buoi e
tremila pecore.

<span id="an_29:34">29:34</span> Ma i sacerdoti erano troppo pochi, e
non potevano scorticare tutti gli olocausti; perciò i loro fratelli, i
Leviti, li aiutarono finché l’opera fu compiuta, e finché gli altri
sacerdoti si furono santificati; perché i Leviti avean messo più
rettitudine di cuore a santificarsi, dei sacerdoti.

<span id="an_29:35">29:35</span> E v’era pure abbondanza d’olocausti,
oltre ai grassi de’ sacrifizi d’azioni di grazie e alle libazioni degli
olocausti. Così fu ristabilito il servizio della casa dell’Eterno.

<span id="an_29:36">29:36</span> Ed Ezechia e tutto il popolo si
rallegrarono che Dio avesse ben disposto il popolo, perché la cosa s’era
fatta subitamente.

<span id="an_30:1">30:1</span> Poi Ezechia inviò de’ messi a tutto
Israele e a Giuda, e scrisse pure lettere ad Efraim ed a Manasse, perché
venissero alla casa dell’Eterno a Gerusalemme, a celebrar la Pasqua in
onore dell’Eterno, dell’Iddio d’Israele.

<span id="an_30:2">30:2</span> Il re, i suoi capi e tutta la raunanza,
in un consiglio tenuto a Gerusalemme, avevano deciso di celebrare la
Pasqua il secondo mese;

<span id="an_30:3">30:3</span> giacché non la potevan celebrare al tempo
debito, perché i sacerdoti non s’erano santificati in numero
sufficiente, e il popolo non s’era radunato in Gerusalemme.

<span id="an_30:4">30:4</span> La cosa piacque al re e a tutta la
raunanza;

<span id="an_30:5">30:5</span> e stabilirono di proclamare un bando per
tutto Israele, da Beer-Sceba fino a Dan, perché la gente venisse a
Gerusalemme a celebrar la Pasqua in onore dell’Eterno, dell’Iddio
d’Israele; poiché per l’addietro essa non era stata celebrata in modo
generale, secondo ch’è prescritto.

<span id="an_30:6">30:6</span> I corrieri dunque andarono con le lettere
del re e dei suoi capi per tutto Israele e Giuda; e, conformemente
all’ordine del re, dissero: "Figliuoli d’Israele, tornate all’Eterno,
all’Iddio d’Abrahamo, d’Isacco e d’Israele, ond’egli torni al residuo
che di voi è scampato dalle mani dei re d’Assiria.

<span id="an_30:7">30:7</span> E non siate come i vostri padri e come i
vostri fratelli, che sono stati infedeli all’Eterno, all’Iddio dei loro
padri, in guisa ch’ei li ha dati in preda alla desolazione, come voi
vedete.

<span id="an_30:8">30:8</span> Ora non indurate le vostre cervici, come
i padri vostri; date la mano all’Eterno, venite al suo santuario ch’egli
ha santificato in perpetuo, e servite l’Eterno, il vostro Dio, onde
l’ardente ira sua si ritiri da voi.

<span id="an_30:9">30:9</span> Poiché, se tornate all’Eterno, i vostri
fratelli e i vostri figliuoli troveranno pietà in quelli che li hanno
menati schiavi, e ritorneranno in questo paese; giacché l’Eterno, il
vostro Dio, è clemente e misericordioso, e non volgerà la faccia lungi
da voi, se a lui tornate".

<span id="an_30:10">30:10</span> Quei corrieri dunque passarono di città
in città nel paese di Efraim e di Manasse, e fino a Zabulon; ma la gente
si facea beffe di loro e li scherniva.

<span id="an_30:11">30:11</span> Nondimeno, alcuni uomini di Ascer, di
Manasse e di Zabulon si umiliarono, e vennero a Gerusalemme.

<span id="an_30:12">30:12</span> Anche in Giuda la mano di Dio operò in
guisa da dar loro un medesimo cuore per mettere ad effetto l’ordine del
re e dei capi, secondo la parola del l’Eterno.

<span id="an_30:13">30:13</span> Un gran popolo si riunì a Gerusalemme
per celebrare la festa degli azzimi, il secondo mese: fu una raunanza
immensa.

<span id="an_30:14">30:14</span> Si levarono e tolsero via gli altari
sui quali si offrivan sacrifizi a Gerusalemme, tolsero via tutti gli
altari sui quali si offrivan profumi, e li gettarono nel torrente
Kidron.

<span id="an_30:15">30:15</span> Poi immolarono l’agnello pasquale, il
quattordicesimo giorno del secondo mese. I sacerdoti e i Leviti, i
quali, presi da vergogna, s’eran santificati, offrirono olocausti nella
casa dell’Eterno;

<span id="an_30:16">30:16</span> e occuparono il posto assegnato loro
dalla legge di Mosè, uomo di Dio. I sacerdoti facevano l’aspersione del
sangue, che ricevevano dalle mani de’ Leviti.

<span id="an_30:17">30:17</span> Siccome ve n’erano molti, nella
raunanza, che non s’erano santificati, i Leviti aveano l’incarico
d’immolare gli agnelli pasquali, consacrandoli all’Eterno, per tutti
quelli che non eran puri.

<span id="an_30:18">30:18</span> Poiché una gran parte del popolo, molti
d’Efraim, di Manasse, d’Issacar e di Zabulon non s’erano purificati, e
mangiarono la Pasqua, senza conformarsi a quello ch’è scritto. Ma
Ezechia pregò per loro, dicendo:

<span id="an_30:19">30:19</span> "L’Eterno, che è buono, perdoni a
chiunque ha disposto il proprio cuore alla ricerca di Dio, dell’Eterno,
ch’è l’Iddio de’ suoi padri, anche senz’avere la purificazione richiesta
dal santuario".

<span id="an_30:20">30:20</span> E l’Eterno esaudì Ezechia, e perdonò al
popolo.

<span id="an_30:21">30:21</span> Così i figliuoli d’Israele che si
trovarono a Gerusalemme, celebrarono la festa degli azzimi per sette
giorni con grande allegrezza; e ogni giorno i Leviti e i sacerdoti
celebravano l’Eterno con gli strumenti consacrati ad accompagnar le sue
lodi.

<span id="an_30:22">30:22</span> Ezechia parlò al cuore di tutti i
Leviti che mostravano grande intelligenza nel servizio dell’Eterno; e si
fecero i pasti della festa durante i sette giorni, offrendo sacrifizi di
azioni di grazie, e lodando l’Eterno, l’Iddio dei loro padri.

<span id="an_30:23">30:23</span> E tutta la raunanza deliberò di
celebrare la festa per altri sette giorni; e la celebrarono con
allegrezza durante questi sette giorni;

<span id="an_30:24">30:24</span> poiché Ezechia, re di Giuda, avea
donato alla raunanza mille giovenchi e settemila pecore, e i capi pure
avean donato alla raunanza mille tori e diecimila pecore; e i sacerdoti
in gran numero, s’erano santificati.

<span id="an_30:25">30:25</span> Tutta la raunanza di Giuda, i
sacerdoti, i Leviti, tutta la raunanza di quelli venuti da Israele e gli
stranieri giunti dal paese d’Israele o stabiliti in Giuda, furono in
festa.

<span id="an_30:26">30:26</span> Così vi fu gran gioia in Gerusalemme;
dal tempo di Salomone, figliuolo di Davide, re d’Israele, non v’era
stato nulla di simile in Gerusalemme.

<span id="an_30:27">30:27</span> Poi i sacerdoti Leviti si levarono e
benedissero il popolo, e la loro voce fu udita, e la loro preghiera
giunse fino al cielo, fino alla santa dimora dell’Eterno.

<span id="an_31:1">31:1</span> Quando tutte queste cose furon compiute,
tutti gl’Israeliti che si trovavano quivi partirono per le città di
Giuda, e frantumarono le statue, abbatterono gl’idoli d’Astarte,
demolirono gli alti luoghi e gli altari in tutto Giuda e Beniamino, e in
Efraim e in Manasse, in guisa che nulla più ne rimase. Poi tutti i
figliuoli d’Israele se ne tornarono nelle loro città, ciascuno nel
proprio possesso.

<span id="an_31:2">31:2</span> Ezechia ristabilì le classi de’ sacerdoti
e de’ Leviti nelle loro funzioni, ognuno secondo il genere del suo
servizio, sacerdoti e Leviti, per gli olocausti e i sacrifizi di azioni
di grazie, per il servizio, per la lode e per il canto, entro le porte
del campo dell’Eterno.

<span id="an_31:3">31:3</span> Stabilì pure la parte che il re
preleverebbe dai suoi beni per gli olocausti, per gli olocausti del
mattino e della sera, per gli olocausti dei sabati, dei noviluni e delle
feste, come sta scritto nella legge dell’Eterno;

<span id="an_31:4">31:4</span> e ordinò al popolo, agli abitanti di
Gerusalemme, di dare ai sacerdoti e ai Leviti la loro parte, affinché
potessero darsi all’adempimento della legge dell’Eterno.

<span id="an_31:5">31:5</span> Non appena quest’ordine fu pubblicato, i
figliuoli d’Israele dettero in gran quantità le primizie del grano, del
vino, dell’olio, del miele, e di tutti i prodotti dei campi; e portarono
la decima d’ogni cosa, in abbondanza.

<span id="an_31:6">31:6</span> I figliuoli d’Israele e di Giuda che
abitavano nelle città di Giuda menarono anch’essi la decima dei buoi e
delle pecore, e la decima delle cose sante che erano consacrate
all’Eterno, al loro Dio, e delle quali si fecero tanti mucchi.

<span id="an_31:7">31:7</span> Cominciarono a fare que’ mucchi il terzo
mese, e finirono il settimo mese.

<span id="an_31:8">31:8</span> Ezechia e i capi vennero a vedere que’
mucchi, e benedissero l’Eterno e il suo popolo d’Israele.

<span id="an_31:9">31:9</span> Ed Ezechia interrogò i sacerdoti e i
Leviti, relativamente a que’ mucchi;

<span id="an_31:10">31:10</span> e il sommo sacerdote Azaria, della casa
di Tsadok, gli rispose: "Da che s’è cominciato a portar le offerte nella
casa dell’Eterno, noi abbiam mangiato, ci siamo saziati, e v’è rimasta
roba in abbondanza, perché l’Eterno ha benedetto il suo popolo; ed ecco
qui la gran quantità ch’è rimasta".

<span id="an_31:11">31:11</span> Allora Ezechia ordinò che si
preparassero delle stanze nella casa dell’Eterno; e furon preparate.

<span id="an_31:12">31:12</span> E vi riposero fedelmente le offerte, la
decima e le cose consacrate; Conania, il Levita, n’ebbe la
sovrintendenza, e Scimei, suo fratello, veniva in secondo luogo.

<span id="an_31:13">31:13</span> Jehiel, Ahazia, Nahath, Asahel,
Jerimoth, Jozabad, Eliel, Ismakia, Mahath e Benaia erano impiegati sotto
la direzione di Conania e del suo fratello Scimei, per ordine del re
Ezechia e d’Azaria, capo della casa di Dio.

<span id="an_31:14">31:14</span> Il Levita Kore, figliuolo di Imna,
guardiano della porta orientale, era preposto ai doni volontari fatti a
Dio per distribuire le offerte fatte all’Eterno e le cose santissime.

<span id="an_31:15">31:15</span> Sotto di lui stavano Eden, Miniamin,
Jeshua, Scemaia, Amaria, Scecania, nelle città dei sacerdoti, come
uomini di fiducia, per fare le distribuzioni ai loro fratelli grandi e
piccoli, secondo le loro classi,

<span id="an_31:16">31:16</span> eccettuati i maschi ch’erano registrati
nelle loro genealogie dall’età di tre anni in su, cioè tutti quelli che
entravano giornalmente nella casa dell’Eterno per fare il loro servizio
secondo le loro funzioni e secondo le loro classi.

<span id="an_31:17">31:17</span> (La registrazione dei sacerdoti si
faceva secondo le loro case patriarcali, e quella dei Leviti dall’età di
vent’anni in su, secondo le loro funzioni e secondo le loro classi.)

<span id="an_31:18">31:18</span> Dovean fare le distribuzioni a quelli
di tutta la raunanza ch’eran registrati con tutti i loro bambini, con le
loro mogli, coi loro figliuoli e con le loro figliuole; poiché nel loro
ufficio di fiducia amministravano i doni sacri.

<span id="an_31:19">31:19</span> E per i sacerdoti, figliuoli d’Aaronne,
che dimoravano in campagna, nei contadi delle loro città, v’erano in
ogni città degli uomini designati per nome per distribuire le porzioni a
tutti i maschi di tra i sacerdoti, e a tutti i Leviti registrati nelle
genealogie.

<span id="an_31:20">31:20</span> Ezechia fece così per tutto Giuda; fece
ciò ch’è buono, retto e vero dinanzi all’Eterno, al suo Dio.

<span id="an_31:21">31:21</span> In tutto quello che prese a fare per il
servizio della casa di Dio, per la legge e per i comandamenti, cercando
il suo Dio, mise tutto il cuore nell’opera sua, e prosperò.

<span id="an_32:1">32:1</span> Dopo queste cose e questi atti di fedeltà
di Ezechia, Sennacherib, re d’Assiria, venne, entrò in Giuda, e cinse
d’assedio le città fortificate, con l’intenzione d’impadronirsene.

<span id="an_32:2">32:2</span> E quando Ezechia vide che Sennacherib era
giunto e si proponeva d’attaccar Gerusalemme,

<span id="an_32:3">32:3</span> deliberò coi suoi capi e con i suoi
uomini valorosi di turar le sorgenti d’acqua ch’eran fuori della città;
ed essi gli prestarono aiuto.

<span id="an_32:4">32:4</span> Si radunò dunque un gran numero gente e
turarono tutte le sorgenti e il torrente che scorreva attraverso il
paese. "E perché", dicevan essi, "i re d’Assiria, venendo, troverebbero
essi abbondanza d’acqua?"

<span id="an_32:5">32:5</span> Ezechia prese animo, ricostruì tutte le
mura dov’erano rotte, rialzò le torri, costruì l’altro muro di fuori,
fortificò Millo nella città di Davide, e fece fare gran quantità d’armi
e di scudi.

<span id="an_32:6">32:6</span> Diede dei capi militari al popolo, li
riunì presso di sé sulla piazza della porta della città, e parlò al loro
cuore, dicendo:

<span id="an_32:7">32:7</span> "Siate forti, e fatevi animo! Non temete
e non vi sgomentate a motivo del re d’Assiria e della gran gente che
l’accompagna; giacché con noi è uno più grande di ciò ch’è con lui.

<span id="an_32:8">32:8</span> Con lui è un braccio di carne; con noi è
l’Eterno, il nostro Dio, per aiutarci e combattere le nostre battaglie".
E il popolo fu rassicurato dalle parole di Ezechia, re di Giuda.

<span id="an_32:9">32:9</span> Dopo questo, Sennacherib, re d’Assiria,
mentre stava di fronte a Lakis con tutte le sue forze, mandò i suoi
servi a Gerusalemme per dire a Ezechia, re di Giuda, e a tutti que’ di
Giuda che si trovavano a Gerusalemme:

<span id="an_32:10">32:10</span> "Così parla Sennacherib, re degli
Assiri: In chi confidate voi per rimanervene così assediati in
Gerusalemme?

<span id="an_32:11">32:11</span> Ezechia non v’inganna egli per ridurvi
a morir di fame e di sete, quando dice: L’Eterno, il nostro Dio, ci
libererà dalle mani del re d’Assiria!

<span id="an_32:12">32:12</span> Non è egli lo stesso Ezechia che ha
soppresso gli alti luoghi e gli altari dell’Eterno, e che ha detto a
Giuda e a Gerusalemme: Voi adorerete dinanzi a un unico altare e su
quello offrirete profumi?

<span id="an_32:13">32:13</span> Non sapete voi quello che io e i miei
padri abbiam fatto a tutti i popoli degli altri paesi? Gli dèi delle
nazioni di que’ paesi hanno essi potuto liberare i loro paesi dalla mia
mano?

<span id="an_32:14">32:14</span> Qual è fra tutti gli dèi di queste
nazioni che i miei padri hanno sterminate, quello che abbia potuto
liberare il suo popolo dalla mia mano? E potrebbe il vostro Dio liberar
voi dalla mia mano?!

<span id="an_32:15">32:15</span> Or dunque Ezechia non v’inganni e non
vi seduca in questa maniera; non gli prestate fede! Poiché nessun dio
d’alcuna nazione o d’alcun regno ha potuto liberare il suo popolo dalla
mia mano o dalla mano de’ miei padri; quanto meno potrà l’Iddio vostro
liberar voi dalla mia mano!"

<span id="an_32:16">32:16</span> I servi di Sennacherib parlarono ancora
contro l’Eterno Iddio e contro il suo servo Ezechia.

<span id="an_32:17">32:17</span> Sennacherib scrisse pure delle lettere,
insultando l’Eterno, l’Iddio d’Israele, e parlano contro di lui, in
questi termini: "Come gli dèi delle nazioni degli altri paesi non han
potuto liberare i loro popoli dalla mia mano, così neanche l’Iddio
d’Ezechia potrà liberare dalla mia mano il popolo suo".

<span id="an_32:18">32:18</span> I servi di Sennacherib gridarono ad
alta voce, in lingua giudaica, rivolgendosi al popolo di Gerusalemme che
stava sulle mura, per spaventarlo e atterrirlo, e potersi così
impadronire della città.

<span id="an_32:19">32:19</span> E parlarono dell’Iddio di Gerusalemme
come degli dèi dei popoli della terra, che sono opera di mano d’uomo.

<span id="an_32:20">32:20</span> Allora il re Ezechia e il profeta
Isaia, figliuolo di Amots, pregarono a questo proposito, e alzarono fino
al cielo il loro grido.

<span id="an_32:21">32:21</span> E l’Eterno mandò un angelo che sterminò
nel campo del re d’Assiria tutti gli uomini forti e valorosi, i principi
ed i capi. E il re se ne tornò svergognato al suo paese. E come fu
entrato nella casa del suo dio, i suoi propri figliuoli lo uccisero
quivi di spada.

<span id="an_32:22">32:22</span> Così l’Eterno salvò Ezechia e gli
abitanti di Gerusalemme dalla mano di Sennacherib, re d’Assiria, e dalla
mano di tutti gli altri, e li protesse d’ogn’intorno.

<span id="an_32:23">32:23</span> E molti portarono a Gerusalemme delle
offerte all’Eterno, e degli oggetti preziosi a Ezechia, re di Giuda, il
quale, da allora, sorse in gran considerazione agli occhi di tutte le
nazioni.

<span id="an_32:24">32:24</span> In quel tempo, Ezechia fu malato a
morte; egli pregò l’Eterno, e l’Eterno gli parlò, e gli concesse un
segno.

<span id="an_32:25">32:25</span> Ma Ezechia non fu riconoscente del
beneficio che avea ricevuto; giacché il suo cuore s’inorgoglì, e l’ira
dell’Eterno si volse contro di lui, contro Giuda e contro Gerusalemme.

<span id="an_32:26">32:26</span> Nondimeno Ezechia si umiliò
dell’essersi inorgoglito in cuor suo: tanto egli, quanto gli abitanti di
Gerusalemme; perciò l’ira dell’Eterno non venne sopra loro durante la
vita d’Ezechia.

<span id="an_32:27">32:27</span> Ezechia ebbe immense ricchezze e
grandissima gloria: e si fece de’ tesori per riporvi argento, oro,
pietre preziose, aromi, scudi, ogni sorta d’oggetti di valore;

<span id="an_32:28">32:28</span> de’ magazzini per i prodotti di grano,
vino, olio; delle stalle per ogni sorta di bestiame, e degli ovili per
le pecore.

<span id="an_32:29">32:29</span> Si edificò delle città, ed ebbe greggi
a mandre in abbondanza, perché Dio gli avea dato dei beni in gran copia.

<span id="an_32:30">32:30</span> Ezechia fu quegli che turò la sorgente
superiore delle acque di Ghihon, che condusse giù direttamente, dal lato
occidentale della città di Davide. Ezechia riuscì felicemente in tutte
le sue imprese.

<span id="an_32:31">32:31</span> Nondimeno, quando i capi di Babilonia
gl’inviarono de’ messi per informarsi del prodigio ch’era avvenuto nel
paese, Iddio lo abbandonò, per metterlo alla prova, affin di conoscere
tutto quello ch’egli aveva in cuore.

<span id="an_32:32">32:32</span> Le rimanenti azioni di Ezechia e le sue
opere pie trovansi scritte nella visione del profeta Isaia, figliuolo
d’Amots, inserita nel libro dei re di Giuda e d’Israele.

<span id="an_32:33">32:33</span> Ezechia s’addormentò coi suoi padri, e
fu sepolto sulla salita dei sepolcri de’ figliuoli di Davide; e alla sua
morte, tutto Giuda e gli abitanti di Gerusalemme gli resero onore. E
Manasse, suo figliuolo, regnò in luogo suo.

<span id="an_33:1">33:1</span> Manasse avea dodici anni quando cominciò
a regnare, e regnò cinquantacinque anni a Gerusalemme.

<span id="an_33:2">33:2</span> Egli fece ciò ch’è male agli occhi
dell’Eterno, seguendo le abominazioni delle nazioni che l’Eterno avea
cacciate d’innanzi ai figliuoli d’Israele.

<span id="an_33:3">33:3</span> Riedificò gli alti luoghi che Ezechia suo
padre avea demoliti, eresse altari ai Baali, fece degl’idoli d’Astarte,
e adorò tutto l’esercito del cielo e lo servì.

<span id="an_33:4">33:4</span> Eresse pure degli altari ad altri dèi
nella casa dell’Eterno, riguardo alla quale l’Eterno avea detto: "In
Gerusalemme sarà in perpetuo il mio nome!"

<span id="an_33:5">33:5</span> Eresse altari a tutto l’esercito del
cielo nei due cortili della casa dell’Eterno.

<span id="an_33:6">33:6</span> Fece passare i suoi figliuoli pel fuoco
nella valle del figliuolo di Hinnom; si dette alla magia,
agl’incantesimi, alla stregoneria, e istituì di quelli che evocavano gli
spiriti e predicevan l’avvenire; s’abbandonò interamente a fare ciò ch’è
male agli occhi dell’Eterno, provocandolo ad ira.

<span id="an_33:7">33:7</span> Mise l’immagine scolpita dell’idolo che
avea fatto, nella casa di Dio, riguardo alla quale Dio avea detto a
Davide e a Salomone suo figliuolo: "In questa casa, e a Gerusalemme, che
io ho scelta fra tutte le tribù d’Israele, porrò il mio nome in
perpetuo;

<span id="an_33:8">33:8</span> e farò che Israele non muova più il piede
dal paese ch’io ho assegnato ai vostri padri, purché essi abbian cura di
mettere in pratica tutto quello che ho loro comandato, cioè tutta la
legge, i precetti e le prescrizioni, dati per mezzo di Mosè".

<span id="an_33:9">33:9</span> Ma Manasse indusse Giuda e gli abitanti
di Gerusalemme a sviarsi, e a far peggio delle nazioni che l’Eterno avea
distrutte d’innanzi ai figliuoli d’Israele.

<span id="an_33:10">33:10</span> L’Eterno parlò a Manasse e al suo
popolo, ma essi non ne fecero caso.

<span id="an_33:11">33:11</span> Allora l’Eterno fece venire contro di
loro i capi dell’esercito del re d’Assiria, che misero Manasse nei
ferri; e, legatolo con catene di rame, lo menarono a Babilonia.

<span id="an_33:12">33:12</span> E quand’ei fu in distretta, implorò
l’Eterno, il suo Dio, e s’umiliò profondamente davanti all’Iddio de’
suoi padri.

<span id="an_33:13">33:13</span> A lui rivolse le sue preghiere ed egli
s’arrese ad esse, esaudì le sue supplicazioni, e lo ricondusse a
Gerusalemme nel suo regno. Allora Manasse riconobbe che l’Eterno Dio.

<span id="an_33:14">33:14</span> Dopo questo, Manasse costruì, fuori
della città di Davide, a occidente, verso Ghihon nella valle, un muro
che si prolungava fino alla porta dei pesci; lo fe’ girare attorno ad
Ofel, e lo tirò su a grande altezza; e pose dei capi militari in tutte
le città fortificate di Giuda;

<span id="an_33:15">33:15</span> e tolse dalla casa dell’Eterno gli dèi
stranieri e l’idolo, abbatté tutti gli altari che aveva costruiti sul
monte della casa dell’Eterno e a Gerusalemme, e gettò tutto fuori della
città.

<span id="an_33:16">33:16</span> Poi ristabilì l’altare dell’Eterno e
v’offrì sopra dei sacrifizi di azioni di grazie e di lode, e ordinò a
Giuda che servisse all’Eterno, all’Iddio d’Israele.

<span id="an_33:17">33:17</span> Nondimeno il popolo continuava a offrir
sacrifizi sugli alti luoghi; però, soltanto all’Eterno, al suo Dio.

<span id="an_33:18">33:18</span> Il rimanente delle azioni di Manasse,
la preghiera che rivolse al suo Dio, e le parole che i veggenti gli
rivolsero nel nome dell’Eterno, dell’Iddio d’Israele, son cose scritte
nella storia dei re d’Israele.

<span id="an_33:19">33:19</span> E la sua preghiera, e come Dio s’arrese
ad essa, tutti i suoi peccati e tutte le sue infedeltà, i luoghi dove
costruì degli alti luoghi e pose degli idoli d’Astarte e delle immagini
scolpite, prima che si fosse umiliato, sono cose scritte nel libro di
Hozai.

<span id="an_33:20">33:20</span> Poi Manasse s’addormentò coi suoi
padri, e fu sepolto in casa sua. E Amon, suo figliuolo, regnò in luogo
suo.

<span id="an_33:21">33:21</span> Amon avea ventidue anni quando cominciò
a regnare, e regnò due anni a Gerusalemme.

<span id="an_33:22">33:22</span> Egli fece ciò ch’è male agli occhi
dell’Eterno, come avea fatto Manasse suo padre; offriva sacrifizi a
tutte le immagini scolpite fatte da Manasse suo padre, e le serviva.

<span id="an_33:23">33:23</span> Egli non s’umiliò dinanzi all’Eterno,
come s’era umiliato Manasse suo padre; anzi Amon si rese sempre più
colpevole.

<span id="an_33:24">33:24</span> E i suoi servi ordirono una congiura
contro di lui, e lo uccisero in casa sua.

<span id="an_33:25">33:25</span> Ma il popolo del paese mise a morte
tutti quelli che avean congiurato contro il re Amon, e fece re, in sua
vece, Giosia suo figliuolo.

<span id="an_34:1">34:1</span> Giosia aveva otto anni quando cominciò a
regnare, e regnò trentun anni a Gerusalemme.

<span id="an_34:2">34:2</span> Egli fece ciò ch’è giusto agli occhi
dell’Eterno, e camminò per le vie di Davide suo padre senza scostarsene
né a destra né a sinistra.

<span id="an_34:3">34:3</span> L’ottavo anno del suo regno, mentre era
ancora giovinetto, cominciò a cercare l’Iddio di Davide suo padre; e il
dodicesimo anno cominciò a purificare Giuda e Gerusalemme dagli alti
luoghi, dagl’idoli d’Astarte, dalle immagini scolpite e dalle immagini
fuse.

<span id="an_34:4">34:4</span> E in sua presenza furon demoliti gli
altari de’ Baali e abbattute le colonne solari che v’eran sopra; e
frantumò gl’idoli d’Astarte, le immagini scolpite e le statue; e le
ridusse in polvere, che sparse sui sepolcri di quelli che aveano offerto
loro de’ sacrifizi;

<span id="an_34:5">34:5</span> e bruciò le ossa dei sacerdoti sui loro
altari, e così purificò Giuda e Gerusalemme.

<span id="an_34:6">34:6</span> Lo stesso fece nelle città di Manasse,
d’Efraim, di Simeone, e fino a Neftali: da per tutto, in mezzo alle loro
rovine,

<span id="an_34:7">34:7</span> demolì gli altari, frantumò e ridusse in
polvere gl’idoli d’Astarte e le immagini scolpite, abbatté tutte le
colonne solari in tutto il paese d’Israele, e tornò a Gerusalemme.

<span id="an_34:8">34:8</span> L’anno diciottesimo del suo regno, dopo
aver purificato il paese e la casa dell’Eterno, mandò Shafan, figliuolo
di Atsalia, Maaseia, governatore della città, e Joah, figliuolo di
Joachaz, l’archivista, per restaurare la casa dell’Eterno, del suo Dio.

<span id="an_34:9">34:9</span> E quelli si recarono dal sommo sacerdote
Hilkia, e fu loro consegnato il danaro ch’era stato portato nella casa
di Dio, e che i Leviti custodi della soglia aveano raccolto in Manasse,
in Efraim, in tutto il rimanente d’Israele, in tutto Giuda e Beniamino,
e fra gli abitanti di Gerusalemme.

<span id="an_34:10">34:10</span> Ed essi lo rimisero nelle mani dei
direttori preposti ai lavori della casa dell’Eterno, e i direttori lo
dettero a quelli che lavoravano nella casa dell’Eterno per ripararla e
restaurarla.

<span id="an_34:11">34:11</span> Lo dettero ai legnaiuoli ed ai
costruttori, per comprar delle pietre da tagliare, e del legname per
l’armatura e la travatura delle case che i re di Giuda aveano distrutte.

<span id="an_34:12">34:12</span> E quegli uomini facevano il loro lavoro
con fedeltà; ed ad essi eran preposti Jahath e Obadia, Leviti di tra i
figliuoli di Merari, e Zaccaria e Meshullam di tra i figliuoli di
Kehath, per la direzione, e tutti quelli tra i Leviti ch’erano abili a
sonare strumenti musicali.

<span id="an_34:13">34:13</span> Questi sorvegliavan pure i portatori di
pesi, e dirigevano tutti gli operai occupati nei diversi lavori; e fra i
Leviti addetti a que’ lavori ve n’eran di quelli ch’erano segretari,
commissari, portinai.

<span id="an_34:14">34:14</span> Or mentre si traeva fuori il danaro
ch’era stato portato nella casa dell’Eterno, il sacerdote Hilkia trovò
il libro della Legge dell’Eterno, data per mezzo di Mosè.

<span id="an_34:15">34:15</span> E Hilkia parlò a Shafan, il segretario,
e gli disse: "Ho trovato nella casa dell’Eterno il libro della legge". E
Hilkia diede il libro a Shafan.

<span id="an_34:16">34:16</span> E Shafan portò il libro al re, e gli
fece al tempo stesso la sua relazione, dicendo: "I tuoi servi hanno
fatto tutto quello ch’è stato loro ordinato.

<span id="an_34:17">34:17</span> Hanno versato il danaro che s’è trovato
nella casa dell’Eterno, e l’hanno consegnato a quelli che son preposti
ai lavori e agli operai".

<span id="an_34:18">34:18</span> E Shafan, il segretario, disse ancora
al re: "Il sacerdote Hilkia m’ha dato un libro". E Shafan lo lesse in
presenza del re.

<span id="an_34:19">34:19</span> Quando il re ebbe udite le parole della
legge, si stracciò le vesti.

<span id="an_34:20">34:20</span> Poi il re diede quest’ordine a Hilkia,
ad Ahikam, figliuolo di Shafan, ad Abdon, figliuolo di Mica, a Shafan il
segretario, e ad Asaia, servo del re:

<span id="an_34:21">34:21</span> "Andate a consultare l’Eterno per me e
per ciò che rimane d’Israele e di Giuda, riguardo alle parole di questo
libro che s’è trovato; giacché grande e l’ira dell’Eterno che s’è
riversata su noi, perché i nostri padri non hanno osservata la parola
dell’Eterno, e non hanno messo in pratica tutto quello ch’è scritto in
questo libro".

<span id="an_34:22">34:22</span> Hilkia e quelli che il re avea
designati andarono dalla profetessa Hulda, moglie di Shallum, figliuolo
di Tokhath, figliuolo di Hasra, il guardaroba. Essa dimorava a
Gerusalemme, nel secondo quartiere; e quelli le parlarono nel senso
indicato dal re.

<span id="an_34:23">34:23</span> Ed ella disse loro: "Così dice
l’Eterno, l’Iddio d’Israele: Dite all’uomo che vi ha mandati da me:

<span id="an_34:24">34:24</span> Così dice l’Eterno: Ecco, io farò
venire delle sciagure su questo luogo e sopra i suoi abitanti, farò
venire tutte le maledizioni che sono scritte nel libro, ch’è stato letto
in presenza del re di Giuda.

<span id="an_34:25">34:25</span> Poiché essi m’hanno abbandonato ed
hanno offerto profumi ad altri dèi per provocarmi ad ira con tutte le
opere delle loro mani, la mia ira s’è riversata su questo luogo, e non
si estinguerà.

<span id="an_34:26">34:26</span> Quanto al re di Giuda che v’ha mandati
a consultare l’Eterno, gli direte questo: Così dice l’Eterno, l’Iddio
d’Israele, riguardo alle parole che tu hai udite:

<span id="an_34:27">34:27</span> Giacché il tuo cuore è stato toccato,
giacché ti sei umiliato dinanzi a Dio, udendo le sue parole contro
questo luogo e contro i suoi abitanti, giacché ti sei umiliato dinanzi a
me e ti sei stracciate le vesti e ai pianto dinanzi a me, anch’io t’ho
ascoltato, dice l’Eterno.

<span id="an_34:28">34:28</span> Ecco, io ti riunirò coi tuoi padri, e
sarai raccolto in pace nel tuo sepolcro; e gli occhi tuoi non vedranno
tutte le sciagure ch’io farò venire su questo luogo e sopra i suoi
abitanti". E quelli riferirono al re la risposta.

<span id="an_34:29">34:29</span> Allora il re mandò a far raunare presso
di sé tutti gli anziani di Giuda e di Gerusalemme.

<span id="an_34:30">34:30</span> E il re salì alla casa dell’Eterno con
tutti gli uomini di Giuda, tutti gli abitanti di Gerusalemme, i
sacerdoti e i Leviti, e tutto il popolo, grandi e piccoli, e lesse in
loro presenza tutte le parole del libro del patto, ch’era stato trovato
nella casa dell’Eterno.

<span id="an_34:31">34:31</span> Il re, stando in piedi sul palco, fece
un patto dinanzi all’Eterno, impegnandosi di seguire l’Eterno,
d’osservare i suoi comandamenti, i suoi precetti e le sue leggi con
tutto il cuore e con tutta l’anima, per mettere in pratica le parole del
patto scritte in quel libro.

<span id="an_34:32">34:32</span> E fece aderire al patto tutti quelli
che si trovavano a Gerusalemme e in Beniamino; e gli abitanti di
Gerusalemme si conformarono al patto di Dio, dell’Iddio de’ loro padri.

<span id="an_34:33">34:33</span> E Giosia fece sparire tutte le
abominazioni da tutti i paesi che appartenevano ai figliuoli d’Israele,
e impose a tutti quelli che si trovavano in Israele, di servire
all’Eterno, al loro Dio. Durante tutto il tempo della vita di Giosia
essi non cessarono di seguire l’Eterno, l’Iddio dei loro padri.

<span id="an_35:1">35:1</span> Giosia celebrò la Pasqua in onore
dell’Eterno a Gerusalemme; e l’agnello pasquale fu immolato il
quattordicesimo giorno del mese.

<span id="an_35:2">35:2</span> Egli stabilì i sacerdoti nei loro uffici,
e li incoraggiò a compiere il servizio nella casa dell’Eterno.

<span id="an_35:3">35:3</span> E disse ai Leviti che ammaestravano tutto
Israele ed erano consacrati all’Eterno: "Collocate pure l’arca santa
nella casa che Salomone, figliuolo di Davide, re d’Israele, ha
edificata; voi non dovete più portarla sulle spalle; ora servite
l’Eterno, il vostro Dio, e il suo popolo d’Israele;

<span id="an_35:4">35:4</span> e tenetevi pronti secondo le vostre case
patriarcali, secondo le vostre classi, conformemente a quello che hanno
disposto per iscritto Davide, re d’Israele e Salomone suo figliuolo;

<span id="an_35:5">35:5</span> e statevene nel santuario secondo i rami
delle case patriarcali dei vostri fratelli, figliuoli del popolo, e
secondo la classificazione della casa paterna dei Leviti.

<span id="an_35:6">35:6</span> Immolate la Pasqua, santificatevi, e
preparatela per i vostri fratelli, conformandovi alla parola dell’Eterno
trasmessa per mezzo di Mosè".

<span id="an_35:7">35:7</span> Giosia diede alla gente del popolo, a
tutti quelli che si trovavan quivi, del bestiame minuto: agnelli e
capretti, in numero di trentamila: tutti per la Pasqua; e tremila buoi;
e questo proveniva dai beni particolari del re.

<span id="an_35:8">35:8</span> E i suoi principi fecero anch’essi un
dono spontaneo al popolo, ai sacerdoti ed ai Leviti. Hilkia, Zaccaria e
Jehiel, conduttori della casa di Dio, dettero ai sacerdoti per i
sacrifizi della Pasqua, duemila seicento capi di minuto bestiame e
trecento buoi.

<span id="an_35:9">35:9</span> Conania, Scemaia e Nethaneel suoi
fratelli, e Hashabia, Jeiel e Jozabad, capi dei Leviti, dettero ai
Leviti, per i sacrifizi della Pasqua, cinquemila capi di minuto bestiame
e cinquecento buoi.

<span id="an_35:10">35:10</span> Così, il servizio essendo preparato,
sacerdoti si misero al loro posto; e così pure i Leviti, secondo le loro
classi conformemente all’ordine del re.

<span id="an_35:11">35:11</span> Poi fu immolata la Pasqua; i sacerdoti
sparsero il sangue ricevuto dalle mani dei Leviti, e questi scorticarono
le vittime.

<span id="an_35:12">35:12</span> E i Leviti misero da parte quello che
doveva essere arso, per darlo ai figliuoli del popolo, secondo i rami
delle case paterne, perché l’offrissero all’Eterno, secondo ch’è scritto
nel libro di Mosè. E lo stesso fecero per i buoi.

<span id="an_35:13">35:13</span> Poi arrostirono le vittime pasquali sul
fuoco, secondo ch’è prescritto; ma le altre vivande consacrate le
cossero in pignatte, in caldaie ed in pentole, e s’affrettarono a
portarle a tutti i figliuoli del popolo.

<span id="an_35:14">35:14</span> Poi prepararono la Pasqua per sé stessi
e per i sacerdoti, perché i sacerdoti, figliuoli d’Aaronne, furono
occupati fino alla notte a mettere sull’altare ciò che doveva esser
arso, e i grassi; perciò i Leviti fecero i preparativi per sé stessi e
per i sacerdoti, figliuoli d’Aaronne.

<span id="an_35:15">35:15</span> I cantori, figliuoli d’Asaf, erano al
loro posto, conformemente all’ordine di Davide, d’Asaf, di Heman e di
Jeduthun, il veggente del re; e i portinai stavano a ciascuna porta;
essi non ebbero bisogno d’allontanarsi dal loro servizio, perché i
Leviti, loro fratelli, preparavan la Pasqua per loro.

<span id="an_35:16">35:16</span> Così, in quel giorno, tutto il servizio
dell’Eterno fu preparato per far la Pasqua e per offrire olocausti
sull’altare dell’Eterno, conformemente all’ordine del re Giosia.

<span id="an_35:17">35:17</span> I figliuoli d’Israele che si trovavan
quivi, celebrarono allora la Pasqua e la festa degli azzimi per sette
giorni.

<span id="an_35:18">35:18</span> Nessuna Pasqua, come quella, era stata
celebrata in Israele dai giorni del profeta Samuele; né alcuno dei re
d’Israele avea celebrato una Pasqua pari a quella celebrata da Giosia,
dai sacerdoti e dai Leviti, da tutto Giuda e Israele che si trovavan
colà, e dagli abitanti di Gerusalemme.

<span id="an_35:19">35:19</span> Questa Pasqua fu celebrata il
diciottesimo anno del regno di Giosia.

<span id="an_35:20">35:20</span> Dopo tutto questo, quando Giosia ebbe
restaurato il tempio, Neco, re d’Egitto, salì per combattere a
Carkemish, sull’Eufrate; e Giosia gli mosse contro.

<span id="an_35:21">35:21</span> Ma Neco gl’inviò dei messi per dirgli:
"Che v’è egli fra me e te, o re di Giuda? Io non salgo oggi contro di
te, ma contro una casa con la quale sono in guerra; e Dio m’ha comandato
di far presto; bada dunque di non opporti a Dio, il quale è meco,
affinch’egli non ti distrugga".

<span id="an_35:22">35:22</span> Ma Giosia non volle tornare indietro;
anzi, si travestì per assalirlo, e non diede ascolto alle parole di
Neco, che venivano dalla bocca di Dio. E venne a dar battaglia nella
valle di Meghiddo.

<span id="an_35:23">35:23</span> E gli arcieri tirarono al re Giosia; e
il re disse ai suoi servi: "Portatemi via di qui, perché son ferito
gravemente".

<span id="an_35:24">35:24</span> I suoi servi lo tolsero dal carro e lo
misero sopra un secondo carro ch’era pur suo, e lo menarono a
Gerusalemme. E morì, e fu sepolto nel sepolcreto de’ suoi padri. Tutto
Giuda e Gerusalemme piansero Giosia.

<span id="an_35:25">35:25</span> Geremia compose un lamento sopra
Giosia; e tutti i cantori e tutte le cantatrici hanno parlato di Giosia
nei loro lamenti fino al dì d’oggi, e ne hanno stabilito un’usanza in
Israele. Essi si trovano scritti tra i lamenti.

<span id="an_35:26">35:26</span> Il rimanente delle azioni di Giosia, le
sue opere pie secondo i precetti della legge dell’Eterno,

<span id="an_35:27">35:27</span> le sue azioni prime ed ultime, sono
cose scritte nel libro dei re d’Israele e di Giuda.

<span id="an_36:1">36:1</span> Allora il popolo del paese prese Joachaz,
figliuolo di Giosia, e lo fece re a Gerusalemme, in luogo di suo padre.

<span id="an_36:2">36:2</span> Joachaz avea ventitre anni quando
cominciò a regnare, e regnò tre mesi a Gerusalemme.

<span id="an_36:3">36:3</span> Il re d’Egitto lo depose a Gerusalemme, e
gravò il paese di un’indennità di cento talenti d’argento e d’un talento
d’oro.

<span id="an_36:4">36:4</span> E il re d’Egitto fece re sopra Giuda e
sopra Gerusalemme Eliakim, fratello di Joachaz, e gli mutò il nome in
quello di Joiakim. Neco prese Joachaz, fratello di lui, e lo menò in
Egitto.

<span id="an_36:5">36:5</span> Joiakim avea venticinque anni quando
cominciò a regnare; regnò undici anni a Gerusalemme, e fece ciò ch’è
male agli occhi dell’Eterno, il suo Dio.

<span id="an_36:6">36:6</span> Nebucadnetsar, re di Babilonia, salì
contro di lui, e lo legò con catene di rame per menarlo a Babilonia.

<span id="an_36:7">36:7</span> Nebucadnetsar portò pure a Babilonia
parte degli utensili della casa dell’Eterno, e li mise nel suo palazzo a
Babilonia.

<span id="an_36:8">36:8</span> Il rimanente delle azioni di Joiakim, le
abominazioni che commise e tutto quello di cui si rese colpevole, sono
cose scritte nel libro dei re d’Israele e di Giuda. E Joiakin, suo
figliuolo, regnò in luogo suo.

<span id="an_36:9">36:9</span> Joiakin aveva otto anni quando cominciò a
regnare; regnò tre mesi e dieci giorni a Gerusalemme, e fece ciò ch’è
male agli occhi dell’Eterno.

<span id="an_36:10">36:10</span> L’anno seguente il re Nebucadnetsar
mandò a prenderlo, lo fece menare a Babilonia con gli utensili preziosi
della casa dell’Eterno, e fece re di Giuda e di Gerusalemme Sedekia,
fratello di Joiakin.

<span id="an_36:11">36:11</span> Sedekia avea ventun anni quando
cominciò a regnare, e regnò a Gerusalemme undici anni.

<span id="an_36:12">36:12</span> Egli fece ciò ch’è male agli occhi
dell’Eterno, del suo Dio, e non s’umiliò dinanzi al profeta Geremia, che
gli parlava da parte dell’Eterno.

<span id="an_36:13">36:13</span> E si ribellò pure a Nebucadnetsar, che
l’avea fatto giurare nel nome di Dio; e indurò la sua cervice ed il suo
cuore rifiutando di convertirsi all’Eterno, all’Iddio d’Israele.

<span id="an_36:14">36:14</span> Tutti i capi dei sacerdoti e il popolo
moltiplicarono anch’essi le loro infedeltà, seguendo tutte le
abominazioni delle genti; e contaminarono la casa dell’Eterno, ch’egli
avea santificata a Gerusalemme.

<span id="an_36:15">36:15</span> E l’Eterno, l’Iddio de’ loro padri,
mandò loro a più riprese degli ammonimenti, per mezzo dei suoi
messaggeri, poiché voleva risparmiare il suo popolo e la sua propria
dimora:

<span id="an_36:16">36:16</span> ma quelli si beffarono de’ messaggeri
di Dio, sprezzarono le sue parole e schernirono i suoi profeti, finché
l’ira dell’Eterno contro il suo popolo arrivò al punto che non ci fu più
rimedio.

<span id="an_36:17">36:17</span> Allora egli fece salire contro ad essi
il re dei Caldei, che uccise di spada i loro giovani nella casa del loro
santuario, e non risparmiò né giovane, né fanciulla, né vecchiaia, né
canizie. L’Eterno gli diè nelle mani ogni cosa.

<span id="an_36:18">36:18</span> Nebucadnetsar portò a Babilonia tutti
gli utensili della casa di Dio, grandi e piccoli, i tesori della casa
dell’Eterno, e i tesori del re e dei suoi capi.

<span id="an_36:19">36:19</span> I Caldei incendiarono la casa di Dio,
demolirono le mura di Gerusalemme, dettero alle fiamme tutti i suoi
palazzi, e ne distrussero tutti gli oggetti preziosi.

<span id="an_36:20">36:20</span> E Nebucadnetsar menò in cattività a
Babilonia quelli ch’erano scampati dalla spada; ed essi furono
assoggettati a lui ed ai suoi figliuoli, fino all’avvento del regno di
Persia

<span id="an_36:21">36:21</span> (affinché s’adempisse la parola
dell’Eterno pronunziata per bocca di Geremia), fino a che il paese
avesse goduto de’ suoi sabati; difatti esso dovette riposare per tutto
il tempo della sua desolazione, finché furon compiuti i settant’anni.

<span id="an_36:22">36:22</span> Nel primo anno di Ciro, re di Persia,
affinché s’adempisse la parola dell’Eterno pronunziata per bocca di
Geremia, l’Eterno destò lo spirito di Ciro, re di Persia, il quale, a
voce e per iscritto, fece pubblicare per tutto il suo regno
quest’editto:

<span id="an_36:23">36:23</span> "Così dice Ciro, re di Persia:
L’Eterno, l’Iddio de’ cieli, m’ha dato tutti i regni della terra, ed
egli m’ha comandato di edificargli una casa in Gerusalemme, ch’è in
Giuda. Chiunque tra voi è del suo popolo, sia l’Eterno, il suo Dio, con
lui, e parta!"

------------------------------------------------------------------------

[Next: Ezra](ezr.md)
