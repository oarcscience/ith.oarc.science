<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Italian Bible, full text etext at Intangible Textual Heritage">
<TITLE>Italian Bible: Isaiah</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="sol.htm">Previous</A>&nbsp;
<A HREF="jer.htm">Next</A>&nbsp;
</CENTER>
<HR>
</p> <h3 align="center" align="center">Italian Bible: Isaiah</h3> 
<p><A NAME="an_1:1">1:1</A>&nbsp;La visione d&#8217;Isaia, figliuolo d&#8217;Amots, ch&#8217;egli ebbe relativamente a Giuda e a Gerusalemme ai giorni di Uzzia, di Jotham, di Achaz e di Ezechia, re di Giuda.</p> 
<p><A NAME="an_1:2">1:2</A>&nbsp;Udite, o cieli! e tu, terra, presta orecchio! poich&#233; l&#8217;Eterno parla: Io, dic&#8217;egli, ho nutrito de&#8217; figliuoli e li ho allevati, ma essi si son ribellati a me.</p> 
<p><A NAME="an_1:3">1:3</A>&nbsp;Il bue conosce il suo possessore, e l&#8217;asino la greppia del suo padrone; ma Israele non ha conoscenza, il mio popolo non ha discernimento.</p> 
<p><A NAME="an_1:4">1:4</A>&nbsp;Ahi, nazione peccatrice, popolo carico d&#8217;iniquit&#224;, razza di malvagi, figliuoli corrotti! Hanno abbandonato l&#8217;Eterno, hanno sprezzato il Santo d&#8217;Israele, si son v&#242;lti e ritratti indietro.</p> 
<p><A NAME="an_1:5">1:5</A>&nbsp;A che pro colpirvi ancora? Aggiungereste altre rivolte. Tutto il capo &#232; malato, tutto il cuore &#232; languente.</p> 
<p><A NAME="an_1:6">1:6</A>&nbsp;Dalla pianta del pi&#232; fino alla testa non v&#8217;&#232; nulla di sano in esso: non vi son che ferite, contusioni, piaghe aperte, che non sono state nettate, n&#233; fasciate, n&#233; lenite con olio.</p> 
<p><A NAME="an_1:7">1:7</A>&nbsp;Il vostro paese &#232; desolato, le vostre citt&#224; son consumate dal fuoco, i vostri campi li divorano degli stranieri, sotto agli occhi vostri; tutto &#232; devastato, come per sovvertimento dei barbari.</p> 
<p><A NAME="an_1:8">1:8</A>&nbsp;E la figliuola di Sion &#232; rimasta come un frascato in una vigna, come una capanna in un campo di cocomeri, come una citt&#224; assediata.</p> 
<p><A NAME="an_1:9">1:9</A>&nbsp;Se l&#8217;Eterno degli eserciti non ci avesse lasciato un picciol residuo, saremmo come Sodoma, somiglieremmo a Gomorra.</p> 
<p><A NAME="an_1:10">1:10</A>&nbsp;Ascoltate la parola dell&#8217;Eterno, o capi di Sodoma! Prestate orecchio alla legge del nostro Dio, o popolo di Gomorra!</p> 
<p><A NAME="an_1:11">1:11</A>&nbsp;Che m&#8217;importa la moltitudine de&#8217; vostri sacrifizi? dice l&#8217;Eterno; io son sazio d&#8217;olocausti di montoni e di grasso di bestie ingrassate; il sangue dei giovenchi, degli agnelli e dei capri, io non li gradisco.</p> 
<p><A NAME="an_1:12">1:12</A>&nbsp;Quando venite a presentarvi nel mio cospetto, chi v&#8217;ha chiesto di calcare i mie cortili?</p> 
<p><A NAME="an_1:13">1:13</A>&nbsp;Cessate dal recare oblazioni vane; il profumo io l&#8217;ho in abominio; e quanto ai noviluni, ai sabati, al convocar raunanze, io non posso soffrire l&#8217;iniquit&#224; unita all&#8217;assemblea solenne.</p> 
<p><A NAME="an_1:14">1:14</A>&nbsp;I vostri noviluni, le vostre feste stabilite l&#8217;anima mia li odia, mi sono un peso che sono stanco di portare.</p> 
<p><A NAME="an_1:15">1:15</A>&nbsp;Quando stendete le mani, io rifiuto di vederlo; anche quando moltiplicate le preghiere, io non ascolto; le vostre mani son piene di sangue.</p> 
<p><A NAME="an_1:16">1:16</A>&nbsp;Lavatevi, purificatevi, togliete d&#8217;innanzi agli occhi miei la malvagit&#224; delle vostre azioni; cessate del far il male;</p> 
<p><A NAME="an_1:17">1:17</A>&nbsp;imparate a fare il bene; cercate la giustizia, rialzate l&#8217;oppresso, fate ragione all&#8217;orfano, difendete la causa della vedova!</p> 
<p><A NAME="an_1:18">1:18</A>&nbsp;Eppoi venite, e discutiamo assieme, dice l&#8217;Eterno; quand&#8217;anche i vostri peccati fossero come lo scarlatto, diventeranno bianchi come la neve quand&#8217;anche fossero rossi come la porpora, diventeranno come la lana.</p> 
<p><A NAME="an_1:19">1:19</A>&nbsp;Se siete disposti ad ubbidire, mangerete i prodotti migliori del paese;</p> 
<p><A NAME="an_1:20">1:20</A>&nbsp;ma se rifiutate e siete ribelli, sarete divorati dalla spada; poich&#233; la bocca dell&#8217;Eterno ha parlato.</p> 
<p><A NAME="an_1:21">1:21</A>&nbsp;Come mai la citt&#224; fedele &#232; ella divenuta una prostituta? Era piena di rettitudine, la giustizia dimorava in lei, ed ora &#232; ricetto d&#8217;assassini!</p> 
<p><A NAME="an_1:22">1:22</A>&nbsp;Il tuo argento s&#8217;&#232; cangiato in scorie, il tuo vino &#232; stato tagliato con acqua.</p> 
<p><A NAME="an_1:23">1:23</A>&nbsp;I tuoi principi sono ribelli e compagni di ladri; tutti amano i regali e corron dietro alle ricompense; non fanno ragione all&#8217;orfano, e la causa della vedova non viene davanti a loro.</p> 
<p><A NAME="an_1:24">1:24</A>&nbsp;Perci&#242; il Signore, l&#8217;Eterno degli eserciti, il Potente d&#8217;Israele, dice: Ah, io avr&#242; soddisfazione dai miei nemici avversari, e mi vendicher&#242; de&#8217; miei nemici!</p> 
<p><A NAME="an_1:25">1:25</A>&nbsp;E ti rimetter&#242; la mano addosso, ti purgher&#242; delle tue scorie come colla potassa, e ti toglier&#242; da te ogni particella di piombo.</p> 
<p><A NAME="an_1:26">1:26</A>&nbsp;Ristabilir&#242; i tuoi giudici com&#8217;erano anticamente, e i tuoi consiglieri com&#8217;erano al principio. Dopo questo, sarai chiamata "la citt&#224; della giustizia", "la citt&#224; fedele".</p> 
<p><A NAME="an_1:27">1:27</A>&nbsp;Sion sar&#224; redenta mediante la rettitudine, e quelli in lei si convertiranno saran redenti mediante la giustizia;</p> 
<p><A NAME="an_1:28">1:28</A>&nbsp;ma i ribelli e i peccatori saran fiaccati assieme, e quelli che abbandonano l&#8217;Eterno saranno distrutti.</p> 
<p><A NAME="an_1:29">1:29</A>&nbsp;Allora avrete vergogna de&#8217; terebinti che avete amati, e arrossirete dei giardini che vi siete scelti.</p> 
<p><A NAME="an_1:30">1:30</A>&nbsp;Poich&#233; sarete come un terebinto dalle foglie appassite, e come un giardino senz&#8217;acqua.</p> 
<p><A NAME="an_1:31">1:31</A>&nbsp;L&#8217;uomo forte sar&#224; come stoppa, e l&#8217;opera sua come una favilla; ambedue bruceranno assieme, e non vi sar&#224; chi spenga.</p> 
<p><A NAME="an_2:1">2:1</A>&nbsp;Parola che Isaia, figliuolo d&#8217;Amots, ebbe in visione, relativamente a Giuda e a Gerusalemme.</p> 
<p><A NAME="an_2:2">2:2</A>&nbsp;Avverr&#224;, negli ultimi giorni, che il monte della casa dell&#8217;Eterno si erger&#224; sulla vetta dei monti, e sar&#224; elevato al disopra dei colli; e tutte le nazioni affluiranno ad esso.</p> 
<p><A NAME="an_2:3">2:3</A>&nbsp;Molti popoli v&#8217;accorreranno, e diranno: "Venite, saliamo al monte dell&#8217;Eterno, alla casa dell&#8217;Iddio di Giacobbe; egli ci ammaestrer&#224; intorno alle sue vie, e noi cammineremo per i suoi sentieri". Poich&#233; da Sion uscir&#224; la legge, e da Gerusalemme la parola dell&#8217;Eterno.</p> 
<p><A NAME="an_2:4">2:4</A>&nbsp;Egli giudicher&#224; tra nazione e nazione e sar&#224; l&#8217;arbitro fra molti popoli; ed essi delle loro spade fabbricheranno vomeri d&#8217;aratro, e delle loro lance, roncole; una nazione non lever&#224; pi&#249; la spada contro un&#8217;altra, e non impareranno pi&#249; la guerra.</p> 
<p><A NAME="an_2:5">2:5</A>&nbsp;O casa di Giacobbe, venite e camminiamo alla luce dell&#8217;Eterno!</p> 
<p><A NAME="an_2:6">2:6</A>&nbsp;Poich&#233; tu, o Eterno, hai abbandonato il tuo popolo, la casa di Giacobbe, perch&#233; son pieni di pratiche orientali, praticano le arti occulte come i Filistei, fanno alleanza coi figli degli stranieri.</p> 
<p><A NAME="an_2:7">2:7</A>&nbsp;Il loro paese &#232; pieno d&#8217;argento e d&#8217;oro, e hanno tesori senza fine; il loro paese &#232; pieno di cavalli, e hanno carri senza fine.</p> 
<p><A NAME="an_2:8">2:8</A>&nbsp;Il loro paese &#232; pieno d&#8217;idoli; si prostrano dinanzi all&#8217;opera delle loro mani, dinanzi a ci&#242; che le lor dita han fatto.</p> 
<p><A NAME="an_2:9">2:9</A>&nbsp;Perci&#242; l&#8217;uomo del volgo &#232; umiliato, e i grandi sono abbassati, e tu non li perdoni.</p> 
<p><A NAME="an_2:10">2:10</A>&nbsp;Entra nella roccia, e nasconditi nella polvere per sottrarti al terrore dell&#8217;Eterno e allo splendore della sua maest&#224;.</p> 
<p><A NAME="an_2:11">2:11</A>&nbsp;Lo sguardo altero dell&#8217;uomo del volgo sar&#224; abbassato, e l&#8217;orgoglio de&#8217; grandi sar&#224; umiliato; l&#8217;Eterno solo sar&#224; esaltato in quel giorno.</p> 
<p><A NAME="an_2:12">2:12</A>&nbsp;Poich&#233; l&#8217;Eterno degli eserciti ha un giorno contro tutto ci&#242; ch&#8217;&#232; orgoglioso ed altero, e contro chiunque s&#8217;innalza, per abbassarlo;</p> 
<p><A NAME="an_2:13">2:13</A>&nbsp;contro tutti i cedri del Libano, alti, elevati, e contro tutte le querce di Basan;</p> 
<p><A NAME="an_2:14">2:14</A>&nbsp;e contro tutti i monti alti, e contro tutti i colli elevati;</p> 
<p><A NAME="an_2:15">2:15</A>&nbsp;contro ogni torre eccelsa, e contro ogni muro fortificato;</p> 
<p><A NAME="an_2:16">2:16</A>&nbsp;contro tutte le navi di Tarsis, e contro tutto ci&#242; che piace allo sguardo.</p> 
<p><A NAME="an_2:17">2:17</A>&nbsp;L&#8217;alterigia dell&#8217;uomo del volgo sar&#224; abbassata, e l&#8217;orgoglio de&#8217; grandi sar&#224; umiliato; l&#8217;Eterno solo sar&#224; esaltato in quel giorno.</p> 
<p><A NAME="an_2:18">2:18</A>&nbsp;Gl&#8217;idoli scompariranno del tutto.</p> 
<p><A NAME="an_2:19">2:19</A>&nbsp;Gli uomini entreranno nelle caverne delle rocce e negli antri della terra per sottrarsi al terrore dell&#8217;Eterno e allo splendore della sua maest&#224;, quand&#8217;ei si lever&#224; per far tremare la terra.</p> 
<p><A NAME="an_2:20">2:20</A>&nbsp;In quel giorno, gli uomini getteranno ai topi ed ai pipistrelli gl&#8217;idoli d&#8217;argento e gl&#8217;idoli d&#8217;oro, che s&#8217;eran fatti per adorarli;</p> 
<p><A NAME="an_2:21">2:21</A>&nbsp;ed entreranno nelle fessure delle rocce e nei crepacci delle rupi per sottrarsi al terrore dell&#8217;Eterno e allo splendore della sua maest&#224;, quand&#8217;ei si lever&#224; per far tremare la terra.</p> 
<p><A NAME="an_2:22">2:22</A>&nbsp;Cessate di confidarvi nell&#8217;uomo, nelle cui narici non &#232; che un soffio; poich&#233; qual caso se ne pu&#242; fare?</p> 
<p><A NAME="an_3:1">3:1</A>&nbsp;Ecco, il Signore, l&#8217;Eterno degli eserciti, sta per togliere a Gerusalemme ed a Giuda ogni risorsa ed ogni appoggio, ogni risorsa di pane e ogni risorsa di acqua,</p> 
<p><A NAME="an_3:2">3:2</A>&nbsp;il prode ed il guerriero, il giudice ed il profeta, l&#8217;indovino e l&#8217;anziano,</p> 
<p><A NAME="an_3:3">3:3</A>&nbsp;il capo di cinquantina e il notabile, il consigliere, l&#8217;artefice esperto, e l&#8217;abile incantatore.</p> 
<p><A NAME="an_3:4">3:4</A>&nbsp;Io dar&#242; loro de&#8217; giovinetti per principi, e de&#8217; bambini domineranno sovr&#8217;essi.</p> 
<p><A NAME="an_3:5">3:5</A>&nbsp;Il popolo sar&#224; oppresso, uomo da uomo, ciascuno dal suo prossimo; il giovane insolentir&#224; contro il vecchio, l&#8217;abietto contro colui che &#232; onorato.</p> 
<p><A NAME="an_3:6">3:6</A>&nbsp;Quand&#8217;uno prender&#224; il fratello nella sua casa paterna e gli dir&#224;: "Tu hai un mantello, sii nostro capo, prendi queste ruine sotto la tua mano",</p> 
<p><A NAME="an_3:7">3:7</A>&nbsp;egli, in quel giorno, alzer&#224; la voce, dicendo: "Io non sar&#242; vostro medico, e nella mia casa non v&#8217;&#232; n&#233; pane n&#233; mantello; non mi fate capo del popolo!"</p> 
<p><A NAME="an_3:8">3:8</A>&nbsp;Poich&#233; Gerusalemme vacilla e Giuda crolla, perch&#233; la loro lingua e le opere sono contro l&#8217;Eterno, s&#236; da provocare ad ira il suo sguardo maestoso.</p> 
<p><A NAME="an_3:9">3:9</A>&nbsp;L&#8217;aspetto del loro volto testimonia contr&#8217;essi, pubblicano il loro peccato, come Sodoma, e non lo nascondono. Guai all&#8217;anima loro! perch&#233; procurano a se stessi del male.</p> 
<p><A NAME="an_3:10">3:10</A>&nbsp;Ditelo che il giusto avr&#224; del bene, perch&#8217;ei manger&#224; il frutto delle opere sue!</p> 
<p><A NAME="an_3:11">3:11</A>&nbsp;Guai all&#8217;empio! male gl&#8217;incoglier&#224;, perch&#233; gli sar&#224; reso quel che le sue mani han fatto.</p> 
<p><A NAME="an_3:12">3:12</A>&nbsp;Il mio popolo ha per oppressori dei fanciulli, e delle donne lo signoreggiano. O popolo mio, quei che ti guidano ti sviano, e ti distruggono il sentiero per cui devi passare!</p> 
<p><A NAME="an_3:13">3:13</A>&nbsp;L&#8217;Eterno si presenta per discutere la causa, e sta in pi&#232; per giudicare i popoli.</p> 
<p><A NAME="an_3:14">3:14</A>&nbsp;L&#8217;Eterno entra in giudizio con gli anziani del suo popolo e coi principi d&#8217;esso: "Voi siete quelli che avete divorato la vigna! Le spoglie del povero sono nelle nostre case!</p> 
<p><A NAME="an_3:15">3:15</A>&nbsp;Con qual diritto schiacciate voi il mio popolo e pestate la faccia de&#8217; miseri?" dice il Signore, l&#8217;Eterno degli eserciti.</p> 
<p><A NAME="an_3:16">3:16</A>&nbsp;L&#8217;Eterno dice ancora: Poich&#233; le figliuolo di Sion sono altere, sen vanno col collo teso, lanciando sguardi provocanti, camminando a piccoli passi e facendo tintinnare gli anelli de&#8217; lor piedi,</p> 
<p><A NAME="an_3:17">3:17</A>&nbsp;il Signore render&#224; calvo il sommo del capo alle figliuole di Sion, e l&#8217;Eterno metter&#224; a nudo le loro vergogne.</p> 
<p><A NAME="an_3:18">3:18</A>&nbsp;In quel giorno, il Signore torr&#224; via il lusso degli anelli de&#8217; piedi, delle reti e delle mezzelune;</p> 
<p><A NAME="an_3:19">3:19</A>&nbsp;gli orecchini, i braccialetti ed i veli;</p> 
<p><A NAME="an_3:20">3:20</A>&nbsp;i diademi, le catenelle de&#8217; piedi, le cinture, i vasetti di profumo e gli amuleti;</p> 
<p><A NAME="an_3:21">3:21</A>&nbsp;gli anelli, i cerchietti da naso;</p> 
<p><A NAME="an_3:22">3:22</A>&nbsp;gli abiti da festa, le mantelline, gli scialli e le borse;</p> 
<p><A NAME="an_3:23">3:23</A>&nbsp;gli specchi, le camicie finissime, le tiare e le mantiglie.</p> 
<p><A NAME="an_3:24">3:24</A>&nbsp;Invece del profumo s&#8217;avr&#224; fetore; invece di cintura, una corda; invece di riccioli calvizie; invece d&#8217;ampio manto, un sacco stretto; un marchio di fuoco invece di bellezza.</p> 
<p><A NAME="an_3:25">3:25</A>&nbsp;I tuoi uomini cadranno di spada, e i tuoi prodi, in battaglia.</p> 
<p><A NAME="an_3:26">3:26</A>&nbsp;Le porte di Sion gemeranno e saranno in lutto; tutta desolata, ella seder&#224; per terra.</p> 
<p><A NAME="an_4:1">4:1</A>&nbsp;E, in quel giorno, sette donne afferreranno un uomo e diranno: "Noi mangeremo il nostro pane, ci vestiremo delle nostre vesti; facci solo portare il tuo nome! togli via il nostro obbrobrio!"</p> 
<p><A NAME="an_4:2">4:2</A>&nbsp;In quel giorno, il germoglio dell&#8217;Eterno sar&#224; lo splendore e la gloria degli scampati d&#8217;Israele, e il frutto della terra sar&#224; il loro orgoglio ed il loro ornamento.</p> 
<p><A NAME="an_4:3">4:3</A>&nbsp;Ed avverr&#224; che i superstiti di Sion e i rimasti di Gerusalemme saran chiamati santi: chiunque, cio&#232;, in Gerusalemme, sar&#224; iscritto tra i vivi,</p> 
<p><A NAME="an_4:4">4:4</A>&nbsp;una volta che il Signore avr&#224; lavato le brutture delle figliuole di Sion, e avr&#224; nettato Gerusalemme dal sangue ch&#8217;&#232; in mezzo a lei, col soffio della giustizia, e col soffio dello sterminio.</p> 
<p><A NAME="an_4:5">4:5</A>&nbsp;E l&#8217;Eterno creer&#224; su tutta la distesa del monte Sion e sulle sue raunanze una nuvola di fumo durante il giorno, e uno splendore di fuoco fiammeggiante durante la notte; poich&#233;, su tutta questa gloria vi sar&#224; un padiglione.</p> 
<p><A NAME="an_4:6">4:6</A>&nbsp;E vi sar&#224; una tenda per far ombra di giorno e proteggere dal caldo, e per servir di rifugio e d&#8217;asilo durante la tempesta e la pioggia.</p> 
<p><A NAME="an_5:1">5:1</A>&nbsp;Io vo&#8217; cantare per il mio benamato il cantico dell&#8217;amico mio circa la sua vigna. Il mio benamato aveva una vigna sopra una fertile collina.</p> 
<p><A NAME="an_5:2">5:2</A>&nbsp;La dissod&#242;, ne tolse via le pietre, vi piant&#242; delle viti di scelta, vi fabbric&#242; in mezzo una torre, e vi scav&#242; uno strettoio. Ei s&#8217;aspettava ch&#8217;essa gli facesse dell&#8217;uva, e gli ha fatto invece delle lambrusche.</p> 
<p><A NAME="an_5:3">5:3</A>&nbsp;Or dunque, o abitanti di Gerusalemme e voi uomini di Giuda, giudicate fra me e la mia vigna!</p> 
<p><A NAME="an_5:4">5:4</A>&nbsp;Che pi&#249; si sarebbe potuto fare alla mia vigna di quello che io ho fatto per essa? Perch&#233;, mentr&#8217;io m&#8217;aspettavo che facesse dell&#8217;uva, ha essa fatto delle lambrusche?</p> 
<p><A NAME="an_5:5">5:5</A>&nbsp;Ebbene, ora io vi far&#242; conoscere quel che sto per fare alla mia vigna: ne torr&#242; via la siepe e vi pascoleranno le bestie; ne abbatter&#242; il muro di cinta e sar&#224; calpestata.</p> 
<p><A NAME="an_5:6">5:6</A>&nbsp;Ne far&#242; un deserto; non sar&#224; pi&#249; n&#233; potata n&#233; zappata, vi cresceranno i rovi e le spine; e dar&#242; ordine alle nuvole che su lei non lascino cader pioggia.</p> 
<p><A NAME="an_5:7">5:7</A>&nbsp;Or la vigna dell&#8217;Eterno degli eserciti &#232; la casa d&#8217;Israele, e gli uomini di Giuda son la piantagione ch&#8217;era la sua delizia; ei s&#8217;era aspettato rettitudine, ed ecco spargimento di sangue; giustizia, ed ecco grida d&#8217;angoscia!</p> 
<p><A NAME="an_5:8">5:8</A>&nbsp;Guai a quelli che aggiungon casa a casa, che uniscon campo a campo, finch&#233; non rimanga pi&#249; spazio, e voi restiate soli ad abitare in mezzo al paese!</p> 
<p><A NAME="an_5:9">5:9</A>&nbsp;Questo m&#8217;ha detto all&#8217;orecchio l&#8217;Eterno degli eserciti: In verit&#224; queste case numerose saranno desolate, queste case grandi e belle saran private d&#8217;abitanti;</p> 
<p><A NAME="an_5:10">5:10</A>&nbsp;dieci iugeri di vigna non daranno che un bato, e un omer di seme non dar&#224; che un efa.</p> 
<p><A NAME="an_5:11">5:11</A>&nbsp;Guai a quelli che la mattina s&#8217;alzano di buon&#8217;ora per correr dietro alle bevande alcooliche, e fan tardi la sera, finch&#233; il vino l&#8217;infiammi!</p> 
<p><A NAME="an_5:12">5:12</A>&nbsp;La cetra, il salt&#232;ro, il tamburello, il flauto ed il vino, ecco i loro conviti! ma non pongon mente a quel che fa l&#8217;Eterno, e non considerano l&#8217;opera delle sue mani.</p> 
<p><A NAME="an_5:13">5:13</A>&nbsp;Perci&#242; il mio popolo sen va in cattivit&#224; per mancanza di conoscimento, la sua nobilt&#224; muore di fame, e le sue folle sono inaridite dalla sete.</p> 
<p><A NAME="an_5:14">5:14</A>&nbsp;Perci&#242; il soggiorno de&#8217; morti s&#8217;&#232; aperto bramoso, ed ha spalancata fuor di modo la gola; e laggi&#249; scende lo splendore di Sion, la sua folla, il suo chiasso, e colui che in mezzo ad essa festeggia.</p> 
<p><A NAME="an_5:15">5:15</A>&nbsp;E l&#8217;uomo del volgo &#232; umiliato, i grandi sono abbassati, e abbassati son gli sguardi alteri;</p> 
<p><A NAME="an_5:16">5:16</A>&nbsp;ma l&#8217;Eterno degli eserciti &#232; esaltato mediante il giudizio e l&#8217;Iddio santo &#232; santificato per la sua giustizia.</p> 
<p><A NAME="an_5:17">5:17</A>&nbsp;Gli agnelli pastureranno come nei loro pascoli, e gli stranieri divoreranno i campi deserti dei ricchi!</p> 
<p><A NAME="an_5:18">5:18</A>&nbsp;Guai a quelli che tiran l&#8217;iniquit&#224; con le corde del vizio, e il peccato con le corde d&#8217;un occhio,</p> 
<p><A NAME="an_5:19">5:19</A>&nbsp;e dicono: "Faccia presto, affretti l&#8217;opera sua, che noi la veggiamo! Venga e si eseguisca il disegno del Santo d&#8217;Israele, che noi lo conosciamo!"</p> 
<p><A NAME="an_5:20">5:20</A>&nbsp;Guai a quelli che chiaman bene il male, e male il bene, che mutan le tenebre in luce e la luce in tenebre, che mutan l&#8217;amaro in dolce e il dolce in amaro!</p> 
<p><A NAME="an_5:21">5:21</A>&nbsp;Guai a quelli che si reputano savi e si credono intelligenti!</p> 
<p><A NAME="an_5:22">5:22</A>&nbsp;Guai a quelli che son prodi nel bevere il vino, e valorosi nel mescolar le bevande alcooliche;</p> 
<p><A NAME="an_5:23">5:23</A>&nbsp;che assolvono il malvagio per un regalo, e privano il giusto del suo diritto!</p> 
<p><A NAME="an_5:24">5:24</A>&nbsp;Perci&#242;, come una lingua di fuoco divora la stoppia e come la fiamma consuma l&#8217;erba secca, cos&#236; la loro radice sar&#224; come marciume, e il loro fiore sar&#224; portato via come polvere, perch&#233; hanno rigettata la legge dell&#8217;Eterno degli eserciti, e hanno sprezzata la parola del Santo d&#8217;Israele.</p> 
<p><A NAME="an_5:25">5:25</A>&nbsp;Per questo avvampa l&#8217;ira dell&#8217;Eterno contro il suo popolo; ed egli stende contr&#8217;esso la sua mano, e lo colpisce; tremano i monti, e i cadaveri son come spazzatura in mezzo alle vie; e, con tutto ci&#242;, l&#8217;ira sua non si calma, e la sua mano rimase distesa.</p> 
<p><A NAME="an_5:26">5:26</A>&nbsp;Egli alza un vessillo per le nazioni lontane; fischia ad un popolo, ch&#8217;&#232; all&#8217;estremit&#224; della terra; ed eccolo che arriva, pronto, leggero.</p> 
<p><A NAME="an_5:27">5:27</A>&nbsp;In esso nessuno &#232; stanco o vacilla, nessuno sonnecchia o dorme; a nessuno si scoglie la cintura de&#8217; fianchi o si rompe il legaccio dei calzari.</p> 
<p><A NAME="an_5:28">5:28</A>&nbsp;Le sue frecce sono acute, tutti i suoi archi son tesi; gli zoccoli de&#8217; suoi cavalli paiono pietre, le ruote de&#8217; suoi carri, un turbine.</p> 
<p><A NAME="an_5:29">5:29</A>&nbsp;Il suo ruggito &#232; come quello d&#8217;un leone; rugge come i leoncelli; rugge, afferra la preda, la porta via al sicuro, senza che alcuno gliela strappi.</p> 
<p><A NAME="an_5:30">5:30</A>&nbsp;In quel giorno, ei muggir&#224; contro Giuda, come mugge il mare; e a guardare il paese, ecco tenebre, angoscia, e la luce che s&#8217;oscura nel suo cielo.</p> 
<p><A NAME="an_6:1">6:1</A>&nbsp;Nell&#8217;anno della morte del re Uzzia, io vidi il Signore assiso sopra un trono alto, molto elevato, e i lembi del suo manto riempivano il tempio.</p> 
<p><A NAME="an_6:2">6:2</A>&nbsp;Sopra di lui stavano dei serafini, ognun de&#8217; quali aveva sei ali: con due si copriva la faccia, con due si copriva i piedi, e con due volava.</p> 
<p><A NAME="an_6:3">6:3</A>&nbsp;E l&#8217;uno gridava all&#8217;altro e diceva: Santo, santo, santo &#232; l&#8217;Eterno degli eserciti! Tutta la terra &#232; piena della sua gloria!</p> 
<p><A NAME="an_6:4">6:4</A>&nbsp;Le porte furono scosse fin dalla loro fondamenta dalla voce di loro che gridavano, e la casa fu ripiena di fumo.</p> 
<p><A NAME="an_6:5">6:5</A>&nbsp;Allora io dissi: "Ahi, lasso me, ch&#8217;io son perduto! Poich&#233; io sono un uomo dalle labbra impure, e abito in mezzo a un popolo dalle labbra impure; e gli occhi miei han veduto il Re, l&#8217;Eterno degli eserciti!"</p> 
<p><A NAME="an_6:6">6:6</A>&nbsp;Ma uno de&#8217; serafini vol&#242; verso di me, tenendo in mano un carbone ardente, che avea tolto con le molle di sull&#8217;altare.</p> 
<p><A NAME="an_6:7">6:7</A>&nbsp;Mi tocc&#242; con esso la bocca, e disse: "Ecco, questo t&#8217;ha toccato le labbra, la tua iniquit&#224; &#232; tolta e il tuo peccato &#232; espiato".</p> 
<p><A NAME="an_6:8">6:8</A>&nbsp;Poi udii la voce del Signore che diceva: "Chi mander&#242;? E chi andr&#224; per noi?" Allora io risposi: "Eccomi, manda me!"</p> 
<p><A NAME="an_6:9">6:9</A>&nbsp;Ed egli disse: "Va&#8217; e di&#8217; a questo popolo: Ascoltate, s&#236;, ma senza capire; guardate, s&#236;, ma senza discernere!</p> 
<p><A NAME="an_6:10">6:10</A>&nbsp;Rendi insensibile il cuore di questo popolo, rendigli duri gli orecchi, e chiudigli gli occhi, in guisa che non vegga co&#8217; suoi occhi, non oda co&#8217; suoi orecchi, non intenda col cuore, non si converta e non sia guarito!"</p> 
<p><A NAME="an_6:11">6:11</A>&nbsp;E io dissi: "Fino a quando, Signore?" Ed egli rispose: "Finch&#233; le citt&#224; siano devastate e senza abitanti e non vi si alcuno nelle case e il paese sia ridotto in desolazione;</p> 
<p><A NAME="an_6:12">6:12</A>&nbsp;finch&#233; l&#8217;Eterno abbia allontanati gli uomini, e la solitudine sia grande in mezzo al paese.</p> 
<p><A NAME="an_6:13">6:13</A>&nbsp;E se vi rimane ancora un decimo della popolazione, esso a sua volta sar&#224; distrutto; ma, come al terebinto e alle querce, quando sono abbattuti, rimane il ceppo, cos&#236; rimarr&#224; al popolo, come ceppo, una progenie santa".</p> 
<p><A NAME="an_7:1">7:1</A>&nbsp;Or avvenne ai giorni d&#8217;Achaz, figliuolo di Jotham, figliuolo d&#8217;Uzzia, re di Giuda, che Retsin, re di Siria, e Pekah, figliuolo di Remalia, re d&#8217;Israele, salirono contro Gerusalemme per muoverle guerra; ma non riuscirono ad espugnarla.</p> 
<p><A NAME="an_7:2">7:2</A>&nbsp;E fu riferito alla casa di Davide questa notizia: "La Siria s&#8217;&#232; confederata con Efraim". E il cuore d&#8217;Achaz e il cuore del suo popolo furono agitati, come gli alberi della foresta sono agitati dal vento.</p> 
<p><A NAME="an_7:3">7:3</A>&nbsp;Allora l&#8217;Eterno disse ad Isaia: "Va&#8217; incontro ad Achaz, tu con Scear-Jashub, tuo figliuolo, verso l&#8217;estremit&#224; dell&#8217;acquedotto dello stagno superiore, sulla strada del campo del gualchieraio e digli:</p> 
<p><A NAME="an_7:4">7:4</A>&nbsp;Guarda di startene calmo e tranquillo, non temere e non ti s&#8217;avvilisca il cuore a motivo di questi due avanzi di tizzone fumanti, a motivo dell&#8217;ira ardente di Retsin e della Siria e del figliuolo di Remalia.</p> 
<p><A NAME="an_7:5">7:5</A>&nbsp;Siccome la Siria, Efraim e il figliuolo di Remalia meditano del male a tuo danno, dicendo</p> 
<p><A NAME="an_7:6">7:6</A>&nbsp;Saliamo contro Giuda, terrorizzandolo, apriamovi una breccia e proclamiamo re in mezzo ad esso il figliuolo di Tabbeel,</p> 
<p><A NAME="an_7:7">7:7</A>&nbsp;cos&#236; dice il Signore, l&#8217;Eterno: Questo non avr&#224; effetto; non succeder&#224;;</p> 
<p><A NAME="an_7:8">7:8</A>&nbsp;poich&#233; Damasco &#232; il capo della Siria, e Retsin &#232; il capo di Damasco. Fra sessantacinque anni Efraim sar&#224; fiaccato in guisa che non sar&#224; pi&#249; popolo.</p> 
<p><A NAME="an_7:9">7:9</A>&nbsp;E Samaria &#232; il capo d&#8217;Efraim, e il figliuolo di Remalia &#232; il capo di Samaria. Se voi non avete fede, certo, non potrete sussistere".</p> 
<p><A NAME="an_7:10">7:10</A>&nbsp;L&#8217;Eterno parl&#242; di nuovo ad Achaz e gli disse:</p> 
<p><A NAME="an_7:11">7:11</A>&nbsp;"Chiedi un segno all&#8217;Eterno, al tuo Dio! chiedilo gi&#249; nei luoghi sotterra o nei luoghi eccelsi!"</p> 
<p><A NAME="an_7:12">7:12</A>&nbsp;Achaz rispose: "Io non chieder&#242; nulla; non tenter&#242; l&#8217;Eterno".</p> 
<p><A NAME="an_7:13">7:13</A>&nbsp;E Isaia disse: "Or ascoltate, o casa di Davide! E&#8217; egli poca cosa per voi lo stancar degli uomini, che volete stancare anche l&#8217;Iddio mio?</p> 
<p><A NAME="an_7:14">7:14</A>&nbsp;Perci&#242; il Signore stesso vi dar&#224; un segno: Ecco, la giovane concepir&#224;, partorir&#224; un figliuolo e gli porr&#224; nome Emmanuele.</p> 
<p><A NAME="an_7:15">7:15</A>&nbsp;Egli manger&#224; crema e miele finch&#233; sappia riprovare il male e scegliere il bene.</p> 
<p><A NAME="an_7:16">7:16</A>&nbsp;Ma prima che il fanciullo sappia riprovare il male e scegliere il bene, il paese del quale tu paventi i due re, sar&#224; devastato.</p> 
<p><A NAME="an_7:17">7:17</A>&nbsp;L&#8217;Eterno far&#224; venire su te, sul tuo popolo e sulla casa di tuo padre dei giorni, come non s&#8217;ebbero mai dal giorno che Efraim s&#8217;&#232; separato da Giuda: vale a dire, il re d&#8217;Assiria.</p> 
<p><A NAME="an_7:18">7:18</A>&nbsp;E in quel giorno l&#8217;Eterno fischier&#224; alle mosche che sono all&#8217;estremit&#224; de&#8217; fiumi d&#8217;Egitto, e alle api che sono nel paese d&#8217;Assiria.</p> 
<p><A NAME="an_7:19">7:19</A>&nbsp;Esse verranno e si poseranno tutte nelle valli deserte, nelle fessure delle rocce, su tutti gli spini e su tutti i pascoli.</p> 
<p><A NAME="an_7:20">7:20</A>&nbsp;In quel giorno, il Signore, con un rasoi preso a nolo di l&#224; dal fiume, cio&#232; col re d&#8217;Assiria, rader&#224; la testa, i peli delle gambe, e porter&#224; via anche la barba.</p> 
<p><A NAME="an_7:21">7:21</A>&nbsp;In quel giorno avverr&#224; che uno nutrir&#224; una giovine vacca e due pecore,</p> 
<p><A NAME="an_7:22">7:22</A>&nbsp;ed esse daranno tale abbondanza di latte, che egli manger&#224; della crema; poich&#233; crema e miele manger&#224; chiunque sar&#224; rimasto superstite in mezzo al paese.</p> 
<p><A NAME="an_7:23">7:23</A>&nbsp;In quel giorno, ogni terreno contenente mille viti del valore di mille sicli d&#8217;argento, sar&#224; abbandonato in bal&#236;a de&#8217; rovi e de&#8217; pruni.</p> 
<p><A NAME="an_7:24">7:24</A>&nbsp;Vi s&#8217;entrer&#224; con le freccie e con l&#8217;arco, perch&#233; tutto il paese non sar&#224; che rovi e pruni.</p> 
<p><A NAME="an_7:25">7:25</A>&nbsp;E tutti i colli che si dissodavan con la vanga, non saran pi&#249; frequentati per timore de&#8217; rovi e dei pruni; vi si lasceran andare i buoi, e le pecore ne calpesteranno il suolo".</p> 
<p><A NAME="an_8:1">8:1</A>&nbsp;L&#8217;Eterno mi disse: "Prenditi una tavoletta grande e scrivici sopra in carattere leggibili: "Affrettate il saccheggio! Presto, al bottino!"</p> 
<p><A NAME="an_8:2">8:2</A>&nbsp;E presi meco come testimoni, dei testimoni fededegni: il sacerdote Uria e Zaccaria, figliuolo di Jeberekia.</p> 
<p><A NAME="an_8:3">8:3</A>&nbsp;M&#8217;accostai pure alla profetessa, ed ella concep&#236; e partor&#236; un figliuolo. Allora l&#8217;Eterno mi disse: "Chiamalo Maher-Shalal-Hash-Baz;</p> 
<p><A NAME="an_8:4">8:4</A>&nbsp;poich&#233; prima che il bambino sappia gridare: Padre mio, Madre mia, le ricchezze di Damasco e il bottino di Samaria saran portati davanti al re d&#8217;Assiria".</p> 
<p><A NAME="an_8:5">8:5</A>&nbsp;E l&#8217;Eterno mi parl&#242; ancora e mi disse:</p> 
<p><A NAME="an_8:6">8:6</A>&nbsp;poich&#233; questo popolo ha sprezzato le acque di Siloe che corrono placidamente, e si rallegra a motivo di Retsin e del figliuolo di Remalia,</p> 
<p><A NAME="an_8:7">8:7</A>&nbsp;perci&#242; ecco, il Signore sta per far salire su loro le potenti e grandi acque del fiume, cio&#232; il re d&#8217;Assiria e tutta la sua gloria; esso s&#8217;elever&#224; da per tutto sopra il suo livello, e strariper&#224; su tutte le sponde.</p> 
<p><A NAME="an_8:8">8:8</A>&nbsp;Passer&#224; sopra Giuda, inonder&#224;, e passer&#224; oltre; arriver&#224; fino al collo, e le sue ali spiegate copriranno tutta la larghezza del tuo paese, o Emmanuele!</p> 
<p><A NAME="an_8:9">8:9</A>&nbsp;Mandate pur gridi di guerra, o popoli; sarete frantumati! Prestate orecchio, o voi tutti di paesi lontani! Preparatevi pure alla lotta; sarete frantumati!</p> 
<p><A NAME="an_8:10">8:10</A>&nbsp;Fate pure de&#8217; piani, e saranno sventati! Dite pur la parola, e rimarr&#224; senza effetto, perch&#233; Dio &#232; con noi.</p> 
<p><A NAME="an_8:11">8:11</A>&nbsp;Poich&#233; cos&#236; m&#8217;ha parlato l&#8217;Eterno, quando la sua mano m&#8217;ha afferrato, ed egli m&#8217;ha avvertito di non camminare per la via di questo popolo, dicendo:</p> 
<p><A NAME="an_8:12">8:12</A>&nbsp;"Non chiamate congiura tutto ci&#242; che questo popolo chiama congiura; e non temete ci&#242; ch&#8217;esso teme, e non vi spaventate.</p> 
<p><A NAME="an_8:13">8:13</A>&nbsp;L&#8217;Eterno degli eserciti, quello, santificate! Sia lui quello che temete e paventate!</p> 
<p><A NAME="an_8:14">8:14</A>&nbsp;Ed gli sar&#224; un santuario, ma anche una pietra d&#8217;intoppo, un sasso d&#8217;inciampo per le due case d&#8217;Israele, un laccio e una rete per gli abitanti di Gerusalemme.</p> 
<p><A NAME="an_8:15">8:15</A>&nbsp;Molti fra loro inciamperanno, cadranno, saranno infranti, rimarranno nel laccio, e saranno presi".</p> 
<p><A NAME="an_8:16">8:16</A>&nbsp;"Chiudi questa testimonianza, suggella questa legge fra i miei discepoli".</p> 
<p><A NAME="an_8:17">8:17</A>&nbsp;Io aspetto l&#8217;Eterno che nasconde la sua faccia alla casa di Giacobbe; in lui ripongo la mia speranza.</p> 
<p><A NAME="an_8:18">8:18</A>&nbsp;Ecco me, e i figliuoli che l&#8217;Eterno m&#8217;ha dati; noi siam de&#8217; segni e dei presagi in Israele da parte dell&#8217;Eterno degli Eserciti, che abita sul monte Sion.</p> 
<p><A NAME="an_8:19">8:19</A>&nbsp;Se vi si dice: "Consultate quelli che evocano gli spiriti e gli indovini, quelli che susurranno e bisbigliano", rispondete: "Un popolo non dev&#8217;egli consultare il suo Dio? Si rivolger&#224; egli ai morti a pro de&#8217; vivi?"</p> 
<p><A NAME="an_8:20">8:20</A>&nbsp;Alla legge! alla testimonianza! Se il popolo non parla cos&#236;, non vi sar&#224; per lui alcuna aurora!</p> 
<p><A NAME="an_8:21">8:21</A>&nbsp;Andr&#224; errando per il paese, affranto, affamato; e quando avr&#224; fame, s&#8217;irriter&#224;, maledir&#224; il suo re e il suo Dio. Volger&#224; lo sguardo in alto,</p> 
<p><A NAME="an_8:22">8:22</A>&nbsp;lo volger&#224; verso la terra, ed ecco, non vedr&#224; che distretta, tenebre, oscurit&#224; piena d&#8217;angoscia, e sar&#224; sospinto in fitta tenebria.</p> 
<p><A NAME="an_9:1">9:1</A>&nbsp;(H8-23) Ma le tenebre non dureranno sempre per la terra ch&#8217;&#232; ora nell&#8217;angoscia. Come ne&#8217; tempi passati Iddio copr&#236; d&#8217;obbrobrio il paese di Zabulon e il paese di Neftali, cos&#236; nei tempi avvenire coprir&#224; di gloria la terra vicina al mare, di l&#224; del Giordano, la Galilea de&#8217; Gentili.</p> 
<p><A NAME="an_9:2">9:2</A>&nbsp;(H9-1) Il popolo che camminava nelle tenebre, vede una gran luce; su quelli che abitavano il paese dell&#8217;ombra della morte, la luce risplende.</p> 
<p><A NAME="an_9:3">9:3</A>&nbsp;(H9-2) Tu moltiplichi il popolo, tu gli largisci una gran gioia; ed egli si rallegra nel tuo cospetto come uno si rallegra al tempo della m&#232;sse, come uno giubila quando si spartisce il bottino.</p> 
<p><A NAME="an_9:4">9:4</A>&nbsp;(H9-3) Poich&#233; il giogo che gravava su lui, il bastone che gli percoteva il dosso, la verga di chi l&#8217;opprimeva tu li spezzi, come nel giorno di Madian.</p> 
<p><A NAME="an_9:5">9:5</A>&nbsp;(H9-4) Poich&#233; ogni calzatura portata dal guerriero nella mischia, ogni mantello avvoltolato nel sangue, saran dati alle fiamme, saran divorati dal fuoco.</p> 
<p><A NAME="an_9:6">9:6</A>&nbsp;(H9-5) Poich&#233; un fanciullo ci &#232; nato, un fanciullo ci &#232; stato dato, e l&#8217;imperio riposer&#224; sulle sue spalle; sar&#224; chiamato Consigliere ammirabile, Dio potente, Padre Eterno, Principe della Pace,</p> 
<p><A NAME="an_9:7">9:7</A>&nbsp;(H9-6) per dare incremento all&#8217;impero e una pace senza fine al trono di Davide e al suo regno, per stabilirlo fermamente e sostenerlo mediante il diritto e la giustizia, da ora in perpetuo: questo far&#224; lo zelo dell&#8217;Eterno degli eserciti.</p> 
<p><A NAME="an_9:8">9:8</A>&nbsp;(H9-7) il Signore manda una parola a Giacobbe, ed essa cade sopra a Israele.</p> 
<p><A NAME="an_9:9">9:9</A>&nbsp;(H9-8) Tutto il popolo ne avr&#224; conoscenza, Efraim e gli abitanti della Samaria, che nel loro orgoglio e nella superbia del loro cuore dicono:</p> 
<p><A NAME="an_9:10">9:10</A>&nbsp;(H9-9) "I mattoni son caduti, ma noi costruiremo con pietre squadrate; i sicomori sono stati tagliati, ma noi li sostituiremo con dei cedri".</p> 
<p><A NAME="an_9:11">9:11</A>&nbsp;(H9-10) Per questo l&#8217;Eterno far&#224; sorgere contro il popolo gli avversari di Retsin, ed ecciter&#224; i suoi nemici:</p> 
<p><A NAME="an_9:12">9:12</A>&nbsp;(H9-11) i Siri da oriente, i Filistei da occidente; ed essi divoreranno Israele a bocca spalancata. E, con tutto ci&#242;, l&#8217;ira sua non si calma, e la sua mano rimane distesa.</p> 
<p><A NAME="an_9:13">9:13</A>&nbsp;(H9-12) Ma il popolo non torna a colui che lo colpisce, e non cerca l&#8217;Eterno degli eserciti.</p> 
<p><A NAME="an_9:14">9:14</A>&nbsp;(H9-13) Perci&#242; l&#8217;Eterno recider&#224; da Israele capo e coda, palmizio e giunco, in un medesimo giorno.</p> 
<p><A NAME="an_9:15">9:15</A>&nbsp;(H9-14) (L&#8217;anziano e il notabile sono il capo, e il profeta che insegna la menzogna &#232; la coda).</p> 
<p><A NAME="an_9:16">9:16</A>&nbsp;(H9-15) Quelli che guidano questo popolo lo sviano, e quelli che si lascian guidare vanno in perdizione.</p> 
<p><A NAME="an_9:17">9:17</A>&nbsp;(H9-16) Perci&#242; l&#8217;Eterno non si compiacer&#224; de&#8217; giovani del popolo, n&#233; avr&#224; compassione de&#8217; suoi orfani e delle sue vedove; poich&#233; tutti quanti son empi e perversi, ed ogni bocca proferisce follia. E, con tutto ci&#242;, la sua ira non si calma, e la sua mano rimane distesa.</p> 
<p><A NAME="an_9:18">9:18</A>&nbsp;(H9-17) Poich&#233; la malvagit&#224; arde come il fuoco, che divora rovi e pruni e divampa nel folto della foresta, donde s&#8217;elevano vorticosamente colonne di fumo.</p> 
<p><A NAME="an_9:19">9:19</A>&nbsp;(H9-18) Per l&#8217;ira dell&#8217;Eterno degli eserciti il paese &#232; in fiamme, e il popolo &#232; in preda al fuoco; nessuno risparmia il fratello.</p> 
<p><A NAME="an_9:20">9:20</A>&nbsp;(H9-19) Si saccheggia a destra, e si ha fame; si divora a sinistra, e non si &#232; saziati; ognuno divora la carne del proprio braccio:</p> 
<p><A NAME="an_9:21">9:21</A>&nbsp;(H9-20) Manasse divora Efraim, ed Efraim Manasse; e insieme piomban su Giuda. E, con tutto ci&#242;, l&#8217;ira sua non si calma, e la sua mano rimane distesa.</p> 
<p><A NAME="an_10:1">10:1</A>&nbsp;Guai a quelli che fanno decreti iniqui e a quelli che redigono in iscritto sentenze ingiuste,</p> 
<p><A NAME="an_10:2">10:2</A>&nbsp;per negare giustizia ai miseri, per spogliare del loro diritto i poveri del mio popolo, per far delle vedove la loro preda e degli orfani il loro bottino!</p> 
<p><A NAME="an_10:3">10:3</A>&nbsp;E che farete nel giorno che Dio vi visiter&#224;, nel giorno che la ruina verr&#224; di lontano? A chi fuggirete in cerca di soccorso? e dove lascerete quel ch&#8217;&#232; la vostra gloria?</p> 
<p><A NAME="an_10:4">10:4</A>&nbsp;Non rimarr&#224; loro che curvarsi fra i prigionieri o cadere fra gli uccisi. E, con tutto ci&#242;, l&#8217;ira sua non si calma, e la sua mano rimane distesa.</p> 
<p><A NAME="an_10:5">10:5</A>&nbsp;Guai all&#8217;Assiria, verga della mia ira! Il bastone che ha in mano, &#232; lo strumento della mia indignazione.</p> 
<p><A NAME="an_10:6">10:6</A>&nbsp;Io l&#8217;ho mandato contro una nazione empia, gli ho dato, contro il popolo del mio cruccio, l&#8217;ordine di darsi al saccheggio, di far bottino, di calpestarlo come il fango delle strade.</p> 
<p><A NAME="an_10:7">10:7</A>&nbsp;Ma egli non la intende cos&#236;; non cos&#236; la pensa in cuor suo; egli ha in cuore di distruggere, di sterminare nazioni in gran numero.</p> 
<p><A NAME="an_10:8">10:8</A>&nbsp;Poich&#233; dice: "I miei principi non son eglino tanti re?</p> 
<p><A NAME="an_10:9">10:9</A>&nbsp;Non &#232; egli avvenuto di Calno come di Carkemish? Di Hamath come d&#8217;Arpad? di Samaria come di Damasco?</p> 
<p><A NAME="an_10:10">10:10</A>&nbsp;Come la mia mano &#232; giunta a colpire i regni degl&#8217;idoli dove le immagini eran pi&#249; numerose che a Gerusalemme e a Samaria,</p> 
<p><A NAME="an_10:11">10:11</A>&nbsp;come ho fatto a Samaria e ai suoi idoli, non far&#242; io cos&#236; a Gerusalemme e alle sue statue?"</p> 
<p><A NAME="an_10:12">10:12</A>&nbsp;Ma quando il Signore avr&#224; compiuta tutta l&#8217;opera sua sul monte di Sion e a Gerusalemme, io, dice l&#8217;Eterno, punir&#242; il re d&#8217;Assiria per il frutto della superbia del cuor suo e dell&#8217;arroganza de&#8217; suoi sguardi alteri.</p> 
<p><A NAME="an_10:13">10:13</A>&nbsp;Poich&#8217;egli dice: "Io l&#8217;ho fatto per la forza della mia mano, e per la mia sapienza, perch&#233; sono intelligente; ho rimosso i confini de&#8217; popoli, ho predato i loro tesori; e, potente come sono, ho detronizzato dei re,</p> 
<p><A NAME="an_10:14">10:14</A>&nbsp;la mia mano ha trovato, come un nido, le ricchezze dei popoli; e come uno raccoglie delle uova abbandonate, cos&#236; ho io raccolta tutta la terra; e nessuno ha mosso l&#8217;ala o aperto il becco o mandato un grido".</p> 
<p><A NAME="an_10:15">10:15</A>&nbsp;La scure si gloria essa contro colui che la maneggia? la sega si magnifica essa contro colui che la mena? Come se la verga facesse muovere colui che l&#8217;alza, come se il bastone alzasse colui che non ne &#232; di legno!</p> 
<p><A NAME="an_10:16">10:16</A>&nbsp;Perci&#242; il Signore, l&#8217;Eterno degli eserciti, mander&#224; la consunzione tra i suoi pi&#249; robusti; e sotto la sua gloria accender&#224; un fuoco, come il fuoco d&#8217;un incendio.</p> 
<p><A NAME="an_10:17">10:17</A>&nbsp;La luce d&#8217;Israele diventer&#224; un fuoco, e il suo Santo una fiamma, che arder&#224; e divorer&#224; i suoi rovi ed i suoi pruni in un sol giorno.</p> 
<p><A NAME="an_10:18">10:18</A>&nbsp;E la gloria della sua foresta e della sua ferace campagna egli la consumer&#224;, anima e corpo; sar&#224; come il deperimento d&#8217;un uomo che langue.</p> 
<p><A NAME="an_10:19">10:19</A>&nbsp;Il resto degli alberi della sua foresta sar&#224; cos&#236; minimo che un bambino potrebbe farne il conto.</p> 
<p><A NAME="an_10:20">10:20</A>&nbsp;In quel giorno, il residuo d&#8217;Israele e gli scampati della casa di Giacobbe cesseranno d&#8217;appoggiarsi su colui che li colpiva, e s&#8217;appoggeranno con sincerit&#224; sull&#8217;Eterno, sul Santo d&#8217;Israele.</p> 
<p><A NAME="an_10:21">10:21</A>&nbsp;Un residuo, il residuo di Giacobbe, torner&#224; all&#8217;Iddio potente.</p> 
<p><A NAME="an_10:22">10:22</A>&nbsp;Poich&#233;, quand&#8217;anche il tuo popolo, o Israele, fosse come la rena del mare, un residuo soltanto ne torner&#224;; uno sterminio &#232; decretato, che far&#224; traboccare la giustizia.</p> 
<p><A NAME="an_10:23">10:23</A>&nbsp;Poich&#233; lo sterminio, che ha decretato il Signore, l&#8217;Eterno degli eserciti, lo effettuer&#224; in mezzo a tutta la terra.</p> 
<p><A NAME="an_10:24">10:24</A>&nbsp;Cos&#236; dunque dice il Signore, l&#8217;Eterno degli eserciti: O popolo mio, che abiti in Sion, non temere l&#8217;Assiro, bench&#233; ti batta di verga e alzi su te il bastone, come fece l&#8217;Egitto!</p> 
<p><A NAME="an_10:25">10:25</A>&nbsp;Ancora un breve, brevissimo tempo, e la mia indignazione sar&#224; finita, e l&#8217;ira mia si volger&#224; alla loro distruzione.</p> 
<p><A NAME="an_10:26">10:26</A>&nbsp;L&#8217;Eterno degli eserciti lever&#224; contro di lui la frustra, come quando colp&#236; Madian, alla roccia d&#8217;Oreb; e come alz&#242; il suo bastone sul mare, cos&#236; l&#8217;alzer&#224; ancora, come in Egitto.</p> 
<p><A NAME="an_10:27">10:27</A>&nbsp;E, in quel giorno, il suo carico ti cadr&#224; dalle spalle, e il suo giogo di sul collo; il giogo sar&#242; scosso dalla tua forza rigogliosa.</p> 
<p><A NAME="an_10:28">10:28</A>&nbsp;L&#8217;Assiro marcia contro Aiath, attraversa Migron, depone i suoi bagagli a Micmash.</p> 
<p><A NAME="an_10:29">10:29</A>&nbsp;Valicano il passo, passano la notte a Gheba, Rama trema, Ghibea di Saul &#232; in fuga.</p> 
<p><A NAME="an_10:30">10:30</A>&nbsp;Grida forte a tutta voce, o figlia di Gallim! Tendi l&#8217;orecchio, o Laish! Povera Anathoth!</p> 
<p><A NAME="an_10:31">10:31</A>&nbsp;Madmenah &#232; in fuga precipitosa, gli abitanti di Ghebim cercano un rifugio.</p> 
<p><A NAME="an_10:32">10:32</A>&nbsp;Oggi stesso soster&#224; a Nob, agitando il pugno contro il monte della figlia di Sion, contro la collina di Gerusalemme.</p> 
<p><A NAME="an_10:33">10:33</A>&nbsp;Ecco, il Signore, l&#8217;Eterno degli Eserciti, stronca i rami in modo tremendo; i pi&#249; alti sono tagliati, i pi&#249; superbi sono atterrati.</p> 
<p><A NAME="an_10:34">10:34</A>&nbsp;Egli abbatte col ferro il folto della foresta, e il Libano cade sotto i colpi del Potente.</p> 
<p><A NAME="an_11:1">11:1</A>&nbsp;Poi un ramo uscir&#224; dal tronco d&#8217;Isai, e un rampollo spunter&#224; dalle sue radici.</p> 
<p><A NAME="an_11:2">11:2</A>&nbsp;Lo spirito dell&#8217;Eterno riposer&#224; su lui: spirito di sapienza e di intelligenza, spirito di consiglio e di forza, spirito di conoscenza e di timor dell&#8217;Eterno.</p> 
<p><A NAME="an_11:3">11:3</A>&nbsp;Respirer&#224; come profumo il timor dell&#8217;Eterno, non giudicher&#224; dall&#8217;apparenza, non dar&#224; sentenze stando al sentito dire,</p> 
<p><A NAME="an_11:4">11:4</A>&nbsp;ma giudicher&#224; i poveri con giustizia, far&#224; ragione con equit&#224; agli umili del paese. Colpir&#224; il paese con la verga della sua bocca, e col soffio delle sue labbra far&#224; morir l&#8217;empio.</p> 
<p><A NAME="an_11:5">11:5</A>&nbsp;La giustizia sar&#224; la cintura delle sue reni, e la fedelt&#224; la cintura dei suoi fianchi.</p> 
<p><A NAME="an_11:6">11:6</A>&nbsp;Il lupo abiter&#224; con l&#8217;agnello, e il leopardo giacer&#224; col capretto, il vitello, il giovin leone e il bestiame ingrassato staranno assieme, e un bambino li condurr&#224;.</p> 
<p><A NAME="an_11:7">11:7</A>&nbsp;La vacca pascoler&#224; con l&#8217;orsa, i loro piccini giaceranno assieme, e il leone manger&#224; lo strame come il bue.</p> 
<p><A NAME="an_11:8">11:8</A>&nbsp;Il lattante si trastuller&#224; sul buco dell&#8217;aspide, e il divezzato stender&#224; la mano sul covo del basilisco.</p> 
<p><A NAME="an_11:9">11:9</A>&nbsp;Non si far&#224; n&#233; male n&#233; guasto su tutto il mio monte santo, poich&#233; la terra sar&#224; ripiena della conoscenza dell&#8217;Eterno, come il fondo del mare dall&#8217;acque che lo coprono.</p> 
<p><A NAME="an_11:10">11:10</A>&nbsp;In quel giorno, verso la radice d&#8217;Isai, issata come il vessillo de&#8217; popoli, si volgeranno premurose le nazioni, e il luogo del suo riposo sar&#224; glorioso.</p> 
<p><A NAME="an_11:11">11:11</A>&nbsp;In quel giorno, il Signore stender&#224; una seconda volta la mano per riscattare il residuo del suo popolo rimasto in Assiria e in Egitto, a Pathros e in Etiopia, ad Elam, a Scinear ed a Hamath, e nelle isole del mare.</p> 
<p><A NAME="an_11:12">11:12</A>&nbsp;Egli alzer&#224; un vessillo verso le nazioni, raccoglier&#224; gli esuli d&#8217;Israele e raduner&#224; i dispersi di Giuda dai quattro canti della terra.</p> 
<p><A NAME="an_11:13">11:13</A>&nbsp;La gelosia d&#8217;Efraim scomparir&#224;, e gli avversari di Giuda saranno annientati; Efraim non invidier&#224; pi&#249; Giuda, e Giuda non sar&#224; pi&#249; ostile ad Efraim.</p> 
<p><A NAME="an_11:14">11:14</A>&nbsp;Essi piomberanno a volo sulle spalle de&#8217; Filistei ad occidente, insieme prederanno i figliuoli dell&#8217;oriente; metteran le mani addosso a Edom ed a Moab, e i figliuoli d&#8217;Ammon saran loro sudditi.</p> 
<p><A NAME="an_11:15">11:15</A>&nbsp;L&#8217;Eterno metter&#224; interamente a secco la lingua del mar dell&#8217;Egitto, scuoter&#224; minacciosamente la mano sul fiume, e col suo soffio impetuoso, lo spartir&#224; in sette canali, e far&#224; si che lo si passi coi sandali.</p> 
<p><A NAME="an_11:16">11:16</A>&nbsp;E ci far&#224; una strada per il residuo del suo popolo rimasto in Assiria, come ve ne fu una per Israele il giorno che usc&#236; dal paese d&#8217;Egitto.</p> 
<p><A NAME="an_12:1">12:1</A>&nbsp;In quel giorno, dirai: "Io ti celebro, o Eterno! Poich&#233;, dopo esserti adirato con me, l&#8217;ira tua s&#8217;&#232; calmata, e tu m&#8217;hai consolato.</p> 
<p><A NAME="an_12:2">12:2</A>&nbsp;Ecco, Iddio &#232; la mia salvezza, io avr&#242; fiducia, e non avr&#242; paura di nulla; poich&#233; l&#8217;Eterno, l&#8217;Eterno &#232; la mia forza ed il mio cantico, ed egli &#232; stato la mia salvezza".</p> 
<p><A NAME="an_12:3">12:3</A>&nbsp;Voi attingerete con gioia l&#8217;acqua dalle fonti della salvezza,</p> 
<p><A NAME="an_12:4">12:4</A>&nbsp;e in quel giorno direte: "Celebrate l&#8217;Eterno, invocate il suo nome, fate conoscere le sue opere tra i popoli, proclamate che il suo nome &#232; eccelso!</p> 
<p><A NAME="an_12:5">12:5</A>&nbsp;Salmeggiate all&#8217;Eterno, perch&#233; ha fatte cose magnifiche; siano esse note a tutta la terra!</p> 
<p><A NAME="an_12:6">12:6</A>&nbsp;Manda de&#8217; gridi, de&#8217; gridi di gioia, o abitatrice di Sion! poich&#233; il Santo d&#8217;Israele &#232; grande in mezzo a te".</p> 
<p><A NAME="an_13:1">13:1</A>&nbsp;Oracolo contro Babilonia, rivelato a Isaia, figliuolo di Amots.</p> 
<p><A NAME="an_13:2">13:2</A>&nbsp;Su di un nudo monte, innalzate un vessillo, chiamateli a gran voce, fate segno con la mano, ed entrino nelle porte de&#8217; principi!</p> 
<p><A NAME="an_13:3">13:3</A>&nbsp;Io ho dato ordine a quelli che mi son consacrati, ho chiamato i miei prodi, ministri della mia ira, quelli che esultano nella mia grandezza.</p> 
<p><A NAME="an_13:4">13:4</A>&nbsp;S&#8217;ode sui monti un rumore di gente, come quello d&#8217;un popolo immenso; il rumor d&#8217;un tumulto di regni, di nazioni raunate: l&#8217;Eterno degli eserciti passa in rivista l&#8217;esercito, che va a combattere.</p> 
<p><A NAME="an_13:5">13:5</A>&nbsp;Vengono da lontan paese, dalla estremit&#224; de&#8217; cieli, l&#8217;Eterno e gli strumenti della sua ira, per distruggere tutta la terra.</p> 
<p><A NAME="an_13:6">13:6</A>&nbsp;Urlate, poich&#233; il giorno dell&#8217;Eterno &#232; vicino; esso viene come una devastazione dell&#8217;Onnipotente.</p> 
<p><A NAME="an_13:7">13:7</A>&nbsp;Perci&#242;, tutte le mani diventan fiacche, e ogni cuor d&#8217;uomo vien meno.</p> 
<p><A NAME="an_13:8">13:8</A>&nbsp;Son c&#242;lti da spavento, son presi da spasimi e da doglie; si contorcono come donna che partorisce, si guardan l&#8217;un l&#8217;altro sbigottiti, le loro facce son facce di fuoco.</p> 
<p><A NAME="an_13:9">13:9</A>&nbsp;Ecco il giorno dell&#8217;Eterno giunge: giorno crudele, d&#8217;indignazione e d&#8217;ira ardente, che far&#224; della terra un deserto, e ne distrugger&#224; i peccatori.</p> 
<p><A NAME="an_13:10">13:10</A>&nbsp;Poich&#233; le stelle e le costellazioni del cielo non far pi&#249; brillare la loro luce, il sole s&#8217;oscurer&#224; fin dalla sua levata, e la luna non far&#224; pi&#249; risplendere il suo chiarore.</p> 
<p><A NAME="an_13:11">13:11</A>&nbsp;Io punir&#242; il mondo per la sua malvagit&#224;, e gli empi per la loro iniquit&#224;; far&#242; cessare l&#8217;alterigia de&#8217; superbi e abbatter&#242; l&#8217;arroganza de&#8217; tiranni.</p> 
<p><A NAME="an_13:12">13:12</A>&nbsp;Render&#242; gli uomini pi&#249; rari dell&#8217;oro fino, pi&#249; rari dell&#8217;oro d&#8217;Ofir.</p> 
<p><A NAME="an_13:13">13:13</A>&nbsp;Perci&#242; far&#242; tremare i cieli, e la terra sar&#224; scossa dal suo luogo per l&#8217;indignazione dell&#8217;Eterno degli eserciti, nel giorno della sua ira ardente.</p> 
<p><A NAME="an_13:14">13:14</A>&nbsp;Allora, come gazzella inseguita o come pecora che nessuno raccoglie, ognuno si volger&#224; verso il suo popolo, ognuno fuggir&#224; al proprio paese.</p> 
<p><A NAME="an_13:15">13:15</A>&nbsp;Chiunque sar&#224; trovato sar&#242; trafitto, chiunque sar&#224; c&#242;lto cadr&#224; di spada.</p> 
<p><A NAME="an_13:16">13:16</A>&nbsp;I loro bimbi saranno schiacciati davanti ai loro occhi, le loro case saran saccheggiate, le loro mogli saranno violentate.</p> 
<p><A NAME="an_13:17">13:17</A>&nbsp;Ecco, io suscito contro di loro i Medi, i quali non faranno alcun caso dell&#8217;argento, e non prendono alcun piacere nell&#8217;oro.</p> 
<p><A NAME="an_13:18">13:18</A>&nbsp;I loro archi atterreranno i giovani, ed essi non avran piet&#224; del frutto delle viscere: l&#8217;occhio loro non risparmier&#224; i bambini.</p> 
<p><A NAME="an_13:19">13:19</A>&nbsp;E Babilonia, lo splendore de&#8217; regni, la superba bellezza de&#8217; Caldei, sar&#224; come Sodoma e Gomorra quando Iddio le sovvert&#236;.</p> 
<p><A NAME="an_13:20">13:20</A>&nbsp;Essa non sar&#224; mai pi&#249; abitata, d&#8217;et&#224; in et&#224; nessuno vi si stabilir&#224; pi&#249;; l&#8217;Arabo non vi pianter&#224; pi&#249; la sua tenda, n&#233; i pastori vi faran pi&#249; riposare i lor greggi;</p> 
<p><A NAME="an_13:21">13:21</A>&nbsp;ma vi riposeranno le bestie del deserto, e le sue case saran piene di gufi; vi faran la loro dimora gli struzzi, i satiri vi balleranno.</p> 
<p><A NAME="an_13:22">13:22</A>&nbsp;Gli sciacalli ululeranno nei suoi palazzi, i cani salvatici nelle sue ville deliziose. Il suo tempo sta per venire, i suoi giorni non saran prolungati.</p> 
<p><A NAME="an_14:1">14:1</A>&nbsp;Poich&#233; l&#8217;Eterno avr&#224; piet&#224; di Giacobbe, sceglier&#224; ancora Israele, e li ristabilir&#224; sul loro suolo; lo straniero s&#8217;unir&#224; ad essi, e si stringer&#224; alla casa di Giacobbe.</p> 
<p><A NAME="an_14:2">14:2</A>&nbsp;I popoli li prenderanno e li ricondurranno al loro luogo, e la casa d&#8217;Israele li posseder&#224; nel paese dell&#8217;Eterno come servi e come serve; essi terranno in cattivit&#224; quelli che li avean ridotti in cattivit&#224;, e signoreggeranno sui loro oppressori.</p> 
<p><A NAME="an_14:3">14:3</A>&nbsp;E il giorno che l&#8217;Eterno t&#8217;avr&#224; dato requie dal tuo affanno, dalle tue agitazioni e dalla dura schiavit&#249; alla quale eri stato assoggettato, tu pronunzierai questo canto sul re di Babilonia e dirai:</p> 
<p><A NAME="an_14:4">14:4</A>&nbsp;Come! l&#8217;oppressore ha finito? ha finito l&#8217;esattrice d&#8217;oro?</p> 
<p><A NAME="an_14:5">14:5</A>&nbsp;L&#8217;Eterno ha spezzato il bastone degli empi, lo scettro dei despoti.</p> 
<p><A NAME="an_14:6">14:6</A>&nbsp;colui che furiosamente percoteva i popoli di colpi senza tregua, colui che dominava irosamente sulle nazioni, &#232; inseguito senza misericordia.</p> 
<p><A NAME="an_14:7">14:7</A>&nbsp;Tutta la terra &#232; in riposo, &#232; tranquilla, la gente manda gridi di gioia.</p> 
<p><A NAME="an_14:8">14:8</A>&nbsp;Perfino i cipressi e i cedri del Libano si rallegrano a motivo di te. "Da che sei atterrato, essi dicono, il boscaiolo non sale pi&#249; contro a noi".</p> 
<p><A NAME="an_14:9">14:9</A>&nbsp;Il soggiorno de&#8217; morti, laggi&#249; s&#8217;&#232; commosso per te, per venire ad incontrarti alla tua venuta; esso sveglia per te le ombre, tutti i principi della terra; fa alzare dai loro troni tutti i re delle nazioni.</p> 
<p><A NAME="an_14:10">14:10</A>&nbsp;Tutti prendon la parola e ti dicono: "Anche tu dunque sei diventato debole come noi? anche tu sei dunque divenuto simile a noi?</p> 
<p><A NAME="an_14:11">14:11</A>&nbsp;Il tuo fasto e il suon de&#8217; tuoi salt&#232;ri sono stati fatti scendere nel soggiorno de&#8217; morti; sotto di te sta un letto di vermi, e i vermi son la tua coperta".</p> 
<p><A NAME="an_14:12">14:12</A>&nbsp;Come mai sei caduto dal cielo, o astro mattutino, figliuol dell&#8217;aurora?! Come mai sei atterrato, tu che calpestavi le nazioni?!</p> 
<p><A NAME="an_14:13">14:13</A>&nbsp;Tu dicevi in cuor tuo: "Io salir&#242; in cielo, elever&#242; il mio trono al disopra delle stelle di Dio; io m&#8217;assider&#242; sul monte dell&#8217;assemblea, nella parte estrema del settentrione;</p> 
<p><A NAME="an_14:14">14:14</A>&nbsp;salir&#242; sulle sommit&#224; delle nubi, sar&#242; simile all&#8217;Altissimo".</p> 
<p><A NAME="an_14:15">14:15</A>&nbsp;Invece t&#8217;han fatto discendere nel soggiorno de&#8217; morti, nelle profondit&#224; della fossa!</p> 
<p><A NAME="an_14:16">14:16</A>&nbsp;Quei che ti vedono fissano in te lo sguardo, ti considerano attentamente, e dicono: "E&#8217; questo l&#8217;uomo che faceva tremare la terra, che scoteva i regni,</p> 
<p><A NAME="an_14:17">14:17</A>&nbsp;che riduceva il mondo in un deserto, ne distruggeva le citt&#224;, e non rimandava mai liberi a casa i suoi prigionieri?"</p> 
<p><A NAME="an_14:18">14:18</A>&nbsp;Tutti i re delle nazioni, tutti quanti riposano in gloria ciascuno nella propria dimora;</p> 
<p><A NAME="an_14:19">14:19</A>&nbsp;ma tu sei stato gettato lungi dalla tua tomba come un rampollo abominevole coperto di uccisi trafitti colla spada, calati sotto i sassi della fossa, come un cadavere calpestato.</p> 
<p><A NAME="an_14:20">14:20</A>&nbsp;Tu non sarai riunito a loro nel sepolcro perch&#233; hai distrutto il tuo paese, hai ucciso il tuo popolo; della razza de&#8217; malfattori non si ragioner&#224; mai pi&#249;.</p> 
<p><A NAME="an_14:21">14:21</A>&nbsp;Preparate il massacro dei suoi figli, a motivo della iniquit&#224; dei loro padri! Che non si rialzino pi&#249; a conquistare la terra, a riempire il mondo di citt&#224;!</p> 
<p><A NAME="an_14:22">14:22</A>&nbsp;Io mi lever&#242; contro di loro, dice l&#8217;Eterno degli eserciti; sterminer&#242; di Babilonia il nome, ed i superstiti, la razza e la progenie, dice l&#8217;Eterno.</p> 
<p><A NAME="an_14:23">14:23</A>&nbsp;Ne far&#242; il dominio del porcospino, un luogo di palude, la spazzer&#242; con la scopa della distruzione, dice l&#8217;Eterno degli eserciti.</p> 
<p><A NAME="an_14:24">14:24</A>&nbsp;L&#8217;Eterno degli eserciti l&#8217;ha giurato, dicendo: In verit&#224;, com&#8217;io penso, cos&#236; sar&#224;, come ho deciso, cos&#236; avverr&#224;.</p> 
<p><A NAME="an_14:25">14:25</A>&nbsp;Frantumer&#242; l&#8217;Assiro nel mio paese, lo calpester&#242; sui miei monti; allora il suo giogo sar&#224; tolto di sovr&#8217;essi, e il suo carico sar&#224; tolto di su le loro spalle.</p> 
<p><A NAME="an_14:26">14:26</A>&nbsp;Questo &#232; il piano deciso contro tutta la terra; questa &#232; la mano stesa contro tutte le nazioni.</p> 
<p><A NAME="an_14:27">14:27</A>&nbsp;L&#8217;Eterno degli eserciti ha fatto questo piano; Chi lo fruster&#224;? La sua mano &#232; stesa; chi gliela far&#224; ritirare?</p> 
<p><A NAME="an_14:28">14:28</A>&nbsp;L&#8217;anno della morte di Achaz fu pronunziato questo oracolo:</p> 
<p><A NAME="an_14:29">14:29</A>&nbsp;Non ti rallegrare, o Filistia tutta quanta, perch&#233; la verga che ti colpiva &#232; spezzata! giacch&#233; dalla radice del serpente uscir&#224; un basilisco, e il suo frutto sar&#224; un serpente ardente e volante.</p> 
<p><A NAME="an_14:30">14:30</A>&nbsp;I pi&#249; poveri avran di che pascersi, e i bisognosi riposeranno al sicuro; ma io far&#242; morir di fame la tua radice, e quel che rimarr&#224; di te sar&#224; ucciso.</p> 
<p><A NAME="an_14:31">14:31</A>&nbsp;Urla, o porta! grida, o citt&#224;! Struggiti, o Filistei tutta quanta! Poich&#233; dal nord viene un fumo, e niuno si sbanda dalla sua schiera.</p> 
<p><A NAME="an_14:32">14:32</A>&nbsp;E che si risponder&#224; ai messi di questa nazione? Che l&#8217;Eterno ha fondata Sion, e che in essa gli afflitti del suo popolo trovano rifugio.</p> 
<p><A NAME="an_15:1">15:1</A>&nbsp;Oracolo su Moab. S&#236;, nella notte in cui &#232; devastata, Ar-Moab perisce! S&#236;, nella notte in cui &#232; devastata, Kir-Moab perisce!</p> 
<p><A NAME="an_15:2">15:2</A>&nbsp;Si sale al tempio e a Dibon, sugli alti luoghi, per piangere; Moab urla su Nebo e su Medeba: tutte le teste son rase, tutte le barbe, tagliate.</p> 
<p><A NAME="an_15:3">15:3</A>&nbsp;Per le strade tutti indossano sacchi, sui tetti e per le piazze ognuno urla, piangendo a dirotto.</p> 
<p><A NAME="an_15:4">15:4</A>&nbsp;Heshbon ed Elealeh gridano; la loro voce s&#8217;ode fino a Jahats; perci&#242; i guerrieri di Moab si lamentano, l&#8217;anima loro trema.</p> 
<p><A NAME="an_15:5">15:5</A>&nbsp;Il mio cuore geme per Moab, i cui fuggiaschi son gi&#224; a Tsoar, a Eglath-Scelisciah; perch&#233; fanno, piangendo, la salita di Luhit e mandan grida d&#8217;angoscia sulla via di Horonaim;</p> 
<p><A NAME="an_15:6">15:6</A>&nbsp;perch&#233; le acque di Nimrim sono una desolazione, l&#8217;erba &#232; seccata, l&#8217;erba minuta &#232; scomparsa, non c&#8217;&#232; pi&#249; verdura;</p> 
<p><A NAME="an_15:7">15:7</A>&nbsp;onde le ricchezze che hanno accumulate, le provvisioni che han tenute accumulate in serbo, essi le trasportano oltre il torrente de&#8217; salici.</p> 
<p><A NAME="an_15:8">15:8</A>&nbsp;Le grida fanno il giro de&#8217; confini di Moab, il suo urlo rintrona fino a Beer-Elim.</p> 
<p><A NAME="an_15:9">15:9</A>&nbsp;Perch&#233; le acque di Dimon son piene di sangue, perch&#233; infligger&#242; a Dimon de&#8217; nuovi guai: un leone contro gli scampati di Moab e contro quel che resta del paese.</p> 
<p><A NAME="an_16:1">16:1</A>&nbsp;"Mandate gli agnelli per il dominatore del paese, mandateli da Sela, per la via del deserto, al monte della figliuola di Sion!"</p> 
<p><A NAME="an_16:2">16:2</A>&nbsp;Come uccelli che fuggono, come una nidiata dispersa, cos&#236; saranno le figliuole di Moab ai guadi dell&#8217;Arnon.</p> 
<p><A NAME="an_16:3">16:3</A>&nbsp;"Consigliaci, fa giustizia! In pien mezzod&#236;, stendi su noi l&#8217;ombra tua densa come la notte, nascondi gli esuli, non tradire i fuggiaschi;</p> 
<p><A NAME="an_16:4">16:4</A>&nbsp;lascia dimorare presso di te gli esuli di Moab, si tu per loro un rifugio contro il devastatore! Poich&#233; l&#8217;oppressione &#232; finita, la devastazione &#232; cessata, gl&#8217;invasori sono scomparsi dal paese,</p> 
<p><A NAME="an_16:5">16:5</A>&nbsp;il trono &#232; stabilito fermamente sulla clemenza, e sul trono sta assiso fedelmente, nella tenda di Davide, un giudice amico del diritto, e pronto a far giustizia".</p> 
<p><A NAME="an_16:6">16:6</A>&nbsp;"Noi conosciamo l&#8217;orgoglio di Moab, l&#8217;orgogliosissima, la sua alterigia, la sua superbia, la sua arroganza, il suo vantarsi senza fondamento!"</p> 
<p><A NAME="an_16:7">16:7</A>&nbsp;Perci&#242; gema Moab per Moab, tutti gemano! Rimpiangete, costernati, le schiacciate d&#8217;uva di Kir-Hareseth!</p> 
<p><A NAME="an_16:8">16:8</A>&nbsp;Poich&#233; le campagne di Heshbon languono; languono i vigneti di Sibmah, le cui viti scelte, che inebriavano i padroni delle nazioni, arrivavano fino a Jazer, erravano per il deserto, ed avean propaggini che s&#8217;espandevan lontano, e passavano il mare.</p> 
<p><A NAME="an_16:9">16:9</A>&nbsp;Piango, perci&#242;, come piange Jazer, i vigneti di Sibmah; io v&#8217;irrigo delle mie lacrime, o Heshbon, o Elealeh! poich&#233; sui vostri frutti d&#8217;estate e sulle vostre m&#232;ssi s&#8217;&#232; abbattuto un grido di guerra.</p> 
<p><A NAME="an_16:10">16:10</A>&nbsp;La gioia, il giubilo sono scomparsi dalla ferace campagna; e nelle vigne non ci sono pi&#249; canti, n&#233; grida d&#8217;allegrezza; il vendemmiatore non pigia pi&#249; l&#8217;uva nei tini; io ho fatto cessare il grido di gioia della vendemmia.</p> 
<p><A NAME="an_16:11">16:11</A>&nbsp;Perci&#242; le mie viscere fremono per Moab come un&#8217;arpa, e geme il mio cuore per Kir-Heres.</p> 
<p><A NAME="an_16:12">16:12</A>&nbsp;E quando Moab si presenter&#224;, quando si affaticher&#224; su l&#8217;alto luogo ed entrer&#224; nel suo santuario a pregare, esso nulla otterr&#224;.</p> 
<p><A NAME="an_16:13">16:13</A>&nbsp;Questa &#232; la parola che l&#8217;Eterno gi&#224; da lungo tempo pronunzi&#242; contro Moab.</p> 
<p><A NAME="an_16:14">16:14</A>&nbsp;E ora l&#8217;Eterno parla e dice: "Fra tre anni, contati come quelli d&#8217;un mercenario, la gloria di Moab cadr&#224; in disprezzo, nonostante la sua gran moltitudine; e ci&#242; che ne rester&#224; sar&#224; poca, pochissima cosa, senza forza".</p> 
<p><A NAME="an_17:1">17:1</A>&nbsp;Oracolo contro Damasco. Ecco, Damasco &#232; tolto dal numero delle citt&#224;, e non sar&#224; pi&#249; che un ammasso di rovine.</p> 
<p><A NAME="an_17:2">17:2</A>&nbsp;Le citt&#224; d&#8217;Aroer sono abbandonate; son lasciate alle mandre che vi si riposano e niuno le spaventa.</p> 
<p><A NAME="an_17:3">17:3</A>&nbsp;Non vi sar&#224; pi&#249; fortezza in Efraim n&#233; reame in Damasco; e del residuo di Siria avverr&#224; quel ch&#8217;&#232; avvenuto della gloria de&#8217; figliuoli d&#8217;Israele, dice l&#8217;Eterno degli eserciti.</p> 
<p><A NAME="an_17:4">17:4</A>&nbsp;In quel giorno, la gloria di Giacobbe sar&#224; menomata, e la pinguedine del suo corpo dimagrer&#224;.</p> 
<p><A NAME="an_17:5">17:5</A>&nbsp;Avverr&#224; come quando il mietitore raccoglie il grano, e col braccio falcia le spighe; avverr&#224; come quando si raccolgon le spighe nella valle di Refaim.</p> 
<p><A NAME="an_17:6">17:6</A>&nbsp;Vi rimarr&#224; qualcosa da spigolare, come quando si scuote l&#8217;ulivo restan due o tre ulive nelle cime pi&#249; alte, quattro o cinque nei rami pi&#249; carichi, dice l&#8217;Eterno, l&#8217;Iddio d&#8217;Israele.</p> 
<p><A NAME="an_17:7">17:7</A>&nbsp;In quel giorno, l&#8217;uomo volger&#224; lo sguardo verso il suo Creatore, e i suoi occhi guarderanno al Santo d&#8217;Israele;</p> 
<p><A NAME="an_17:8">17:8</A>&nbsp;e non volger&#224; pi&#249; lo sguardo verso gli altari, opera delle sue mani; e non guarder&#224; pi&#249; a quel che le sue dite han fatto, agl&#8217;idoli d&#8217;Astarte e alle colonne solari.</p> 
<p><A NAME="an_17:9">17:9</A>&nbsp;In quel giorno, le sue citt&#224; forti saranno abbandonate, come le foreste e le sommit&#224; dei monti furono abbandonate all&#8217;avvicinarsi de&#8217; figliuoli d&#8217;Israele: sar&#224; una desolazione.</p> 
<p><A NAME="an_17:10">17:10</A>&nbsp;Perch&#233; hai dimenticato l&#8217;Iddio della tua salvezza e non ti sei ricordato della r&#242;cca della tua forza; tu ti sei fatto delle piantagioni piacevoli, e hai piantato de&#8217; magliuoli stranieri.</p> 
<p><A NAME="an_17:11">17:11</A>&nbsp;Il giorno che li piantasti li circondasti d&#8217;una siepe, e ben presto facesti fiorire le tue piante: ma la raccolta ti sfugge nel d&#236; dell&#8217;angoscia, del disperato dolore.</p> 
<p><A NAME="an_17:12">17:12</A>&nbsp;Oh che rumore di popoli numerosi! muggono, come muggono i mari.</p> 
<p><A NAME="an_17:13">17:13</A>&nbsp;Che tumulto di nazioni! tumultuano come tumultuan le grandi acque. Ma Egli le minaccia, ed esse fuggon lontane, cacciate, come la pula de&#8217; monti dal vento, come un turbine di polvere dell&#8217;uragano.</p> 
<p><A NAME="an_17:14">17:14</A>&nbsp;Alla sera, ecco il terrore; prima del mattino, non son pi&#249;. Ecco la parte di quei che ci spogliano, ecco la sorte di chi ci saccheggia!</p> 
<p><A NAME="an_18:1">18:1</A>&nbsp;Oh paese dall&#8217;ali strepitanti oltre i fiumi dell&#8217;Etiopia,</p> 
<p><A NAME="an_18:2">18:2</A>&nbsp;che invia messi per mare in navicelle di papiro, vogati a pel d&#8217;acqua! Andate, o veloci messaggeri, verso la nazione dall&#8217;alta statura e dalla pelle lucida, verso il popolo temuto fin nelle regioni lontane, nazione potente che calpesta tutto, il cui paese &#232; solcato da fiumi!</p> 
<p><A NAME="an_18:3">18:3</A>&nbsp;Voi tutti, abitanti del mondo, voi tutti che abitate sulla terra, quando il vessillo sar&#224; issato sui monti, guardate! quando la tromba soner&#224;, ascoltate!</p> 
<p><A NAME="an_18:4">18:4</A>&nbsp;Poich&#233; cos&#236; m&#8217;ha detto l&#8217;Eterno: Io me ne star&#242; tranquillo e guarder&#242; dalla mia dimora, come un calore sereno alla luce del sole, come una nube di rugiada nel calor della m&#232;sse.</p> 
<p><A NAME="an_18:5">18:5</A>&nbsp;Ma prima della m&#232;sse, quando la fioritura sar&#224; passata e il fiore sar&#224; divenuto grappolo formato, Egli taglier&#224; i tralci con delle roncole, torr&#224; via e recider&#224; i pampini.</p> 
<p><A NAME="an_18:6">18:6</A>&nbsp;Gli Assiri saran tutti insieme abbandonati agli uccelli rapaci de&#8217; monti e alle bestie della terra: gli uccelli rapaci passeran l&#8217;estate sui loro cadaveri, e le bestie della terra vi passeran l&#8217;inverno.</p> 
<p><A NAME="an_18:7">18:7</A>&nbsp;In quel tempo, delle offerte saran recate all&#8217;Eterno degli eserciti dalla nazione dall&#8217;alta statura e dalla pelle lucida, dal popolo temuto fin dalle regioni lontane, dalla nazione potente che calpesta tutto, il cui paese &#232; solcato da fiumi: saran recate al luogo dov&#8217;&#232; il nome dell&#8217;Eterno degli eserciti, sul monte di Sion.</p> 
<p><A NAME="an_19:1">19:1</A>&nbsp;Oracolo sull&#8217;Egitto. Ecco l&#8217;Eterno, che cavalcava portato da una nuvola leggera, e viene in Egitto; gl&#8217;idoli d&#8217;Egitto tremano dinanzi a lui, e all&#8217;Egitto si strugge, dentro, il cuore.</p> 
<p><A NAME="an_19:2">19:2</A>&nbsp;Io inciter&#242; Egiziani contro Egiziani, combatteranno il fratello contro il fratello, il vicino contro il vicino, citt&#224; contro citt&#224;, regno contro regno.</p> 
<p><A NAME="an_19:3">19:3</A>&nbsp;Lo spirito che anima l&#8217;Egitto svanir&#224;, io frustrer&#242; i suoi disegni; e quelli consulteranno gl&#8217;idoli, gl&#8217;incantatori, gli evocatori di spiriti e gl&#8217;indovini.</p> 
<p><A NAME="an_19:4">19:4</A>&nbsp;Io dar&#242; l&#8217;Egitto in mano d&#8217;un signore duro, e un re crudele signoregger&#224; su lui, dice il Signore, l&#8217;Eterno degli eserciti.</p> 
<p><A NAME="an_19:5">19:5</A>&nbsp;Le acque verranno meno al mare, il fiume diverr&#224; secco, arido;</p> 
<p><A NAME="an_19:6">19:6</A>&nbsp;i rivi diventeranno infetti, i canali d&#8217;Egitto scemeranno e resteranno asciutti, le canne ed i giunchi deperiranno.</p> 
<p><A NAME="an_19:7">19:7</A>&nbsp;Le praterie sul Nilo, lungo le rive del Nilo, tutti i seminati presso il fiume seccheranno, diverranno brulli, spariranno.</p> 
<p><A NAME="an_19:8">19:8</A>&nbsp;I pescatori gemeranno, tutti quelli che gettan l&#8217;amo nel Nilo saranno in lutto, e quei che stendono le reti sull&#8217;acque languiranno.</p> 
<p><A NAME="an_19:9">19:9</A>&nbsp;Quei che lavorano il lino pettinato e i tessitori di cotone saranno confusi.</p> 
<p><A NAME="an_19:10">19:10</A>&nbsp;Le colonne del paese saranno infrante, tutti quelli che vivon d&#8217;un salario avran l&#8217;anima rattristata.</p> 
<p><A NAME="an_19:11">19:11</A>&nbsp;I principi di Tsoan non son che degli stolti; i pi&#249; savi tra i consiglieri di Faraone d&#224;nno dei consigli insensati. Come potete mai dire a Faraone: "Io sono figliuolo de&#8217; savi, figliuolo degli antichi re?"</p> 
<p><A NAME="an_19:12">19:12</A>&nbsp;E dove sono i tuoi savi? Te lo annunziano essi e lo riconoscano essi stessi quel che l&#8217;Eterno degli eserciti ha deciso contro l&#8217;Egitto!</p> 
<p><A NAME="an_19:13">19:13</A>&nbsp;I principi di Tsoan sono diventati stolti, i principi di Nof s&#8217;ingannano; han traviato l&#8217;Egitto, essi, la pietra angolare delle sue trib&#249;.</p> 
<p><A NAME="an_19:14">19:14</A>&nbsp;L&#8217;Eterno ha messo in loro uno spirito di vertigine, ed essi fan barcollare l&#8217;Egitto in ogni sua impresa, come l&#8217;ubriaco, che barcolla vomitando.</p> 
<p><A NAME="an_19:15">19:15</A>&nbsp;E nulla giover&#224; all&#8217;Egitto di quel che potran fare il capo o la coda, la palma o il giunco.</p> 
<p><A NAME="an_19:16">19:16</A>&nbsp;In quel giorno, l&#8217;Egitto sar&#224; come le donne: tremer&#224;, sar&#224; spaventato, vedendo la mano dell&#8217;Eterno degli eserciti che s&#8217;agita, minacciosa contro di lui.</p> 
<p><A NAME="an_19:17">19:17</A>&nbsp;E il paese di Giuda sar&#224; il terrore dell&#8217;Egitto; tutte le volte che gli se ne far&#224; menzione, l&#8217;Egitto sar&#224; spaventato a motivo della decisione presa contro di lui dall&#8217;Eterno degli eserciti.</p> 
<p><A NAME="an_19:18">19:18</A>&nbsp;In quel giorno, vi saranno nel paese d&#8217;Egitto cinque citt&#224; che parleranno la lingua di Canaan, e che giureranno per l&#8217;Eterno degli eserciti; una d&#8217;esse si chiamer&#224; "la citt&#224; del sole".</p> 
<p><A NAME="an_19:19">19:19</A>&nbsp;In quel giorno, in mezzo al paese d&#8217;Egitto, vi sar&#224; un altare eretto all&#8217;Eterno; e presso la frontiera, una colonna consacrata all&#8217;Eterno.</p> 
<p><A NAME="an_19:20">19:20</A>&nbsp;Sar&#224; per l&#8217;Eterno degli eserciti un segno e una testimonianza nel paese d&#8217;Egitto; quand&#8217;essi grideranno all&#8217;Eterno a motivo dei loro oppressori, egli mander&#224; loro un salvatore e un difensore a liberarli.</p> 
<p><A NAME="an_19:21">19:21</A>&nbsp;E l&#8217;Eterno si far&#224; conoscere all&#8217;Egitto e gli Egiziani, in quel giorno, conosceranno l&#8217;Eterno, gli offriranno un culto con sacrifizi ed offerte, faranno voti all&#8217;Eterno e li adempiranno.</p> 
<p><A NAME="an_19:22">19:22</A>&nbsp;Cos&#236; l&#8217;Eterno colpir&#224; gli Egiziani: li colpir&#224; e li guarir&#224;, ed essi si convertiranno all&#8217;Eterno, che s&#8217;arrender&#224; alle loro supplicazioni e li guarir&#224;.</p> 
<p><A NAME="an_19:23">19:23</A>&nbsp;In quel giorno, vi sar&#224; una strada dall&#8217;Egitto in Assiria; gli Assiri andranno in Egitto, e gli Egiziani in Assiria, e gli Egiziani serviranno l&#8217;Eterno con gli Assiri.</p> 
<p><A NAME="an_19:24">19:24</A>&nbsp;In quel giorno, Israele sar&#224; terzo con l&#8217;Egitto e con l&#8217;Assiria, e tutti e tre saranno una benedizione in mezzo alla terra.</p> 
<p><A NAME="an_19:25">19:25</A>&nbsp;L&#8217;Eterno degli eserciti li benedir&#224;, dicendo: "Benedetti siano l&#8217;Egitto, mio popolo, l&#8217;Assiria, opera delle mie mani, e Israele, mia eredit&#224;!"</p> 
<p><A NAME="an_20:1">20:1</A>&nbsp;L&#8217;anno che Tartan, mandato da Sargon, re d&#8217;Assiria, mosse contro Asdod, la cinse d&#8217;assedio e la prese,</p> 
<p><A NAME="an_20:2">20:2</A>&nbsp;verso quel tempo, l&#8217;Eterno parl&#242; per mezzo d&#8217;Isaia, figliuolo di Amots, e gli disse: "Va&#8217;, sciogliti il sacco di su i fianchi, e togliti i calzari dai piedi". Questi fece cos&#236;, e cammin&#242; seminudo e scalzo.</p> 
<p><A NAME="an_20:3">20:3</A>&nbsp;E l&#8217;Eterno disse: "Come il mio servo Isaia va seminudo e scalzo, segno e presagio, durante tre anni, contro l&#8217;Egitto e contro l&#8217;Etiopia,</p> 
<p><A NAME="an_20:4">20:4</A>&nbsp;cos&#236; il re d&#8217;Assiria mener&#224; via i prigionieri dall&#8217;Egitto e i deportati dall&#8217;Etiopia, giovani e vecchi, seminudi e scalzi, con la natiche scoperte, a vergogna dell&#8217;Egitto.</p> 
<p><A NAME="an_20:5">20:5</A>&nbsp;E quelli saranno costernati e confusi, a motivo dell&#8217;Etiopia in cui avevan riposta la loro speranza, e a motivo dell&#8217;Egitto in cui si gloriavano.</p> 
<p><A NAME="an_20:6">20:6</A>&nbsp;E gli abitanti di questa costa diranno in quel giorno: "Ecco a che &#232; ridotto il paese in cui speravamo, al quale avevamo ricorso in cerca d&#8217;aiuto, per essere liberati dal re d&#8217;Assiria! Come scamperemo noi?"</p> 
<p><A NAME="an_21:1">21:1</A>&nbsp;Oracolo contro il deserto marittimo. Come gli uragani del mezzod&#236; quando si scatenano, ei viene dal deserto, da un paese spaventoso.</p> 
<p><A NAME="an_21:2">21:2</A>&nbsp;Una visione terribile m&#8217;&#232; stata data: "Il perfido agisce con perfidia, il devastatore devasta. Sali, o Elam! Metti l&#8217;assedio o Media! Io fo cessare ogni gemito".</p> 
<p><A NAME="an_21:3">21:3</A>&nbsp;Perci&#242; i miei fianchi son pieni si dolori; delle doglie m&#8217;han c&#242;lto, pari alle doglie d&#8217;una donna di parto; io mi contorco, per quel che sento; sono spaventato da quel che vedo.</p> 
<p><A NAME="an_21:4">21:4</A>&nbsp;Il mio cuore si smarrisce, il terrore s&#8217;impossessa di me; la sera, alla quale anelavo, &#232; diventato per me uno spavento.</p> 
<p><A NAME="an_21:5">21:5</A>&nbsp;Si prepara la mensa, veglian le guardie, si mangia, si beve&#8230; "In piedi, o capi! ungete lo scudo!"</p> 
<p><A NAME="an_21:6">21:6</A>&nbsp;Poich&#233; cos&#236; m&#8217;ha parlato il Signore: "Va, metti una sentinella; ch&#8217;essa annunzi quel che vedr&#224;!"</p> 
<p><A NAME="an_21:7">21:7</A>&nbsp;Essa vide della cavalleria, de&#8217; cavalieri a due a due, della truppa a dorso d&#8217;asini, della truppa a dorso di cammelli; e quella ascoltava, ascoltava attentamente.</p> 
<p><A NAME="an_21:8">21:8</A>&nbsp;Poi grid&#242; come un leone: "O Signore, di giorni io sto del continuo sulla torre di vedetta, e tutte le notti sono in pi&#232; nel mio posto di guardia.</p> 
<p><A NAME="an_21:9">21:9</A>&nbsp;Ed ecco venir della cavalleria, dei cavalieri a due a due". E quella riprese a dire: "Caduta, caduta &#232; Babilonia! e tutte le immagini scolpite de&#8217; suoi d&#232;i giaccion frantumate al suolo".</p> 
<p><A NAME="an_21:10">21:10</A>&nbsp;O popolo mio, che ti sei trebbiato come il grano della mia aia, ci&#242; che ho udito dall&#8217;Eterno degli eserciti, dall&#8217;Iddio d&#8217;Israele, io te l&#8217;ho annunziato!</p> 
<p><A NAME="an_21:11">21:11</A>&nbsp;Oracolo contro Duma. Mi si grida da Seir: "Sentinella, a che punto &#232; la notte? Sentinella, a che punto &#232; la notte?"</p> 
<p><A NAME="an_21:12">21:12</A>&nbsp;La sentinella risponde: "Vien la mattina, e vien anche la notte. Se volete interrogare, interrogate pure; tornate un&#8217;altra volta".</p> 
<p><A NAME="an_21:13">21:13</A>&nbsp;Oracolo contro l&#8217;Arabia. Passerete la notte nelle foreste, in Arabia, o carovane dei Dedaniti!</p> 
<p><A NAME="an_21:14">21:14</A>&nbsp;Venite incontro all&#8217;assetato con dell&#8217;acqua, o abitanti del paese di Tema; recate del pane ai fuggiaschi.</p> 
<p><A NAME="an_21:15">21:15</A>&nbsp;Poich&#8217;essi fuggon dinanzi alle spade, dinanzi alla spada snudata, dinanzi all&#8217;arco teso, dinanzi al furor della battaglia.</p> 
<p><A NAME="an_21:16">21:16</A>&nbsp;Poich&#233; cos&#236; m&#8217;ha parlato il Signore: "Fra un anno, contato come quello d&#8217;un mercenario, tutta la gloria di Kedar sar&#224; venuta meno,</p> 
<p><A NAME="an_21:17">21:17</A>&nbsp;e ci&#242; che rester&#224; del numero dei valorosi arcieri di Kedar sar&#224; poca cosa; poich&#233; l&#8217;Eterno, l&#8217;Iddio d&#8217;Israele, l&#8217;ha detto".</p> 
<p><A NAME="an_22:1">22:1</A>&nbsp;Oracolo contro la Valle della Visione. Che hai tu dunque che tu sia tutta quanta salita sui tetti,</p> 
<p><A NAME="an_22:2">22:2</A>&nbsp;o citt&#224; piena di clamori, citt&#224; di tumulti, citt&#224; piena di gaiezza? I tuoi uccisi non sono uccisi di spada n&#233; morti in battaglia.</p> 
<p><A NAME="an_22:3">22:3</A>&nbsp;Tutti i tuoi capi fuggono assieme, son fatti prigionieri senza che l&#8217;arco sia stato tirato; tutti quelli de&#8217; tuoi che sono trovati son fatti prigionieri, bench&#233; fuggiti lontano.</p> 
<p><A NAME="an_22:4">22:4</A>&nbsp;Perci&#242; dico: "Stornate da me lo sguardo, io vo&#8217; piangere amaramente; non insistete nel volermi consolare del disastro della figliuola del mio popolo!"</p> 
<p><A NAME="an_22:5">22:5</A>&nbsp;Poich&#233; &#232; un giorno di tumulto, di calpestamento, di perplessit&#224;, il giorno del Signore, dell&#8217;Eterno degli eserciti, nella Valle delle Visioni. Si abbatton le mura, il grido d&#8217;angoscia giunge fino ai monti.</p> 
<p><A NAME="an_22:6">22:6</A>&nbsp;Elam porta il turcasso con delle truppe sui carri, e dei cavalieri; Kir snuda lo scudo.</p> 
<p><A NAME="an_22:7">22:7</A>&nbsp;Le tue pi&#249; belle valli son piene di carri, e i cavalieri prendon posizioni davanti alle tue porte.</p> 
<p><A NAME="an_22:8">22:8</A>&nbsp;Il velo &#232; strappato a Giuda; in quel giorno, ecco che volgete lo sguardo all&#8217;arsenale del palazzo della Foresta,</p> 
<p><A NAME="an_22:9">22:9</A>&nbsp;osservate che le brecce della citt&#224; di Davide son numerose, e raccogliete le acque dal serbatoio disotto;</p> 
<p><A NAME="an_22:10">22:10</A>&nbsp;contate le case di Gerusalemme, e demolite le case per fortificare mura;</p> 
<p><A NAME="an_22:11">22:11</A>&nbsp;fate un bacino fra le due mura per le acque del serbatoio antico, ma non volgete lo sguardo a Colui che ha fatto queste cose, e non vedete Colui che da lungo tempo le ha preparate.</p> 
<p><A NAME="an_22:12">22:12</A>&nbsp;Il Signore, l&#8217;Eterno degli eserciti, vi chiama in questo giorno a piangere, a far lamento, e radervi il capo, a cingere il sacco,</p> 
<p><A NAME="an_22:13">22:13</A>&nbsp;ed ecco che tutto &#232; gioia, tutto &#232; festa! Si ammazzano buoi, si scannano pecore, si mangia carne, si beve vino&#8230; "Mangiamo e beviamo, poich&#233; domani morremo!"</p> 
<p><A NAME="an_22:14">22:14</A>&nbsp;Ma l&#8217;Eterno degli eserciti me l&#8217;ha rivelato chiaramente: No, questa iniquit&#224; non la potrete espiare che con la vostra morte, dice il Signore, l&#8217;Iddio degli eserciti.</p> 
<p><A NAME="an_22:15">22:15</A>&nbsp;Cos&#236; parla il Signore, l&#8217;Eterno degli eserciti: Va&#8217; a trovare questo cortigiano, Scebna, prefetto del palazzo e digli:</p> 
<p><A NAME="an_22:16">22:16</A>&nbsp;Che hai tu qui, e chi hai tu qui, che ti sei fatto scavar qui un sepolcro? Scavarsi un sepolcro in alto!&#8230; Lavorarsi una dimora nella roccia!&#8230;</p> 
<p><A NAME="an_22:17">22:17</A>&nbsp;Ecco, l&#8217;Eterno ti lancer&#224; via con braccio vigoroso, far&#224; di te un gomitolo,</p> 
<p><A NAME="an_22:18">22:18</A>&nbsp;ti far&#224; rotolare, rotolare come una palla sopra una spaziosa pianura. Quivi morrai, quivi saranno i tuoi carri superbi, o vituperio della casa del tuo Signore!</p> 
<p><A NAME="an_22:19">22:19</A>&nbsp;Io ti caccer&#242; dal tuo ufficio, e tu sarai buttato gi&#249; dal tuo posto!</p> 
<p><A NAME="an_22:20">22:20</A>&nbsp;In quel giorno, io chiamer&#242; il mio servo Eliakim, figliuolo di Hilkia;</p> 
<p><A NAME="an_22:21">22:21</A>&nbsp;lo vestir&#242; della tua tunica, lo ricinger&#242; della tua cintura, rimetter&#242; la tua autorit&#224; nelle sue mani; ed egli sar&#224; un padre per gli abitanti di Gerusalemme e per la casa di Giuda.</p> 
<p><A NAME="an_22:22">22:22</A>&nbsp;Metter&#242; sulla sua spalla la chiave della casa di Davide: egli aprir&#224;, e niuno chiuder&#224;; egli chiuder&#224;, e niuno aprir&#224;.</p> 
<p><A NAME="an_22:23">22:23</A>&nbsp;Lo pianter&#242; come un chiodo in un luogo solido; ed egli diverr&#224; un trono di gloria per la casa di suo padre.</p> 
<p><A NAME="an_22:24">22:24</A>&nbsp;A lui sar&#224; sospesa tutta la gloria della casa di suo padre, i suoi rampolli nobili e ignobili, tutti i vasi pi&#249; piccoli, dalle coppe alle bottiglie.</p> 
<p><A NAME="an_22:25">22:25</A>&nbsp;In quel giorno, dice l&#8217;Eterno degli eserciti, il chiodo piantato in luogo solido sar&#224; tolto, sar&#224; strappato, cadr&#224;; e tutto ci&#242; che v&#8217;era appeso sar&#224; distrutto, poich&#233; l&#8217;Eterno l&#8217;ha detto.</p> 
<p><A NAME="an_23:1">23:1</A>&nbsp;Oracolo contro Tiro. Urlate, o navi di Tarsis! Poich&#8217;essa &#232; distrutta; non pi&#249; case! non pi&#249; alcuno ch&#8217;entri in essa! Dalla terra di Kittim n&#8217;&#232; giunta loro la notizia.</p> 
<p><A NAME="an_23:2">23:2</A>&nbsp;Siate stupefatti, o abitanti della costa, che i mercanti di Sidon, passando il mare, affollavano!</p> 
<p><A NAME="an_23:3">23:3</A>&nbsp;Attraverso le grandi acque, i grani del Nilo, la m&#232;sse del fiume, eran la sua entrata; ell&#8217;era il mercato delle nazioni.</p> 
<p><A NAME="an_23:4">23:4</A>&nbsp;Sii confusa, o Sidon! Poich&#233; cos&#236; parla il mare, la fortezza del mare: "Io non sono stata in doglie, e non ho partorito, non ho nutrito dei giovani, non ho allevato delle vergini".</p> 
<p><A NAME="an_23:5">23:5</A>&nbsp;Quando la notizia giunger&#224; in Egitto, tutti saranno addolorati a sentir le notizie di Tiro.</p> 
<p><A NAME="an_23:6">23:6</A>&nbsp;Passate a Tarsis, urlate, o abitanti della costa!</p> 
<p><A NAME="an_23:7">23:7</A>&nbsp;E&#8217; questa la vostra citt&#224; sempre gaia, la cui origine data dai giorni antichi? I suoi piedi la portavano in terre lontane a soggiornarvi.</p> 
<p><A NAME="an_23:8">23:8</A>&nbsp;Chi mai ha decretato questo contro Tiro, la dispensatrice di corone, i cui mercanti erano i principi, i cui negozianti eran dei nobili della terra?</p> 
<p><A NAME="an_23:9">23:9</A>&nbsp;L&#8217;ha decretato l&#8217;Eterno degli eserciti, per offuscare l&#8217;orgoglio d&#8217;ogni splendore, per avvilire tutti i grandi della terra.</p> 
<p><A NAME="an_23:10">23:10</A>&nbsp;Percorri liberamente il tuo paese, come fa il Nilo, figliuola di Tarsis! Nessun giogo pi&#249;!</p> 
<p><A NAME="an_23:11">23:11</A>&nbsp;L&#8217;Eterno ha steso la sua mano sul mare, ha fatto tramare i regni, ha ordinato riguardo a Canaan che sian distrutte le sue fortezze,</p> 
<p><A NAME="an_23:12">23:12</A>&nbsp;e ha detto: "tu non continuerai pi&#249; a rallegrarti, o figliuola di Sidon, vergine disonorata!" L&#232;vati, passa nel paese di Kittim! Neppur quivi troverai requie.</p> 
<p><A NAME="an_23:13">23:13</A>&nbsp;Ecco il paese de&#8217; Caldei, di questo popolo che gi&#224; non esisteva, il paese che l&#8217;Assiro assegn&#242; a questi abitatori del deserto. Essi innalzano le loro torri d&#8217;assedio, distruggono i palazzi di tiro, ne fanno un monte di rovine.</p> 
<p><A NAME="an_23:14">23:14</A>&nbsp;Urlate, o navi di Tarsis, perch&#233; la vostra fortezza &#232; distrutta.</p> 
<p><A NAME="an_23:15">23:15</A>&nbsp;In quel giorno, Tiro cadr&#224; nell&#8217;obl&#236;o per settant&#8217;anni, per la durata della vita d&#8217;un re. In capo a settant&#8217;anni, avverr&#242; di Tiro quel che dice la canzone della meretrice:</p> 
<p><A NAME="an_23:16">23:16</A>&nbsp;Prendi la cetra, va&#8217; attorno per la citt&#224;, o meretrice dimenticata, suona bene, moltiplica i canti, perch&#233; qualcuno si ricordi di te.</p> 
<p><A NAME="an_23:17">23:17</A>&nbsp;E in capo a settant&#8217;anni, l&#8217;Eterno visiter&#224; Tiro, ed essa torner&#224; ai suoi guadagni, e si prostituir&#224; con tutti i regni del mondo sulla faccia della terra.</p> 
<p><A NAME="an_23:18">23:18</A>&nbsp;Ma i suoi guadagni e i suoi salari impuri saran consacrati all&#8217;Eterno, non saranno accumulati n&#233; riposti; poich&#233; i suoi guadagni andranno a quelli che stanno nel cospetto dell&#8217;Eterno, perch&#233; mangino, si sazino, e si vestano d&#8217;abiti sontuosi.</p> 
<p><A NAME="an_24:1">24:1</A>&nbsp;Ecco, l&#8217;Eterno vuota la terra, e la rende deserta; ne sconvolge la faccia e ne disperde gli abitanti.</p> 
<p><A NAME="an_24:2">24:2</A>&nbsp;Avverr&#224; al sacerdote lo stesso che al popolo, al padrone lo stesso che al suo servo, alla padrona lo stesso che alla sua serva, a chi vende lo stesso che a chi compra, a chi presta lo stesso che a chi prende ad imprestito, al creditore lo stesso che al debitore.</p> 
<p><A NAME="an_24:3">24:3</A>&nbsp;La terra sar&#224; del tutto vuotata, sar&#224; del tutto abbandonata al saccheggio, poich&#233; l&#8217;Eterno ha pronunziato questa parola.</p> 
<p><A NAME="an_24:4">24:4</A>&nbsp;La terra &#232; in lutto, &#232; spossata, il mondo langue, &#232; spossato, gli altolocati fra il popolo della terra languono.</p> 
<p><A NAME="an_24:5">24:5</A>&nbsp;La terra &#232; profanata dai suoi abitanti, perch&#8217;essi han trasgredito le leggi, han violato il comandamento, han rotto il patto eterno.</p> 
<p><A NAME="an_24:6">24:6</A>&nbsp;Perci&#242; una maledizione ha divorato la terra, e i suoi abitanti ne portan la pena; perci&#242; gli abitanti della terra son consumati, e poca &#232; la gente che v&#8217;&#232; rimasta.</p> 
<p><A NAME="an_24:7">24:7</A>&nbsp;Il mosto &#232; in lutto, la vigna langue, tutti quelli che avean la gioia nel cuore sospirano.</p> 
<p><A NAME="an_24:8">24:8</A>&nbsp;L&#8217;allegria de&#8217; tamburelli &#232; cessata, il chiasso de&#8217; festanti &#232; finito, il suono allegro dell&#8217;arpa &#232; cessato.</p> 
<p><A NAME="an_24:9">24:9</A>&nbsp;Non si beve pi&#249; vino in mezzo ai canti, la bevanda alcoolica &#232; amara ai bevitori.</p> 
<p><A NAME="an_24:10">24:10</A>&nbsp;La citt&#224; deserta &#232; in rovina; ogni casa &#232; serrata, nessuno pi&#249; v&#8217;entra.</p> 
<p><A NAME="an_24:11">24:11</A>&nbsp;Per le strade s&#8217;odon lamenti, perch&#233; non c&#8217;&#232; vino; ogni gioia &#232; tramontata, l&#8217;allegrezza ha esulato dalla terra.</p> 
<p><A NAME="an_24:12">24:12</A>&nbsp;Nella citt&#224; non resta che la desolazione, e la porta sfondata cade in rovina.</p> 
<p><A NAME="an_24:13">24:13</A>&nbsp;Poich&#233; avviene in mezzo alla terra, fra i popoli, quel che avviene quando si scuoton gli ulivi, quando si racimola dopo la vendemmia.</p> 
<p><A NAME="an_24:14">24:14</A>&nbsp;I superstiti alzan la voce, mandan gridi di gioia, acclaman dal mare la maest&#224; dell&#8217;Eterno:</p> 
<p><A NAME="an_24:15">24:15</A>&nbsp;"Glorificate dunque l&#8217;Eterno nelle regioni dell&#8217;aurora, glorificate il nome dell&#8217;Eterno, l&#8217;Iddio d&#8217;Israele, nelle isole del mare!</p> 
<p><A NAME="an_24:16">24:16</A>&nbsp;Dall&#8217;estremit&#224; della terra udiam cantare: "Gloria al giusto!" Ma io dico: Ahim&#232; lasso! ahim&#232; lasso! Guai a me! i perfidi agiscono perfidamente, s&#236;, i perfidi raddoppian la perfidia.</p> 
<p><A NAME="an_24:17">24:17</A>&nbsp;Spavento, fossa, laccio ti sovrastano, o abitante della terra!</p> 
<p><A NAME="an_24:18">24:18</A>&nbsp;E avverr&#224; che chi fuggir&#224; dinanzi alle grida di spavento cadr&#224; nella fossa; e chi risalir&#224; dalla fossa rester&#224; preso nel laccio. Poich&#233; si apriranno dall&#8217;alto le cateratte, e le fondamenta della terra tremeranno.</p> 
<p><A NAME="an_24:19">24:19</A>&nbsp;La terra si schianter&#224; tutta, la terra si screpoler&#224; interamente, la terr&#224; tremer&#224;, traballer&#224;.</p> 
<p><A NAME="an_24:20">24:20</A>&nbsp;La terra barcoller&#224; come un ebbro, vaciller&#224; come una capanna. Il suo peccato grava su lei; essa cade, e non si rialzer&#242; mai pi&#249;.</p> 
<p><A NAME="an_24:21">24:21</A>&nbsp;In quel giorno, l&#8217;Eterno punir&#224; nei luoghi eccelsi l&#8217;esercito di lass&#249;, e gi&#249; sulla terra, i re della terra;</p> 
<p><A NAME="an_24:22">24:22</A>&nbsp;saranno raunati assieme, come si fa dei prigionieri nel carcere sottoterra; saranno rinchiusi nella prigione, e dopo gran numero di giorni saranno puniti.</p> 
<p><A NAME="an_24:23">24:23</A>&nbsp;La luna sar&#224; coperta di rossore, e il sole di vergogna; poich&#233; l&#8217;Eterno degli eserciti regner&#224; sul monte di Sion ed in Gerusalemme, fulgido di gloria in presenza de&#8217; suoi anziani.</p> 
<p><A NAME="an_25:1">25:1</A>&nbsp;O Eterno, tu sei il mio Dio; io t&#8217;esalter&#242;, celebrer&#242; il tuo nome, perch&#233; hai fatto cose maravigliose; i tuoi disegni, concepiti da tempo, sono fedeli e stabili.</p> 
<p><A NAME="an_25:2">25:2</A>&nbsp;Poich&#233; tu hai ridotto la citt&#224; in un mucchio di pietre, la citt&#224; forte in un monte di rovine; il castello degli stranieri non &#232; pi&#249; una citt&#224;, non sar&#224; mai pi&#249; riedificato.</p> 
<p><A NAME="an_25:3">25:3</A>&nbsp;Perci&#242; il popolo forte ti glorifica, le citt&#224; delle nazioni possenti ti temono,</p> 
<p><A NAME="an_25:4">25:4</A>&nbsp;poich&#233; tu sei stato una fortezza per il povero, una fortezza per il misero nella sua distretta, un rifugio contro la tempesta, un&#8217;ombra contro l&#8217;arsura; giacch&#233; il soffio de&#8217; tiranni era come una tempesta che batte la muraglia.</p> 
<p><A NAME="an_25:5">25:5</A>&nbsp;Come il calore &#232; domato in una terra arida, cos&#236; tu hai domato il tumulto degli stranieri; come il calore &#232; diminuito dall&#8217;ombra d&#8217;una nuvola, cos&#236; il canto dei tiranni &#232; stato abbassato.</p> 
<p><A NAME="an_25:6">25:6</A>&nbsp;L&#8217;Eterno degli eserciti preparer&#224; su questo monte a tutti i popoli un convito di cibi succulenti, un convito di vini vecchi, di cibi succulenti, pieni di midollo, di vini vecchi, ben chiariti.</p> 
<p><A NAME="an_25:7">25:7</A>&nbsp;Distrugger&#224; su quel monte il velo che cuopre la faccia di tutti i popoli, e la coperta stessa su tutte le nazioni.</p> 
<p><A NAME="an_25:8">25:8</A>&nbsp;Annienter&#224; per sempre la morte; il Signore, l&#8217;Eterno, asciugher&#224; le lacrime da ogni viso, torr&#224; via di su tutta la terra l&#8217;onta del suo popolo, perch&#233; l&#8217;Eterno ha parlato.</p> 
<p><A NAME="an_25:9">25:9</A>&nbsp;In quel giorno, si dir&#224;: "Ecco, questo &#232; il nostro Dio: in lui abbiamo sperato, ed egli ci ha salvati. Questo &#232; l&#8217;Eterno in cui abbiamo sperato; esultiamo, rallegriamoci per la sua salvezza!"</p> 
<p><A NAME="an_25:10">25:10</A>&nbsp;Poich&#233; la mano dell&#8217;Eterno riposer&#224; su questo monte, mentre Moab sar&#224; trebbiato sulla sua terra come si pigia la paglia nel letamaio.</p> 
<p><A NAME="an_25:11">25:11</A>&nbsp;Di mezzo al letamaio egli stender&#224; le mani come le stende il nuotatore per nuotare, ma l&#8217;Eterno far&#224; cadere la sua superbia in un con le trame che ha ordite.</p> 
<p><A NAME="an_25:12">25:12</A>&nbsp;E l&#8217;alta fortezza delle tua mura Ei la demolir&#224;, l&#8217;abbatter&#224;, l&#8217;atterrer&#224; fin nella polvere.</p> 
<p><A NAME="an_26:1">26:1</A>&nbsp;In quel giorno, si canter&#224; questo cantico nel paese di Giuda: Noi abbiamo una citt&#224; forte; l&#8217;Eterno vi pone la salvezza per mura e per bastioni.</p> 
<p><A NAME="an_26:2">26:2</A>&nbsp;Aprite le porte ed entri la nazione giusta, che si mantiene fedele.</p> 
<p><A NAME="an_26:3">26:3</A>&nbsp;A colui ch&#8217;&#232; fermo nei suoi sentimenti tu conservi la pace, la pace, perch&#233; in te confida.</p> 
<p><A NAME="an_26:4">26:4</A>&nbsp;Confidate in perpetuo nell&#8217;Eterno, poich&#233; l&#8217;Eterno, s&#236; l&#8217;Eterno, &#232; la roccia dei secoli.</p> 
<p><A NAME="an_26:5">26:5</A>&nbsp;Egli ha umiliato quelli che stavano in alto, Egli ha abbassato la citt&#224; elevata, l&#8217;ha abbassata fino a terra, l&#8217;ha stesa nella polvere;</p> 
<p><A NAME="an_26:6">26:6</A>&nbsp;i piedi la calpestano, i piedi del povero, vi passan sopra i meschini.</p> 
<p><A NAME="an_26:7">26:7</A>&nbsp;La via del giusto &#232; diritta; Tu rendi perfettamente piano il sentiero del giusto.</p> 
<p><A NAME="an_26:8">26:8</A>&nbsp;Sulla via dei tuoi giudizi, o Eterno, noi t&#8217;abbiamo aspettato! Al tuo nome, al tuo ricordo anela l&#8217;anima nostra.</p> 
<p><A NAME="an_26:9">26:9</A>&nbsp;Con l&#8217;anima mia ti desidero, durante al notte; con lo spirito ch&#8217;&#232; dentro di me, ti cerco; poich&#233;, quando i tuoi giudizi si compion sulla terra, gli abitanti del mondo imparan la giustizia.</p> 
<p><A NAME="an_26:10">26:10</A>&nbsp;Se si fa grazia all&#8217;empio, ei non impara la giustizia; agisce da perverso nel paese della rettitudine, e non considera la maest&#224; dell&#8217;Eterno.</p> 
<p><A NAME="an_26:11">26:11</A>&nbsp;O Eterno, la tua mano &#232; levata, ma quelli non la scorgono! Essi vedranno lo zelo che hai per il tuo popolo, e saranno confusi; il fuoco divorer&#224; i tuoi nemici.</p> 
<p><A NAME="an_26:12">26:12</A>&nbsp;O Eterno, tu ci darai la pace; poich&#233; ogni opera nostra sei tu che la compi per noi.</p> 
<p><A NAME="an_26:13">26:13</A>&nbsp;O Eterno, Dio nostro, altri signori, fuori di te, han dominato su noi; ma, grazie a te solo, noi possiamo celebrare il tuo nome.</p> 
<p><A NAME="an_26:14">26:14</A>&nbsp;Quelli son morti, e non rivivranno pi&#249;; son ombre, e non risorgeranno pi&#249;; tu li hai cos&#236; puniti, li hai distrutti, ne hai fatto perire ogni ricordo.</p> 
<p><A NAME="an_26:15">26:15</A>&nbsp;Tu hai aumentata la nazione, o Eterno! hai aumentata la nazione, ti sei glorificato, hai allargato tutti i confini del paese.</p> 
<p><A NAME="an_26:16">26:16</A>&nbsp;O Eterno, essi, nella distretta ti hanno cercato, si sono effusi in umile preghiera, quando il tuo castigo li colpiva.</p> 
<p><A NAME="an_26:17">26:17</A>&nbsp;Come una donna incinta che sta per partorire si contorce e grida in mezzo alle sue doglie, cos&#236; siamo stati noi dinanzi a te, o Eterno.</p> 
<p><A NAME="an_26:18">26:18</A>&nbsp;Abbiamo concepito, siamo stati in doglie, e, quando abbiamo partorito, era vento; non abbiamo recata alcuna salvezza al paese, e non son nati degli abitanti nel mondo.</p> 
<p><A NAME="an_26:19">26:19</A>&nbsp;Rivivano i tuoi morti! risorgano i miei cadaveri! Svegliatevi e giubilate, o voi che abitate nella polvere! Poich&#233; la tua rugiada &#232; come la rugiada dell&#8217;aurora, e la terr&#224; ridar&#224; alla vita le ombre.</p> 
<p><A NAME="an_26:20">26:20</A>&nbsp;Va&#8217;, o mio popolo, entra nelle tue camere, chiudi le tue porte dietro a te; nasconditi per un istante, finch&#233; sia passata l&#8217;indignazione.</p> 
<p><A NAME="an_26:21">26:21</A>&nbsp;Poich&#233;, ecco l&#8217;Eterno esce dalla sua dimora per punire l&#8217;iniquit&#224; degli abitanti della terra; e la terra metter&#224; allo scoperto il sangue che ha bevuto, e non terr&#224; pi&#249; coperti gli uccisi.</p> 
<p><A NAME="an_27:1">27:1</A>&nbsp;In quel giorno, l&#8217;Eterno punir&#224; con la sua spada dura, grande e forte, il leviathan, l&#8217;agile serpente, il leviathan, il serpente tortuoso, e uccider&#224; il mostro che &#232; nel mare!</p> 
<p><A NAME="an_27:2">27:2</A>&nbsp;In quel giorno, cantate la vigna dal vin vermiglio!</p> 
<p><A NAME="an_27:3">27:3</A>&nbsp;Io, l&#8217;Eterno, ne sono il guardiano, io l&#8217;adacquo ad ogni istante; la custodisco notte e giorno, affinch&#233; niuno la danneggi.</p> 
<p><A NAME="an_27:4">27:4</A>&nbsp;Nessuna ira &#232; in me. Ah! se avessi a combattere contro rovi e pruni, io muoverei contro a loro, e li brucerei tutti assieme!</p> 
<p><A NAME="an_27:5">27:5</A>&nbsp;A meno che non mi si prenda per rifugio, che non si faccia la pace meco, che non si faccia la pace meco.</p> 
<p><A NAME="an_27:6">27:6</A>&nbsp;In avvenire, Giacobbe metter&#224; radice, Israele fiorir&#224; e germoglier&#224;, e copriranno di frutta la faccia del mondo.</p> 
<p><A NAME="an_27:7">27:7</A>&nbsp;L&#8217;Eterno ha egli colpito il suo popolo come ha colpito quelli che colpivan lui? L&#8217;ha egli ucciso come ha ucciso quelli che uccidevan lui?</p> 
<p><A NAME="an_27:8">27:8</A>&nbsp;Tu l&#8217;hai punito con misura, mandandolo lontano, portandolo via con il tuo soffio impetuoso, in un giorno di vento orientale.</p> 
<p><A NAME="an_27:9">27:9</A>&nbsp;In questo modo &#232; stata espiata l&#8217;iniquit&#224; di Giacobbe, e questo &#232; il frutto della rimozione del suo peccato: ch&#8217;Egli ha ridotte tutte le pietre degli altari come pietre di calce frantumate, in guisa che gl&#8217;idoli d&#8217;Astarte e le colonne solari non risorgeranno pi&#249;.</p> 
<p><A NAME="an_27:10">27:10</A>&nbsp;La citt&#224; forte &#232; una solitudine, una dimora inabitata, abbandonata come il deserto; vi pascoleranno i vitelli, vi giaceranno, e ne divoreranno gli arbusti.</p> 
<p><A NAME="an_27:11">27:11</A>&nbsp;Quando i rami saran secchi, saran rotti; e verranno le donne a bruciarli; poich&#233; &#232; un popolo senza intelligenza; perci&#242; Colui che l&#8217;ha fatto non ne avr&#224; compassione. Colui che l&#8217;ha formato non gli far&#224; grazia.</p> 
<p><A NAME="an_27:12">27:12</A>&nbsp;In quel giorno, l&#8217;Eterno scoter&#224; i suoi frutti, dal corso del fiume al torrente d&#8217;Egitto; e voi sarete raccolti ad uno ad uno, o figliuoli d&#8217;Israele.</p> 
<p><A NAME="an_27:13">27:13</A>&nbsp;E in quel giorno soner&#224; una gran tromba; e quelli ch&#8217;eran perduti nel paese d&#8217;Assiria, e quelli ch&#8217;eran dispersi nel paese d&#8217;Egitto verranno e si prostreranno dinanzi all&#8217;Eterno, sul monte santo, a Gerusalemme.</p> 
<p><A NAME="an_28:1">28:1</A>&nbsp;Guai alla superba corona degli ubriachi d&#8217;Efraim, e al fiore che appassisce, splendido ornamento che sta sul capo della grassa valle degli storditi dal vino!</p> 
<p><A NAME="an_28:2">28:2</A>&nbsp;Ecco venire, da parte del Signore, un uomo forte, potente, come una tempesta di grandine, un uragano distruttore, come una piena di grandi acque che straripano; ei getta quella corona a terra con violenza.</p> 
<p><A NAME="an_28:3">28:3</A>&nbsp;La superba corona degli ubriachi d&#8217;Efraim sar&#224; calpestata;</p> 
<p><A NAME="an_28:4">28:4</A>&nbsp;e il fiore che appassisce, lo splendido ornamento che sta sul capo della grassa valle sar&#224; come il fico primaticcio d&#8217;avanti l&#8217;estate; appena uno lo scorge, l&#8217;ha in mano, e lo trangugia.</p> 
<p><A NAME="an_28:5">28:5</A>&nbsp;In quel giorno, l&#8217;Eterno degli eserciti sar&#242; una splendida corona, un diadema d&#8217;onore al resto del suo popolo,</p> 
<p><A NAME="an_28:6">28:6</A>&nbsp;uno spirito di giustizia a colui che siede come giudice, la forza di quelli che respingono il nemico fino alle sue porte.</p> 
<p><A NAME="an_28:7">28:7</A>&nbsp;Ma anche questi barcollan per il vino, e vacillano per le bevande inebrianti; sacerdote e profeta barcollan per le bevande inebrianti, affogano nel vino, vacillano per le bevande inebrianti, barcollano profetizzando, tentennano rendendo giustizia.</p> 
<p><A NAME="an_28:8">28:8</A>&nbsp;Tutte le tavole son piene di vomito, di lordure, non v&#8217;&#232; pi&#249; posto pulito.</p> 
<p><A NAME="an_28:9">28:9</A>&nbsp;"A chi vuol egli dare insegnamenti? A chi vuol egli far capire la lezione? A de&#8217; bambini appena divezzati, staccati dalle mammelle?</p> 
<p><A NAME="an_28:10">28:10</A>&nbsp;Poich&#233; &#232; un continuo dar precetto dopo precetto, precetto dopo precetto, regola dopo regola, regola dopo regola, un poco qui, un poco l&#224;!"</p> 
<p><A NAME="an_28:11">28:11</A>&nbsp;Ebbene, sar&#224; mediante labbra balbuzienti e mediante lingua barbara che l&#8217;Eterno parler&#224; a questo popolo.</p> 
<p><A NAME="an_28:12">28:12</A>&nbsp;Egli aveva detto loro: "Ecco il riposo: lasciar riposare lo stanco; questo &#232; il refrigerio!"</p> 
<p><A NAME="an_28:13">28:13</A>&nbsp;Ma quelli non han voluto ascoltare; e la parola dell&#8217;Eterno &#232; stata per loro precetto dopo precetto, precetto dopo precetto, regola dopo regola, regola dopo regola, un poco qui, un poco l&#224;, ond&#8217;essi andassero a cadere a rovescio, fossero fiaccati, c&#242;lti al laccio, e presi!</p> 
<p><A NAME="an_28:14">28:14</A>&nbsp;Ascoltate dunque la parola dell&#8217;Eterno, o schernitori, che dominate su questo popolo di Gerusalemme!</p> 
<p><A NAME="an_28:15">28:15</A>&nbsp;Voi dite: "Noi abbiamo fatto alleanza con la morte, abbiam fermato un patto col soggiorno de&#8217; morti; quando l&#8217;inondante flagello passer&#224;, non giunger&#224; fino a noi, perch&#233; abbiam fatto della menzogna il nostro rifugio e ci siamo messi al sicuro dietro la frode".</p> 
<p><A NAME="an_28:16">28:16</A>&nbsp;Perci&#242; cos&#236; parla il Signore, l&#8217;Eterno: "Ecco, io ho posto come fondamento in Sion, una pietra, una pietra provata, una pietra angolare preziosa, un fondamento solido; chi confider&#224; in essa non avr&#224; fretta di fuggire.</p> 
<p><A NAME="an_28:17">28:17</A>&nbsp;Io prender&#242; il diritto per livello, e la giustizia per piombino; la grandine spazzer&#224; via il rifugio di menzogna, e le acque inonderanno il vostro ricetto.</p> 
<p><A NAME="an_28:18">28:18</A>&nbsp;La vostra alleanza con la morte sar&#224; annullata, e il vostro patto con il soggiorno de&#8217; morti non regger&#224;; quando l&#8217;inondante flagello passer&#224;, voi sarete da essi calpestati.</p> 
<p><A NAME="an_28:19">28:19</A>&nbsp;Ogni volta che passer&#224;, vi afferrer&#224;: poich&#233; passer&#224; mattina dopo mattina, di giorno e di notte; e sar&#224; spaventevole imparare una tal lezione!</p> 
<p><A NAME="an_28:20">28:20</A>&nbsp;Poich&#233; il letto sar&#224; troppo corto per distendervisi e la coperta troppo stretta per avvolgervisi.</p> 
<p><A NAME="an_28:21">28:21</A>&nbsp;Giacch&#233; l&#8217;Eterno si lever&#224; come al monte Peratsim, s&#8217;adirer&#224; come nella valle di Gabaon, per fare l&#8217;opera sua, l&#8217;opera sua singolare, per compiere il suo lavoro, lavoro inaudito.</p> 
<p><A NAME="an_28:22">28:22</A>&nbsp;Or dunque, non fate gli schernitori, che i vostri legami non s&#8217;abbiano a rafforzare! Poich&#233; io ho udito, da parte del Signore, dell&#8217;Eterno degli eserciti, ch&#8217;&#232; deciso uno sterminio completo di tutto il paese.</p> 
<p><A NAME="an_28:23">28:23</A>&nbsp;Porgete orecchio, e date ascolto alla mia voce! State attenti, e ascoltate la mia parola!</p> 
<p><A NAME="an_28:24">28:24</A>&nbsp;L&#8217;agricoltore ara egli sempre per seminare? Rompe ed erpica sempre la sua terra?</p> 
<p><A NAME="an_28:25">28:25</A>&nbsp;Quando ne ha appianata la superficie, non vi semina egli l&#8217;aneto, non vi sparge il comino, non vi mette il frumento a solchi, l&#8217;orzo nel luogo designato, e il farro entro i limiti ad esso assegnati?</p> 
<p><A NAME="an_28:26">28:26</A>&nbsp;Il suo Dio gl&#8217;insegna la regola da seguire e l&#8217;ammaestra.</p> 
<p><A NAME="an_28:27">28:27</A>&nbsp;L&#8217;aneto non si trebbia con la trebbia, n&#233; si fa passar sul comino la ruota del carro; ma l&#8217;aneto si batte col bastone, e il comino con la verga.</p> 
<p><A NAME="an_28:28">28:28</A>&nbsp;Si trebbia il grano; nondimeno, non lo si trebbia sempre, vi si fan passar sopra la ruota del carro i cavalli, ma non si schiaccia.</p> 
<p><A NAME="an_28:29">28:29</A>&nbsp;Anche questo procede dall&#8217;Eterno degli eserciti; maravigliosi sono i suoi disegni, grande &#232; la sua sapienza.</p> 
<p><A NAME="an_29:1">29:1</A>&nbsp;Guai ad Ariel, ad Ariel, citt&#224; dove accamp&#242; Davide! Aggiungete anno ad anno, compiano le feste il loro ciclo!</p> 
<p><A NAME="an_29:2">29:2</A>&nbsp;Poi stringer&#242; Ariel da presso; vi saranno lamenti e gemiti, ed ella mi sar&#224; come un Ariel.</p> 
<p><A NAME="an_29:3">29:3</A>&nbsp;Io porr&#242; il mio campo attorno a te come un cerchio, io ti ricinger&#242; di fortilizi, elever&#242; contro di te opere d&#8217;assedio.</p> 
<p><A NAME="an_29:4">29:4</A>&nbsp;Sarai abbassata, parlerai da terra, e la tua parola uscir&#224; sommessamente dalla polvere; la tua voce salir&#224; dal suolo come quella d&#8217;uno spettro, e la tua parola sorger&#224; dalla polvere come un bisbiglio.</p> 
<p><A NAME="an_29:5">29:5</A>&nbsp;Ma la moltitudine dei tuoi nemici diventer&#224; come polvere minuta, e la folla di que&#8217; terribili, come pula che vola; e ci&#242; avverr&#224; ad un tratto, in un attimo.</p> 
<p><A NAME="an_29:6">29:6</A>&nbsp;Sar&#224; una visitazione dell&#8217;Eterno degli eserciti con tuoni, terremoti e grandi rumori, con turbine, tempesta, con fiamma di fuoco divorante.</p> 
<p><A NAME="an_29:7">29:7</A>&nbsp;E la folla di tutte le nazioni che, marciano contro ad Ariel, di tutti quelli che attaccano lei e la sua cittadella, e la stringono da presso, sar&#224; come un sogno, come una visione notturna.</p> 
<p><A NAME="an_29:8">29:8</A>&nbsp;E come un affamato sogna ed ecco che mangia, poi si sveglia ed ha lo stomaco vuoto, e come una che ha sete sogna che beve, poi si sveglia ed eccolo stanco ed assetato, cos&#236; avverr&#224; della folla di tutte le nazioni che marciano contro al monte Sion.</p> 
<p><A NAME="an_29:9">29:9</A>&nbsp;Stupitevi pure&#8230; sarete stupiti! Chiudete pure gli occhi&#8230; diventerete ciechi! Costoro sono ubriachi, ma non di vino; barcollano, ma non per bevande spiritose.</p> 
<p><A NAME="an_29:10">29:10</A>&nbsp;E&#8217; l&#8217;Eterno che ha sparso su voi uno spirito di torpore; ha chiuso i vostri occhi (i profeti), ha velato i vostri capi (i veggenti).</p> 
<p><A NAME="an_29:11">29:11</A>&nbsp;Tutte le visioni profetiche son divenute per voi come le parole d&#8217;uno scritto sigillato che si desse a uno che sa leggere, dicendogli: "Ti prego, leggi questo!" il quale risponderebbe: "Non posso perch&#8217;&#232; sigillato!"</p> 
<p><A NAME="an_29:12">29:12</A>&nbsp;Ovvero come uno scritto che si desse ad uno che non sa leggere, dicendogli: "Ti prego, leggi questo!" il quale risponderebbe: "Non so leggere".</p> 
<p><A NAME="an_29:13">29:13</A>&nbsp;Il Signore ha detto: Giacch&#233; questo popolo s&#8217;avvicina a me colla bocca e mi onora con le labbra, mentre il suo cuore &#232; lungi da me e il timore che ha di me non &#232; altro che un comandamento imparato dagli uomini,</p> 
<p><A NAME="an_29:14">29:14</A>&nbsp;ecco ch&#8217;io continuer&#242; a fare tra questo popolo delle maraviglie, maraviglie su maraviglie; e la saviezza dei suoi savi perir&#224;, e l&#8217;intelligenza degl&#8217;intelligenti di esso sparir&#224;.</p> 
<p><A NAME="an_29:15">29:15</A>&nbsp;Guai a quelli che si ritraggono lungi dall&#8217;Eterno in luoghi profondi per nascondere i loro disegni, che fanno le opere loro nelle tenebre, e dicono: "Chi ci vede? chi ci conosce?"</p> 
<p><A NAME="an_29:16">29:16</A>&nbsp;Che perversit&#224; &#232; la vostra! Il vasaio sar&#224; egli reputato al par dell&#8217;argilla s&#236; che l&#8217;opera dica dell&#8217;operaio: "Ei non m&#8217;ha fatto?" s&#236; che il vaso dica al vasaio: "Non ci capisce nulla?"</p> 
<p><A NAME="an_29:17">29:17</A>&nbsp;Ancora un brevissimo tempo e il Libano sar&#224; mutato in un frutteto, e il frutteto sar&#224; considerato come una foresta.</p> 
<p><A NAME="an_29:18">29:18</A>&nbsp;In quel giorno, i sordi udranno le parole del libro, e, liberati dall&#8217;oscurit&#224; e dalle tenebre, gli occhi dei ciechi vedranno;</p> 
<p><A NAME="an_29:19">29:19</A>&nbsp;gli umili avranno abbondanza di gioia nell&#8217;Eterno, e i pi&#249; poveri tra gli uomini esulteranno nel Santo d&#8217;Israele.</p> 
<p><A NAME="an_29:20">29:20</A>&nbsp;Poich&#233; il violento sar&#224; scomparso, il beffardo non sar&#224; pi&#249;, e saran distrutti tutti quelli che vegliano per commettere iniquit&#224;,</p> 
<p><A NAME="an_29:21">29:21</A>&nbsp;che condannano un uomo per una parola, che tendon tranelli a chi difende le cause alla porta, e violano il diritto del giusto per un nulla.</p> 
<p><A NAME="an_29:22">29:22</A>&nbsp;Perci&#242; cos&#236; dice l&#8217;Eterno alla casa di Giacobbe, l&#8217;Eterno che riscatt&#242; Abrahamo: Giacobbe non avr&#224; pi&#249; da vergognarsi, e la sua faccia non impallidir&#224; pi&#249;.</p> 
<p><A NAME="an_29:23">29:23</A>&nbsp;Poich&#233; quando i suoi figliuoli vedranno in mezzo a loro l&#8217;opera delle mie mani, santificheranno il mio nome, santificheranno il Santo di Giacobbe, e temeranno grandemente l&#8217;Iddio d&#8217;Israele;</p> 
<p><A NAME="an_29:24">29:24</A>&nbsp;i traviati di spirito impareranno la saviezza, e i mormoratori accetteranno l&#8217;istruzione.</p> 
<p><A NAME="an_30:1">30:1</A>&nbsp;Guai, dice l&#8217;Eterno, ai figliuoli ribelli che forman dei disegni, ma senza di me, che contraggono alleanze, ma senza il mio spirito, per accumulare peccato su peccato;</p> 
<p><A NAME="an_30:2">30:2</A>&nbsp;che vanno gi&#249; in Egitto senz&#8217;aver consultato la mia bocca, per rifugiarsi sotto la protezione di Faraone, e cercar ricetto all&#8217;ombra dell&#8217;Egitto!</p> 
<p><A NAME="an_30:3">30:3</A>&nbsp;Ma la protezione di Faraone vi torner&#224; a confusione, e il ricetto all&#8217;ombra dell&#8217;Egitto, ad ignominia.</p> 
<p><A NAME="an_30:4">30:4</A>&nbsp;I principi di Giuda son gi&#224; a Tsoan, e i suoi ambasciatori son gi&#224; arrivati a Hanes;</p> 
<p><A NAME="an_30:5">30:5</A>&nbsp;ma tutti arrossiscono d&#8217;un popolo che a nulla giova loro, che non reca aiuto n&#233; giovamento alcuno, ma &#232; la loro onta e la loro vergogna.</p> 
<p><A NAME="an_30:6">30:6</A>&nbsp;E&#8217; pronto il carico delle bestie pel mezzogiorno; attraverso un paese di distretta e d&#8217;angoscia, donde vengono la leonessa e il leone, la vipera e il serpente ardente che vola, essi portan le loro ricchezze sul dorso degli asinelli e i loro tesori sulla gobba de&#8217; cammelli, a un popolo che non giover&#224; loro nulla.</p> 
<p><A NAME="an_30:7">30:7</A>&nbsp;Poich&#233; il soccorso dell&#8217;Egitto &#232; un soffio, una vanit&#224;; per questo io chiamo quel paese: "Gran rumore per nulla".</p> 
<p><A NAME="an_30:8">30:8</A>&nbsp;Or vieni e traccia queste cose in loro presenza sopra una tavola, e scrivile in un libro, perch&#233; rimangono per i d&#236; a venire, sempre, in perpetuo.</p> 
<p><A NAME="an_30:9">30:9</A>&nbsp;Giacch&#233; questo &#232; un popolo ribelle, son de&#8217; figliuoli bugiardi, de&#8217; figliuoli che non vogliono ascoltare la legge dell&#8217;Eterno,</p> 
<p><A NAME="an_30:10">30:10</A>&nbsp;che dicono ai veggenti: "Non vedete!" e a quelli che han delle visioni: "Non ci annunziate visioni di cose vere! Diteci delle cose piacevoli, profetateci delle chimere!</p> 
<p><A NAME="an_30:11">30:11</A>&nbsp;Uscite fuor di strada, abbandonate il sentiero retto, toglieteci d&#8217;innanzi agli occhi il Santo d&#8217;Israele!"</p> 
<p><A NAME="an_30:12">30:12</A>&nbsp;Perci&#242; cos&#236; dice il Santo d&#8217;Israele: Giacch&#233; voi disprezzate questa parola e confidate nell&#8217;oppressione e nelle vie oblique, e ne fate il vostro appoggio,</p> 
<p><A NAME="an_30:13">30:13</A>&nbsp;questa iniquit&#224; sar&#224; per voi come una breccia che minaccia rovina, che fa pancia in un alto muro, il cui crollo avviene a un tratto, in un istante</p> 
<p><A NAME="an_30:14">30:14</A>&nbsp;e che si spezza come si spezza un vaso del vasaio che uno frantuma senza piet&#224;, e tra i rottami del quale non si trova frammento che serva a prender del fuoco dal focolare o ad attinger dell&#8217;acqua dalla cisterna.</p> 
<p><A NAME="an_30:15">30:15</A>&nbsp;Poich&#233; cos&#236; avea detto il Signore, l&#8217;Eterno, il Santo d&#8217;Israele: Nel tornare a me e nel tenervi in riposo star&#224; la vostra salvezza; nella calma e nella fiducia star&#224; la vostra forza; ma voi non l&#8217;avete voluto!</p> 
<p><A NAME="an_30:16">30:16</A>&nbsp;Avete detto: "No, noi galopperemo sui nostri cavalli!" E per questo galopperete!&#8230; E: "Cavalcheremo su veloci destrieri!" E per questo quelli che v&#8217;inseguiranno saranno veloci!&#8230;</p> 
<p><A NAME="an_30:17">30:17</A>&nbsp;Mille di voi fuggiranno alla minaccia d&#8217;uno solo; alla minaccia di cinque vi darete alla fuga, finch&#233; rimaniate come un palo in vetta a un monte, come un&#8217;antenna sopra un colle.</p> 
<p><A NAME="an_30:18">30:18</A>&nbsp;Perci&#242; l&#8217;Eterno aspetter&#224; onde farvi grazia, poi si lever&#224; per aver compassione di voi; poich&#233; l&#8217;Eterno &#232; un Dio di giustizia. Beati tutti quelli che sperano in lui!</p> 
<p><A NAME="an_30:19">30:19</A>&nbsp;Perocch&#233;, o popolo di Sion che abiti a Gerusalemme, tu non piangerai pi&#249;! Ei, certo, ti far&#224; grazia, all&#8217;udire il tuo grido; tosto che t&#8217;avr&#224; udito, ti risponder&#224;.</p> 
<p><A NAME="an_30:20">30:20</A>&nbsp;E il Signore vi dar&#224;, s&#236;, del pane d&#8217;angoscia e dell&#8217;acqua d&#8217;oppressione, ma quei che t&#8217;ammaestrano non dovran pi&#249; nascondersi; e i tuoi occhi vedranno chi t&#8217;ammaestra;</p> 
<p><A NAME="an_30:21">30:21</A>&nbsp;e quando andrete a destra o quando andrete a sinistra, le tue orecchie udranno dietro a te una voce che dir&#224;: "Questa &#232; la via; camminate per essa!"</p> 
<p><A NAME="an_30:22">30:22</A>&nbsp;E considererete come cose contaminate le vostre immagini scolpite ricoperte d&#8217;argento, e le vostre immagini fuse rivestite d&#8217;oro; le getterete vie come una cosa impura, "Fuori di qui" direte loro!</p> 
<p><A NAME="an_30:23">30:23</A>&nbsp;Egli ti dar&#224; la pioggia per la semenza di cui avrai seminato il suolo, e il pane, che il suolo produrr&#224; saporito ed abbondante; e, in quel giorno, il tuo bestiame pascoler&#224; in vasti pascoli;</p> 
<p><A NAME="an_30:24">30:24</A>&nbsp;i buoi e gli asini che lavoran la terra mangeranno foraggi salati, ventilati con la pala e il ventilabro.</p> 
<p><A NAME="an_30:25">30:25</A>&nbsp;Sopra ogni alto monte e sopra ogni elevato colle vi saranno ruscelli, acque correnti, nel giorno del gran massacro, quando cadran le torri.</p> 
<p><A NAME="an_30:26">30:26</A>&nbsp;La luce della luna sar&#224; come la luce del sole, e la luce del sole sar&#224; sette volte pi&#249; viva, come la luce di sette giorni assieme, nel giorno che l&#8217;Eterno fascer&#224; la ferita del suo popolo e guarir&#224; la piaga da lui fatta con le sue percosse.</p> 
<p><A NAME="an_30:27">30:27</A>&nbsp;Ecco, il nome dell&#8217;Eterno viene da lungi; la sua ira &#232; ardente, grande n&#8217;&#232; la conflagrazione; le sue labbra son piene d&#8217;indignazione, la sua lingua &#232; come un fuoco divorante;</p> 
<p><A NAME="an_30:28">30:28</A>&nbsp;il suo fiato &#232; come un torrente che straripa, che arriva fino al collo. Ei viene a vagliar le nazioni col vaglio della distruzione, e a metter, tra le mascelle dei popoli, un freno che li faccia fuorviare.</p> 
<p><A NAME="an_30:29">30:29</A>&nbsp;Allora intonerete de&#8217; canti, come la notte quando si celebra una festa; e avrete la gioia nel cuore, come colui che cammina al suon del flauto per andare al monte dell&#8217;Eterno, alla Roccia d&#8217;Israele.</p> 
<p><A NAME="an_30:30">30:30</A>&nbsp;E l&#8217;Eterno far&#224; udire la sua voce maestosa, e mostrer&#224; come colpisce col suo braccio nel suo furore della sua ira, tra le fiamme d&#8217;un fuoco divorante, in mezzo alla tempesta, a un diluvio di pioggia, a una gragnuola di sassi.</p> 
<p><A NAME="an_30:31">30:31</A>&nbsp;Poich&#233;, alla voce dell&#8217;Eterno, l&#8217;Assiro sar&#224; costernato; l&#8217;Eterno lo colpir&#224; col suo bastone;</p> 
<p><A NAME="an_30:32">30:32</A>&nbsp;ed ogni passaggio del flagello destinatogli che l&#8217;Eterno gli far&#224; piombare addosso, sar&#224; accompagnato dal suono di tamburelli e di cetre; l&#8217;Eterno combatter&#224; contro di lui a colpi raddoppiati.</p> 
<p><A NAME="an_30:33">30:33</A>&nbsp;Poich&#233;, da lungo tempo Tofet &#232; preparato; &#232; pronto anche per il re; &#232; profondo ed ampio; sul suo rogo v&#8217;&#232; del fuoco e legna in abbondanza; il soffio dell&#8217;Eterno, come un torrente di zolfo, sta per accenderlo.</p> 
<p><A NAME="an_31:1">31:1</A>&nbsp;Guai a quelli che scendono in Egitto in cerca di soccorso, e s&#8217;appoggian su cavalli; e confidano nei carri perch&#233; son numerosi; e ne&#8217; cavalieri, perch&#233; molto potenti, ma non guardano al Santo d&#8217;Israele, e non cercano l&#8217;Eterno!</p> 
<p><A NAME="an_31:2">31:2</A>&nbsp;Eppure, anch&#8217;Egli &#232; savio; fa venire il male, e non revoca le sue parole; ma insorge contro la casa de&#8217; malvagi, e contro il soccorso degli artefici d&#8217;iniquit&#224;.</p> 
<p><A NAME="an_31:3">31:3</A>&nbsp;Or gli Egiziani son uomini, e non Dio; i loro cavalli son carne, e non spirito; e quando l&#8217;Eterno stender&#224; la sua mano, il protettore inciamper&#224;, cadr&#224; il protetto, e periranno tutti assieme.</p> 
<p><A NAME="an_31:4">31:4</A>&nbsp;Poich&#233; cos&#236; m&#8217;ha detto l&#8217;Eterno: Come il leone o il leoncello rugge sulla sua preda, e bench&#233; una folla di pastori gli sia chiamata contro non si spaventa alla lor voce n&#233; si lascia intimidire dallo strepito che fanno, cos&#236; scender&#224; l&#8217;Eterno degli eserciti a combattere sul monte Sion e sul suo colle.</p> 
<p><A NAME="an_31:5">31:5</A>&nbsp;Come gli uccelli spiegan l&#8217;ali sulla loro nidiata, cos&#236; l&#8217;Eterno degli eserciti protegger&#224; Gerusalemme; la protegger&#224;, la liberer&#224;, la risparmier&#224;, la far&#224; scampare.</p> 
<p><A NAME="an_31:6">31:6</A>&nbsp;Tornate a colui dal quale vi siete cos&#236; profondamente allontanati, o figliuoli d&#8217;Israele!</p> 
<p><A NAME="an_31:7">31:7</A>&nbsp;Poich&#233;, in quel giorno, ognuno getter&#224; via i suoi idoli d&#8217;argento e i suoi idoli d&#8217;oro, che le vostre proprie mani han fatti per peccare.</p> 
<p><A NAME="an_31:8">31:8</A>&nbsp;Allora l&#8217;Assiro cadr&#224; per una spada non d&#8217;uomo, e una spada, che non &#232; d&#8217;uomo, lo divorer&#224;; ed ei fuggir&#224; d&#8217;innanzi alla spada, e i suoi giovani saranno asserviti.</p> 
<p><A NAME="an_31:9">31:9</A>&nbsp;La sua r&#242;cca fuggir&#224; spaventata, e i suoi principi saranno atterriti dinanzi al vessillo, dice l&#8217;Eterno che ha il suo fuoco in Sion e la sua fornace in Gerusalemme.</p> 
<p><A NAME="an_32:1">32:1</A>&nbsp;Ecco, un re regner&#224; secondo giustizia, e i principi governeranno con equit&#224;.</p> 
<p><A NAME="an_32:2">32:2</A>&nbsp;Ognun d&#8217;essi sar&#224; come un riparo dal vento, come un rifugio contro l&#8217;uragano, come de&#8217; corsi d&#8217;acqua in luogo arido, come l&#8217;ombra d&#8217;una gran roccia in una terra che langue.</p> 
<p><A NAME="an_32:3">32:3</A>&nbsp;Gli occhi di quei che veggono non saranno pi&#249; accecati, e gli orecchi di quei che odono staranno attenti.</p> 
<p><A NAME="an_32:4">32:4</A>&nbsp;Il cuore degli inconsiderati capir&#224; la saviezza, e la lingua dei balbuzienti parler&#224; spedita e distinta.</p> 
<p><A NAME="an_32:5">32:5</A>&nbsp;Lo scellerato non sar&#224; pi&#249; chiamato nobile, e l&#8217;impostore non sar&#224; pi&#249; chiamato magnanimo.</p> 
<p><A NAME="an_32:6">32:6</A>&nbsp;Poich&#233; lo scellerato proferisce scelleratezze e il suo cuore si d&#224; all&#8217;iniquit&#224; per commettere cose empie e dir cose malvage contro l&#8217;Eterno; per lasciar vuota l&#8217;anima di chi ha fame, e far mancar la bevanda a chi ha sete.</p> 
<p><A NAME="an_32:7">32:7</A>&nbsp;Le armi dell&#8217;impostore sono malvage; ei forma criminosi disegni per distruggere il misero con parole bugiarde, e il bisognoso quando afferma il giusto.</p> 
<p><A NAME="an_32:8">32:8</A>&nbsp;Ma l&#8217;uomo nobile forma nobile disegni, e sorge a pro di nobile cose.</p> 
<p><A NAME="an_32:9">32:9</A>&nbsp;O donne spensierate, levatevi, e ascoltate la mia voce! O figlie troppo fiduciose, porgete orecchio alla mia parola!</p> 
<p><A NAME="an_32:10">32:10</A>&nbsp;Fra una anno e qualche giorno, voi tremerete, o donne troppo fiduciose, poich&#233; la vendemmia &#232; ita, e non si far&#224; raccolta.</p> 
<p><A NAME="an_32:11">32:11</A>&nbsp;Abbiate spavento, o donne spensierate! tremate, o troppo fiduciose! Spogliatevi, nudatevi, cingetevi di cilicio i fianchi,</p> 
<p><A NAME="an_32:12">32:12</A>&nbsp;picchiandovi il seno a motivo dei campi gi&#224; cos&#236; belli, e delle vigne gi&#224; cos&#236; feconde.</p> 
<p><A NAME="an_32:13">32:13</A>&nbsp;Sulla terra del mio popolo, cresceranno pruni e rovi; s&#236;, su tutte le case di piacere della citt&#224; gioconda.</p> 
<p><A NAME="an_32:14">32:14</A>&nbsp;Poich&#233; il palazzo sar&#224; abbandonato, la citt&#224; rumorosa sar&#224; resa deserta, la collina e la torre saran per sempre ridotte in caverne, in luogo di spasso per gli on&#224;gri e di pascolo pe&#8217; greggi,</p> 
<p><A NAME="an_32:15">32:15</A>&nbsp;finch&#233; su noi sia sparso lo spirito dall&#8217;alto e il deserto divenga un frutteto, e il frutteto sia considerato come una foresta.</p> 
<p><A NAME="an_32:16">32:16</A>&nbsp;Allora l&#8217;equit&#224; abiter&#224; nel deserto, e la giustizia avr&#224; la sua dimora nel frutteto.</p> 
<p><A NAME="an_32:17">32:17</A>&nbsp;Il frutto della giustizia sar&#224; la pace, e l&#8217;effetto della giustizia, tranquillit&#224; e sicurezza per sempre.</p> 
<p><A NAME="an_32:18">32:18</A>&nbsp;Il mio popolo abiter&#224; in un soggiorno di pace, in dimore sicure, in quieti luoghi di riposo.</p> 
<p><A NAME="an_32:19">32:19</A>&nbsp;Ma la foresta cadr&#224; sotto la grandine, e la citt&#224; sar&#224; profondamente abbassata.</p> 
<p><A NAME="an_32:20">32:20</A>&nbsp;Beati voi che seminate in riva a tutte le acque, e che lasciate andar libero il pi&#232; del bove e dell&#8217;asino!</p> 
<p><A NAME="an_33:1">33:1</A>&nbsp;Guai a te che devasti, e non sei stato devastato! che sei perfido, e non t&#8217;&#232; stata usata perfidia! Quand&#8217;avrai finito di devastare sarai devastato; quand&#8217;avrai finito d&#8217;esser perfido, ti sar&#224; usata perfidia.</p> 
<p><A NAME="an_33:2">33:2</A>&nbsp;O Eterno, abbi piet&#224; di noi! Noi speriamo in te. Sii tu il braccio del popolo ogni mattina, la nostra salvezza in tempo di distretta!</p> 
<p><A NAME="an_33:3">33:3</A>&nbsp;Alla tua voce tonante fuggono i popoli, quando tu sorgi si disperdon le nazioni.</p> 
<p><A NAME="an_33:4">33:4</A>&nbsp;Il vostro bottino sar&#224; mietuto, come miete il bruco; altri vi si precipiter&#224; sopra, come si precipita la locusta.</p> 
<p><A NAME="an_33:5">33:5</A>&nbsp;L&#8217;Eterno &#232; esaltato perch&#233; abita in alto; egli riempie Sion di equit&#224; e di giustizia.</p> 
<p><A NAME="an_33:6">33:6</A>&nbsp;I tuoi giorni saranno resi sicuri; la saviezza e la conoscenza sono una ricchezza di liberazione, il timor dell&#8217;Eterno &#232; il tesoro di Sion.</p> 
<p><A NAME="an_33:7">33:7</A>&nbsp;Ecco, i loro eroi gridan di fuori, i messaggeri di pace piangono amaramente.</p> 
<p><A NAME="an_33:8">33:8</A>&nbsp;Le strade son deserte, nessun passa pi&#249; per le vie. Il nemico ha rotto il patto, disprezza la citt&#224;, non tiene in alcun conto gli uomini.</p> 
<p><A NAME="an_33:9">33:9</A>&nbsp;Il paese &#232; nel lutto e langue; il Libano si vergogna ed intristisce; Saron &#232; come un deserto, Basan e Carmel han perduto il fogliame.</p> 
<p><A NAME="an_33:10">33:10</A>&nbsp;Ora mi lever&#242;, dice l&#8217;Eterno; ora sar&#242; esaltato, ora m&#8217;erger&#242; in alto.</p> 
<p><A NAME="an_33:11">33:11</A>&nbsp;Voi avete concepito pula, e partorirete stoppia; il vostro fiato &#232; un fuoco che vi divorer&#224;.</p> 
<p><A NAME="an_33:12">33:12</A>&nbsp;I popoli saranno come fornaci da calce, come rovi tagliati, che si d&#224;nno alle fiamme.</p> 
<p><A NAME="an_33:13">33:13</A>&nbsp;O voi che siete lontani, udite quello che ho fatto! e voi che siete vicini, riconoscete la mia potenza!</p> 
<p><A NAME="an_33:14">33:14</A>&nbsp;I peccatori son presi da spavento in Sion, un tremito s&#8217;&#232; impadronito degli empi: "Chi di noi potr&#224; resistere al fuoco divorante? Chi di noi potr&#224; resistere alle fiamme eterne?"</p> 
<p><A NAME="an_33:15">33:15</A>&nbsp;Colui che cammina per le vie della giustizia, e parla rettamente; colui che sprezza i guadagni estorti, che scuote le mani per non accettar regali, che si tura gli orecchi per non udir parlar di sangue, e chiude gli occhi per non vedere il male.</p> 
<p><A NAME="an_33:16">33:16</A>&nbsp;Quegli dimorer&#224; in luoghi elevati, le rocche fortificate saranno il suo rifugio; il suo pane gli sar&#224; dato, la sua acqua gli sar&#224; assicurata.</p> 
<p><A NAME="an_33:17">33:17</A>&nbsp;Gli occhi tuoi mireranno il re nella sua bellezza, contempleranno il paese, che si estende lontano.</p> 
<p><A NAME="an_33:18">33:18</A>&nbsp;Il tuo cuore mediter&#224; sui terrori passati: "Dov&#8217;&#232; il commissario? dove colui che pesava il denaro? dove colui che teneva il conto delle torri?"</p> 
<p><A NAME="an_33:19">33:19</A>&nbsp;Tu non lo vedrai pi&#249; quel popolo feroce, quel popolo dal linguaggio oscuro che non s&#8217;intende, che balbetta una lingua che non si capisce.</p> 
<p><A NAME="an_33:20">33:20</A>&nbsp;Mira Sion, la citt&#224; delle nostre solennit&#224;! I tuoi occhi vedranno Gerusalemme, soggiorno tranquillo, tenda che non sar&#224; mai trasportata, i cui piuoli non saran mai divelti, il cui cordame non sar&#224; mai strappato.</p> 
<p><A NAME="an_33:21">33:21</A>&nbsp;Quivi l&#8217;Eterno sta per noi in tutta la sua maest&#224;, in luogo di torrenti e di larghi fiumi, dove non giunge nave da remi, dove non passa potente vascello.</p> 
<p><A NAME="an_33:22">33:22</A>&nbsp;Poich&#233; l&#8217;Eterno &#232; il nostro giudice, l&#8217;Eterno &#232; il nostro legislatore, l&#8217;Eterno &#232; il nostro re, egli &#232; colui che ci salva.</p> 
<p><A NAME="an_33:23">33:23</A>&nbsp;I tuoi cordami, o nemico, son rallentati, non tengon pi&#249; fermo in pi&#232; l&#8217;albero, e non spiegan pi&#249; le vele. Allora si partir&#224; la preda d&#8217;un ricco bottino; gli stessi zoppi prenderanno parte la saccheggio.</p> 
<p><A NAME="an_33:24">33:24</A>&nbsp;Nessun abitante dir&#224;: "Io son malato". Il popolo che abita Sion ha ottenuto il perdono della sua iniquit&#224;.</p> 
<p><A NAME="an_34:1">34:1</A>&nbsp;Accostatevi, nazioni, per ascoltare! e voi, popoli, state attenti! Ascolti la terra con ci&#242; che la riempie, e il mondo con tutto ci&#242; che produce!</p> 
<p><A NAME="an_34:2">34:2</A>&nbsp;Poich&#233; l&#8217;Eterno &#232; indignato contro tutte le nazioni, &#232; adirato contro tutti i loro eserciti; ei le vota allo sterminio, le d&#224; in bal&#236;a alla strage.</p> 
<p><A NAME="an_34:3">34:3</A>&nbsp;I loro uccisi son gettati via, i loro cadaveri esalan fetore, e i monti si sciolgono nel loro sangue.</p> 
<p><A NAME="an_34:4">34:4</A>&nbsp;Tutto l&#8217;esercito del cielo si dissolve; i cieli sono arrotolati come un libro, e tutto il loro esercito cade, come cade la foglia dalla vite, come cade il fogliame morto dal fico.</p> 
<p><A NAME="an_34:5">34:5</A>&nbsp;La mia spada s&#8217;&#232; inebriata nel cielo; ecco, essa sta per piombare su Edom, sul popolo che ho votato allo sterminio, per farne giustizia.</p> 
<p><A NAME="an_34:6">34:6</A>&nbsp;La spada dell&#8217;Eterno &#232; piena di sangue, &#232; coperta di grasso, di sangue d&#8217;agnelli e di capri, di grasso d&#8217;arnioni di montoni; poich&#233; l&#8217;Eterno fa un sacrifizio a Botsra, e un gran macello nel paese d&#8217;Edom.</p> 
<p><A NAME="an_34:7">34:7</A>&nbsp;Cadon con quelli i bufali, i giovenchi ed i tori; il loro suolo &#232; inebriato di sangue, la loro polvere &#232; impregnata di grasso.</p> 
<p><A NAME="an_34:8">34:8</A>&nbsp;Poich&#233; &#232; il giorno della vendetta dell&#8217;Eterno, l&#8217;anno della retribuzione per la causa di Sion.</p> 
<p><A NAME="an_34:9">34:9</A>&nbsp;I torrenti d&#8217;Edom saran mutati in pece, e la sua polvere in zolfo, e la sua terra diventer&#224; pece ardente.</p> 
<p><A NAME="an_34:10">34:10</A>&nbsp;Non si spegner&#224; n&#233; notte n&#233; giorno, il fumo ne salir&#224; in perpetuo; d&#8217;et&#224; in et&#224; rimarr&#224; deserta, nessuno vi passer&#224; mai pi&#249;.</p> 
<p><A NAME="an_34:11">34:11</A>&nbsp;Il pellicano e il porcospino ne prenderanno possesso, la civetta ed il corvo v&#8217;abiteranno; l&#8217;Eterno vi stender&#224; la corda della desolazione, il livello del deserto.</p> 
<p><A NAME="an_34:12">34:12</A>&nbsp;Quanto ai suoi nobili, non ve ne saran pi&#249; per proclamare un re, e tutti i suoi principi saran ridotti a nulla.</p> 
<p><A NAME="an_34:13">34:13</A>&nbsp;Nei suoi palazzi cresceranno le spine; nelle sue fortezze, le ortiche ed i cardi; diventer&#224; una dimora di sciacalli, un chiuso per gli struzzi.</p> 
<p><A NAME="an_34:14">34:14</A>&nbsp;Le bestie del deserto vi s&#8217;incontreranno coi cani selvatici, il satiro vi chiamer&#224; il compagno; quivi lo spettro notturno far&#224; la sua dimora, e vi trover&#224; il suo luogo di riposo.</p> 
<p><A NAME="an_34:15">34:15</A>&nbsp;Quivi il serpente far&#224; il suo nido, deporr&#224; le sue uova, le cover&#224;, e raccoglier&#224; i suoi piccini sotto di s&#233;; quivi si raccoglieranno gli avvoltoi, l&#8217;uno chiamando l&#8217;altro.</p> 
<p><A NAME="an_34:16">34:16</A>&nbsp;cercate nel libro dell&#8217;Eterno, e leggete; nessuna di quelle bestie vi mancher&#224;; nessuna sar&#224; privata della sua compagna; poich&#233; la sua bocca l&#8217;ha comandato, e il suo soffio li raduner&#224;.</p> 
<p><A NAME="an_34:17">34:17</A>&nbsp;Egli stesso ha tirato a sorte per essi, e la sua mano ha diviso tra loro con la corda il paese; quelli ne avranno il possesso in perpetuo, v&#8217;abiteranno d&#8217;et&#224; in et&#224;.</p> 
<p><A NAME="an_35:1">35:1</A>&nbsp;Il deserto e la terra arida si rallegreranno, la solitudine gioir&#224; e fiorir&#224; come la rosa;</p> 
<p><A NAME="an_35:2">35:2</A>&nbsp;si coprir&#224; di fiori e festegger&#224; con giubilo e canti d&#8217;esultanza; le sar&#224; data la gloria del Libano, la magnificenza del Carmel e di Saron. Essi vedranno la gloria dell&#8217;Eterno, la magnificenza del nostro Dio.</p> 
<p><A NAME="an_35:3">35:3</A>&nbsp;Fortificate le mani infiacchite, raffermate le ginocchia vacillanti!</p> 
<p><A NAME="an_35:4">35:4</A>&nbsp;Dite a quelli che hanno il cuore smarrito: "Siate forti, non temete!" Ecco il vostro Dio! Verr&#224; la vendetta, la retribuzione di Dio; verr&#224; egli stesso a salvarvi.</p> 
<p><A NAME="an_35:5">35:5</A>&nbsp;Allora s&#8217;apriranno gli occhi dei ciechi, e saranno sturati gli orecchi de&#8217; sordi;</p> 
<p><A NAME="an_35:6">35:6</A>&nbsp;allora lo zoppo salter&#224; come un cervo, e la lingua del muto canter&#224; di gioia; perch&#233; delle acque sgorgheranno nel deserto, e de&#8217; torrenti nella solitudine;</p> 
<p><A NAME="an_35:7">35:7</A>&nbsp;il miraggio diventer&#224; un lago, e il suolo assetato, un luogo di sorgenti d&#8217;acqua; nel ricetto che accoglieva gli sciacalli s&#8217;avr&#224; un luogo da canne e da giunchi.</p> 
<p><A NAME="an_35:8">35:8</A>&nbsp;Quivi sar&#224; una strada maestra, una via che sar&#224; chiamata "la via santa"; nessun impuro vi passer&#224;; essa sar&#224; per quelli soltanto; quei che la seguiranno, anche gl&#8217;insensati, non potranno smarrirvisi.</p> 
<p><A NAME="an_35:9">35:9</A>&nbsp;In quella via non ci saranno leoni; nessuna bestia feroce vi metter&#224; piede o vi apparir&#224;; ma vi cammineranno i redenti;</p> 
<p><A NAME="an_35:10">35:10</A>&nbsp;e i riscattati dall&#8217;Eterno torneranno, verranno a Sion con canti di gioia; un&#8217;allegrezza eterna coroner&#224; il loro capo; otterranno gioia e letizia, e il dolore ed il gemito fuggiranno.</p> 
<p><A NAME="an_36:1">36:1</A>&nbsp;Or avvenne, il quattordicesimo anno del re Ezechia, che Sennacherib, re d&#8217;Assiria, sal&#236; contro tutte le citt&#224; fortificate di Giuda, e le prese.</p> 
<p><A NAME="an_36:2">36:2</A>&nbsp;E il re d&#8217;Assiria mand&#242; Rabshake da Lakis a Gerusalemme al re Ezechia con un grande esercito; e Rabshake si ferm&#242; presso l&#8217;acquedotto dello stagno superiore, sulla strada del campo gualchieraio.</p> 
<p><A NAME="an_36:3">36:3</A>&nbsp;Allora Eliakim, figliuolo di Hilkia, prefetto del palazzo, Scebna, il segretario, e Joah, figliuolo d&#8217;Asaf, l&#8217;archivista, si recarono da lui.</p> 
<p><A NAME="an_36:4">36:4</A>&nbsp;E Rabshake disse loro: "Dite a Ezechia: Cos&#236; parla il gran re, il re d&#8217;Assiria: Che fiducia &#232; cotesta che tu hai?</p> 
<p><A NAME="an_36:5">36:5</A>&nbsp;Io te lo dico; non sono che le parole delle labbra; per la guerra ci vuol prudenza e forza; ora, in chi hai tu riposta la tua fiducia per ribellarti a me?</p> 
<p><A NAME="an_36:6">36:6</A>&nbsp;Ecco, tu confidi nell&#8217;Egitto, in quel sostegno di canna rotta, ch&#8217;entra nella mano e la fora a chi vi s&#8217;appoggia; tal &#232; Faraone, re d&#8217;Egitto, per tutti quelli che confidano in lui.</p> 
<p><A NAME="an_36:7">36:7</A>&nbsp;E se mi dici: Noi confidiamo nell&#8217;Eterno, nel nostro Dio, non &#232; egli quello stesso di cui Ezechia ha soppresso gli alti luoghi e gli altari, dicendo a Giuda e a Gerusalemme: Vi prostrerete dinanzi a questo altare qui?</p> 
<p><A NAME="an_36:8">36:8</A>&nbsp;Or dunque fa&#8217; una scommessa col mio signore, il re d&#8217;Assiria: io ti dar&#242; duemila cavalli, se tu puoi fornire tanti cavalieri da montarli.</p> 
<p><A NAME="an_36:9">36:9</A>&nbsp;E come potresti tu far voltar le spalle a un solo capitano fra i minimi servi del mio signore? Ma tu confidi nell&#8217;Egitto per avere de&#8217; carri e dei cavalieri.</p> 
<p><A NAME="an_36:10">36:10</A>&nbsp;E d&#8217;altronde &#232; egli forse senza il voler dell&#8217;Eterno ch&#8217;io son salito contro questo paese per distruggerlo? E&#8217; stato l&#8217;Eterno che m&#8217;ha detto: Sali contro questo paese e distruggilo!"</p> 
<p><A NAME="an_36:11">36:11</A>&nbsp;Allora Eliakim, Scebna e Joah dissero a Rabshake: "Deh! parla ai tuoi servi in lingua aramaica, poich&#233; noi la intendiamo; e non in lingua giudaica, in guisa che il popolo ch&#8217;&#232; sulle mura l&#8217;oda".</p> 
<p><A NAME="an_36:12">36:12</A>&nbsp;Ma Rabshake rispose: "Il mio signore m&#8217;ha egli forse mandato a dire queste parole al tuo signore e a te? Non m&#8217;ha egli mandato a dirle a questi uomini che stanno sulle mura, e che presto saran ridotti a mangiare i loro escrementi e a bere la loro orina con voi?"</p> 
<p><A NAME="an_36:13">36:13</A>&nbsp;Poi Rabshake si lev&#242; in piedi e grid&#242; con forte voce in lingua giudaica: "Ascoltate le parole del gran re, del re d&#8217;Assiria!</p> 
<p><A NAME="an_36:14">36:14</A>&nbsp;Cos&#236; parla il re: Ezechia non v&#8217;inganni, perch&#8217;egli non vi potr&#224; liberare;</p> 
<p><A NAME="an_36:15">36:15</A>&nbsp;n&#233; vi faccia Ezechia riporre la vostra fiducia nell&#8217;Eterno, dicendo: L&#8217;Eterno ci liberer&#224; di certo; questa citt&#224; non sar&#224; data nelle mani del re d&#8217;Assiria.</p> 
<p><A NAME="an_36:16">36:16</A>&nbsp;Non date retta ad Ezechia, perch&#233; cos&#236; dice il re d&#8217;Assiria: Fate la pace con me, arrendetevi, e ciascun di voi manger&#224; della sua vite e del suo fico, e berr&#224; dell&#8217;acqua della sua cisterna,</p> 
<p><A NAME="an_36:17">36:17</A>&nbsp;finch&#8217;io venga a menarvi in un paese simile al vostro: paese di grano e di vino, paese di pane e di vigne.</p> 
<p><A NAME="an_36:18">36:18</A>&nbsp;Guardate ch&#8217;Ezechia non vi seduca, dicendo: L&#8217;Eterno ci liberer&#224;. Ha qualcuno degli d&#232;i delle nazioni potuto liberare il suo paese dalle mani del re d&#8217;Assiria?</p> 
<p><A NAME="an_36:19">36:19</A>&nbsp;Dove sono gli d&#232;i di Hamath e d&#8217;Arpad? Dove sono gli d&#232;i di Sefarvaim? Hanno essi forse liberata Samaria dalle mie mani?</p> 
<p><A NAME="an_36:20">36:20</A>&nbsp;Fra tutti gli d&#232;i di quei paesi, quali son quelli che abbian liberato il loro paese dalle mie mani? E l&#8217;Eterno avrebbe a liberare Gerusalemme dalle mie mani?"</p> 
<p><A NAME="an_36:21">36:21</A>&nbsp;E quelli si tacquero e non risposero verbo, perch&#233; il re aveva dato quest&#8217;ordine: "Non gli rispondete".</p> 
<p><A NAME="an_36:22">36:22</A>&nbsp;Ed Eliakim, figliuolo di Hilkia, prefetto del palazzo, Scebna, il segretario, e Joah, figliuolo d&#8217;Asaf, l&#8217;archivista, vennero ad Ezechia con le vesti stracciate, e gli riferirono le parole di Rabshake.</p> 
<p><A NAME="an_37:1">37:1</A>&nbsp;Quando il re Ezechia ebbe udito questo, si stracci&#242; le vesti, si copr&#236; di un sacco, ed entr&#242; nella casa dell&#8217;Eterno.</p> 
<p><A NAME="an_37:2">37:2</A>&nbsp;E mand&#242; Eliakim, prefetto del palazzo, Scebna, il segretario, e i pi&#249; anziani dei sacerdoti, coperti dei sacchi, al profeta Isaia, figliuolo di Amots, i quali gli dissero:</p> 
<p><A NAME="an_37:3">37:3</A>&nbsp;"Cos&#236; parla Ezechia: Questo giorno &#232; giorno d&#8217;angoscia, di castigo e d&#8217;onta; poich&#233; i figliuoli sono giunti al punto d&#8217;uscir dal seno materno, e manca la forza per partorire.</p> 
<p><A NAME="an_37:4">37:4</A>&nbsp;Forse, l&#8217;Eterno, il tuo Dio, ha udite le parole di Rabshake, il quale il re d&#8217;Assiria, suo signore, ha mandato a oltraggiare l&#8217;Iddio vivente; e forse l&#8217;Eterno, il tuo Dio, punir&#224; le parole che ha udite. Fa&#8217; dunque salire a Dio una preghiera per il residuo del popolo che sussiste ancora".</p> 
<p><A NAME="an_37:5">37:5</A>&nbsp;I servi del re Ezechia si recaron dunque da Isaia.</p> 
<p><A NAME="an_37:6">37:6</A>&nbsp;E Isaia disse loro: "Dite al vostro signore: Cos&#236; parla l&#8217;Eterno: Non temere per le parole che hai udite, con le quali i servi del re d&#8217;Assiria m&#8217;hanno oltraggiato.</p> 
<p><A NAME="an_37:7">37:7</A>&nbsp;Ecco, io stesso metter&#242; in lui un tale spirito che, all&#8217;udire una certa notizia, egli torner&#224; nel suo paese; e io lo far&#242; cader di spada nel suo paese".</p> 
<p><A NAME="an_37:8">37:8</A>&nbsp;Or Rabshake se ne torn&#242;, e trov&#242; il re d&#8217;Assiria che assediava Libna; poich&#233; avea saputo che il suo signore era partito da Lakis.</p> 
<p><A NAME="an_37:9">37:9</A>&nbsp;Allora il re d&#8217;Assiria ricevette questa notizia, concernente Tirhaka, re d&#8217;Etiopia: "Egli s&#8217;&#232; messo in marcia per farti guerra". E com&#8217;ebbe udito questo, invi&#242; de&#8217; messi ad Ezechia, con questo messaggio:</p> 
<p><A NAME="an_37:10">37:10</A>&nbsp;"Dite cos&#236; a Ezechia, re di Giuda: il tuo Dio, nel quale confidi, non t&#8217;inganni dicendo: Gerusalemme non sar&#224; data nelle mani del re d&#8217;Assiria.</p> 
<p><A NAME="an_37:11">37:11</A>&nbsp;Ecco, tu hai udito quello che i re d&#8217;Assiria hanno fatto a tutti gli altri paesi, votandoli allo sterminio; e tu ne scamperesti?</p> 
<p><A NAME="an_37:12">37:12</A>&nbsp;Gli d&#232;i delle nazioni che i miei padri distrussero, gli d&#232;i di Gozan, di Charan, di Retsef, e de&#8217; figliuoli di Eden che sono a Telassar, valsero essi a liberarle?</p> 
<p><A NAME="an_37:13">37:13</A>&nbsp;Dove sono il re di Hamath, il re d&#8217;Arpad, e il re della citt&#224; di Sefarvaim, e quelli di Hena e d&#8217;Ivva?"</p> 
<p><A NAME="an_37:14">37:14</A>&nbsp;Ezechia presa la lettera dalla mani de&#8217; messi, e la lesse; poi sal&#236; dinanzi alla casa dell&#8217;Eterno, e la spieg&#242; dinanzi all&#8217;Eterno.</p> 
<p><A NAME="an_37:15">37:15</A>&nbsp;Ed Ezechia preg&#242; l&#8217;Eterno, dicendo:</p> 
<p><A NAME="an_37:16">37:16</A>&nbsp;"O Eterno degli eserciti, Dio d&#8217;Israele, che siedi sopra i cherubini! Tu solo sei l&#8217;Iddio di tutti i regni della terra; tu hai fatto il cielo e la terra.</p> 
<p><A NAME="an_37:17">37:17</A>&nbsp;O Eterno, inclina il tuo orecchio, ed ascolta! O Eterno, apri i tuoi occhi, e vedi! Ascolta tutte le parole che Sennacherib ha mandate a dire per oltraggiare l&#8217;Iddio vivente!</p> 
<p><A NAME="an_37:18">37:18</A>&nbsp;E&#8217; vero, o Eterno; i re d&#8217;Assiria hanno devastato tutte quelle nazioni e le loro terre,</p> 
<p><A NAME="an_37:19">37:19</A>&nbsp;e hanno date alle fiamme i loro d&#232;i; perch&#233; quelli non erano d&#232;i; ma erano opera di man d&#8217;uomo, legno e pietra, e li hanno distrutti.</p> 
<p><A NAME="an_37:20">37:20</A>&nbsp;Ma ora, o Eterno, o Dio nostro, liberaci dalle mani di Sennacherib, affinch&#233; tutti i regni della terra conoscano che tu solo sei l&#8217;Eterno!"</p> 
<p><A NAME="an_37:21">37:21</A>&nbsp;Allora Isaia, figliuolo di Amots, mand&#242; a dire ad Ezechia: "Cos&#236; dice l&#8217;Eterno, l&#8217;Iddio d&#8217;Israele: La preghiera che tu m&#8217;hai rivolta riguardo a Sennacherib, re d&#8217;Assiria, io l&#8217;ho udita;</p> 
<p><A NAME="an_37:22">37:22</A>&nbsp;e questa &#232; la parola che l&#8217;Eterno ha pronunziata contro di lui: La vergine, figliuola di Sion, ti disprezza e si fa beffe di te; la figliuola di Gerusalemme scuote la testa dietro a te.</p> 
<p><A NAME="an_37:23">37:23</A>&nbsp;Chi hai tu insultato e oltraggiato? Contro di chi tu hai alzata la voce e levati in alto gli occhi tuoi? Contro il Santo d&#8217;Israele.</p> 
<p><A NAME="an_37:24">37:24</A>&nbsp;Per mezzo dei tuoi servi tu hai insultato il Signore, e hai detto: "Con la moltitudine de&#8217; miei carri io son salito in vetta ai monti, nei recessi del Libano; io taglier&#242; i suoi cedri pi&#249; alti, i suoi cipressi pi&#249; belli; io giunger&#242; alla pi&#249; alta sua cima, alla sua foresta pi&#249; magnifica.</p> 
<p><A NAME="an_37:25">37:25</A>&nbsp;Io ho scavato, e bevuto dell&#8217;acqua; con la pianta dei mie piedi prosciugher&#242; tutti i fiumi d&#8217;Egitto".</p> 
<p><A NAME="an_37:26">37:26</A>&nbsp;Non hai tu udito? Gi&#224; da lungo tempo io ho preparato queste cose, da tempi antichi ne ho formato il disegno. Ed ora le faccio accadere, e tu sei l&#224; per ridurre citt&#224; forti in monti di rovine.</p> 
<p><A NAME="an_37:27">37:27</A>&nbsp;I loro abitanti, ridotti all&#8217;impotenza, sono smarriti e confusi; sono come l&#8217;erba de&#8217; campi, come la tenera verdura, come l&#8217;erba dei tetti, come grano riarso prima di spigare.</p> 
<p><A NAME="an_37:28">37:28</A>&nbsp;Ma io so quando ti siedi, quand&#8217;esci, quand&#8217;entri, e quando t&#8217;infuri contro di me.</p> 
<p><A NAME="an_37:29">37:29</A>&nbsp;E per codesto tuo infuriare contro di me, e perch&#233; la tua insolenza &#232; giunta ai miei orecchi, io ti metter&#242; nel naso il mio anello, e fra le lebbra il mio freno, e ti far&#242; tornare per la via donde sei venuto.</p> 
<p><A NAME="an_37:30">37:30</A>&nbsp;E questo, o Ezechia, te ne sar&#224; il segno: quest&#8217;anno si manger&#224; il frutto del grano caduto; il secondo anno, quello che cresce da s&#233;; ma il terzo anno seminerete, mieterete, pianterete vigne, e ne mangerete il frutto.</p> 
<p><A NAME="an_37:31">37:31</A>&nbsp;E il residuo della casa di Giuda che sar&#224; scampato metter&#224; ancora radici in basso, e porter&#224; frutto in alto.</p> 
<p><A NAME="an_37:32">37:32</A>&nbsp;Poich&#233; da Gerusalemme uscir&#224; un residuo, e dal monte di Sion usciranno degli scampati. Lo zelo dell&#8217;Eterno degli eserciti far&#224; questo.</p> 
<p><A NAME="an_37:33">37:33</A>&nbsp;Perci&#242; cos&#236; parla l&#8217;Eterno circa il re d&#8217;Assiria: Egli non entrer&#224; in questa citt&#224;, e non vi tirer&#224; dentro alcuna freccia; non verr&#224; davanti ad essa con scudi, e non elever&#224; trincee contro di lei.</p> 
<p><A NAME="an_37:34">37:34</A>&nbsp;Ei se ne torner&#224; per la via donde &#232; venuto, e non entrer&#224; in questa citt&#224;, dice l&#8217;Eterno.</p> 
<p><A NAME="an_37:35">37:35</A>&nbsp;Poich&#233; io protegger&#242; questa citt&#224; per salvarla, per amor di me stesso e per amor di Davide, mio servo.</p> 
<p><A NAME="an_37:36">37:36</A>&nbsp;E l&#8217;angelo dell&#8217;Eterno usc&#236; e colp&#236;, nel campo degli Assiri, cento ottantacinquemila uomini; e quando la gente si lev&#242; la mattina, ecco ch&#8217;eran tanti cadaveri.</p> 
<p><A NAME="an_37:37">37:37</A>&nbsp;Allora Sennacherib, re d&#8217;Assiria, lev&#242; il suo campo, part&#236; e torn&#242; a Ninive, dove rimase.</p> 
<p><A NAME="an_37:38">37:38</A>&nbsp;E avvenne che, com&#8217;egli stava prostrato nella casa di Nisroc, suo dio, Adrammelec e Saretser, suoi figliuoli, l&#8217;uccisero a colpi di spada, e si rifugiarono nel paese d&#8217;Ararat. Ed Esarhaddon, suo figliuolo, regn&#242; in luogo suo.</p> 
<p><A NAME="an_38:1">38:1</A>&nbsp;In quel tempo, Ezechia inferm&#242; a morte; e il profeta Isaia, figliuolo di Amots, venne a lui, e gli disse: "Cos&#236; parla l&#8217;Eterno: Da&#8217; i tuoi ordini alla tua casa, perch&#233; sei un uomo morto, e non vivrai pi&#249;.</p> 
<p><A NAME="an_38:2">38:2</A>&nbsp;Allora Ezechia volt&#242; la faccia verso la parete, e fece all&#8217;Eterno questa preghiera:</p> 
<p><A NAME="an_38:3">38:3</A>&nbsp;"O Eterno, ricordati, ti prego, che io ho camminato nel tuo cospetto con fedelt&#224; e con cuore integro, e che ho fatto quel che &#232; ben agli occhi tuoi!" Ed Ezechia diede in un gran pianto.</p> 
<p><A NAME="an_38:4">38:4</A>&nbsp;Allora la parola dell&#8217;Eterno fu rivolta a Isaia, in questi termini:</p> 
<p><A NAME="an_38:5">38:5</A>&nbsp;"Va&#8217; e di&#8217; ad Ezechia: Cos&#236; parla l&#8217;Eterno, l&#8217;Iddio di Davide, tuo padre: Io ho udita la tua preghiera, ho vedute le tue lacrime: ecco, io aggiunger&#242; ai tuoi giorni quindici anni;</p> 
<p><A NAME="an_38:6">38:6</A>&nbsp;liberer&#242; te e questa citt&#224; dalle mani del re d&#8217;Assiria, e protegger&#242; questa citt&#224;.</p> 
<p><A NAME="an_38:7">38:7</A>&nbsp;E questo ti sar&#224;, da parte dell&#8217;Eterno, il segno che l&#8217;Eterno adempir&#224; la parola che ha pronunziata:</p> 
<p><A NAME="an_38:8">38:8</A>&nbsp;ecco, io far&#242; retrocedere di dieci gradini l&#8217;ombra dei gradini che, per effetto del sole, s&#8217;&#232; allungata sui gradini d&#8217;Achaz". E il sole retrocedette di dieci gradini sui gradini dov&#8217;era disceso.</p> 
<p><A NAME="an_38:9">38:9</A>&nbsp;Scritto di Ezechia, re di Giuda, in occasione della sua malattia e della sua guarigione del suo male.</p> 
<p><A NAME="an_38:10">38:10</A>&nbsp;"Io dicevo: Nel meriggio de&#8217; miei giorni debbo andarmene alle porte del soggiorno de&#8217; morti; io son privato del resto de&#8217; miei anni!</p> 
<p><A NAME="an_38:11">38:11</A>&nbsp;Io dicevo: Non vedr&#242; pi&#249; l&#8217;Eterno, l&#8217;Eterno, sulla terra de&#8217; viventi; fra gli abitanti del mondo dei trapassati, non vedr&#242; pi&#249; alcun uomo.</p> 
<p><A NAME="an_38:12">38:12</A>&nbsp;La mia dimora &#232; divelta e portata via lungi da me, come una tenda di pastore. Io ho arrotolata la mia vita, come fa il tessitore; Egli mi tagli via dalla trama; dal giorno alla notte tu m&#8217;avrai finito.</p> 
<p><A NAME="an_38:13">38:13</A>&nbsp;Io speravo fino al mattino&#8230; ma come un leone, egli mi spezzava tutte l&#8217;ossa; dal giorno alla notte tu m&#8217;avrai finito.</p> 
<p><A NAME="an_38:14">38:14</A>&nbsp;Io stridevo come la rondine, come la gru, io gemevo come la colomba: i miei occhi erano stanchi nel guardare in alto. O Eterno, mi si fa violenza; sii tu il mio garante.</p> 
<p><A NAME="an_38:15">38:15</A>&nbsp;Che dir&#242;? Ei m&#8217;ha parlato, ed ei l&#8217;ha fatto; io camminer&#242; con umilt&#224; durante tutti i miei anni, ricordando l&#8217;amarezza dell&#8217;anima mia.</p> 
<p><A NAME="an_38:16">38:16</A>&nbsp;O Signore, mediante queste cose si vive, e in tutte queste cose sta la vita del mio spirito; guariscimi dunque, e rendimi la vita.</p> 
<p><A NAME="an_38:17">38:17</A>&nbsp;Ecco, &#232; per la mia pace che io ho avuto grande amarezza; ma tu, nel tuo amore, hai liberata l&#8217;anima mia dalla fossa della corruzione, perch&#233; ti sei gettato dietro alle spalle tutti i miei peccati.</p> 
<p><A NAME="an_38:18">38:18</A>&nbsp;Poich&#233; non &#232; il soggiorno de&#8217; morti che possa lodarti, non &#232; la morte che ti possa celebrare; quei che scendon nella fossa non possono pi&#249; sperare nella tua fedelt&#224;.</p> 
<p><A NAME="an_38:19">38:19</A>&nbsp;Il vivente, il vivente &#232; quel che ti loda, come fo io quest&#8217;oggi; il padre far&#224; conoscere ai suoi figliuoli la tua fedelt&#224;.</p> 
<p><A NAME="an_38:20">38:20</A>&nbsp;Io ho l&#8217;Eterno che mi salva! e noi canteremo cantici al suon degli strumenti a corda, tutti i giorni della nostra vita, nella casa dell&#8217;Eterno".</p> 
<p><A NAME="an_38:21">38:21</A>&nbsp;Or Isaia aveva detto: "Si prenda una quantit&#224; di fichi, se ne faccia un impiastro, e lo si applichi sull&#8217;ulcera, ed Ezechia guarir&#224;".</p> 
<p><A NAME="an_38:22">38:22</A>&nbsp;Ed Ezechia aveva detto: "A qual segno riconoscer&#242; ch&#8217;io salir&#242; alla casa dell&#8217;Eterno?"</p> 
<p><A NAME="an_39:1">39:1</A>&nbsp;In quel tempo, Merodac-Baladan figliuolo di Baladan, re di Babilonia, mand&#242; una lettera e un dono ad Ezechia, perch&#233; aveva udito ch&#8217;egli era stato infermo ed era guarito.</p> 
<p><A NAME="an_39:2">39:2</A>&nbsp;Ed Ezechia se ne rallegr&#242;, e mostr&#242; ai messi la casa ove teneva i suoi oggetti di valore, l&#8217;argento, l&#8217;oro, gli aromi, gli oli preziosi, tutto il suo arsenale, e tutto quello che si trovava nei suoi tesori; non ci fu nulla, nella sua casa e in tutti i suoi domini, che Ezechia non mostrasse loro.</p> 
<p><A NAME="an_39:3">39:3</A>&nbsp;Allora il profeta Isaia venne al re Ezechia, e gli disse: "Che hanno detto quegli uomini? e donde son venuti a te?" Ezechia rispose: "Son venuti a me da un paese lontano, da Babilonia".</p> 
<p><A NAME="an_39:4">39:4</A>&nbsp;E Isaia gli disse: "Che hanno veduto in casa tua?" Ezechia rispose: "Hanno veduto tutto quello ch&#8217;&#232; in casa mia; non v&#8217;&#232; nulla ne&#8217; miei tesori ch&#8217;io non abbia mostrato loro".</p> 
<p><A NAME="an_39:5">39:5</A>&nbsp;Allora Isaia disse ad Ezechia: "Ascolta la parola dell&#8217;Eterno degli eserciti:</p> 
<p><A NAME="an_39:6">39:6</A>&nbsp;Ecco, verranno dei giorni in cui tutto quello ch&#8217;&#232; in casa tua e quello che i tuoi padri hanno accumulato fino a questo giorno sar&#224; trasportato a Babilonia; e non n&#233; rimarr&#224; nulla, dice l&#8217;Eterno.</p> 
<p><A NAME="an_39:7">39:7</A>&nbsp;E vi saranno de&#8217; tuoi figliuoli usciti da te e da te generati, che saranno presi e diventeranno degli eunuchi nel palazzo del re di Babilonia".</p> 
<p><A NAME="an_39:8">39:8</A>&nbsp;Ed Ezechia disse a Isaia: "La parola dell&#8217;Eterno che tu hai pronunziata, &#232; buona". Poi aggiunse: "Perch&#233; vi sar&#224; almeno pace e sicurezza durante la mia vita".</p> 
<p><A NAME="an_40:1">40:1</A>&nbsp;Consolate, consolate il mio popolo, dice il vostro Dio.</p> 
<p><A NAME="an_40:2">40:2</A>&nbsp;Parlate al cuor di Gerusalemme, e proclamatele che il tempo della sua servit&#249; &#232; compiuto; che il debito della sua iniquit&#224; &#232; pagato, ch&#8217;ella ha ricevuto dalla mano dell&#8217;Eterno il doppio per tutti i suoi peccati.</p> 
<p><A NAME="an_40:3">40:3</A>&nbsp;La voce d&#8217;uno grida: "Preparate nel deserto la via dell&#8217;Eterno, appianate ne&#8217; luoghi aridi una strada per il nostro Dio!</p> 
<p><A NAME="an_40:4">40:4</A>&nbsp;Ogni valle sia colmata, ogni monte ed ogni colle siano abbassati; i luoghi erti siano livellati, i luoghi scabri diventino pianura.</p> 
<p><A NAME="an_40:5">40:5</A>&nbsp;Allora la gloria dell&#8217;Eterno sar&#224; rivelata, e ogni carne, ad un tempo, la vedr&#224;; perch&#233; la bocca dell&#8217;Eterno l&#8217;ha detto".</p> 
<p><A NAME="an_40:6">40:6</A>&nbsp;Una voce dice: "Grida!" E si risponde: "Che grider&#242;?" "Grida che ogni carne &#232; come l&#8217;erba, e che tutta la sua grazia &#232; come il fiore del campo.</p> 
<p><A NAME="an_40:7">40:7</A>&nbsp;L&#8217;erba si secca, il fiore appassisce quando il soffio dell&#8217;Eterno vi passa sopra; certo, il popolo &#232; come l&#8217;erba.</p> 
<p><A NAME="an_40:8">40:8</A>&nbsp;L&#8217;erba si secca, il fiore appassisce, ma la parola del nostro Dio sussiste in eterno".</p> 
<p><A NAME="an_40:9">40:9</A>&nbsp;O tu che rechi la buona novella a Sion, sali sopra un alto monte! O tu che rechi la buona novella a Gerusalemme, alza forte la voce! Alzala, non temere! Di&#8217; alle citt&#224; di Giuda: "Ecco il vostro Dio!"</p> 
<p><A NAME="an_40:10">40:10</A>&nbsp;Ecco, il Signore, l&#8217;Eterno, viene con potenza, e col suo braccio Ei domina. Ecco, la sua mercede &#232; con lui, e la sua ricompensa lo precede.</p> 
<p><A NAME="an_40:11">40:11</A>&nbsp;Come un pastore, egli pascer&#224; il suo gregge; raccoglier&#224; gli agnelli in braccio, se li torr&#224; in seno, e condurr&#224; pian piano le pecore che allattano.</p> 
<p><A NAME="an_40:12">40:12</A>&nbsp;Chi ha misurato le acque nel cavo della sui mano o preso le dimensioni del cielo con la spanna? Chi ha raccolto la polvere della terra in una misura o pesato le montagne con la stadera ed i colli con la bilancia?</p> 
<p><A NAME="an_40:13">40:13</A>&nbsp;Chi ha preso le dimensioni dello spirito dell&#8217;Eterno o chi gli &#232; stato consigliere per insegnargli qualcosa?</p> 
<p><A NAME="an_40:14">40:14</A>&nbsp;Chi ha egli consultato perch&#233; gli desse istruzione e gl&#8217;insegnasse il sentiero della giustizia, gl&#8217;impartisse la sapienza, e gli facesse conoscere la via del discernimento?</p> 
<p><A NAME="an_40:15">40:15</A>&nbsp;Ecco, le nazioni sono, agli occhi suoi, come una gocciola della secchia, come la polvere minuta delle bilance; ecco, le isole son come pulviscolo che vola.</p> 
<p><A NAME="an_40:16">40:16</A>&nbsp;Il libano non basterebbe a procurar il fuoco, e i suoi animali non basterebbero per l&#8217;olocausto.</p> 
<p><A NAME="an_40:17">40:17</A>&nbsp;Tutte le nazioni son come nulla dinanzi a lui; ei le reputa meno che nulla, una vanit&#224;.</p> 
<p><A NAME="an_40:18">40:18</A>&nbsp;A chi vorreste voi assomigliare Iddio? e con quale immagine lo rappresentereste?</p> 
<p><A NAME="an_40:19">40:19</A>&nbsp;Un artista fonde l&#8217;idolo, l&#8217;orafo lo ricopre d&#8217;oro e vi salda delle catenelle d&#8217;argento.</p> 
<p><A NAME="an_40:20">40:20</A>&nbsp;Colui che la povert&#224; costrinse ad offrir poco sceglie un legno che non marcisca, e si procura un abile artista, che metta su un idolo che non si smova.</p> 
<p><A NAME="an_40:21">40:21</A>&nbsp;Ma non lo sapete? non l&#8217;avete sentito? Non v&#8217;&#232; stato annunziato fin dal principio? Non avete riflettuto alla fondazione della terra?</p> 
<p><A NAME="an_40:22">40:22</A>&nbsp;Egli &#232; colui che sta assiso sul globo della terra, e gli abitanti d&#8217;essa son per lui come locuste; egli distese i cieli come una cortina, e li spiega come una tenda per abitarvi;</p> 
<p><A NAME="an_40:23">40:23</A>&nbsp;egli riduce i principi a nulla, e annienta i giudici della terra;</p> 
<p><A NAME="an_40:24">40:24</A>&nbsp;appena piantati, appena seminati, appena il loro fusto ha preso radici in terra, Egli vi soffia contro, e quelli seccano, e l&#8217;uragano li porta via come stoppia.</p> 
<p><A NAME="an_40:25">40:25</A>&nbsp;A chi dunque voi vorreste somigliare perch&#8217;io gli sia pari? dice il Santo.</p> 
<p><A NAME="an_40:26">40:26</A>&nbsp;Levate gli occhi in alto, e guardate: Chi ha create queste cose? Colui che fa uscir fuori, e conta il loro esercito, che le chiama tutte per nome; e per la grandezza del suo potere e per la potenza della sua forza, non una manca.</p> 
<p><A NAME="an_40:27">40:27</A>&nbsp;Perch&#233; dici tu, o Giacobbe, e perch&#233; parli cos&#236;, o Israele: "La mia via &#232; occulta all&#8217;Eterno e al mio diritto non bada il mio Dio?"</p> 
<p><A NAME="an_40:28">40:28</A>&nbsp;Non lo sai tu? non l&#8217;hai tu udito? L&#8217;Eterno &#232; l&#8217;Iddio d&#8217;eternit&#224;, il creatore degli estremi confini della terra. Egli non s&#8217;affatica e non si stanca; la sua intelligenza &#232; imperscrutabile.</p> 
<p><A NAME="an_40:29">40:29</A>&nbsp;Egli d&#224; forza allo stanco, e accresce vigore a colui ch&#8217;&#232; spossato.</p> 
<p><A NAME="an_40:30">40:30</A>&nbsp;I giovani s&#8217;affaticano e si stancano; i giovani scelti vacillano e cadono,</p> 
<p><A NAME="an_40:31">40:31</A>&nbsp;ma quelli che sperano nell&#8217;Eterno acquistan nuove forze, s&#8217;alzano a volo come aquile; corrono e non si stancano, camminano e non s&#8217;affaticano.</p> 
<p><A NAME="an_41:1">41:1</A>&nbsp;Isole, fate silenzio dinanzi a me! Riprendano nuove forze i popoli, s&#8217;accostino, e poi parlino! Veniamo assieme in giudizio!</p> 
<p><A NAME="an_41:2">41:2</A>&nbsp;Chi ha suscitato dall&#8217;oriente colui che la giustizia chiama sui suoi passi? Egli d&#224; in bal&#236;a di lui le nazioni, e lo fa dominare sui re; egli riduce la loro spada in polvere, e il loro arco come pula portata via dal vento.</p> 
<p><A NAME="an_41:3">41:3</A>&nbsp;Ei li insegue, e passa in trionfo per una via che i suoi piedi non hanno mai calcato.</p> 
<p><A NAME="an_41:4">41:4</A>&nbsp;Chi ha operato, chi ha fatto questo? Colui che fin dal principio ha chiamato le generazioni alla vita; io, l&#8217;Eterno, che sono il primo, e che sar&#242; cogli ultimi sempre lo stesso.</p> 
<p><A NAME="an_41:5">41:5</A>&nbsp;Le isole lo vedono, e son prese da paura; le estremit&#224; della terra tremano. Essi s&#8217;avvicinano, arrivano!</p> 
<p><A NAME="an_41:6">41:6</A>&nbsp;S&#8217;aiutano a vicenda; ognuno dice al suo fratello: "Coraggio!"</p> 
<p><A NAME="an_41:7">41:7</A>&nbsp;Il fabbro incoraggia l&#8217;orafo; il battiloro incoraggia colui che batte l&#8217;incudine, e dice della saldatura: "E&#8217; buona!" e fissa l&#8217;idolo con de&#8217; chiodi, perch&#233; non si smova.</p> 
<p><A NAME="an_41:8">41:8</A>&nbsp;Ma tu, Israele, mio servo, Giacobbe che io ho scelto, progenie d&#8217;Abrahamo, l&#8217;amico mio,</p> 
<p><A NAME="an_41:9">41:9</A>&nbsp;tu che ho preso dalle estremit&#224; della terra, che ho chiamato dalle parti pi&#249; remote d&#8217;essa, e a cui ho detto: "Tu sei il mio servo; t&#8217;ho scelto e non t&#8217;ho reietto",</p> 
<p><A NAME="an_41:10">41:10</A>&nbsp;tu, non temere, perch&#233; io son teco; non ti smarrire, perch&#233; io sono il tuo Dio; io ti fortifico, io ti soccorro, io ti sostengo con la destra della mia giustizia.</p> 
<p><A NAME="an_41:11">41:11</A>&nbsp;Ecco, tutti quelli che si sono infiammati contro di te saranno svergognati e confusi; i tuoi avversari saranno ridotti a nulla, e periranno.</p> 
<p><A NAME="an_41:12">41:12</A>&nbsp;Tu li cercherai, e non li troverai pi&#249; quelli che contendevano teco; quelli che ti facevano guerra saranno ridotti come nulla, come cosa che pi&#249; non &#232;;</p> 
<p><A NAME="an_41:13">41:13</A>&nbsp;perch&#233; io, l&#8217;Eterno, il tuo Dio, son quegli che ti prendo per la mia man destra e ti dico: "Non temere, io t&#8217;aiuto!"</p> 
<p><A NAME="an_41:14">41:14</A>&nbsp;Non temere, o Giacobbe che sei come un verme, o residuo d&#8217;Israele! Son io che t&#8217;aiuto, dice l&#8217;Eterno; e il tuo redentore &#232; il Santo d&#8217;Israele.</p> 
<p><A NAME="an_41:15">41:15</A>&nbsp;Ecco, io faccio di te un erpice nuovo dai denti aguzzi; tu trebbierai i monti e li ridurrai in polvere, e renderai le colline simili alla pula.</p> 
<p><A NAME="an_41:16">41:16</A>&nbsp;Tu li ventilerai, e il vento li porter&#224; via, e il turbine li disperder&#224;; ma tu giubilerai nell&#8217;Eterno, e ti glorierai nel Santo d&#8217;Israele.</p> 
<p><A NAME="an_41:17">41:17</A>&nbsp;I miseri e poveri cercano acqua, e non v&#8217;&#232; n&#233;; la loro lingua &#232; secca dalla sete; io, l&#8217;Eterno, li esaudir&#242;; io l&#8217;Iddio d&#8217;Israele, non li abbandoner&#242;.</p> 
<p><A NAME="an_41:18">41:18</A>&nbsp;Io far&#242; scaturir de&#8217; fiumi sulle nude alture, e delle fonti in mezzo alle valli; far&#242; del deserto uno stagno d&#8217;acqua, e della terra arida una terra di sorgenti;</p> 
<p><A NAME="an_41:19">41:19</A>&nbsp;pianter&#242; nel deserto il cedro, l&#8217;acacia, il mirto, l&#8217;albero da olio; metter&#242; ne&#8217; luoghi sterili il cipresso, il platano ed il larice tutti assieme,</p> 
<p><A NAME="an_41:20">41:20</A>&nbsp;affinch&#233; quelli veggano, sappiano, considerino e capiscano tutti quanti che la mano dell&#8217;Eterno ha operato questo, e che il santo d&#8217;Israele n&#8217;&#232; il creatore.</p> 
<p><A NAME="an_41:21">41:21</A>&nbsp;Presentate la vostra causa, dice l&#8217;Eterno, esponete le vostre ragioni, dice il Re di Giacobbe.</p> 
<p><A NAME="an_41:22">41:22</A>&nbsp;Le espongan essi, e ci dichiarino quel che dovr&#224; avvenire. Le vostre predizioni di prima quali sono? Ditecele, perch&#233; possiam porvi mente, e riconoscerne il compimento; ovvero fateci udire le cose avvenire.</p> 
<p><A NAME="an_41:23">41:23</A>&nbsp;Annunziateci quel che succeder&#224; pi&#249; tardi, e sapremo che siete degli d&#232;i; si, fate del bene o del male onde noi lo veggiamo, e lo consideriamo assieme.</p> 
<p><A NAME="an_41:24">41:24</A>&nbsp;Ecco, voi siete niente, e l&#8217;opera vostra &#232; da nulla: E&#8217; un abominio lo sceglier voi!</p> 
<p><A NAME="an_41:25">41:25</A>&nbsp;Io l&#8217;ho suscitato dal settentrione, ed egli viene; dall&#8217;oriente, ed egli invoca il mio nome; egli calpesta i principi come fango, come il vasaio che calca l&#8217;argilla.</p> 
<p><A NAME="an_41:26">41:26</A>&nbsp;Chi ha annunziato questo fin dal principio perch&#233; lo sapessimo? e molto prima perch&#233; dicessimo: "E&#8217; vero?" Nessuno l&#8217;ha annunziato, nessuno l&#8217;ha predetto, e nessuno ha udito i vostri discorsi.</p> 
<p><A NAME="an_41:27">41:27</A>&nbsp;Io pel primo ho detto a Sion: "Guardate, eccoli!" e a Gerusalemme ho inviato un messo di buone novelle.</p> 
<p><A NAME="an_41:28">41:28</A>&nbsp;E guardo&#8230; e non v&#8217;&#232; alcuno, non v&#8217;&#232; tra loro alcuno che sappia dare un consiglio, e che, s&#8217;io l&#8217;interrogo, possa darmi risposta.</p> 
<p><A NAME="an_41:29">41:29</A>&nbsp;Ecco, tutti quanti costoro non sono che vanit&#224;; le loro opere sono nulla, e i loro idoli non sono che vento e cose da niente.</p> 
<p><A NAME="an_42:1">42:1</A>&nbsp;Ecco il mio servo, io lo sosterr&#242;; il mio eletto in cui si compiace l&#8217;anima mia; io ho messo il mio spirito su lui, egli insegner&#224; la giustizia alle nazioni.</p> 
<p><A NAME="an_42:2">42:2</A>&nbsp;Egli non grider&#224;, non alzer&#224; la voce, non la far&#224; udire per le strade.</p> 
<p><A NAME="an_42:3">42:3</A>&nbsp;Non spezzer&#224; la canna rotta e non spegner&#224; il lucignolo fumante; insegner&#224; la giustizia secondo verit&#224;.</p> 
<p><A NAME="an_42:4">42:4</A>&nbsp;Egli non verr&#224; meno e non s&#8217;abbatter&#224; finch&#233; abbia stabilita la giustizia sulla terra; e le isole aspetteranno fiduciose la sua legge.</p> 
<p><A NAME="an_42:5">42:5</A>&nbsp;Cos&#236; parla Iddio, l&#8217;Eterno, che ha creato i cieli e li ha spiegati, che ha distesa la terra con tutto quello ch&#8217;essa produce, che d&#224; il respiro al popolo che v&#8217;&#232; sopra, e lo spirito a quelli che vi camminano.</p> 
<p><A NAME="an_42:6">42:6</A>&nbsp;Io, l&#8217;Eterno, t&#8217;ho chiamato secondo giustizia, e ti prender&#242; per la mano, ti custodir&#242; e far&#242; di te l&#8217;alleanza del popolo, la luce delle nazioni,</p> 
<p><A NAME="an_42:7">42:7</A>&nbsp;per aprire gli occhi dei ciechi, per trarre dal carcere i prigioni, e dalle segrete quei che giacciono nelle tenebre.</p> 
<p><A NAME="an_42:8">42:8</A>&nbsp;Io sono l&#8217;Eterno; tale &#232; il mio nome; e io non dar&#242; la mia gloria ad un altro, n&#233; la lode che m&#8217;appartiene agl&#8217;idoli.</p> 
<p><A NAME="an_42:9">42:9</A>&nbsp;Ecco, le cose di prima sono avvenute, e io ve ne annunzio delle nuove; prima che germoglino, ve le rendo note.</p> 
<p><A NAME="an_42:10">42:10</A>&nbsp;Cantate all&#8217;Eterno un cantico nuovo, cantate le sue lodi alle estremit&#224; della terra, o voi che scendeste sul mare, ed anche gli esseri ch&#8217;esso contiene, le isole e i loro abitanti!</p> 
<p><A NAME="an_42:11">42:11</A>&nbsp;Il deserto e le sue citt&#224; levino la voce! Levin la voce i villaggi occupati da Kedar! Esultino gli abitanti di Sela, diano in gridi di gioia dalla vetta dei monti!</p> 
<p><A NAME="an_42:12">42:12</A>&nbsp;Diano gloria all&#8217;Eterno, proclamino la sua lode nelle isole!</p> 
<p><A NAME="an_42:13">42:13</A>&nbsp;L&#8217;Eterno s&#8217;avanzer&#224; come un eroe, ecciter&#224; il suo ardore come un guerriero; mander&#224; un grido, un grido tremendo, trionfer&#224; dei suoi nemici.</p> 
<p><A NAME="an_42:14">42:14</A>&nbsp;Per lungo tempo mi son taciuto, me ne sono stato cheto, mi son trattenuto; ora grider&#242; come una donna ch&#8217;&#232; sopra parto, respirer&#242; affannosamente e sbuffer&#242; ad un tempo.</p> 
<p><A NAME="an_42:15">42:15</A>&nbsp;Io devaster&#242; montagne e colline, ne far&#242; seccare tutte l&#8217;erbe; ridurr&#242; i fiumi in isole, asciugher&#242; gli stagni.</p> 
<p><A NAME="an_42:16">42:16</A>&nbsp;Far&#242; camminare i ciechi per una via che ignorano, li mener&#242; per sentieri che non conoscono; muter&#242; dinanzi a loro le tenebre in luce, render&#242; piani i luoghi scabri. Son queste le cose ch&#8217;io far&#242;, e non li abbandoner&#242;.</p> 
<p><A NAME="an_42:17">42:17</A>&nbsp;E volgeran le spalle, coperti d&#8217;onta, quelli che confidano negl&#8217;idoli scolpiti e dicono alle immagini fuse: "Voi siete i nostri d&#232;i!"</p> 
<p><A NAME="an_42:18">42:18</A>&nbsp;Ascoltate, o sordi, e voi, ciechi, guardate e vedete!</p> 
<p><A NAME="an_42:19">42:19</A>&nbsp;Chi &#232; cieco, se non il mio servo, e sordo come il messo che io invio? Chi &#232; cieco come colui ch&#8217;&#232; mio amico, cieco come il servo dell&#8217;Eterno?</p> 
<p><A NAME="an_42:20">42:20</A>&nbsp;Tu hai visto molte cose, ma non v&#8217;hai posto mente; gli orecchi erano aperti, ma non hai udito nulla.</p> 
<p><A NAME="an_42:21">42:21</A>&nbsp;L&#8217;Eterno s&#8217;&#232; compiaciuto, per amor della sua giustizia, di rendere la sua legge grande e magnifica;</p> 
<p><A NAME="an_42:22">42:22</A>&nbsp;ma questo &#232; un popolo saccheggiato e spogliato; sono tutti legati in caverne, rinchiusi nelle segrete. Sono abbandonati al saccheggio, e non v&#8217;&#232; chi li liberi; spogliati, e non v&#8217;&#232; chi dica: "Restituisci!"</p> 
<p><A NAME="an_42:23">42:23</A>&nbsp;Chi di voi prester&#224; orecchio a questo? Chi star&#224; attento e ascolter&#224; in avvenire?</p> 
<p><A NAME="an_42:24">42:24</A>&nbsp;Chi ha abbandonato Giacobbe al saccheggio e Israele in bal&#236;a de&#8217; predoni? Non &#232; egli stato l&#8217;Eterno? Colui contro il quale abbiamo peccato, e nelle cui vie non s&#8217;&#232; voluto camminare, e alla cui legge non s&#8217;&#232; ubbidito?</p> 
<p><A NAME="an_42:25">42:25</A>&nbsp;Perci&#242; egli ha riversato su Israele l&#8217;ardore della sua ira e la violenza della guerra; e la guerra l&#8217;ha avvolto nelle sue fiamme, ed ei non ha capito; l&#8217;ha consumato, ed egli non se l&#8217;&#232; presa a cuore.</p> 
<p><A NAME="an_43:1">43:1</A>&nbsp;Ma ora cos&#236; parla l&#8217;Eterno, il tuo Creatore, o Giacobbe, Colui che t&#8217;ha formato, o Israele! Non temere, perch&#233; io t&#8217;ho riscattato, t&#8217;ho chiamato per nome; tu sei mio!</p> 
<p><A NAME="an_43:2">43:2</A>&nbsp;Quando passerai per delle acque, io sar&#242; teco; quando traverserai de&#8217; fiumi, non ti sommergeranno; quando camminerai nel fuoco, non ne sarai arso, e la fiamma non ti consumer&#224;.</p> 
<p><A NAME="an_43:3">43:3</A>&nbsp;Poich&#233; io sono l&#8217;Eterno, il tuo Dio, il Santo d&#8217;Israele, il tuo salvatore; io t&#8217;ho dato l&#8217;Egitto come tuo riscatto, l&#8217;Etiopia e Seba in vece tua.</p> 
<p><A NAME="an_43:4">43:4</A>&nbsp;Perch&#233; tu sei prezioso agli occhi miei, perch&#233; sei pregiato ed io t&#8217;amo, io do degli uomini in vece tua, e dei popoli in cambio della tua vita.</p> 
<p><A NAME="an_43:5">43:5</A>&nbsp;Non temere, perch&#233;, io sono teco; io ricondurr&#242; la tua progenie dal levante, e ti raccoglier&#242; dal ponente.</p> 
<p><A NAME="an_43:6">43:6</A>&nbsp;Dir&#242; al settentrione: "Da!" e al mezzogiorno: "Non ritenere; fa venire i miei figliuoli da lontano, e le mie figliuole dalle estremit&#224; della terra,</p> 
<p><A NAME="an_43:7">43:7</A>&nbsp;tutti quelli cio&#232; che portano il mio nome, che io ho creati per la mia gloria, che ho formati, che ho fatti.</p> 
<p><A NAME="an_43:8">43:8</A>&nbsp;Fa&#8217; uscire il popolo cieco che ha degli occhi, e i sordi che han degli orecchi!</p> 
<p><A NAME="an_43:9">43:9</A>&nbsp;S&#8217;adunino tutte assieme le nazioni, si riuniscano i popoli! Chi fra loro pu&#242; annunziar queste cose e farci udire delle predizioni antiche? Producano i loro testimoni e stabiliscano il loro diritto, affinch&#233;, dopo averli uditi, si dica: "E&#8217; vero!"</p> 
<p><A NAME="an_43:10">43:10</A>&nbsp;I miei testimoni siete voi, dice l&#8217;Eterno, voi, e il mio servo ch&#8217;io ho scelto, affinch&#233; voi lo sappiate, mi crediate, e riconosciate che son io. Prima di me nessun Dio fu formato, e dopo di me, non v&#8217;&#232; ne sar&#224; alcuno.</p> 
<p><A NAME="an_43:11">43:11</A>&nbsp;Io, io sono l&#8217;Eterno, e fuori di me non v&#8217;&#232; salvatore.</p> 
<p><A NAME="an_43:12">43:12</A>&nbsp;Io ho annunziato, salvato, predetto, e non &#232; stato un dio straniero che fosse tra voi; e voi me ne siete testimoni, dice l&#8217;Eterno: Io sono Iddio.</p> 
<p><A NAME="an_43:13">43:13</A>&nbsp;Lo sono da che fu il giorno, e nessuno pu&#242; liberare dalla mia mano; io operer&#242;; chi potr&#224; impedire l&#8217;opera mia?</p> 
<p><A NAME="an_43:14">43:14</A>&nbsp;Cos&#236; parla l&#8217;Eterno, il vostro redentore, il Santo d&#8217;Israele: Per amor vostro io mando il nemico contro Babilonia; volger&#242; tutti in fuga, e i Caldei scenderanno sulle navi di cui sono s&#236; fieri.</p> 
<p><A NAME="an_43:15">43:15</A>&nbsp;Io sono l&#8217;Eterno, il vostro Santo, il creatore d&#8217;Israele, il vostro re.</p> 
<p><A NAME="an_43:16">43:16</A>&nbsp;Cos&#236; parla l&#8217;Eterno, che apr&#236; una strada nel mare e un sentiero fra le acque potenti,</p> 
<p><A NAME="an_43:17">43:17</A>&nbsp;che fece uscire carri e cavalli, un esercito di prodi guerrieri; e tutti quanti furono atterrati, n&#233; pi&#249; si rialzarono; furono estinti, spenti come un lucignolo.</p> 
<p><A NAME="an_43:18">43:18</A>&nbsp;Non ricordare pi&#249; le cose passate, e non considerate pi&#249; le cose antiche;</p> 
<p><A NAME="an_43:19">43:19</A>&nbsp;ecco, io sto per fare una cosa nuova; essa sta per germogliare; non la riconoscerete voi? S&#236;, io aprir&#242; una strada nel deserto, far&#242; scorrer de&#8217; fiumi nella solitudine.</p> 
<p><A NAME="an_43:20">43:20</A>&nbsp;Le bestie de&#8217; campi, gli sciacalli e gli struzzi, mi glorificheranno perch&#233; avr&#242; dato dell&#8217;acqua al deserto, de&#8217; fiumi alla solitudine per dar da bere al mio popolo, al mio eletto.</p> 
<p><A NAME="an_43:21">43:21</A>&nbsp;Il mio popolo che mi sono formato pubblicher&#224; le mie lodi.</p> 
<p><A NAME="an_43:22">43:22</A>&nbsp;E tu non m&#8217;hai invocato, o Giacobbe, anzi ti sei stancato di me, o Israele!</p> 
<p><A NAME="an_43:23">43:23</A>&nbsp;Tu non m&#8217;hai portato l&#8217;agnello de&#8217; tuoi olocausti, e non m&#8217;hai onorato coi tuoi sacrifizi; io non ti ho tormentato col chiederti offerte, n&#233; t&#8217;ho stancato col domandarti incenso.</p> 
<p><A NAME="an_43:24">43:24</A>&nbsp;Tu non m&#8217;hai comprato con denaro della canna odorosa, e non m&#8217;hai saziato col grasso de&#8217; tuoi sacrifizi; ma tu m&#8217;hai tormentato coi tuoi peccati, m&#8217;hai stancato con le tue iniquit&#224;.</p> 
<p><A NAME="an_43:25">43:25</A>&nbsp;Io, io son quegli che per amor di me stesso cancello le tue trasgressioni, e non mi ricorder&#242; pi&#249; de tuoi peccati.</p> 
<p><A NAME="an_43:26">43:26</A>&nbsp;Risveglia la mia memoria, discutiamo assieme, parla tu stesso per giustificarti!</p> 
<p><A NAME="an_43:27">43:27</A>&nbsp;Il tuo primo padre ha peccato, i tuoi interpreti si sono ribellati a me;</p> 
<p><A NAME="an_43:28">43:28</A>&nbsp;perci&#242; io ho trattato come profani i capi del santuario, ho votato Giacobbe allo sterminio, ho abbandonato Israele all&#8217;obbrobrio.</p> 
<p><A NAME="an_44:1">44:1</A>&nbsp;Ed ora ascolta, o Giacobbe, mio servo, o Israele, che io ho scelto!</p> 
<p><A NAME="an_44:2">44:2</A>&nbsp;Cos&#236; parla l&#8217;Eterno che t&#8217;ha fatto, che t&#8217;ha formato fin dal seno materno, Colui che ti soccorre: Non temere, o Giacobbe mio servo, o Jeshurun ch&#8217;io ho scelto!</p> 
<p><A NAME="an_44:3">44:3</A>&nbsp;Poich&#233; io spander&#242; delle acque sul suolo assetato, e dei ruscelli sulla terra arida; spander&#242; il mio spirito sulla tua progenie, e la mia benedizione sui tuoi rampolli;</p> 
<p><A NAME="an_44:4">44:4</A>&nbsp;ed essi germoglieranno come in mezzo all&#8217;erba, come salci in riva a correnti d&#8217;acque.</p> 
<p><A NAME="an_44:5">44:5</A>&nbsp;L&#8217;uno dir&#224;: "Io sono dell&#8217;Eterno"; l&#8217;altro si chiamer&#224; del nome di Giacobbe, e un altro scriver&#224; sulla sua mano: "Dell&#8217;Eterno", e si onorer&#224; di portare il nome d&#8217;Israele.</p> 
<p><A NAME="an_44:6">44:6</A>&nbsp;Cos&#236; parla l&#8217;Eterno, re d&#8217;Israele e suo redentore, l&#8217;Eterno degli eserciti: Io sono il primo e sono l&#8217;ultimo, e fuori di me non v&#8217;&#232; Dio.</p> 
<p><A NAME="an_44:7">44:7</A>&nbsp;Chi, come me, proclama l&#8217;avvenire fin da quando fondai questo popolo antico? Ch&#8217;ei lo dichiari e me lo provi! Lo annunzino essi l&#8217;avvenire, e quel che avverr&#224;!</p> 
<p><A NAME="an_44:8">44:8</A>&nbsp;Non vi spaventate, non temete! Non te l&#8217;ho io annunziato e dichiarato da tempo? Voi me ne siete testimoni. V&#8217;ha egli un Dio fuori di me? Non v&#8217;&#232; altra R&#242;cca; io non ne conosco alcuna.</p> 
<p><A NAME="an_44:9">44:9</A>&nbsp;Quelli che fabbricano immagini scolpite son tutti vanit&#224;; i loro idoli pi&#249; cari non giovano a nulla; i loro propri testimoni non vedono, non capiscono nulla, perch&#8217;essi siano coperti d&#8217;onta.</p> 
<p><A NAME="an_44:10">44:10</A>&nbsp;Chi &#232; che fabbrica un dio o fonde un&#8217;immagine perch&#233; non gli serve a nulla?</p> 
<p><A NAME="an_44:11">44:11</A>&nbsp;Ecco, tutti quelli che vi lavorano saranno confusi, e gli artefici stessi non sono che uomini! Si radunino tutti, si presentino!&#8230; Saranno spaventati e coperti d&#8217;onta tutt&#8217;insieme.</p> 
<p><A NAME="an_44:12">44:12</A>&nbsp;Il fabbro lima il ferro, lo mette nel fuoco, forma l&#8217;idolo a colpi di martello, e lo lavora con braccio vigoroso; soffre perfino la fame, e la forza gli vien meno; non beve acqua, e si spossa.</p> 
<p><A NAME="an_44:13">44:13</A>&nbsp;Il falegname stende la sua corda, disegna l&#8217;idolo con la matita, lo lavora con lo scalpello, lo misura col compasso, e ne fa una figura umana, una bella forma d&#8217;uomo, perch&#233; abiti in una casa.</p> 
<p><A NAME="an_44:14">44:14</A>&nbsp;Si tagliano de&#8217; cedri, si prendono degli elci, delle querci, si fa la scelta fra gli alberi della foresta, si piantano de&#8217; pini che la pioggia fa crescere.</p> 
<p><A NAME="an_44:15">44:15</A>&nbsp;Poi tutto questo serve all&#8217;uomo per far del fuoco, ed ei ne prende per riscaldarsi, ne accende anche il forno per cuocere il pane; e ne fa pure un dio e l&#8217;adora, ne scolpisce un&#8217;immagine, dinanzi alla quale si prostra.</p> 
<p><A NAME="an_44:16">44:16</A>&nbsp;Ne brucia la met&#224; nel fuoco, con l&#8217;altra met&#224; allestisce la carne, ne cuoce l&#8217;arrosto, e si sazia. Ed anche si scalda e dice: "Ah! mi riscaldo, godo di veder questa fiamma!"</p> 
<p><A NAME="an_44:17">44:17</A>&nbsp;E con l&#8217;avanzo si fa un dio, il suo idolo, gli si prostra davanti, l&#8217;adora, lo prega e gli dice: "Salvami, poich&#233; tu sei il mio dio!"</p> 
<p><A NAME="an_44:18">44:18</A>&nbsp;Non sanno nulla, non capiscono nulla; hanno impiastrato loro gli occhi perch&#233; non veggano, e il cuore perch&#233; non comprendano.</p> 
<p><A NAME="an_44:19">44:19</A>&nbsp;Nessuno rientra in se stesso, ed ha conoscimento e intelletto per dire: "Ne ho bruciata la met&#224; nel fuoco, sui suoi carboni ho fatto cuocere il pane, v&#8217;ho arrostito la carne che ho mangiata, e far&#242; col resto un&#8217;abominazione? e mi prostrer&#242; davanti ad un pezzo di legno?"</p> 
<p><A NAME="an_44:20">44:20</A>&nbsp;Un tal uomo si pasce di cenere, il suo cuore sedotto lo travia, s&#236; ch&#8217;ei no pu&#242; liberare l&#8217;anima sua e dire: "Questo che tengo nella mia destra non &#232; una menzogna?"</p> 
<p><A NAME="an_44:21">44:21</A>&nbsp;Ricordati di queste cose, o Giacobbe, o Israele, perch&#233; tu sei mio servo; io t&#8217;ho formato, tu sei il mio servo, o Israele, tu non sarai da me dimenticato.</p> 
<p><A NAME="an_44:22">44:22</A>&nbsp;Io ho fatto sparire le tue trasgressioni come una densa nube, e i tuoi peccati, come una nuvola; torna a me, perch&#233; io t&#8217;ho riscattato.</p> 
<p><A NAME="an_44:23">44:23</A>&nbsp;Cantate, o cieli, poich&#233; l&#8217;Eterno ha operato! Giubilate, o profondit&#224; della terra! Date in grida di gioia, o montagne, o foreste con tutti gli alberi vostri! Poich&#233; l&#8217;Eterno ha riscattato Giacobbe, e manifesta la sua gloria in Israele!</p> 
<p><A NAME="an_44:24">44:24</A>&nbsp;Cos&#236; parla l&#8217;Eterno, il tuo redentore, Colui che t&#8217;ha formato fin dal seno materno: Io sono l&#8217;Eterno, che ha fatto tutte le cose; io solo ho spiegato i cieli, ho distesala terra, senza che vi fosse alcuno meco;</p> 
<p><A NAME="an_44:25">44:25</A>&nbsp;io rendo vani i presagi degl&#8217;impostori, e rendo insensati gl&#8217;indovini; io faccio indietreggiare i savi, e muto la loro scienza in follia;</p> 
<p><A NAME="an_44:26">44:26</A>&nbsp;io confermo la parola del mio servo, e mando ad effetto le predizioni de&#8217; miei messaggeri; io dico di Gerusalemme: "Essa sar&#224; abitata!" e delle citt&#224; di Giuda: "Saranno riedificate" ed io ne rialzer&#242; le rovine;</p> 
<p><A NAME="an_44:27">44:27</A>&nbsp;io dico all&#8217;abisso: "Fatti asciutto, io prosciugher&#242; i tuoi fiumi!</p> 
<p><A NAME="an_44:28">44:28</A>&nbsp;io dico di Ciro: "Egli &#232; il mio pastore; egli adempir&#224; tutta la mia volont&#224;, dicendo a Gerusalemme: "Sarai ricostruita!" e al tempio: "Sarai fondato!"</p> 
<p><A NAME="an_45:1">45:1</A>&nbsp;Cos&#236; parla l&#8217;Eterno al suo unto, a Ciro, che io ho preso per la destra per atterrare dinanzi a lui le nazioni, per sciogliere le cinture ai fianchi dei re, per aprire davanti a lui le porte, s&#236; che niuna gli resti chiusa.</p> 
<p><A NAME="an_45:2">45:2</A>&nbsp;Io camminer&#242; dinanzi a te, e appianer&#242; i luoghi scabri; frantumer&#242; le porte di rame, e spezzer&#242; le sbarre di ferro;</p> 
<p><A NAME="an_45:3">45:3</A>&nbsp;ti dar&#242; i tesori occulti nelle tenebre, e le ricchezze nascoste in luoghi segreti, affinch&#233; tu riconosca che io sono l&#8217;Eterno che ti chiama per nome, l&#8217;Iddio d&#8217;Israele.</p> 
<p><A NAME="an_45:4">45:4</A>&nbsp;Per amor di Giacobbe, mio servo, e d&#8217;Israele, mio eletto, io t&#8217;ho chiamato per nome, t&#8217;ho designato con speciale favore, quando non mi conoscevi.</p> 
<p><A NAME="an_45:5">45:5</A>&nbsp;Io sono l&#8217;Eterno, e non ve n&#8217;&#232; alcun altro; fuori di me non v&#8217;&#232; alcun Dio! Io t&#8217;ho cinto, quando non mi conoscevi,</p> 
<p><A NAME="an_45:6">45:6</A>&nbsp;perch&#233; dal levante al ponente si riconosca che non v&#8217;&#232; altro Dio fuori di me. Io sono l&#8217;Eterno, e non ve n&#8217;&#232; alcun altro;</p> 
<p><A NAME="an_45:7">45:7</A>&nbsp;io formo la luce, creo le tenebre, do il benessere, creo l&#8217;avversit&#224;; io, l&#8217;Eterno, son quegli che fa tutte queste cose.</p> 
<p><A NAME="an_45:8">45:8</A>&nbsp;Cieli, stillate dall&#8217;alto, e faccian le nuvole piover la giustizia! S&#8217;apra la terra, e sia ferace di salvezza, e faccia germogliar la giustizia al tempo stesso. Io, l&#8217;Eterno, creo tutto questo.</p> 
<p><A NAME="an_45:9">45:9</A>&nbsp;Guai a colui che contende col suo creatore, egli, rottame fra i rottami di vasi di terra! L&#8217;argilla dir&#224; essa a colui che la forma: "Che fai?" o l&#8217;opera tua dir&#224; essa; "Ei non ha mani?"</p> 
<p><A NAME="an_45:10">45:10</A>&nbsp;Guai a colui che dice a suo padre: "Perch&#233; generi?" e a sua madre: "Perch&#233; partorisci?"</p> 
<p><A NAME="an_45:11">45:11</A>&nbsp;Cos&#236; parla l&#8217;Eterno, il Santo d&#8217;Israele, colui che l&#8217;ha formato: Voi m&#8217;interrogate circa le cose avvenire! Mi date degli ordini circa i miei figliuoli e circa l&#8217;opera delle mie mani!</p> 
<p><A NAME="an_45:12">45:12</A>&nbsp;Ma io, io son quegli che ho fatto la terra, e che ho creato l&#8217;uomo sovr&#8217;essa; io, con le mie mani, ho spiegato i cieli, e comando a tutto l&#8217;esercito loro.</p> 
<p><A NAME="an_45:13">45:13</A>&nbsp;Io ho suscitato Ciro, nella mia giustizia, e appianer&#242; tutte le sue vie; egli riedificher&#224; la mia citt&#224;, e rimander&#224; liberi i miei esuli senza prezzo di riscatto e senza doni, dice l&#8217;Eterno degli eserciti.</p> 
<p><A NAME="an_45:14">45:14</A>&nbsp;Cos&#236; parla l&#8217;Eterno: Il frutto delle fatiche dell&#8217;Egitto e del traffico dell&#8217;Etiopia e dei Sabei dalla grande statura passeranno a te, e saranno tuoi; que&#8217; popoli cammineranno dietro a te, passeranno incatenati, si prostreranno davanti a te, e ti supplicheranno dicendo: "Certo, Iddio &#232; in te, e non ve n&#8217;&#232; alcun altro; non v&#8217;&#232; altro Dio".</p> 
<p><A NAME="an_45:15">45:15</A>&nbsp;In verit&#224; tu sei un Dio che ti nascondi, o Dio d&#8217;Israele, o Salvatore!</p> 
<p><A NAME="an_45:16">45:16</A>&nbsp;Saranno svergognati, s&#236;, tutti quanti confusi, se n&#8217;andranno tutti assieme coperti d&#8217;onta i fabbricanti d&#8217;idoli;</p> 
<p><A NAME="an_45:17">45:17</A>&nbsp;ma Israele sar&#224; salvato dall&#8217;Eterno d&#8217;una salvezza eterna, voi non sarete svergognati n&#233; confusi, mai pi&#249; in eterno.</p> 
<p><A NAME="an_45:18">45:18</A>&nbsp;Poich&#233; cos&#236; parla l&#8217;Eterno che ha creato i cieli, l&#8217;Iddio che ha formato la terra, l&#8217;ha fatta, l&#8217;ha stabilita, non l&#8217;ha creata perch&#233; rimanesse deserta, ma l&#8217;ha formata perch&#233; fosse abitata: Io sono l&#8217;Eterno e non v&#8217;&#232; alcun altro.</p> 
<p><A NAME="an_45:19">45:19</A>&nbsp;Io non ho parlato in segreto: in qualche luogo tenebroso della terra; io non ho detto della progenie di Giacobbe: "Cercatemi invano!" Io, l&#8217;Eterno, parlo con giustizia, dichiaro le cose che son rette.</p> 
<p><A NAME="an_45:20">45:20</A>&nbsp;Adunatevi, venite, accostatevi tutti assieme, voi che siete scampati dalle nazioni! Non hanno intelletto quelli che portano il loro idolo di legno, e pregano un dio che non pu&#242; salvare.</p> 
<p><A NAME="an_45:21">45:21</A>&nbsp;Annunziatelo, fateli appressare, prendano pure consiglio assieme! Chi ha annunziato queste cose fin dai tempi antichi e l&#8217;ha predette da lungo tempo? Non sono forse io, l&#8217;Eterno? E non v&#8217;&#232; altro Dio fuori di me, un Dio giusto, e non v&#8217;&#232; Salvatore fuori di me.</p> 
<p><A NAME="an_45:22">45:22</A>&nbsp;Volgetevi a me e siate salvati, voi tutte le estremit&#224; della terra! Poich&#233; io sono Dio, e non ve n&#8217;&#232; alcun altro.</p> 
<p><A NAME="an_45:23">45:23</A>&nbsp;Per me stesso io l&#8217;ho giurato; &#232; uscita dalla mia bocca una parola di giustizia, e non sar&#224; revocata: Ogni ginocchio si piegher&#224; davanti a me, ogni lingua mi prester&#224; giuramento.</p> 
<p><A NAME="an_45:24">45:24</A>&nbsp;Solo nell&#8217;Eterno, si dir&#224; di me, &#232; la giustizia e la forza; a lui verranno, pieni di confusione, tutti quelli ch&#8217;erano accesi d&#8217;ira contro di lui.</p> 
<p><A NAME="an_45:25">45:25</A>&nbsp;Nell&#8217;Eterno sar&#224; giustificata e si glorier&#224; tutta la progenie d&#8217;Israele.</p> 
<p><A NAME="an_46:1">46:1</A>&nbsp;Bel crolla, Nebo cade; le loro statue son messe sopra animali, su bestie da soma; quest&#8217;idoli che voi portavate qua e l&#224; son diventati un carico; un peso per la bestia stanca!</p> 
<p><A NAME="an_46:2">46:2</A>&nbsp;Son caduti, son crollati assieme, non possono salvare il carico, ed essi stessi se ne vanno in cattivit&#224;.</p> 
<p><A NAME="an_46:3">46:3</A>&nbsp;Ascoltatemi, o casa di Giacobbe, e voi tutti, residuo della casa d&#8217;Israele, voi di cui mi son caricato dal d&#236; che nasceste, che siete stati portati fin dal seno materno!</p> 
<p><A NAME="an_46:4">46:4</A>&nbsp;Fino alla vostra vecchiaia io sar&#242; lo stesso, fino alla vostra canizie io vi porter&#242;; io vi ho fatti, ed io vi sosterr&#242;; s&#236;, vi porter&#242; e vi salver&#242;.</p> 
<p><A NAME="an_46:5">46:5</A>&nbsp;A chi mi assomigliereste, a chi mi uguagliereste, a chi mi paragonereste quasi fossimo pari?</p> 
<p><A NAME="an_46:6">46:6</A>&nbsp;Costoro profondono l&#8217;oro dalla loro borsa, pesano l&#8217;argento nella bilancia; pagano un orefice perch&#233; ne faccia un dio per prostrarglisi dinanzi, per adorarlo.</p> 
<p><A NAME="an_46:7">46:7</A>&nbsp;Se lo caricano sulle spalle, lo portano, lo mettono al suo posto, ed esso sta in pi&#232;, e non si muove dal suo posto; e bench&#233; uno gridi a lui, esso non risponde n&#233; lo salva dalla sua distretta.</p> 
<p><A NAME="an_46:8">46:8</A>&nbsp;Ricordatevi di questo, e mostratevi uomini! O trasgressori, rientrate in voi stessi!</p> 
<p><A NAME="an_46:9">46:9</A>&nbsp;Ricordate il passato, le cose antiche: perch&#233; io sono Dio, e non ve n&#8217;&#232; alcun altro; son Dio, e niuno &#232; simile a me;</p> 
<p><A NAME="an_46:10">46:10</A>&nbsp;che annunzio la fine sin dal principio, e molto tempo prima pred&#236;co le cose non ancora avvenute; che dico: "Il mio piano sussister&#224;, e metter&#242; ad effetto tutta la mia volont&#224;";</p> 
<p><A NAME="an_46:11">46:11</A>&nbsp;che chiamo dal levante un uccello da preda, e da una terra lontana l&#8217;uomo che effettui il mio disegno. S&#236;, io l&#8217;ho detto, e lo far&#242; avvenire; ne ho formato il disegno e l&#8217;eseguir&#242;.</p> 
<p><A NAME="an_46:12">46:12</A>&nbsp;Ascoltatemi, o gente dal cuore ostinato, che siete lontani dalla giustizia!</p> 
<p><A NAME="an_46:13">46:13</A>&nbsp;Io faccio avvicinare la mia giustizia; essa non &#232; lungi, e la mia salvezza non tarder&#224;; io porr&#242; la salvezza in Sion, e la mia gloria sopra Israele.</p> 
<p><A NAME="an_47:1">47:1</A>&nbsp;Scendi, e siedi sulla polvere, o vergine figliuola di Babilonia! Siediti in terra, senza trono, o figliuola de&#8217; Caldei! poich&#233; non ti si chiamer&#224; pi&#249; la delicata, la voluttuosa.</p> 
<p><A NAME="an_47:2">47:2</A>&nbsp;Metti mano alle macine, e macina farina; l&#232;vati il velo, alzati lo strascico, scopriti la gamba, e passa i fiumi!</p> 
<p><A NAME="an_47:3">47:3</A>&nbsp;Si scopra la tua nudit&#224;, si vegga la tua onta; io far&#242; vendetta, e non risparmier&#242; anima viva.</p> 
<p><A NAME="an_47:4">47:4</A>&nbsp;Il nostro redentore ha nome l&#8217;Eterno degli eserciti, il Santo d&#8217;Israele.</p> 
<p><A NAME="an_47:5">47:5</A>&nbsp;Siediti in silenzio e va&#8217; nelle tenebre, o figliuola de&#8217; Caldei, poich&#233; non sarai pi&#249; chiamata la signora dei regni.</p> 
<p><A NAME="an_47:6">47:6</A>&nbsp;Io mi corrucciai contro il mio popolo, profanai la mia eredit&#224; e li diedi in mano tua; tu non avesti per essi alcuna piet&#224;; facesti gravar duramente il tuo giogo sul vecchio,</p> 
<p><A NAME="an_47:7">47:7</A>&nbsp;e dicesti: "Io sar&#242; signora in perpetuo; talch&#233; non prendesti a cuore e non ricordasti la fine di tutto questo.</p> 
<p><A NAME="an_47:8">47:8</A>&nbsp;Or dunque ascolta questo, o voluttuosa, che te ne stai assisa in sicurt&#224;, e dici in cuor tuo: "Io, e nessun altro che io! Io non rimarr&#242; mai vedova, e non sapr&#242; che sia l&#8217;esser orbata dai figliuoli";</p> 
<p><A NAME="an_47:9">47:9</A>&nbsp;ma queste due cose t&#8217;avverranno in un attimo, in uno stesso giorno: privazione di figliuoli e vedovanza; ti piomberanno addosso tutte assieme, nonostante la moltitudine de&#8217; tuoi sortilegi e la grande abbondanza de&#8217; tuoi incantesimi.</p> 
<p><A NAME="an_47:10">47:10</A>&nbsp;Tu ti fidavi della tua malizia, tu dicevi: "Nessuno mi vede, la tua saviezza e la tua scienza t&#8217;hanno sedotta, e tu dicevi in cuor tuo:</p> 
<p><A NAME="an_47:11">47:11</A>&nbsp;"Io e nessun altro che io". Ma un mala verr&#224; sopra a te, che non saprai come scongiurare; una calamit&#224; ti piomber&#224; addosso, che non potrai allontanar con alcuna espiazione; e ti cadr&#224; repentinamente addosso una ruina, che non avrai preveduta.</p> 
<p><A NAME="an_47:12">47:12</A>&nbsp;Stattene or l&#224; co&#8217; tuoi incantesimi e con la moltitudine de&#8217; tuoi sortilegi, ne&#8217; quali ti sei affaticata fin dalla tua giovinezza! forse potrai trarne profitto, forse riuscirai ad incutere terrore.</p> 
<p><A NAME="an_47:13">47:13</A>&nbsp;Tu sei stanca di tutte le tue consultazioni; si levino dunque quelli che misurano il cielo, che osservano le stelle, che fanno pronostici ad ogni novilunio, e ti salvino dalle cose che ti piomberanno addosso!</p> 
<p><A NAME="an_47:14">47:14</A>&nbsp;Ecco, essi sono come stoppia, il fuoco li consuma; non salveranno la loro vita dalla violenza della fiamma; non ne rimarr&#224; brace a cui scaldarsi, n&#233; fuoco dinanzi al quale sedersi.</p> 
<p><A NAME="an_47:15">47:15</A>&nbsp;Tale sar&#224; la sorte di quelli intorno a cui ti sei affaticata. Quelli che han trafficato teco fin dalla giovinezza andranno errando ognuno dal suo lato, e non vi saranno alcuno che ti salvi.</p> 
<p><A NAME="an_48:1">48:1</A>&nbsp;Ascoltate questo, o casa di Giacobbe, voi che siete chiamati del nome d&#8217;Israele, e che siete usciti dalla sorgente di Giuda; voi che giurate per il nome dell&#8217;Eterno, e menzionate l&#8217;Iddio d&#8217;Israele ma senza sincerit&#224;, senza rettitudine!</p> 
<p><A NAME="an_48:2">48:2</A>&nbsp;Poich&#233; prendono il loro nome dalla citt&#224; santa, s&#8217;appoggiano sull&#8217;Iddio d&#8217;Israele, che ha nome l&#8217;Eterno degli eserciti!</p> 
<p><A NAME="an_48:3">48:3</A>&nbsp;Gi&#224; anticamente io annunziai le cose precedenti; esse uscirono dalla mia bocca, io le feci sapere; a un tratto io le effettuai, ed esse avvennero.</p> 
<p><A NAME="an_48:4">48:4</A>&nbsp;Siccome io sapevo, o Israele, che tu sei ostinato, che il tuo collo ha muscoli di ferro e che la tua fronte &#232; di rame,</p> 
<p><A NAME="an_48:5">48:5</A>&nbsp;io t&#8217;annunziai queste cose anticamente; te le feci sapere prima che avvenissero, perch&#233; tu non avessi a dire: "Le ha fatte il mio idolo, le ha ordinate la mia immagine scolpita, la mia immagine fusa".</p> 
<p><A NAME="an_48:6">48:6</A>&nbsp;Tu ne hai udito l&#8217;annunzio; mirale avvenute tutte quante. Non lo proclamate voi stessi? Ora io t&#8217;annunzio delle cose nuove, delle cose occulte, a te ignote.</p> 
<p><A NAME="an_48:7">48:7</A>&nbsp;Esse stanno per prodursi adesso, non da tempo antico; e, prima d&#8217;oggi non ne avevi udito parlare, perch&#233; tu non abbia a dire: "Ecco, io le sapevo".</p> 
<p><A NAME="an_48:8">48:8</A>&nbsp;No, tu non ne hai udito nulla, non ne hai saputo nulla, nulla in passato te ne mai venuto agli orecchi, perch&#233; sapevo che ti saresti condotto perfidamente, e che ti chiami "Ribelle" fin dal seno materno.</p> 
<p><A NAME="an_48:9">48:9</A>&nbsp;Per amor del mio nome io differir&#242; la mia ira, e per amor della mia gloria io mi raffreno per non sterminarti.</p> 
<p><A NAME="an_48:10">48:10</A>&nbsp;Ecco, io t&#8217;ho voluto affinare, ma senza ottenere argento, t&#8217;ho provato nel crogiuolo d&#8217;afflizione.</p> 
<p><A NAME="an_48:11">48:11</A>&nbsp;Per amor di me stesso, per amor di me stesso io voglio agire; poich&#233;, come lascerei io profanare il mio nome? e la mia gloria io non la dar&#242; ad un altro.</p> 
<p><A NAME="an_48:12">48:12</A>&nbsp;Ascoltami, o Giacobbe, e tu, Israele, che io ho chiamato. Io son Colui che &#232;; io sono il primo, e son pure l&#8217;ultimo.</p> 
<p><A NAME="an_48:13">48:13</A>&nbsp;La mia mano ha fondato la terra, e la mia destra ha spiegato i cieli; quand&#8217;io li chiam&#242;, si presentano assieme.</p> 
<p><A NAME="an_48:14">48:14</A>&nbsp;Adunatevi tutti quanti, ed ascoltate! Chi tra voi ha annunziato queste cose? Colui che l&#8217;Eterno ama eseguir&#224; il suo volere contro Babilonia, e lever&#224; il suo braccio contro i Caldei.</p> 
<p><A NAME="an_48:15">48:15</A>&nbsp;Io, io ho parlato, io l&#8217;ho chiamato; io l&#8217;ho fatto venire, e la sua impresa riuscir&#224;.</p> 
<p><A NAME="an_48:16">48:16</A>&nbsp;Avvicinatevi a me, ascoltate questo: Fin dal principio io non ho parlato in segreto; quando questi fatti avvenivano, io ero presente; e ora, il Signore, l&#8217;Eterno, mi manda col suo spirito.</p> 
<p><A NAME="an_48:17">48:17</A>&nbsp;Cos&#236; parla l&#8217;Eterno, il tuo redentore, il Santo d&#8217;Israele: Io sono l&#8217;Eterno, il tuo Dio, che t&#8217;insegna per il tuo bene, che ti guida per la via che devi seguire.</p> 
<p><A NAME="an_48:18">48:18</A>&nbsp;Oh fossi tu pur attento ai miei comandamenti! la tua pace sarebbe come un fiume, e la tua giustizia, come le onde del mare;</p> 
<p><A NAME="an_48:19">48:19</A>&nbsp;la tua posterit&#224; sarebbe come la rena, e il frutto delle tue viscere come la sabbia ch&#8217;&#232; nel mare; il suo nome non sarebbe cancellato n&#233; distrutto d&#8217;innanzi al mio cospetto.</p> 
<p><A NAME="an_48:20">48:20</A>&nbsp;Uscite da Babilonia, fuggitevene lungi dai Caldei! Con voce di giubilo, annunziatelo, banditelo, datene voce fino all&#8217;estremit&#224; della terra! Dite: "L&#8217;Eterno ha redento il suo servo Giacobbe.</p> 
<p><A NAME="an_48:21">48:21</A>&nbsp;Ed essi non hanno avuto sete quand&#8217;ei li ha condotti attraverso i deserti; egli ha fatto scaturire per essi dell&#8217;acqua dalla roccia; ha fenduto la roccia, e n&#8217;&#232; colata l&#8217;acqua".</p> 
<p><A NAME="an_48:22">48:22</A>&nbsp;Non v&#8217;&#232; pace per gli empi, dice l&#8217;Eterno.</p> 
<p><A NAME="an_49:1">49:1</A>&nbsp;Isole, ascoltatemi! Popoli lontani, state attenti! L&#8217;Eterno m&#8217;ha chiamato fin dal seno materno, ha mentovato il mio nome fin dalle viscere di mia madre.</p> 
<p><A NAME="an_49:2">49:2</A>&nbsp;Egli ha reso la mia bocca come una spada tagliente, m&#8217;ha nascosto nell&#8217;ombra della sua mano; ha fatto di me una freccia aguzza, m&#8217;ha riposto nel suo turcasso,</p> 
<p><A NAME="an_49:3">49:3</A>&nbsp;e m&#8217;ha detto: "Tu sei il mio servo, Israele, nel quale io manifester&#242; la mia gloria".</p> 
<p><A NAME="an_49:4">49:4</A>&nbsp;Ma io dicevo: "Invano ho faticato, inutilmente, per nulla ho consumato la mia forza; ma certo, il mio diritto &#232; presso l&#8217;Eterno, e la mia ricompensa &#232; presso all&#8217;Iddio mio".</p> 
<p><A NAME="an_49:5">49:5</A>&nbsp;Ed ora parla l&#8217;Eterno che m&#8217;ha formato fin dal seno materno per esser suo servo, per ricondurgli Giacobbe, e per raccogliere intorno a lui Israele; ed io sono onorato agli occhi dell&#8217;Eterno, e il mio Dio &#232; la mia forza.</p> 
<p><A NAME="an_49:6">49:6</A>&nbsp;Egli dice: "E&#8217; troppo poco che tu sia mio servo per rialzare le trib&#249; di Giacobbe e per ricondurre gli scampati d&#8217;Israele; voglio far di te la luce delle nazioni, lo strumento della mia salvezza fino alle estremit&#224; della terra".</p> 
<p><A NAME="an_49:7">49:7</A>&nbsp;Cos&#236; parla l&#8217;Eterno, il redentore, il Santo d&#8217;Israele, a colui ch&#8217;&#232; disprezzato dagli uomini, detestato dalla nazione, schiavo de&#8217; potenti: Dei re lo vedranno e si riveleranno; dei principi pure, e si prostreranno, a motivo dell&#8217;Eterno ch&#8217;&#232; fedele, del Santo d&#8217;Israele che t&#8217;ha scelto.</p> 
<p><A NAME="an_49:8">49:8</A>&nbsp;Cos&#236; parla l&#8217;Eterno: Nel tempo della grazia io t&#8217;esaudir&#242;, nel giorno della salvezza t&#8217;aiuter&#242;; ti preserver&#242;, e far&#242; di te l&#8217;alleanza del popolo, per rialzare il paese, per rimetterli in possesso delle eredit&#224; devastate,</p> 
<p><A NAME="an_49:9">49:9</A>&nbsp;per dire ai prigioni: "Uscite!" e a quelli che sono nelle tenebre: "Mostratevi!" Essi pasceranno lungo le vie, e troveranno il loro pascolo su tutte le alture;</p> 
<p><A NAME="an_49:10">49:10</A>&nbsp;non avranno fame n&#233; sete, n&#233; miraggio n&#233; sole li colpir&#224; pi&#249;; poich&#233; Colui che ha piet&#224; di loro li guider&#224;, e li mener&#224; alle sorgenti d&#8217;acqua.</p> 
<p><A NAME="an_49:11">49:11</A>&nbsp;Io muter&#242; tutte le mie montagne in vie, e le mie strade saranno riattate.</p> 
<p><A NAME="an_49:12">49:12</A>&nbsp;Guardate! Questi vengon di lontano; ecco, questi altri vengon da settentrione e da occidente, e questi dal paese de&#8217; Sinim.</p> 
<p><A NAME="an_49:13">49:13</A>&nbsp;Giubilate, o cieli, e tu, terra, festeggia! Date in gridi di gioia, o monti, poich&#233; l&#8217;Eterno consola il suo popolo, ed ha piet&#224; de&#8217; suoi afflitti.</p> 
<p><A NAME="an_49:14">49:14</A>&nbsp;Ma Sion ha detto: "L&#8217;Eterno m&#8217;ha abbandonata, il Signore m&#8217;ha dimenticata".</p> 
<p><A NAME="an_49:15">49:15</A>&nbsp;Una donna dimentica ella il bimbo che allatta, cessando d&#8217;aver piet&#224; del frutto delle sue viscere? Quand&#8217;anche le madri dimenticassero, io non dimenticher&#242; te.</p> 
<p><A NAME="an_49:16">49:16</A>&nbsp;Ecco, io t&#8217;ho scolpita sulle palme delle mia mani; le tua mura mi stan del continuo davanti agli occhi.</p> 
<p><A NAME="an_49:17">49:17</A>&nbsp;I tuoi figliuoli accorrono; i tuoi distruttori, i tuoi devastatori s&#8217;allontanano da te.</p> 
<p><A NAME="an_49:18">49:18</A>&nbsp;Volgi lo sguardo all&#8217;intorno, e mira: Essi tutti si radunano, e vengono a te. Com&#8217;&#232; vero ch&#8217;io vivo, dice l&#8217;Eterno, tu ti rivestirai d&#8217;essi come d&#8217;un ornamento, te ne cingerai come una sposa.</p> 
<p><A NAME="an_49:19">49:19</A>&nbsp;Nelle tue ruine, ne&#8217; tuoi luoghi desolati, nel tuo paese distrutto, sarai ora troppo allo stretto per i tuoi abitanti; e quelli che ti divoravano s&#8217;allontaneranno da te.</p> 
<p><A NAME="an_49:20">49:20</A>&nbsp;I figliuoli di cui fosti orbata ti diranno ancora all&#8217;orecchio: "Questo posto &#232; troppo stretto per me; fammi largo, perch&#8217;io possa stanziarmi".</p> 
<p><A NAME="an_49:21">49:21</A>&nbsp;E tu dirai in cuor tuo: "Questi, chi me li ha generati? giacch&#233; io ero orbata dei miei figliuoli, sterile, esule, scacciata. Questi, chi li ha allevati? Ecco, io ero rimasta sola; questi, dov&#8217;erano?"</p> 
<p><A NAME="an_49:22">49:22</A>&nbsp;Cos&#236; parla il Signore, l&#8217;Eterno: Ecco, io lever&#242; la mia mano verso le nazioni, alzer&#242; la mia bandiera verso i popoli, ed essi ti ricondurranno i tuoi figliuoli in braccio, e ti riporteranno le tue figliuole sulle spalle.</p> 
<p><A NAME="an_49:23">49:23</A>&nbsp;Dei re saranno tuoi balii, e le loro regine saranno tue balie; essi si prostreranno dinanzi a te con la faccia a terra, e leccheranno la polvere de&#8217; tuoi piedi; e tu riconoscerai che io sono l&#8217;Eterno, e che coloro che sperano in me non saranno confusi.</p> 
<p><A NAME="an_49:24">49:24</A>&nbsp;Si strapper&#224; egli il bottino al potente? e i giusti fatti prigioni saranno essi liberati?</p> 
<p><A NAME="an_49:25">49:25</A>&nbsp;S&#236;; cos&#236; dice l&#8217;Eterno: Anche i prigioni del potente saran portati via, e il bottino del tiranno sar&#224; ripreso; io combatter&#242; con chi combatte teco, e salver&#242; i tuoi figliuoli.</p> 
<p><A NAME="an_49:26">49:26</A>&nbsp;E far&#242; mangiare ai tuoi oppressori la loro propria carne, e s&#8217;inebrieranno col loro proprio sangue, come col mosto; e ogni carne riconoscer&#224; che io, l&#8217;Eterno, sono il tuo salvatore, il tuo redentore, il Potente di Giacobbe.</p> 
<p><A NAME="an_50:1">50:1</A>&nbsp;Cos&#236; parla l&#8217;Eterno: Dov&#8217;&#232; la lettera di divorzio di vostra madre per la quale io l&#8217;ho ripudiata? O qual &#232; quello de&#8217; miei creditori al quale io vi ho venduto? Ecco, per le vostre iniquit&#224; siete stati venduti, e per le vostre trasgressioni vostra madre &#232; stata ripudiata.</p> 
<p><A NAME="an_50:2">50:2</A>&nbsp;Perch&#233;, quand&#8217;io son venuto, non s&#8217;&#232; trovato alcuno? Perch&#233;, quand&#8217;ho chiamato, nessuno ha risposto? La mia mano &#232; ella davvero troppo corta per redimere? o no ho io forza da liberare? Ecco, con la mia minaccia io prosciugo il mare, riduco i fiumi in deserto; il loro pesce diventa fetido per mancanza d&#8217;acqua, e muore di sete.</p> 
<p><A NAME="an_50:3">50:3</A>&nbsp;Io rivesto i cieli di nero, e do loro un cilicio per coperta.</p> 
<p><A NAME="an_50:4">50:4</A>&nbsp;Il Signore, l&#8217;Eterno, m&#8217;ha dato una lingua esercitata perch&#8217;io sappia sostenere con la parola lo stanco; egli risveglia, ogni mattina risveglia il mio orecchio, perch&#8217;io ascolti, come fanno i discepoli.</p> 
<p><A NAME="an_50:5">50:5</A>&nbsp;Il Signore, l&#8217;Eterno, m&#8217;ha aperto l&#8217;orecchio, ed io non sono stato ribelle e non mi son tratto indietro.</p> 
<p><A NAME="an_50:6">50:6</A>&nbsp;Io ho presentato il mio dorso a chi mi percoteva, e le me guance, a chi mi strappava la barba; io non ho nascosto il mio volto all&#8217;onta e agli sputi.</p> 
<p><A NAME="an_50:7">50:7</A>&nbsp;Ma il Signore, l&#8217;Eterno, m&#8217;ha soccorso; perci&#242; non sono stato confuso; perci&#242; ho reso la mia faccia simile ad un macigno, e so che non sar&#242; svergognato.</p> 
<p><A NAME="an_50:8">50:8</A>&nbsp;Vicino &#232; colui che mi giustifica; chi contender&#224; meco? compariamo assieme! Chi &#232; il mio avversario? Mi venga vicino!</p> 
<p><A NAME="an_50:9">50:9</A>&nbsp;Ecco, il Signore, l&#8217;Eterno, mi verr&#224; in aiuto; chi &#232; colui che mi condanner&#224;? Ecco, tutti costoro diventeranno logori come un vestito, la tignola li roder&#224;.</p> 
<p><A NAME="an_50:10">50:10</A>&nbsp;Chi &#232; tra voi che tema l&#8217;Eterno, che ascolti la voce del servo di lui? Bench&#233; cammini nelle tenebre, privo di luce, confidi nel nome dell&#8217;Eterno, e s&#8217;appoggi sul suo Dio!</p> 
<p><A NAME="an_50:11">50:11</A>&nbsp;Ecco, voi tutti che accendete un fuoco, che vi cingete di tizzoni, andatevene nelle fiamme del vostro fuoco, e fra i tizzoni che avete accesso! Questo avrete dalla mia mano; voi giacerete nel dolore.</p> 
<p><A NAME="an_51:1">51:1</A>&nbsp;Ascoltatemi, voi che procacciate la giustizia, che cercate l&#8217;Eterno! Considerate la roccia onde foste tagliati, e la buca della cava onde foste cavati.</p> 
<p><A NAME="an_51:2">51:2</A>&nbsp;Considerate Abrahamo vostro padre, e Sara che vi partor&#236;; poich&#233; io lo chiamai quand&#8217;egli era solo, lo benedissi e lo moltiplicai.</p> 
<p><A NAME="an_51:3">51:3</A>&nbsp;Cos&#236; l&#8217;Eterno sta per consolare Sion, consoler&#224; tutte le sue ruine; render&#224; il deserto di lei pari ad un Eden, e la sua solitudine pari a un giardino dell&#8217;Eterno. Gioia ed allegrezza si troveranno in mezzo a lei, inni di lode e melodia di canti.</p> 
<p><A NAME="an_51:4">51:4</A>&nbsp;Prestami attenzione, o popolo mio! Porgimi orecchio, o mia nazione! Poich&#233; la legge proceder&#224; da me, ed io porr&#242; il mio diritto come una luce dei popoli.</p> 
<p><A NAME="an_51:5">51:5</A>&nbsp;La mia giustizia &#232; vicina, la mia salvezza sta per apparire, e le mie braccia giudicheranno i popoli; le isole spereranno in me, e confideranno nel mio braccio.</p> 
<p><A NAME="an_51:6">51:6</A>&nbsp;Alzate gli occhi vostri al cielo, e abbassateli sulla terra! Poich&#233; i cieli si dilegueranno come fumo, la terra invecchier&#224; come un vestito, e i suoi abitanti parimente morranno; ma la mia salvezza durer&#224; in eterno, e la mia giustizia non verr&#224; mai meno.</p> 
<p><A NAME="an_51:7">51:7</A>&nbsp;Ascoltatemi, o voi che conoscete la giustizia, o popolo che hai nel cuore la mia legge! Non temete l&#8217;obbrobrio degli uomini, n&#233; siate sgomenti per i loro oltraggi.</p> 
<p><A NAME="an_51:8">51:8</A>&nbsp;Poich&#233; la tignola li divorer&#224; come un vestito, e la tarma li roder&#224; come la lana; ma la mia giustizia rimarr&#224; in eterno, e la mia salvezza, per ogni et&#224;.</p> 
<p><A NAME="an_51:9">51:9</A>&nbsp;Risvegliati, risvegliati, rivestiti di forza, o braccio dell&#8217;Eterno! Risvegliati come ne&#8217; giorni andati, come nelle antiche et&#224;! Non sei tu che facesti a pezzi Rahab, che trafiggesti il dragone?</p> 
<p><A NAME="an_51:10">51:10</A>&nbsp;Non sei tu che prosciugasti il mare, le acque del grande abisso, che facesti delle profondit&#224; del mare una via per il passaggio dei redenti?</p> 
<p><A NAME="an_51:11">51:11</A>&nbsp;E i riscattati dall&#8217;Eterno torneranno, verranno con canti di gioia a Sion, e un&#8217;allegrezza eterna coroner&#224; il loro capo; otterranno letizia, allegrezza, il dolore e il gemito fuggiranno.</p> 
<p><A NAME="an_51:12">51:12</A>&nbsp;Io, io son colui che vi consola; chi sei tu che tu tema l&#8217;uomo che deve morire, e il figliuol dell&#8217;uomo che passer&#224; com&#8217;erba;</p> 
<p><A NAME="an_51:13">51:13</A>&nbsp;che tu dimentichi l&#8217;Eterno, che t&#8217;ha fatto, che ha disteso i cieli e fondata la terra; che tu tremi continuamente, tutto il giorno, dinanzi al furore dell&#8217;oppressore, quando s&#8217;appresta a distruggere? E dov&#8217;&#232; dunque il furore dell&#8217;oppressore?</p> 
<p><A NAME="an_51:14">51:14</A>&nbsp;Colui ch&#8217;&#232; curvo nei ceppi sar&#224; bentosto liberato; non morr&#224; nella fossa, e non gli mancher&#224; il pane.</p> 
<p><A NAME="an_51:15">51:15</A>&nbsp;Poich&#233; io sono l&#8217;Eterno degli eserciti, il tuo Dio, che solleva il mare, e ne fa muggir le onde; il cui nome &#232;: l&#8217;Eterno degli eserciti.</p> 
<p><A NAME="an_51:16">51:16</A>&nbsp;Ed io ho messo le mie parole nella tua bocca, e t&#8217;ho coperto con l&#8217;ombra della mia mano per piantare de&#8217; cieli e fondare una terra, e per dire a Sion: "Tu sei il mio popolo".</p> 
<p><A NAME="an_51:17">51:17</A>&nbsp;Risvegliati, risvegliati, l&#232;vati, o Gerusalemme, che hai bevuto dalla mano dell&#8217;Eterno la coppa del suo furore, che hai bevuto il calice, la coppa di stordimento, e l&#8217;hai succhiata fino in fondo!</p> 
<p><A NAME="an_51:18">51:18</A>&nbsp;Fra tutti i figliuoli ch&#8217;ell&#8217;ha partoriti non v&#8217;&#232; alcuno che la guidi; fra tutti i figliuoli ch&#8217;ell&#8217;ha allevati non v&#8217;&#232; alcuno che la prenda per mano.</p> 
<p><A NAME="an_51:19">51:19</A>&nbsp;Queste due cose ti sono avvenute: chi ti compianger&#224;? desolazione e rovina, fame e spada: Chi ti consoler&#224;?</p> 
<p><A NAME="an_51:20">51:20</A>&nbsp;I tuoi figliuoli venivano meno, giacevano a tutti i capi delle strade, come un&#8217;antilope nella rete, prostrati dal furore dell&#8217;Eterno, dalle minacce del tuo Dio.</p> 
<p><A NAME="an_51:21">51:21</A>&nbsp;Perci&#242;, ascolta or questo, o infelice, ed ebbra, ma non di vino!</p> 
<p><A NAME="an_51:22">51:22</A>&nbsp;Cos&#236; parla il tuo Signore, l&#8217;Eterno, il tuo Dio, che difende la causa del suo popolo: Ecco, io ti tolgo di mano la coppa di stordimento, il calice, la coppa del mio furore; tu non la berrai pi&#249;!</p> 
<p><A NAME="an_51:23">51:23</A>&nbsp;Io la metter&#242; in mano de&#8217; tuoi persecutori, che dicevano all&#8217;anima tua: "Chinati, che ti passiamo addosso!" e tu facevi del tuo dosso un suolo, una strada per i passanti!</p> 
<p><A NAME="an_52:1">52:1</A>&nbsp;Risvegliati, risvegliati, rivestiti della tua forza, o Sion! Mettiti le tue pi&#249; splendide vesti, o Gerusalemme, citt&#224; santa! Poich&#233; da ora innanzi non entreranno pi&#249; in te n&#233; l&#8217;incirconciso n&#233; l&#8217;impuro.</p> 
<p><A NAME="an_52:2">52:2</A>&nbsp;Scuotiti di dosso la polvere, l&#232;vati, mettiti a sedere, o Gerusalemme! Sciogliti le catene dal collo, o figliuola di Sion che sei in cattivit&#224;!</p> 
<p><A NAME="an_52:3">52:3</A>&nbsp;Poich&#233; cos&#236; parla l&#8217;Eterno: Voi siete stati venduti per nulla, e sarete riscattati senza denaro.</p> 
<p><A NAME="an_52:4">52:4</A>&nbsp;Poich&#233; cos&#236; parla il Signore, l&#8217;Eterno: Il mio popolo discese gi&#224; in Egitto per dimorarvi; poi l&#8217;Assiro l&#8217;oppresse senza motivo.</p> 
<p><A NAME="an_52:5">52:5</A>&nbsp;Ed ora che faccio io qui, dice l&#8217;Eterno, quando il mio popolo &#232; stato portato via per nulla? Quelli che lo dominano mandano urli, dice l&#8217;Eterno, e il mio nome &#232; del continuo, tutto il giorno schernito;</p> 
<p><A NAME="an_52:6">52:6</A>&nbsp;perci&#242; il mio popolo conoscer&#224; il mio nome; perci&#242; sapr&#224;, in quel giorno, che sono io che ho parlato: "Eccomi!"</p> 
<p><A NAME="an_52:7">52:7</A>&nbsp;Quanto son belli, sui monti, i piedi del messaggero di buone novelle, che annunzia la pace, ch&#8217;&#232; araldo di notizie liete, che annunzia la salvezza, che dici a Sion: "Il tuo Dio regna!"</p> 
<p><A NAME="an_52:8">52:8</A>&nbsp;Odi le tue sentinelle! Esse levan la voce, mandan tutti assieme gridi di gioia; poich&#8217;esse veggon coi loro propri occhi l&#8217;Eterno che ritorna a Sion.</p> 
<p><A NAME="an_52:9">52:9</A>&nbsp;Date assieme gridi di giubilo, o ruine di Gerusalemme! Poich&#233; l&#8217;Eterno consola il suo popolo, redime Gerusalemme.</p> 
<p><A NAME="an_52:10">52:10</A>&nbsp;L&#8217;Eterno ha nudato il suo braccio santo agli occhi di tutte le nazioni; e tutte le estremit&#224; della terra vedranno la salvezza del nostro Dio.</p> 
<p><A NAME="an_52:11">52:11</A>&nbsp;Dipartitevi, dipartitevi, uscite di l&#224;! Non toccate nulla d&#8217;impuro! Uscite di mezzo a lei! Purificatevi, voi che portate i vasi dell&#8217;Eterno!</p> 
<p><A NAME="an_52:12">52:12</A>&nbsp;Poich&#233; voi non partirete in fretta, e non ve n&#8217;andrete come chi fugge; giacch&#233; l&#8217;Eterno camminer&#224; dinanzi a voi, e l&#8217;Iddio d&#8217;Israele sar&#224; la vostra retroguardia.</p> 
<p><A NAME="an_52:13">52:13</A>&nbsp;Ecco, il mio servo prosperer&#224;, sar&#224; elevato, esaltato, reso sommamente eccelso.</p> 
<p><A NAME="an_52:14">52:14</A>&nbsp;Come molti, vedendolo, son rimasti sbigottiti (tanto era disfatto il suo sembiante s&#236; da non parer pi&#249; un uomo, e il suo aspetto si da non parer pi&#249; un figliuol d&#8217;uomo),</p> 
<p><A NAME="an_52:15">52:15</A>&nbsp;cos&#236; molte saran le nazioni, di cui egli detester&#224; l&#8217;ammirazione; i re chiuderanno la bocca dinanzi a lui, poich&#233; vedranno quello che non era loro mai stato narrato, e apprenderanno quello che non avevano udito</p> 
<p><A NAME="an_53:1">53:1</A>&nbsp;Chi ha creduto a quel che noi abbiamo annunziato? e a chi &#232; stato rivelato il braccio dell&#8217;Eterno?</p> 
<p><A NAME="an_53:2">53:2</A>&nbsp;Egli &#232; venuto su dinanzi a lui come un rampollo, come una radice ch&#8217;esce da un arido suolo; non avea forma n&#233; bellezza da attirare i nostri sguardi, n&#233; apparenza, da farcelo desiderare.</p> 
<p><A NAME="an_53:3">53:3</A>&nbsp;Disprezzato e abbandonato dagli uomini, uomo di dolore, familiare con il patire, pari a colui dinanzi al quale ciascuno si nasconde la faccia, era spregiato, e noi non ne facemmo stima alcuna.</p> 
<p><A NAME="an_53:4">53:4</A>&nbsp;E, nondimeno, eran le nostre malattie ch&#8217;egli portava, erano i nostri dolori quelli di cui s&#8217;era caricato; e noi lo reputavamo colpito, battuto da Dio, ed umiliato!</p> 
<p><A NAME="an_53:5">53:5</A>&nbsp;Ma egli &#232; stato trafitto a motivo delle nostre trasgressioni, fiaccato a motivo delle nostre iniquit&#224;; il castigo, per cui abbiam pace, &#232; stato su lui, e per le sue lividure noi abbiamo avuto guarigione.</p> 
<p><A NAME="an_53:6">53:6</A>&nbsp;Noi tutti eravamo erranti come pecore, ognuno di noi seguiva la sua propria via; e l&#8217;Eterno ha fatto cader su lui l&#8217;iniquit&#224; di noi tutti.</p> 
<p><A NAME="an_53:7">53:7</A>&nbsp;Maltrattato, umili&#242; se stesso, e non aperse la bocca. Come l&#8217;agnello menato allo scannatoio, come la pecora muta dinanzi a chi la tosa, egli non aperse la bocca.</p> 
<p><A NAME="an_53:8">53:8</A>&nbsp;Dall&#8217;oppressione e dal giudizio fu portato via; e fra quelli della sua generazione chi riflett&#233; ch&#8217;egli era strappato dalla terra dei viventi e colpito a motivo delle trasgressioni del mio popolo?</p> 
<p><A NAME="an_53:9">53:9</A>&nbsp;Gli avevano assegnata la sepoltura fra gli empi, ma nella sua morte, egli &#232; stato col ricco, perch&#233; non aveva commesso violenze n&#233; v&#8217;era stata frode nella sua bocca.</p> 
<p><A NAME="an_53:10">53:10</A>&nbsp;Ma piacque all&#8217;Eterno di fiaccarlo coi patimenti. Dopo aver dato la sua vita in sacrifizio per la colpa, egli vedr&#224; una progenie, prolungher&#224; i suoi giorni, e l&#8217;opera dell&#8217;Eterno prosperer&#224; nelle sue mani.</p> 
<p><A NAME="an_53:11">53:11</A>&nbsp;Egli vedr&#224; il frutto del tormento dell&#8217;anima sua, e ne sar&#224; saziato; per la sua conoscenza, il mio servo, il giusto, render&#224; giusti i molti, e si caricher&#224; egli stesso delle loro iniquit&#224;.</p> 
<p><A NAME="an_53:12">53:12</A>&nbsp;Perci&#242; io gli dar&#242; la sua parte fra i grandi, ed egli divider&#224; il bottino coi potenti, perch&#233; ha dato se stesso alla morte, ed &#232; stato annoverato fra i trasgressori, perch&#8217;egli ha portato i peccati di molti, e ha interceduto per i trasgressori.</p> 
<p><A NAME="an_54:1">54:1</A>&nbsp;Giubila, o sterile, tu che non partorivi! Da&#8217; in gridi di gioia ed esulta, tu che non provavi doglie di parto! Poich&#233; i figliuoli della derelitta saran pi&#249; numerosi dei figliuoli di colei che ha marito, dice l&#8217;Eterno.</p> 
<p><A NAME="an_54:2">54:2</A>&nbsp;Allarga il luogo della tua tenda e si spieghino le tele delle tue dimore, senza risparmio; allunga i tuoi cordami, rafforza i tuoi piuoli!</p> 
<p><A NAME="an_54:3">54:3</A>&nbsp;Poich&#233; tu ti spanderai a destra ed a sinistra; la tua progenie posseder&#224; le nazioni e popoler&#224; le citt&#224; deserte.</p> 
<p><A NAME="an_54:4">54:4</A>&nbsp;Non temere, poich&#233; tu non sarai pi&#249; confusa; non aver vergogna, ch&#233; non avrai pi&#249; da arrossire; ma dimenticherai l&#8217;onta della tua giovinezza, e non ricorderai pi&#249; l&#8217;obbrobrio della tua vedovanza.</p> 
<p><A NAME="an_54:5">54:5</A>&nbsp;Poich&#233; il tuo creatore &#232; il tuo sposo; il suo nome &#232;: l&#8217;Eterno degli eserciti; e il tuo redentore &#232; il Santo d&#8217;Israele, che sar&#224; chiamato l&#8217;Iddio di tutta la terra.</p> 
<p><A NAME="an_54:6">54:6</A>&nbsp;Poich&#233; l&#8217;Eterno ti richiama come una donna abbandonata e afflitta nel suo spirito, come la sposa della giovinezza ch&#8217;&#232; stata ripudiata, dice il tuo Dio.</p> 
<p><A NAME="an_54:7">54:7</A>&nbsp;Per un breve istante io t&#8217;ho abbandonata, ma con immensa compassione io ti raccoglier&#242;.</p> 
<p><A NAME="an_54:8">54:8</A>&nbsp;In un accesso d&#8217;ira, t&#8217;ho per un momento nascosta la mia faccia, ma con un amore eterno io avr&#242; piet&#224; di te, dice l&#8217;Eterno, il tuo redentore.</p> 
<p><A NAME="an_54:9">54:9</A>&nbsp;Avverr&#224; per me come delle acque di No&#232;; poich&#233;, come giurai che le acque di No&#232; non si spanderebbero pi&#249; sopra la terra, cos&#236; io giuro di non pi&#249; irritarmi contro di te, e di non minacciarti pi&#249;.</p> 
<p><A NAME="an_54:10">54:10</A>&nbsp;Quand&#8217;anche i monti s&#8217;allontanassero e i colli fossero rimossi, l&#8217;amor mio non s&#8217;allontaner&#224; da te, n&#233; il mio patto di pace sar&#224; rimosso, dice l&#8217;Eterno, che ha piet&#224; di te.</p> 
<p><A NAME="an_54:11">54:11</A>&nbsp;O afflitta, sbattuta dalla tempesta, sconsolata, ecco, io incasser&#242; le tue pietre nell&#8217;antimonio, e ti fonder&#242; sopra zaffiri.</p> 
<p><A NAME="an_54:12">54:12</A>&nbsp;Far&#242; i tuoi merli di rubini, le tue porte di carbonchi, e tutto il tuo recinto di pietre preziose.</p> 
<p><A NAME="an_54:13">54:13</A>&nbsp;Tutti i tuoi figliuoli saran discepoli dell&#8217;Eterno, e grande sar&#224; la pace dei tuoi figliuoli.</p> 
<p><A NAME="an_54:14">54:14</A>&nbsp;Tu sarai stabilita fermamente mediante la giustizia; sarai lungi dall&#8217;oppressione, ch&#233; non avrai niente da temere; e dalla ruina, ch&#233; non si accoster&#224; a te.</p> 
<p><A NAME="an_54:15">54:15</A>&nbsp;Ecco, potranno far delle leghe; ma senza di me. Chiunque far&#224; lega contro di te, cadr&#224; dinanzi a te.</p> 
<p><A NAME="an_54:16">54:16</A>&nbsp;Ecco, io ho creato il fabbro che soffia nel fuoco sui carboni e ne trae uno strumento per il suo lavoro; ed io pure ho creato il devastatore per distruggere.</p> 
<p><A NAME="an_54:17">54:17</A>&nbsp;Nessun&#8217;arma fabbricata contro di te riuscir&#224;; e ogni lingua che sorger&#224; in giudizio contro di te, tu la condannerai. Tal &#232; l&#8217;eredit&#224; dei servi dell&#8217;Eterno, e la giusta ricompensa che verr&#224; loro da me, dice l&#8217;Eterno.</p> 
<p><A NAME="an_55:1">55:1</A>&nbsp;O voi tutti che siete assetati, venite alle acque, e voi che non avete danaro venite, comprate, mangiate! Venite, comprate senza danaro, senza pagare, vino e latte!</p> 
<p><A NAME="an_55:2">55:2</A>&nbsp;Perch&#233; spendete danaro per ci&#242; che non &#232; pane? e il frutto delle vostre fatiche per ci&#242; che non sazia? Ascoltatemi attentamente e mangerete ci&#242; ch&#8217;&#232; buono, e l&#8217;anima vostra godr&#224; di cibi succulenti!</p> 
<p><A NAME="an_55:3">55:3</A>&nbsp;Inclinate l&#8217;orecchio, e venite a me; ascoltate, e l&#8217;anima vostra vivr&#224;; io fermer&#242; con voi un patto eterno, vi largir&#242; le grazie stabili promesse a Davide.</p> 
<p><A NAME="an_55:4">55:4</A>&nbsp;Ecco, io l&#8217;ho dato come testimonio ai popoli, come principe e governatore dei popoli.</p> 
<p><A NAME="an_55:5">55:5</A>&nbsp;Ecco, tu chiamerai nazioni che non conosci, e nazioni che non ti conoscono accorreranno a te, a motivo dell&#8217;Eterno, del tuo Dio, del Santo d&#8217;Israele, perch&#8217;Ei ti avr&#224; glorificato.</p> 
<p><A NAME="an_55:6">55:6</A>&nbsp;Cercate l&#8217;Eterno, mentre lo si pu&#242; trovare; invocatelo, mentr&#8217;&#232; vicino.</p> 
<p><A NAME="an_55:7">55:7</A>&nbsp;Lasci l&#8217;empio la sua via, e l&#8217;uomo iniquo i suoi pensieri: e si converta all&#8217;Eterno che avr&#224; piet&#224; di lui, e al nostro Dio ch&#8217;&#232; largo nel perdonare.</p> 
<p><A NAME="an_55:8">55:8</A>&nbsp;Poich&#233; i miei pensieri non sono i vostri pensieri, n&#233; le vostre vie sono le mie vie, dice l&#8217;Eterno.</p> 
<p><A NAME="an_55:9">55:9</A>&nbsp;Come i cieli sono alti al di sopra della terra, cos&#236; son le mie vie pi&#249; alte delle vostre vie, e i miei pensieri pi&#249; alti dei vostri pensieri.</p> 
<p><A NAME="an_55:10">55:10</A>&nbsp;E come la pioggia e la neve scendon dal cielo e non vi ritornano senz&#8217;aver annaffiata la terra, senz&#8217;averla fecondata e fatta germogliare s&#236; da dar seme al seminatore e pane da mangiare,</p> 
<p><A NAME="an_55:11">55:11</A>&nbsp;cos&#236; &#232; della mia parola, uscita dalla mia bocca: essa non torna a me a vuoto, senz&#8217;aver compiuto quello ch&#8217;io voglio, e menato a buon fine ci&#242; per cui l&#8217;ho mandata.</p> 
<p><A NAME="an_55:12">55:12</A>&nbsp;S&#236;, voi partirete con gioia, e sarete ricondotti in pace; i monti e i colli daranno in gridi di gioia dinanzi a voi, e tutti gli alberi della campagna batteranno le mani.</p> 
<p><A NAME="an_55:13">55:13</A>&nbsp;Nel luogo del pruno s&#8217;elever&#224; il cipresso, nel luogo del rovo crescer&#224; il mirto; e sar&#224; per l&#8217;Eterno un titolo di gloria, un monumento perpetuo che non sar&#224; distrutto.</p> 
<p><A NAME="an_56:1">56:1</A>&nbsp;Cos&#236; parla l&#8217;Eterno: Rispettate il diritto, e fate ci&#242; ch&#8217;&#232; giusto; poich&#233; la mia salvezza sta per venire, e la mia giustizia sta per essere rivelata.</p> 
<p><A NAME="an_56:2">56:2</A>&nbsp;Beato l&#8217;uomo che fa cos&#236;, e il figliuol dell&#8217;uomo che s&#8217;attiene a questo, che osserva il sabato astenendosi dal profanarlo, che trattiene la mano dal fare qualsiasi male!</p> 
<p><A NAME="an_56:3">56:3</A>&nbsp;Lo straniero che s&#8217;&#232; unito all&#8217;Eterno non dica: "Certo, l&#8217;Eterno m&#8217;escluder&#224; dal suo popolo!" N&#233; dica l&#8217;eunuco: "Ecco, io son un albero secco!"</p> 
<p><A NAME="an_56:4">56:4</A>&nbsp;Poich&#233; cos&#236; parla l&#8217;Eterno circa gli eunuchi che osserveranno i miei sabati, che sceglieranno ci&#242; che a me piace, e s&#8217;atterranno al mio patto:</p> 
<p><A NAME="an_56:5">56:5</A>&nbsp;Io dar&#242; loro, nella mia casa e dentro le mie mura, un posto ed un nome, che varranno meglio di figli e di figlie; dar&#242; loro un nome eterno, che non perir&#224; pi&#249;.</p> 
<p><A NAME="an_56:6">56:6</A>&nbsp;E anche gli stranieri che si sono uniti all&#8217;Eterno per servirlo, per amare il nome dell&#8217;Eterno, per essere suoi servi, tutti quelli che osserveranno il sabato astenendosi dal profanarlo e s&#8217;atterranno al mio patto,</p> 
<p><A NAME="an_56:7">56:7</A>&nbsp;io li condurr&#242; sul mio monte santo, e li rallegrer&#242; nella mia casa d&#8217;orazione; i loro olocausti e i loro sacrifizi saranno graditi sul mio altare, perch&#233; la mia casa sar&#224; chiamata una casa d&#8217;orazione per tutti i popoli.</p> 
<p><A NAME="an_56:8">56:8</A>&nbsp;Il Signore, l&#8217;Eterno, che raccoglie gli esuli d&#8217;Israele, dice: Io ne raccoglier&#242; intorno a lui anche degli altri, oltre quelli de&#8217; suoi che son gi&#224; raccolti.</p> 
<p><A NAME="an_56:9">56:9</A>&nbsp;O voi tutte, bestie de&#8217; campi, venite a mangiare, venite, o voi tutte, bestie della foresta!</p> 
<p><A NAME="an_56:10">56:10</A>&nbsp;I guardiani d&#8217;Israele son tutti ciechi, senza intelligenza; son tutti de&#8217; cani muti, incapaci d&#8217;abbaiare; sognano, stanno sdraiati, amano sonnecchiare.</p> 
<p><A NAME="an_56:11">56:11</A>&nbsp;Son cani ingordi, che non sanno cosa sia l&#8217;esser satolli; son dei pastori che non capiscono nulla; son tutti v&#242;lti alla loro propria via, ognuno mira al proprio interesse, dal primo all&#8217;ultimo.</p> 
<p><A NAME="an_56:12">56:12</A>&nbsp;"Venite", dicono, "io andr&#242; a cercare del vino, e c&#8217;inebrieremo di bevande forti! E il giorno di domani sar&#224; come questo, anzi sar&#224; pi&#249; grandioso ancora!"</p> 
<p><A NAME="an_57:1">57:1</A>&nbsp;Il giusto muore, e nessuno vi pon mente; gli uomini pii sono tolti via, e nessuno considera che il giusto &#232; tolto via per sottrarlo ai mali che vengono.</p> 
<p><A NAME="an_57:2">57:2</A>&nbsp;Egli entra nella pace; quelli che han camminato per la diritta via riposano sui loro letti.</p> 
<p><A NAME="an_57:3">57:3</A>&nbsp;Ma voi, avvicinatevi qua, o figliuoli della incantatrice, progenie dell&#8217;adultero e della prostituta!</p> 
<p><A NAME="an_57:4">57:4</A>&nbsp;Alle spalle di chi vi divertite? Verso chi aprite larga la bocca e cacciate fuori la lingua? Non siete voi figliuoli della ribellione, progenie della menzogna,</p> 
<p><A NAME="an_57:5">57:5</A>&nbsp;voi che v&#8217;infiammate fra i terebinti sotto ogni albero verdeggiante, che scannate i figliuoli nelle valli sotto le grotte delle rocce?</p> 
<p><A NAME="an_57:6">57:6</A>&nbsp;La tua parte &#232; fra le pietre lisce del torrente; quelle, quelle son la sorte che ti &#232; toccata; a quelle tu hai fatto libazioni, e hai presentato oblazioni. Posso io tollerare in pace coteste cose?</p> 
<p><A NAME="an_57:7">57:7</A>&nbsp;Tu poni il tuo letto sopra un monte alto, elevato, e quivi pure sali ad offrire sacrifizi.</p> 
<p><A NAME="an_57:8">57:8</A>&nbsp;Hai messo il tuo memoriale dietro le porte e dietro gli stipiti; poich&#233;, lungi da me, tu scopri il tuo letto, vi monti, l&#8217;allarghi, e fermi il patto con loro; tu ami il loro letto e in esso ti scegli un posto.</p> 
<p><A NAME="an_57:9">57:9</A>&nbsp;Tu vai dal re con dell&#8217;olio, e gli rechi dei profumi in quantit&#224;, mandi lontano i tuoi ambasciatori, e t&#8217;abbassi fino al soggiorno de&#8217; morti.</p> 
<p><A NAME="an_57:10">57:10</A>&nbsp;Per il tuo lungo cammino ti stanchi, ma non dici: "E&#8217; inutile!" Tu trovi ancora del vigore nella tua mano, e perci&#242; non ti senti esausta.</p> 
<p><A NAME="an_57:11">57:11</A>&nbsp;Chi dunque paventi? di chi hai paura per rinnegarmi cos&#236;? per non pi&#249; ricordarti di me, per non dartene pi&#249; pensiero? Non me ne sono io rimasto in silenzio e da gran tempo? Per questo tu non mi temi pi&#249;.</p> 
<p><A NAME="an_57:12">57:12</A>&nbsp;Io proclamer&#242; la tua rettitudine, e le tue opere&#8230; che non ti gioveranno nulla.</p> 
<p><A NAME="an_57:13">57:13</A>&nbsp;Quando tu griderai, venga a salvarti la folla de&#8217; tuoi idoli! Il vento li porter&#224; via tutti, un soffio li torr&#224; via; ma chi si rifugia in me posseder&#224; il paese ed erediter&#224; il mio monte santo.</p> 
<p><A NAME="an_57:14">57:14</A>&nbsp;E si dir&#224;: Acconciate, acconciate, preparate la via, togliete gli ostacoli dalla via del mio popolo!</p> 
<p><A NAME="an_57:15">57:15</A>&nbsp;Poich&#233; cos&#236; parla Colui ch&#8217;&#232; l&#8217;Alto, l&#8217;eccelso, che abita l&#8217;eternit&#224;, e che ha nome "il Santo": Io dimoro nel luogo alto e santo, ma son con colui ch&#8217;&#232; contrito ed umile di spirito, per ravvivare lo spirito degli umili, per ravvivare il cuore dei contriti.</p> 
<p><A NAME="an_57:16">57:16</A>&nbsp;Poich&#233; io non voglio contendere in perpetuo n&#233; serbar l&#8217;ira in eterno, affinch&#233; gli spiriti, le anime che io ho fatte, non vengan meno dinanzi a me.</p> 
<p><A NAME="an_57:17">57:17</A>&nbsp;Per la iniquit&#224; della sua cupidigia io mi sono adirato, e l&#8217;ho colpito; mi sono nascosto, mi sono indignato; ed egli ribelle, ha seguito la via del suo cuore.</p> 
<p><A NAME="an_57:18">57:18</A>&nbsp;Io ho vedute le sue vie, e lo guarir&#242;; lo guider&#242;, e ridar&#242; le mie consolazioni a lui e a quelli dei suoi che sono afflitti.</p> 
<p><A NAME="an_57:19">57:19</A>&nbsp;Io creo la lode ch&#8217;esce dalle labbra. Pace, pace a colui ch&#8217;&#232; lontano e a colui ch&#8217;&#232; vicino! dice l&#8217;Eterno; io lo guarir&#242;.</p> 
<p><A NAME="an_57:20">57:20</A>&nbsp;Ma gli empi sono come il mare agitato, quando non si pu&#242; calmare e le sue acque caccian fuori fango e pantano.</p> 
<p><A NAME="an_57:21">57:21</A>&nbsp;Non v&#8217;&#232; pace per gli empi, dice il mio Dio.</p> 
<p><A NAME="an_58:1">58:1</A>&nbsp;Grida a piena gola, non ti rattenere, alza la tua voce a guisa di tromba, e dichiara al mio popolo le sue trasgressioni, e alla casa di Giacobbe i suoi peccati!</p> 
<p><A NAME="an_58:2">58:2</A>&nbsp;Mi cercano ogni giorno, prendon piacere a conoscer le mie vie; come una nazione che avesse praticato la giustizia e non avesse abbandonata la legge del suo Dio, mi domandano de&#8217; giudizi giusti, prendon piacere ad accostarsi a Dio.</p> 
<p><A NAME="an_58:3">58:3</A>&nbsp;"Perch&#233;, dicono essi, quando abbiam digiunato, non ci hai tu avuto riguardo?" "Perch&#233; quando abbiamo afflitte le anime nostre, non v&#8217;hai tu posto mente?" Ecco, nel giorno del vostro digiuno voi fate i vostri affari, ed esigete che sian fatti tutti i vostri lavori.</p> 
<p><A NAME="an_58:4">58:4</A>&nbsp;Ecco, voi digiunate per litigare, per questionare, e percuotere empiamente col pugno; oggi, voi non digiunate in modo da far ascoltare la vostra voce in alto.</p> 
<p><A NAME="an_58:5">58:5</A>&nbsp;E&#8217; questo il digiuno di cui io mi compiaccio? il giorno in cui l&#8217;uomo affligge l&#8217;anima sua? Curvar la testa come un giunco, sdraiarsi sul sacco e sulla cenere, &#232; egli questo che tu chiami un digiuno, un giorno accetto all&#8217;Eterno?</p> 
<p><A NAME="an_58:6">58:6</A>&nbsp;Il digiuno di cui mi compiaccio non &#232; egli questo: che si spezzino le catene della malvagit&#224;, che si sciolgano i legami del giogo, che si lascino liberi gli oppressi, e che s&#8217;infranga ogni sorta di giogo?</p> 
<p><A NAME="an_58:7">58:7</A>&nbsp;Non &#232; egli questo: che tu divida il tuo pane con chi ha fame, che tu meni a casa tua gl&#8217;infelici senz&#8217;asilo, che quando vedi uno ignudo tu lo copra, e che tu non ti nasconda a colui ch&#8217;&#232; carne della tua carne?</p> 
<p><A NAME="an_58:8">58:8</A>&nbsp;Allora la tua luce spunter&#224; come l&#8217;aurora, e la tua guarigione germoglier&#224; prontamente; la tua giustizia ti preceder&#224;, e la gloria dell&#8217;Eterno sar&#224; la tua retroguardia.</p> 
<p><A NAME="an_58:9">58:9</A>&nbsp;Allora chiamerai, e l&#8217;Eterno ti risponder&#224;; griderai, ed egli dir&#224;: "Eccomi!" Se tu togli di mezzo a te il giogo, il gesto minaccioso ed il parlare iniquo;</p> 
<p><A NAME="an_58:10">58:10</A>&nbsp;se l&#8217;anima tua supplisce ai bisogni dell&#8217;affamato, e sazi l&#8217;anima afflitta, la tua luce si lever&#224; nelle tenebre, e la tua notte oscura sar&#224; come il mezzod&#236;;</p> 
<p><A NAME="an_58:11">58:11</A>&nbsp;l&#8217;Eterno ti guider&#224; del continuo, sazier&#224; l&#8217;anima tua ne&#8217; luoghi aridi, dar&#224; vigore alle tue ossa; e tu sarai come un giardino ben annaffiato, come una sorgente la cui acqua non manca mai.</p> 
<p><A NAME="an_58:12">58:12</A>&nbsp;I tuoi riedificheranno le antiche ruine; tu rialzerai le fondamenta gettate da molte et&#224;, e sarai chiamato "il riparatore delle brecce", "il restauratore de&#8217; sentieri per rendere abitabile il paese".</p> 
<p><A NAME="an_58:13">58:13</A>&nbsp;Se tu trattieni il pi&#232; per non violare il sabato facendo i tuoi affari nel mio santo giorno; se chiami il sabato una delizia, e venerabile ci&#242; ch&#8217;&#232; sacro all&#8217;Eterno, e se onori quel giorno anzich&#233; seguir le tue vie e fare i tuoi affari e discuter le tue cause,</p> 
<p><A NAME="an_58:14">58:14</A>&nbsp;allora troverai la tua delizia nell&#8217;Eterno; io ti far&#242; passare in cocchio sulle alture del paese, ti nutrir&#242; delle eredit&#224; di Giacobbe tuo padre, poich&#233; la bocca dell&#8217;Eterno ha parlato.</p> 
<p><A NAME="an_59:1">59:1</A>&nbsp;Ecco, la mano dell&#8217;Eterno non &#232; troppo corta per salvare, n&#233; il suo orecchio troppo duro per udire;</p> 
<p><A NAME="an_59:2">59:2</A>&nbsp;ma son le vostre iniquit&#224; quelle che han posto una barriera fra voi e il vostro Dio; sono i vostri peccati quelli che han fatto s&#236; ch&#8217;egli nasconda la sua faccia da voi, per non darvi pi&#249; ascolto.</p> 
<p><A NAME="an_59:3">59:3</A>&nbsp;Poich&#233; le vostre mani son contaminate dal sangue, e le vostre dita dalla iniquit&#224;; le vostra labbra proferiscono menzogna, la vostra lingua sussurra perversit&#224;.</p> 
<p><A NAME="an_59:4">59:4</A>&nbsp;Nessuno muove causa con giustizia, nessuno la discute con verit&#224;; s&#8217;appoggiano su quel che non &#232;, dicon menzogne, concepiscono il male, partoriscono l&#8217;iniquit&#224;.</p> 
<p><A NAME="an_59:5">59:5</A>&nbsp;Covano uova di basilisco, tessono tele di ragno; chi mangia delle loro uova muore, e l&#8217;uovo che uno schiaccia, d&#224; fuori una vipera.</p> 
<p><A NAME="an_59:6">59:6</A>&nbsp;Le loro tele non diventeranno vestiti, n&#233; costoro si copriranno delle loro opere; le loro opere son opere d&#8217;iniquit&#224;, e nelle loro mani vi sono atti di violenza.</p> 
<p><A NAME="an_59:7">59:7</A>&nbsp;I loro piedi corrono al male, ed essi s&#8217;affrettano a spargere sangue innocente; i loro pensieri son pensieri d&#8217;iniquit&#224;, la desolazione e la ruina sono sulla loro strada.</p> 
<p><A NAME="an_59:8">59:8</A>&nbsp;La via della pace non la conoscono, e non v&#8217;&#232; equit&#224; nel loro procedere; si fanno de&#8217; sentieri tortuosi, chiunque vi cammina non conosce la pace.</p> 
<p><A NAME="an_59:9">59:9</A>&nbsp;Perci&#242; la sentenza liberatrice &#232; lunge da noi, e non arriva fino a noi la giustizia; noi aspettiamo la luce, ed ecco le tenebre; aspettiamo il chiarore del d&#236;, e camminiamo nel buio.</p> 
<p><A NAME="an_59:10">59:10</A>&nbsp;Andiam tastando la parete come i ciechi, andiamo a tastoni come chi non ha occhi; inciampiamo in pien mezzogiorno come nel crepuscolo, in mezzo all&#8217;abbondanza sembriamo de&#8217; morti.</p> 
<p><A NAME="an_59:11">59:11</A>&nbsp;Tutti quanti mugghiamo come orsi, andiam gemendo come colombe; aspettiamo la sentenza liberatrice, ed essa non viene; la salvezza, ed ella s&#8217;allontana da noi.</p> 
<p><A NAME="an_59:12">59:12</A>&nbsp;Poich&#233; le nostre trasgressioni si son moltiplicate dinanzi a te, e i nostri peccati testimoniano contro di noi; s&#236;, le nostre trasgressioni ci sono presenti, e le nostre iniquit&#224;, le conosciamo.</p> 
<p><A NAME="an_59:13">59:13</A>&nbsp;Siamo stati ribelli all&#8217;Eterno e l&#8217;abbiam rinnegato, ci siamo ritratti dal seguire il nostro Dio, abbiam parlato d&#8217;oppressione e di rivolta, abbiam concepito e meditato in cuore parole di menzogna&#8230;</p> 
<p><A NAME="an_59:14">59:14</A>&nbsp;E la sentenza liberatrice s&#8217;&#232; ritirata, e la salvezza s&#8217;&#232; tenuta lontana; poich&#233; la verit&#224; soccombe sulla piazza pubblica, e la rettitudine non pu&#242; avervi accesso;</p> 
<p><A NAME="an_59:15">59:15</A>&nbsp;la verit&#224; &#232; scomparsa, e chi si ritrae dal male s&#8217;espone ad essere spogliato. E l&#8217;Eterno l&#8217;ha veduto, e gli &#232; dispiaciuto che non vi sia pi&#249; rettitudine;</p> 
<p><A NAME="an_59:16">59:16</A>&nbsp;ha veduto che non v&#8217;era pi&#249; un uomo, e s&#8217;&#232; stupito che niuno s&#8217;interponesse; allora il suo braccio gli &#232; venuto in aiuto, e la sua giustizia l&#8217;ha sostenuto;</p> 
<p><A NAME="an_59:17">59:17</A>&nbsp;ei s&#8217;&#232; rivestito di giustizia come d&#8217;una corazza, s&#8217;&#232; messo in capo l&#8217;elmo della salvezza, ha indossato gli abiti della vendetta, s&#8217;&#232; avvolto di gelosia come in un manto.</p> 
<p><A NAME="an_59:18">59:18</A>&nbsp;Egli render&#224; a ciascuno secondo le sue opere: il furore ai suoi avversari, il contraccambio ai suoi nemici; alle isole dar&#224; la lor retribuzione.</p> 
<p><A NAME="an_59:19">59:19</A>&nbsp;Cos&#236; si temer&#224; il nome dell&#8217;Eterno dall&#8217;occidente, e la sua gloria dall&#8217;oriente; quando l&#8217;avversario verr&#224; come una fiumana, lo spirito dell&#8217;Eterno lo metter&#224; in fuga.</p> 
<p><A NAME="an_59:20">59:20</A>&nbsp;E un redentore verr&#224; per Sion e per quelli di Giacobbe che si convertiranno dalla loro rivolta, dice l&#8217;Eterno.</p> 
<p><A NAME="an_59:21">59:21</A>&nbsp;Quanto a me, dice l&#8217;Eterno, questo &#232; il patto ch&#8217;io fermer&#242; con loro: il mio spirito che riposa su te e le mie parole che ho messe nella tua bocca non si dipartiranno mai dalla tua bocca n&#233; dalla bocca della tua progenie n&#233; dalla bocca della progenie della tua progenie, dice l&#8217;Eterno, da ora in perpetuo.</p> 
<p><A NAME="an_60:1">60:1</A>&nbsp;Sorgi, risplendi, poich&#233; la tua luce &#232; giunta, e la gloria dell&#8217;Eterno s&#8217;&#232; levata su te!</p> 
<p><A NAME="an_60:2">60:2</A>&nbsp;Poich&#233;, ecco, le tenebre coprono la terra, e una fitta oscurit&#224; avvolge i popoli; ma su te si leva l&#8217;Eterno, e la sua gloria appare su te.</p> 
<p><A NAME="an_60:3">60:3</A>&nbsp;Le nazioni cammineranno alla tua luce, e i re allo splendore del tuo levare.</p> 
<p><A NAME="an_60:4">60:4</A>&nbsp;Alza gli occhi tuoi, e guardati attorno: tutti s&#8217;adunano, e vengono a te; i tuoi figli giungono di lontano, arrivan le tue figliuole, portate in braccio.</p> 
<p><A NAME="an_60:5">60:5</A>&nbsp;Allora guarderai e sarai raggiante, il tuo cuore palpiter&#224; forte e s&#8217;allargher&#224;, poich&#233; l&#8217;abbondanza del mare si volger&#224; verso te, la ricchezza delle nazioni verr&#224; a te.</p> 
<p><A NAME="an_60:6">60:6</A>&nbsp;Stuoli di cammelli ti copriranno, dromedari di Madian e d&#8217;Efa; quelli di Sceba verranno tutti, portando oro ed incenso, e proclamando le lodi dell&#8217;Eterno.</p> 
<p><A NAME="an_60:7">60:7</A>&nbsp;Tutti i greggi di Kedar s&#8217;aduneranno presso di te, i montoni di Nebaioth saranno al tuo servizio; saliranno sul mio altare come un&#8217;offerta gradita, ed io far&#242; risplender la gloria della mia casa gloriosa.</p> 
<p><A NAME="an_60:8">60:8</A>&nbsp;Chi mai son costoro che volan come una nuvola, come colombi verso il loro colombario?</p> 
<p><A NAME="an_60:9">60:9</A>&nbsp;Son le isole che spereranno in me, ed avranno alla loro testa le navi di Tarsis, per ricondurre i tuoi figliuoli di lontano col loro argento o col loro oro, per onorare il nome dell&#8217;Eterno, del tuo Dio, del Santo d&#8217;Israele, che t&#8217;avr&#224; glorificata.</p> 
<p><A NAME="an_60:10">60:10</A>&nbsp;I figli dello straniero ricostruiranno le tue mura, e i loro re saranno al tuo servizio; poich&#233; io t&#8217;ho colpita nel mio sdegno, ma nella mia benevolenza ha avuto piet&#224; di te.</p> 
<p><A NAME="an_60:11">60:11</A>&nbsp;Le tue porte saranno sempre aperte; non saran chiuse n&#233; giorno n&#233; notte, per lasciar entrare in te la ricchezza delle nazioni, e i loro re in corteggio.</p> 
<p><A NAME="an_60:12">60:12</A>&nbsp;Poich&#233; la nazione e il regno che non ti serviranno, periranno: quelle nazioni saranno interamente distrutte.</p> 
<p><A NAME="an_60:13">60:13</A>&nbsp;La gloria del Libano verr&#224; a te, il cipresso, il platano e il larice verranno assieme per ornare il luogo del mio santuario, ed io render&#242; glorioso il luogo ove posano i miei piedi.</p> 
<p><A NAME="an_60:14">60:14</A>&nbsp;E i figliuoli di quelli che t&#8217;avranno oppressa verranno a te, abbassandosi; e tutti quelli che t&#8217;avranno disprezzata si prostreranno fino alla pianta dei tuoi piedi, e ti chiameranno "la citt&#224; dell&#8217;Eterno", "la Sion del Santo d&#8217;Israele".</p> 
<p><A NAME="an_60:15">60:15</A>&nbsp;Invece d&#8217;esser abbandonata, odiata, s&#236; che anima viva pi&#249; non passava per te, io far&#242; di te l&#8217;orgoglio de&#8217; secoli, la gioia di tutte le et&#224;.</p> 
<p><A NAME="an_60:16">60:16</A>&nbsp;Tu popperai il latte delle nazioni, popperai il seno dei re, e riconoscerai che io, l&#8217;Eterno, sono il tuo salvatore, io, il Potente di Giacobbe, sono il tuo redentore.</p> 
<p><A NAME="an_60:17">60:17</A>&nbsp;Invece del rame, far&#242; venire dell&#8217;oro; invece del ferro, far&#242; venir dell&#8217;argento; invece del legno, del rame; invece di pietre, ferro; io ti dar&#242; per magistrato la pace, per governatore la giustizia.</p> 
<p><A NAME="an_60:18">60:18</A>&nbsp;Non s&#8217;udr&#224; pi&#249; parlar di violenza nel tuo paese, di devastazione e di ruina entro i tuoi confini; ma chiamerai le tue mura: "Salvezza", e le tue porte: "Lode".</p> 
<p><A NAME="an_60:19">60:19</A>&nbsp;Non pi&#249; il sole sar&#224; la tua luce, nel giorno; e non pi&#249; la luna t&#8217;illuminer&#224; col suo chiarore; ma l&#8217;Eterno sar&#224; la tua luce perpetua, e il tuo Dio sar&#224; la tua gloria.</p> 
<p><A NAME="an_60:20">60:20</A>&nbsp;Il tuo sole non tramonter&#224; pi&#249;, e la tua luna non scemer&#224; pi&#249;; poich&#233; l&#8217;Eterno sar&#224; al tua luce perpetua, e i giorni del tuo lutto saranno finiti.</p> 
<p><A NAME="an_60:21">60:21</A>&nbsp;Il tuo popolo sar&#224; tutto quanto un popolo di giusti; essi possederanno il paese in perpetuo: essi, che sono il rampollo da me piantato, l&#8217;opera delle mie mani, da servire alla mia gloria.</p> 
<p><A NAME="an_60:22">60:22</A>&nbsp;Il pi&#249; piccolo diventer&#224; un migliaio; il minimo, una nazione potente. Io, l&#8217;Eterno, affretter&#242; le cose a suo tempo.</p> 
<p><A NAME="an_61:1">61:1</A>&nbsp;Lo spirito del Signore, dell&#8217;Eterno &#232; su me, perch&#233; l&#8217;Eterno m&#8217;ha unto per recare una buona novella agli umili; m&#8217;ha inviato per fasciare quelli che hanno il cuore rotto, per proclamare la libert&#224; a quelli che sono in cattivit&#224;, l&#8217;apertura del carcere ai prigionieri,</p> 
<p><A NAME="an_61:2">61:2</A>&nbsp;per proclamare l&#8217;anno di grazia dell&#8217;Eterno, e il giorno di vendetta del nostro Dio; per consolare tutti quelli che fanno cordoglio;</p> 
<p><A NAME="an_61:3">61:3</A>&nbsp;per mettere, per dare a quelli che fanno cordoglio in Sion, un diadema in luogo di cenere, l&#8217;olio della gioia in luogo di duolo, il manto della lode in luogo d&#8217;uno spirito abbattuto, onde possano esser chiamati terebinti di giustizia, la piantagione dell&#8217;Eterno da servire alla sua gloria.</p> 
<p><A NAME="an_61:4">61:4</A>&nbsp;Ed essi riedificheranno le antiche ruine, rialzeranno i luoghi desolati nel passato, rinnoveranno le citt&#224; devastate, i luoghi desolati delle trascorse generazioni.</p> 
<p><A NAME="an_61:5">61:5</A>&nbsp;E degli stranieri staran quivi a pascere i vostri greggi, i figli dello straniero saranno i vostri agricoltori e i vostri vignaiuoli.</p> 
<p><A NAME="an_61:6">61:6</A>&nbsp;Ma voi sarete chiamati "sacerdoti dell&#8217;Eterno", e la gente vi dir&#224; "ministri del nostro Dio"; voi mangerete le ricchezze delle nazioni, e a voi toccher&#224; la loro gloria.</p> 
<p><A NAME="an_61:7">61:7</A>&nbsp;Invece della vostra onta, avrete una parte doppia; invece d&#8217;obbrobrio, giubilerete della vostra sorte. S&#236;, nel loro paese possederanno il doppio, ed avranno un&#8217;allegrezza eterna.</p> 
<p><A NAME="an_61:8">61:8</A>&nbsp;Poich&#233; io, L&#8217;Eterno, amo la giustizia, odio la rapina, frutto d&#8217;iniquit&#224;; io dar&#242; loro fedelmente la lor ricompensa, e fermer&#242; con loro un patto eterno.</p> 
<p><A NAME="an_61:9">61:9</A>&nbsp;E la lor razza sar&#224; nota fra le nazioni, e la loro progenie, fra i popoli; tutti quelli che li vedranno riconosceranno che sono una razza benedetta dall&#8217;Eterno.</p> 
<p><A NAME="an_61:10">61:10</A>&nbsp;Io mi rallegrer&#242; grandemente nell&#8217;Eterno, l&#8217;anima mia festegger&#224; nel mio Dio; poich&#8217;egli m&#8217;ha rivestito delle vesti della salvezza, m&#8217;ha avvolto nel manto della giustizia, come uno sposo che s&#8217;adorna d&#8217;un diadema, come una sposa che si para de&#8217; suoi gioielli.</p> 
<p><A NAME="an_61:11">61:11</A>&nbsp;S&#236;, come la terra d&#224; fuori la sua vegetazione, e come un giardino fa germogliare le sue semenze, cos&#236; il Signore, l&#8217;Eterno, far&#224; germogliare la giustizia e la lode nel cospetto di tutte le nazioni.</p> 
<p><A NAME="an_62:1">62:1</A>&nbsp;Per amor di Sion io non mi tacer&#242;, e per amor di Gerusalemme io non mi dar&#242; posa finch&#233; la sua giustizia non apparisca come l&#8217;aurora, e la sua salvezza, come una face ardente.</p> 
<p><A NAME="an_62:2">62:2</A>&nbsp;Allora le nazioni vedranno la tua giustizia, e tutti i re, la tua gloria; e sarai chiamata con un nome nuovo, che la bocca dell&#8217;Eterno fisser&#224;;</p> 
<p><A NAME="an_62:3">62:3</A>&nbsp;e sarai una splendida corona in mano all&#8217;Eterno, un diadema regale nella palma del tuo Dio.</p> 
<p><A NAME="an_62:4">62:4</A>&nbsp;Non ti si dir&#224; pi&#249; "Abbandonata", la tua terra non sar&#224; pi&#249; detta "Desolazione", ma tu sarai chiamata "La mia delizia &#232; in lei", e la tua terra "Maritata"; poich&#233; l&#8217;Eterno riporr&#224; in te il suo diletto, e la tua terra avr&#224; uno sposo.</p> 
<p><A NAME="an_62:5">62:5</A>&nbsp;Come una giovine sposa una vergine, cos&#236; i tuoi figliuoli sposeranno te; e come la sposa &#232; la gioia della sposo, cos&#236; tu sarai la gioia del tuo Dio.</p> 
<p><A NAME="an_62:6">62:6</A>&nbsp;Sulle tue mura, o Gerusalemme, io ho posto delle sentinelle, che non si taceranno mai, n&#233; giorno n&#233; notte: "O voi che destate il ricordo dell&#8217;Eterno, non abbiate requie,</p> 
<p><A NAME="an_62:7">62:7</A>&nbsp;e non date requie a lui, finch&#8217;egli non abbia ristabilito Gerusalemme, e n&#8217;abbia fatta la lode di tutta la terra".</p> 
<p><A NAME="an_62:8">62:8</A>&nbsp;L&#8217;Eterno l&#8217;ha giurato per la sua destra e pel suo braccio potente: Io non dar&#242; mai pi&#249; il tuo frumento per cibo ai tuoi nemici; e i figli dello straniero non berranno pi&#249; il tuo vino, frutto delle tue fatiche;</p> 
<p><A NAME="an_62:9">62:9</A>&nbsp;ma quelli che avranno raccolto il frumento lo mangeranno e loderanno l&#8217;Eterno, e quelli che avran vendemmiato berranno il vino nei cortili del mio santuario.</p> 
<p><A NAME="an_62:10">62:10</A>&nbsp;Passate, passate per le porte! Preparate la via per il popolo! Acconciate, acconciate la strada, toglietene le pietre, alzate una bandiera dinanzi ai popoli!</p> 
<p><A NAME="an_62:11">62:11</A>&nbsp;Ecco, l&#8217;Eterno proclama fino agli estremi confini della terra: "Dite alla figliuola di Sion: Ecco, la tua salvezza giunge; ecco egli ha seco il suo salario, e la sua retribuzione lo precede".</p> 
<p><A NAME="an_62:12">62:12</A>&nbsp;Quelli saran chiamati "Il popolo santo", "I redenti dell&#8217;Eterno", e tu sarai chiamata "Ricercata", "La citt&#224; non abbandonata".</p> 
<p><A NAME="an_63:1">63:1</A>&nbsp;"Chi &#232; questi che giunge da Edom, da Botsra, in vestimenti splendidi? questi, magnificamente ammantato, che cammina fiero nella grandezza della sua forza?" "Son io, che parlo con giustizia, che son potente a salvare".</p> 
<p><A NAME="an_63:2">63:2</A>&nbsp;"Perch&#233; questo rosso nel tuo manto, e perch&#233; le tue vesti son come quelli di chi calca l&#8217;uva nello strettoio?"</p> 
<p><A NAME="an_63:3">63:3</A>&nbsp;"Io sono stato solo a calcara l&#8217;uva nello strettoio, e nessuno uomo fra i popoli &#232; stato meco; io li ho calcati nella mia ira, e li ho calpestati nel mio furore; il loro sangue &#232; spruzzato sulle mie vesti, e ho macchiati tutti i miei abiti.</p> 
<p><A NAME="an_63:4">63:4</A>&nbsp;Poich&#233; il giorno della vendetta, ch&#8217;era nel mio cuore, e il mio anno di redenzione son giunti.</p> 
<p><A NAME="an_63:5">63:5</A>&nbsp;Io guardai, ma non v&#8217;era chi m&#8217;aiutasse; mi volsi attorno stupito, ma nessuno mi sosteneva; allora il mio braccio m&#8217;ha salvato, e il mio furore m&#8217;ha sostenuto.</p> 
<p><A NAME="an_63:6">63:6</A>&nbsp;Ed ho calpestato dei popoli nella mia ira, li ho ubriacati del mio furore, e ho fatto scorrere il loro sangue sulla terra".</p> 
<p><A NAME="an_63:7">63:7</A>&nbsp;Io voglio ricordare le benignit&#224; dell&#8217;Eterno, le lodi dell&#8217;Eterno, considerando tutto quello che l&#8217;Eterno ci ha largito; ricorder&#224; la bont&#224; di cui &#232; stato largo versa la casa d&#8217;Israele, secondo le sue compassioni e secondo l&#8217;abbondanza della sue grazie.</p> 
<p><A NAME="an_63:8">63:8</A>&nbsp;Egli aveva detto: "Certo, essi son mio popolo, figliuoli che non m&#8217;inganneranno"; e fu il loro salvatore.</p> 
<p><A NAME="an_63:9">63:9</A>&nbsp;In tutte le loro distrette egli stesso fu in distretta, e l&#8217;angelo della sua faccia li salv&#242;; nel suo amore e nella sua longanimit&#224; ei li redense; se li tolse in ispalla, e sempre li port&#242; nei tempi andati;</p> 
<p><A NAME="an_63:10">63:10</A>&nbsp;ma essi furono ribelli, contristarono il suo spirito santo: ond&#8217;egli si convert&#236; in loro nemico, ed egli stesso combatt&#233; contro di loro.</p> 
<p><A NAME="an_63:11">63:11</A>&nbsp;Allora il suo popolo si ricord&#242; de&#8217; giorni antichi di Mos&#232;: "Dov&#8217;&#232; colui che li trasse fuori dal mare col pastore del suo gregge? Dov&#8217;&#232; colui che metteva in mezzo a loro lo spirito suo santo?</p> 
<p><A NAME="an_63:12">63:12</A>&nbsp;che faceva andare il suo braccio glorioso alla destra di Mos&#232;? che divise le acque innanzi a loro per acquistarsi una rinomanza eterna?</p> 
<p><A NAME="an_63:13">63:13</A>&nbsp;che li men&#242; attraverso gli abissi, come un cavallo nel deserto, senza che inciampassero?</p> 
<p><A NAME="an_63:14">63:14</A>&nbsp;Come il bestiame che scende nella valle, lo spirito dell&#8217;Eterno li condusse al riposo. Cos&#236; tu guidasti il tuo popolo, per acquistarti una rinomanza gloriosa".</p> 
<p><A NAME="an_63:15">63:15</A>&nbsp;Guarda dal cielo, e mira, dalla tua dimora santa e gloriosa: Dove sono il tuo zelo, i tuoi atti potenti? Il fremito delle tue viscere e le tue compassioni non si fan pi&#249; sentire verso di me.</p> 
<p><A NAME="an_63:16">63:16</A>&nbsp;Nondimeno, tu sei nostro padre; poich&#233; Abrahamo non sa chi siamo, e Israele non ci riconosce; tu, o Eterno, sei nostro padre, il tuo nome, in ogni tempo, &#232; "Redentor nostro".</p> 
<p><A NAME="an_63:17">63:17</A>&nbsp;O Eterno, perch&#233; ci fai errare lungi dalla tue vie, e induri il nostro cuore perch&#233; non ti tema? Ritorna, per amor dei tuoi servi, delle trib&#249; della tua eredit&#224;!</p> 
<p><A NAME="an_63:18">63:18</A>&nbsp;Per ben poco tempo il tuo popolo santo ha posseduto il paese; i nostri nemici han calpestato il tuo santuario.</p> 
<p><A NAME="an_63:19">63:19</A>&nbsp;Noi siam diventati come quelli che tu non hai mai governati, come quelli che non portano il tuo nome!</p> 
<p><A NAME="an_64:1">64:1</A>&nbsp;Oh squarciassi tu pure i cieli, e scendessi! Dinanzi a te sarebbero scossi i monti.</p> 
<p><A NAME="an_64:2">64:2</A>&nbsp;Come il fuoco accende i rami secchi, come il fuoco fa bollir l&#8217;acqua, tu faresti conoscere il tuo nome ai tuoi avversari, e le nazioni tremerebbero dinanzi a te.</p> 
<p><A NAME="an_64:3">64:3</A>&nbsp;Quando facesti delle cose tremende che noi non aspettavamo, tu discendesti, e i monti furono scossi dinanzi a te.</p> 
<p><A NAME="an_64:4">64:4</A>&nbsp;Mai s&#8217;era inteso, mai orecchio avea sentito dire, mai occhio aveva veduto che un altro Dio, fuori di te, agisse a pro di quegli che spera in lui.</p> 
<p><A NAME="an_64:5">64:5</A>&nbsp;Tu vai incontro a chi gode nel praticar la giustizia, a chi, camminando nelle tue vie, si ricorda di te; ma tu ti sei adirato contro di noi, perch&#233; abbiamo peccato; e ci&#242; ha durato da tanto tempo&#8230; sarem noi salvati?</p> 
<p><A NAME="an_64:6">64:6</A>&nbsp;Tutti quanti siam diventati come l&#8217;uomo impuro e tutta la nostra giustizia come un abito lordato; tutti quanti appassiamo come una foglia, e le nostre iniquit&#224; ci portan via come il vento.</p> 
<p><A NAME="an_64:7">64:7</A>&nbsp;Non v&#8217;&#232; pi&#249; alcuno che invochi il tuo nome, che si risvegli per attenersi a te; poich&#233; tu ci hai nascosta la tua faccia, e ci lasci consumare dalle nostre iniquit&#224;.</p> 
<p><A NAME="an_64:8">64:8</A>&nbsp;Nondimeno, o Eterno, tu sei nostro padre; noi siamo l&#8217;argilla; tu, colui che ci formi; e noi siam tutti l&#8217;opera delle tue mani.</p> 
<p><A NAME="an_64:9">64:9</A>&nbsp;Non t&#8217;adirare fino all&#8217;estremo, o Eterno! e non ti ricordare dell&#8217;iniquit&#224; in perpetuo; ecco, guarda, ten preghiamo; noi siamo tutti tuo popolo.</p> 
<p><A NAME="an_64:10">64:10</A>&nbsp;Le tue citt&#224; sante sono un deserto; Sion &#232; un deserto, Gerusalemme, una desolazione.</p> 
<p><A NAME="an_64:11">64:11</A>&nbsp;La nostra casa santa e magnifica, dove i nostri padri ti celebrarono, &#232; stata preda alle fiamme, e tutto quel che avevamo di pi&#249; caro &#232; stato devastato.</p> 
<p><A NAME="an_64:12">64:12</A>&nbsp;Dinanzi a queste cose ti conterrai tu, o Eterno? tacerai tu e ci affliggerai fino all&#8217;estremo?</p> 
<p><A NAME="an_65:1">65:1</A>&nbsp;Io sono stato ricercato da quelli che prima non chiedevano di me, sono stato trovato da quelli che prima non mi cercavano; ho detto: "Eccomi, eccomi", a una nazione che non portava il mio nome.</p> 
<p><A NAME="an_65:2">65:2</A>&nbsp;Ho stese tutto il giorno le mani verso un popolo ribelle che cammina per una via non buona, seguendo i propri pensieri;</p> 
<p><A NAME="an_65:3">65:3</A>&nbsp;verso un popolo che del continuo mi provoca sfacciatamente ad ira, che offre sacrifizi nei giardini e fa fumare profumi sui mattoni;</p> 
<p><A NAME="an_65:4">65:4</A>&nbsp;che sta fra i sepolcri e passa le notti nelle caverne, che mangia carne di porco ed ha nei suoi vasi vivande impure;</p> 
<p><A NAME="an_65:5">65:5</A>&nbsp;che dice: "Fatti in l&#224; non t&#8217;accostare perch&#8217;io son pi&#249; santo di te". Cose siffatte, sono per me un fumo nel naso, un fuoco che arde da mane a sera.</p> 
<p><A NAME="an_65:6">65:6</A>&nbsp;Ecco, tutto ci&#242; sta scritto dinanzi a me; io non mi tacer&#242;, anzi vi dar&#242; la retribuzione, s&#236;, vi verser&#242; in seno la retribuzione</p> 
<p><A NAME="an_65:7">65:7</A>&nbsp;delle iniquit&#224; vostre, dice l&#8217;Eterno, e al tempo stesso delle iniquit&#224; dei vostri padri, che hanno fatto fumare profumi sui monti e mi hanno oltraggiato sui colli; io misurer&#242; loro in seno il salario della loro condotta passata.</p> 
<p><A NAME="an_65:8">65:8</A>&nbsp;Cos&#236; parla l&#8217;Eterno: Come quando si trova del succo nel grappolo si dice: "Non lo distruggere perch&#233; l&#236; v&#8217;&#232; una benedizione", cos&#236; far&#242; io, per amor de&#8217; miei servi, e non distrugger&#242; tutto.</p> 
<p><A NAME="an_65:9">65:9</A>&nbsp;Io far&#242; uscire da Giacobbe una progenie e da Giuda un erede dei miei monti; e i eletti possederanno il paese, e i miei servi v&#8217;abiteranno.</p> 
<p><A NAME="an_65:10">65:10</A>&nbsp;Saron sar&#224; un chiuso di greggi, e la valle d&#8217;Acor, un luogo di riposo alle mandre, per il mio popolo che m&#8217;avr&#224; cercato.</p> 
<p><A NAME="an_65:11">65:11</A>&nbsp;Ma voi, che abbandonate l&#8217;Eterno, che dimenticate il monte mio santo, che apparecchiate la mensa a Gad ed empite la coppa del vin profumato a Meni,</p> 
<p><A NAME="an_65:12">65:12</A>&nbsp;io vi destino alla spada, e vi chinerete tutti per essere scannati; poich&#233; io ho chiamato, e voi non avete risposto; ho parlato, e voi non avete dato ascolto; ma avete fatto ci&#242; ch&#8217;&#232; male agli occhi miei, e avete preferito ci&#242; che mi dispiace.</p> 
<p><A NAME="an_65:13">65:13</A>&nbsp;Perci&#242;, cos&#236; parla il Signore, l&#8217;Eterno: Ecco, i miei servi mangeranno, ma voi avrete fame; ecco, i miei servi berranno, ma voi avrete sete; ecco, i miei servi gioiranno, ma voi sarete confusi;</p> 
<p><A NAME="an_65:14">65:14</A>&nbsp;ecco, i miei servi canteranno per la gioia del loro cuore, ma voi griderete per l&#8217;angoscia del cuor vostro, e urlerete perch&#233; avrete lo spirito affranto.</p> 
<p><A NAME="an_65:15">65:15</A>&nbsp;E lascerete il vostro nome come una imprecazione fra i miei eletti: "Cos&#236; il Signore, l&#8217;Eterno, faccia morir te!"; ma Egli dar&#224; ai suoi servi un altro nome,</p> 
<p><A NAME="an_65:16">65:16</A>&nbsp;in guisa che chi s&#8217;augurer&#224; d&#8217;esser benedetto nel paese, lo far&#224; per l&#8217;Iddio di verit&#224;, e colui che giurer&#224; nel paese, giurer&#224; per l&#8217;Iddio di verit&#224;; perch&#233; le afflizioni di prima saran dimenticate, e saranno nascoste agli occhi miei.</p> 
<p><A NAME="an_65:17">65:17</A>&nbsp;Poich&#233;, ecco, io creo de&#8217; nuovi cieli e una nuova terra; non ci si ricorder&#224; pi&#249; delle cose di prima; esse non torneranno pi&#249; in memoria.</p> 
<p><A NAME="an_65:18">65:18</A>&nbsp;Rallegratevi, s&#236;, festeggiate in perpetuo per quanto io sto per creare; poich&#233;, ecco, io creo Gerusalemme per il gaudio, e il suo popolo per la gioia.</p> 
<p><A NAME="an_65:19">65:19</A>&nbsp;Ed io festegger&#242; a motivo di Gerusalemme, e gioir&#242; del mio popolo; quivi non si udran pi&#249; voci di pianto n&#233; gridi d&#8217;angoscia;</p> 
<p><A NAME="an_65:20">65:20</A>&nbsp;non vi sar&#224; pi&#249;, in avvenire, bimbo nato per pochi giorni, n&#233; vecchio che non compia il numero de&#8217; suoi anni; chi morr&#224; a cent&#8217;anni morr&#224; giovane, e il peccatore sar&#224; colpito dalla maledizione a cent&#8217;anni.</p> 
<p><A NAME="an_65:21">65:21</A>&nbsp;Essi costruiranno case e le abiteranno; pianteranno vigne e ne mangeranno il frutto.</p> 
<p><A NAME="an_65:22">65:22</A>&nbsp;Non costruiranno pi&#249; perch&#233; un altro abiti, non pianteranno pi&#249; perch&#233; un altro mangi; poich&#233; i giorni del mio popolo saran come i giorni degli alberi; e i miei eletti godranno a lungo dell&#8217;opera delle loro mani.</p> 
<p><A NAME="an_65:23">65:23</A>&nbsp;Non si affaticheranno invano, e non avranno pi&#249; figliuoli per vederli morire a un tratto; poich&#233; saranno la progenie dei benedetti dall&#8217;Eterno, e i loro rampolli staran con essi.</p> 
<p><A NAME="an_65:24">65:24</A>&nbsp;E avverr&#224; che, prima che mi invochino, io risponder&#242;; parleranno ancora, che gi&#224; li avr&#242; esauditi.</p> 
<p><A NAME="an_65:25">65:25</A>&nbsp;Il lupo e l&#8217;agnello pasceranno assieme, il leone manger&#224; la paglia come il bue, e il serpente si nutrir&#224; di polvere. Non si far&#224; pi&#249; danno n&#233; guasto su tutto il mio monte santo, dice l&#8217;Eterno.</p> 
<p><A NAME="an_66:1">66:1</A>&nbsp;Cos&#236; parla l&#8217;Eterno: Il cielo &#232; il mio trono, e la terra &#232; lo sgabello de&#8217; miei piedi; qual casa mi potreste voi edificare? e qual potrebb&#8217;essere il luogo del mio riposo?</p> 
<p><A NAME="an_66:2">66:2</A>&nbsp;Tutte queste cose le ha fatte la mia mano, e cos&#236; son tutte venute all&#8217;esistenza, dice l&#8217;Eterno. Ecco su chi io poser&#242; lo sguardo: su colui ch&#8217;&#232; umile, che ha lo spirito contrito, e trema alla mia parola.</p> 
<p><A NAME="an_66:3">66:3</A>&nbsp;Chi immola un bue &#232; come se uccidesse un uomo; chi sacrifica un agnello, come se accoppasse un cane; chi presenta un&#8217;oblazione, come se offrisse sangue di porco; chi fa un profumo d&#8217;incenso, come se benedicesse un idolo. Come costoro hanno scelto le lor proprie vie e l&#8217;anima loro prende piacere nelle loro abominazioni,</p> 
<p><A NAME="an_66:4">66:4</A>&nbsp;cos&#236; sceglier&#242; io la loro sventura, e far&#242; piombar loro addosso quel che paventano; poich&#233; io ho chiamato, e nessuno ha risposto; ho parlato, ed essi non han dato ascolto; ma han fatto ci&#242; ch&#8217;&#232; male agli occhi miei, e han preferito ci&#242; che mi dispiace.</p> 
<p><A NAME="an_66:5">66:5</A>&nbsp;Ascoltate la parola dell&#8217;Eterno, voi che tremate alla sua parola. I vostri fratelli che vi odiano e vi scacciano a motivo del mio nome, dicono: "Si mostri l&#8217;Eterno nella sua gloria, onde possiam mirare la vostra gioia!" Ma essi saran confusi.</p> 
<p><A NAME="an_66:6">66:6</A>&nbsp;Uno strepito esce dalla citt&#224;, un clamore viene dal tempio. E&#8217; la voce dell&#8217;Eterno, che d&#224; la retribuzione ai suoi nemici.</p> 
<p><A NAME="an_66:7">66:7</A>&nbsp;Prima di provar le doglie del parto, ella ha partorito; prima che le venissero i dolori, ha dato alla luce un maschio.</p> 
<p><A NAME="an_66:8">66:8</A>&nbsp;Chi ha udito mai cosa siffatta? chi ha mai veduto alcun che di simile? Un paese nasce egli in un giorno? una nazione vien essa alla luce in una volta? Ma Sion, non appena ha sentito le doglie, ha subito partorito i suoi figli.</p> 
<p><A NAME="an_66:9">66:9</A>&nbsp;Io che preparo la nascita non farei partorire? dice l&#8217;Eterno; Io che fo partorire chiuderei il seno materno? dice il tuo Dio.</p> 
<p><A NAME="an_66:10">66:10</A>&nbsp;Rallegratevi con Gerusalemme e festeggiate a motivo di lei, o voi tutti che l&#8217;amate! Giubilate grandemente con lei, o voi che siete in lutto per essa!</p> 
<p><A NAME="an_66:11">66:11</A>&nbsp;onde siate allattati e saziati al seno delle sue consolazioni; onde beviate a lunghi sorsi e con delizia l&#8217;abbondanza della sua gloria.</p> 
<p><A NAME="an_66:12">66:12</A>&nbsp;Poich&#233; cos&#236; parla l&#8217;Eterno: Ecco, io diriger&#242; la pace verso di lei come un fiume, e la ricchezza delle nazioni come un torrente che straripa, e voi sarete allattati, sarete portati in braccio, carezzati sulle ginocchia.</p> 
<p><A NAME="an_66:13">66:13</A>&nbsp;Come un uomo cui sua madre consola, cos&#236; io consoler&#242; voi, e sarete consolati in Gerusalemme.</p> 
<p><A NAME="an_66:14">66:14</A>&nbsp;Voi lo vedrete; il vostro cuore si rallegrer&#224;, e le vostre ossa, come l&#8217;erba, riprenderanno vigore; e la mano dell&#8217;Eterno si far&#224; conoscere a pro dei suoi servi, e la sua indignazione, contro i suoi nemici.</p> 
<p><A NAME="an_66:15">66:15</A>&nbsp;Poich&#233; ecco, l&#8217;Eterno verr&#224; nel fuoco, e i suoi carri saranno come l&#8217;uragano per dare la retribuzione della sua ira con furore, per eseguire le sue minacce con fiamme di fuoco.</p> 
<p><A NAME="an_66:16">66:16</A>&nbsp;Poich&#233; l&#8217;Eterno eserciter&#224; il suo giudizio col fuoco e colla sua spada, contro ogni carne; e gli uccisi dall&#8217;Eterno saranno molti.</p> 
<p><A NAME="an_66:17">66:17</A>&nbsp;Quelli che si santificano e si purificano per andar nei giardini dietro all&#8217;idolo ch&#8217;&#232; quivi in mezzo, quelli che mangiano carne di porco, cose esecrande e dei topi, saranno tutti quanti consumati, dice l&#8217;Eterno.</p> 
<p><A NAME="an_66:18">66:18</A>&nbsp;Io conosco le loro opere e i loro pensieri; il tempo &#232; giunto per raccogliere tutte le nazioni e tutte le lingue; ed esse verranno, e vedranno la mia gloria.</p> 
<p><A NAME="an_66:19">66:19</A>&nbsp;Ed io metter&#242; un segnale fra loro, e mander&#242; degli scampati di fra loro alle nazioni, a Tarsis, a Pul e a Lud che tiran d&#8217;arco, a Tubal e a Javan, alle isole lontane che non han mai udito la mia fama e non han mai veduta la mia gloria; ed essi proclameranno la mia gloria fra le nazioni.</p> 
<p><A NAME="an_66:20">66:20</A>&nbsp;E ricondurranno tutti i vostri fratelli, di fra tutte le nazioni, come un&#8217;offerta all&#8217;Eterno, su cavalli, su carri, su lettighe, su muli, su dromedari, al monte mio santo, a Gerusalemme, dice l&#8217;Eterno, nel modo che i figliuoli d&#8217;Israele portano le loro offerte in un vaso puro alla casa dell&#8217;Eterno.</p> 
<p><A NAME="an_66:21">66:21</A>&nbsp;E di tra loro ne prender&#242; pure per sacerdoti e per Leviti, dice l&#8217;Eterno.</p> 
<p><A NAME="an_66:22">66:22</A>&nbsp;Poich&#233; come i nuovi cieli e la nuova terra ch&#8217;io sto per creare sussisteranno stabili dinanzi a me, dice l&#8217;Eterno, cos&#236; sussisteranno la vostra progenie, e il vostro nome.</p> 
<p><A NAME="an_66:23">66:23</A>&nbsp;E avverr&#224; che, di novilunio in novilunio e di sabato in sabato, ogni carne verr&#224; a prostrarsi dinanzi a me, dice l&#8217;Eterno.</p> 
<p><A NAME="an_66:24">66:24</A>&nbsp;E quando gli adoratori usciranno, verranno i cadaveri degli uomini che si son ribellati a me; poich&#233; il loro verme non morr&#224;, e il fuoco non si estinguer&#224;; e saranno in orrore ad ogni carne.</p> 
<p><HR>
<CENTER>
<A HREF="jer.htm">Next: Jeremiah</A></CENTER>
</BODY>
</HTML>
