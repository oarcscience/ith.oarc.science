[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](luk)  [Next](act.md) 

------------------------------------------------------------------------

### Italian Bible: John

<span id="an_1:1">1:1</span> Nel principio era la Parola, e la Parola
era con Dio, e la Parola era Dio.

<span id="an_1:2">1:2</span> Essa era nel principio con Dio.

<span id="an_1:3">1:3</span> Ogni cosa è stata fatta per mezzo di lei; e
senza di lei neppure una delle cose fatte è stata fatta.

<span id="an_1:4">1:4</span> In lei era la vita; e la vita era la luce
degli uomini;

<span id="an_1:5">1:5</span> e la luce splende nelle tenebre, e le
tenebre non l’hanno ricevuta.

<span id="an_1:6">1:6</span> Vi fu un uomo mandato da Dio, il cui nome
era Giovanni.

<span id="an_1:7">1:7</span> Egli venne come testimone per render
testimonianza alla luce, affinché tutti credessero per mezzo di lui.

<span id="an_1:8">1:8</span> Egli stesso non era la luce, ma venne per
render testimonianza alla luce.

<span id="an_1:9">1:9</span> La vera luce che illumina ogni uomo, era
per venire nel mondo.

<span id="an_1:10">1:10</span> Egli era nel mondo, e il mondo fu fatto
per mezzo di lui, ma il mondo non l’ha conosciuto.

<span id="an_1:11">1:11</span> E’ venuto in casa sua, e i suoi non
l’hanno ricevuto;

<span id="an_1:12">1:12</span> ma a tutti quelli che l’hanno ricevuto
egli ha dato il diritto di diventar figliuoli di Dio; a quelli, cioè,
che credono nel suo nome;

<span id="an_1:13">1:13</span> i quali non son nati da sangue, né da
volontà di carne, né da volontà d’uomo, ma son nati da Dio.

<span id="an_1:14">1:14</span> E la Parola è stata fatta carne ed ha
abitato per un tempo fra noi, piena di grazia e di verità; e noi abbiam
contemplata la sua gloria, gloria come quella dell’Unigenito venuto da
presso al Padre.

<span id="an_1:15">1:15</span> Giovanni gli ha resa testimonianza ed ha
esclamato, dicendo: Era di questo che io dicevo: Colui che vien dietro a
me mi ha preceduto, perché era prima di me.

<span id="an_1:16">1:16</span> Infatti, è della sua pienezza che noi
tutti abbiamo ricevuto, e grazia sopra grazia.

<span id="an_1:17">1:17</span> Poiché la legge è stata data per mezzo di
Mosè; la grazia e la verità son venute per mezzo di Gesù Cristo.

<span id="an_1:18">1:18</span> Nessuno ha mai veduto Iddio; l’unigenito
Figliuolo, che è nel seno del Padre, è quel che l’ha fatto conoscere.

<span id="an_1:19">1:19</span> E questa è la testimonianza di Giovanni,
quando i Giudei mandarono da Gerusalemme de’ sacerdoti e dei leviti per
domandargli: Tu chi sei?

<span id="an_1:20">1:20</span> Ed egli lo confessò e non lo negò; lo
confessò dicendo: Io non sono il Cristo.

<span id="an_1:21">1:21</span> Ed essi gli domandarono: Che dunque? Sei
Elia? Ed egli rispose: Non lo sono. Sei tu il profeta? Ed egli rispose:
No.

<span id="an_1:22">1:22</span> Essi dunque gli dissero: Chi sei?
affinché diamo una risposta a coloro che ci hanno mandato. Che dici tu
di te stesso?

<span id="an_1:23">1:23</span> Egli disse: Io son la voce d’uno che
grida nel deserto: Addirizzate la via del Signore, come ha detto il
profeta Isaia.

<span id="an_1:24">1:24</span> Or quelli ch’erano stati mandati a lui
erano de’ Farisei:

<span id="an_1:25">1:25</span> e gli domandarono: Perché dunque battezzi
se tu non sei il Cristo, né Elia, né il profeta?

<span id="an_1:26">1:26</span> Giovanni rispose loro, dicendo: Io
battezzo con acqua; nel mezzo di voi è presente uno che voi non
conoscete,

<span id="an_1:27">1:27</span> colui che viene dietro a me, al quale io
non son degno di sciogliere il legaccio de’ calzari.

<span id="an_1:28">1:28</span> Queste cose avvennero in Betania al di là
del Giordano, dove Giovanni stava battezzando.

<span id="an_1:29">1:29</span> Il giorno seguente, Giovanni vide Gesù
che veniva a lui, e disse: Ecco l’Agnello di Dio, che toglie il peccato
del mondo!

<span id="an_1:30">1:30</span> Questi è colui del quale dicevo: Dietro a
me viene un uomo che mi ha preceduto, perché egli era prima di me.

<span id="an_1:31">1:31</span> E io non lo conoscevo; ma appunto perché
egli sia manifestato ad Israele, son io venuto a battezzar con acqua.

<span id="an_1:32">1:32</span> E Giovanni rese la sua testimonianza,
dicendo: Ho veduto lo Spirito scendere dal cielo a guisa di colomba, e
fermarsi su di lui.

<span id="an_1:33">1:33</span> E io non lo conoscevo; ma Colui che mi ha
mandato a battezzare con acqua, mi ha detto: Colui sul quale vedrai lo
Spirito scendere e fermarsi, è quel che battezza con lo Spirito Santo.

<span id="an_1:34">1:34</span> E io ho veduto e ho attestato che questi
è il Figliuol di Dio.

<span id="an_1:35">1:35</span> Il giorno seguente, Giovanni era di nuovo
là con due de’ suoi discepoli;

<span id="an_1:36">1:36</span> e avendo fissato lo sguardo su Gesù che
stava passando, disse: Ecco l’Agnello di Dio!

<span id="an_1:37">1:37</span> E i suoi due discepoli, avendolo udito
parlare, seguirono Gesù.

<span id="an_1:38">1:38</span> E Gesù, voltatosi, e osservando che lo
seguivano, domandò loro: Che cercate? Ed essi gli dissero: Rabbì (che,
interpretato, vuol dire: Maestro), ove dimori?

<span id="an_1:39">1:39</span> Egli rispose loro: Venite e vedrete. Essi
dunque andarono, e videro ove dimorava, e stettero con lui quel giorno.
Era circa la decima ora.

<span id="an_1:40">1:40</span> Andrea, il fratello di Simon Pietro, era
uno dei due che aveano udito Giovanni ed avean seguito Gesù.

<span id="an_1:41">1:41</span> Egli pel primo trovò il proprio fratello
Simone e gli disse: Abbiam trovato il Messia (che, interpretato, vuol
dire: Cristo); e lo menò da Gesù.

<span id="an_1:42">1:42</span> E Gesù, fissato in lui lo sguardo, disse:
Tu sei Simone, il figliuol di Giovanni; tu sarai chiamato Cefa (che
significa Pietro).

<span id="an_1:43">1:43</span> Il giorno seguente, Gesù volle partire
per la Galilea; trovò Filippo, e gli disse: Seguimi.

<span id="an_1:44">1:44</span> Or Filippo era di Betsaida, della città
d’Andrea e di Pietro.

<span id="an_1:45">1:45</span> Filippo trovò Natanaele, e gli disse:
Abbiam trovato colui del quale hanno scritto Mosè nella legge, ed i
profeti: Gesù figliuolo di Giuseppe, da Nazaret.

<span id="an_1:46">1:46</span> E Natanaele gli disse: Può forse venir
qualcosa di buono da Nazaret? Filippo gli rispose: Vieni a vedere.

<span id="an_1:47">1:47</span> Gesù vide Natanaele che gli veniva
incontro, e disse di lui: Ecco un vero israelita in cui non c’è frode.

<span id="an_1:48">1:48</span> Natanaele gli chiese: Da che mi conosci?
Gesù gli rispose: Prima che Filippo ti chiamasse, quand’eri sotto il
fico, io t’ho veduto.

<span id="an_1:49">1:49</span> Natanaele gli rispose: Maestro, tu sei il
Figliuol di Dio, tu sei il Re d’Israele.

<span id="an_1:50">1:50</span> Gesù rispose e gli disse: Perché t’ho
detto che t’avevo visto sotto il fico, tu credi? Tu vedrai cose maggiori
di queste.

<span id="an_1:51">1:51</span> Poi gli disse: In verità, in verità vi
dico che vedrete il cielo aperto e gli angeli di Dio salire e scendere
sopra il Figliuol dell’uomo.

<span id="an_2:1">2:1</span> Tre giorni dopo, si fecero delle nozze in
Cana di Galilea, e c’era la madre di Gesù.

<span id="an_2:2">2:2</span> E Gesù pure fu invitato co’ suoi discepoli
alle nozze.

<span id="an_2:3">2:3</span> E venuto a mancare il vino, la madre di
Gesù gli disse: Non han più vino.

<span id="an_2:4">2:4</span> E Gesù le disse: Che v’è fra me e te, o
donna? L’ora mia non è ancora venuta.

<span id="an_2:5">2:5</span> Sua madre disse ai servitori: Fate tutto
quel che vi dirà.

<span id="an_2:6">2:6</span> Or c’erano quivi sei pile di pietra,
destinate alla purificazione de’ Giudei, le quali contenevano ciascuna
due o tre misure.

<span id="an_2:7">2:7</span> Gesù disse loro: Empite d’acqua le pile. Ed
essi le empirono fino all’orlo.

<span id="an_2:8">2:8</span> Poi disse loro: Ora attingete, e portatene
al maestro di tavola. Ed essi gliene portarono.

<span id="an_2:9">2:9</span> E quando il maestro di tavola ebbe
assaggiata l’acqua ch’era diventata vino (or egli non sapea donde
venisse, ma ben lo sapeano i servitori che aveano attinto l’acqua),
chiamò lo sposo e gli disse:

<span id="an_2:10">2:10</span> Ognuno serve prima il vin buono; e quando
si è bevuto largamente, il men buono; tu, invece, hai serbato il vin
buono fino ad ora.

<span id="an_2:11">2:11</span> Gesù fece questo primo de’ suoi miracoli
in Cana di Galilea, e manifestò la sua gloria; e i suoi discepoli
credettero in lui.

<span id="an_2:12">2:12</span> Dopo questo, scese a Capernaum, egli con
sua madre, co’ suoi fratelli e i suoi discepoli; e stettero quivi non
molti giorni.

<span id="an_2:13">2:13</span> Or la Pasqua de’ Giudei era vicina, e
Gesù salì a Gerusalemme.

<span id="an_2:14">2:14</span> E trovò nel tempio quelli che vendevano
buoi e pecore e colombi, e i cambiamonete seduti.

<span id="an_2:15">2:15</span> E fatta una sferza di cordicelle, scacciò
tutti fuori del tempio, pecore e buoi; e sparpagliò il danaro dei
cambiamonete, e rovesciò le tavole;

<span id="an_2:16">2:16</span> e a quelli che vendeano i colombi, disse:
Portate via di qui queste cose; non fate della casa del Padre mio una
casa di mercato.

<span id="an_2:17">2:17</span> E i suoi discepoli si ricordarono che sta
scritto: Lo zelo della tua casa mi consuma.

<span id="an_2:18">2:18</span> I Giudei allora presero a dirgli: Qual
segno ci mostri tu che fai queste cose?

<span id="an_2:19">2:19</span> Gesù rispose loro: Disfate questo tempio,
e in tre giorni lo farò risorgere.

<span id="an_2:20">2:20</span> Allora i Giudei dissero: Quarantasei anni
è durata la fabbrica di questo tempio e tu lo faresti risorgere in tre
giorni?

<span id="an_2:21">2:21</span> Ma egli parlava del tempio del suo corpo.

<span id="an_2:22">2:22</span> Quando dunque fu risorto da’ morti, i
suoi discepoli si ricordarono ch’egli avea detto questo; e credettero
alla Scrittura e alla parola che Gesù avea detta.

<span id="an_2:23">2:23</span> Mentr’egli era in Gerusalemme alla festa
di Pasqua, molti credettero nel suo nome, vedendo i miracoli ch’egli
faceva.

<span id="an_2:24">2:24</span> Ma Gesù non si fidava di loro, perché
conosceva tutti,

<span id="an_2:25">2:25</span> e perché non avea bisogno della
testimonianza d’alcuno sull’uomo, poiché egli stesso conosceva quello
che era nell’uomo.

<span id="an_3:1">3:1</span> Or v’era tra i Farisei un uomo, chiamato
Nicodemo, un de’ capi de’ Giudei.

<span id="an_3:2">3:2</span> Egli venne di notte a Gesù, e gli disse:
Maestro, noi sappiamo che tu sei un dottore venuto da Dio; perché
nessuno può fare questi miracoli che tu fai, se Dio non è con lui.

<span id="an_3:3">3:3</span> Gesù gli rispose dicendo: In verità, in
verità io ti dico che se uno non è nato di nuovo, non può vedere il
regno di Dio.

<span id="an_3:4">3:4</span> Nicodemo gli disse: Come può un uomo
nascere quand’è vecchio? Può egli entrare una seconda volta nel seno di
sua madre e nascere?

<span id="an_3:5">3:5</span> Gesù rispose: In verità, in verità io ti
dico che se uno non è nato d’acqua e di Spirito, non può entrare nel
regno di Dio.

<span id="an_3:6">3:6</span> Quel che è nato dalla carne, è carne; e
quel che è nato dallo Spirito, è spirito.

<span id="an_3:7">3:7</span> Non ti maravigliare se t’ho detto: Bisogna
che nasciate di nuovo.

<span id="an_3:8">3:8</span> Il vento soffia dove vuole, e tu ne odi il
rumore, ma non sai né d’onde viene né dove va; così è di chiunque è nato
dallo Spirito.

<span id="an_3:9">3:9</span> Nicodemo replicò e gli disse: Come possono
avvenir queste cose?

<span id="an_3:10">3:10</span> Gesù gli rispose: Tu se’ il dottor
d’Israele e non sai queste cose?

<span id="an_3:11">3:11</span> In verità, in verità io ti dico che noi
parliamo di quel che sappiamo, e testimoniamo di quel che abbiamo
veduto; ma voi non ricevete la nostra testimonianza.

<span id="an_3:12">3:12</span> Se vi ho parlato delle cose terrene e non
credete, come crederete se vi parlerò delle cose celesti?

<span id="an_3:13">3:13</span> E nessuno è salito in cielo, se non colui
che è disceso dal cielo: il Figliuol dell’uomo che è nel cielo.

<span id="an_3:14">3:14</span> E come Mosè innalzò il serpente nel
deserto, così bisogna che il Figliuol dell’uomo sia innalzato,

<span id="an_3:15">3:15</span> affinché chiunque crede in lui abbia vita
eterna.

<span id="an_3:16">3:16</span> Poiché Iddio ha tanto amato il mondo, che
ha dato il suo unigenito Figliuolo, affinché chiunque crede in lui non
perisca, ma abbia vita eterna.

<span id="an_3:17">3:17</span> Infatti Iddio non ha mandato il suo
Figliuolo nel mondo per giudicare il mondo, ma perché il mondo sia
salvato per mezzo di lui.

<span id="an_3:18">3:18</span> Chi crede in lui non è giudicato; chi non
crede è già giudicato, perché non ha creduto nel nome dell’unigenito
Figliuol di Dio.

<span id="an_3:19">3:19</span> E il giudizio è questo: che la luce è
venuta nel mondo, e gli uomini hanno amato le tenebre più che la luce,
perché le loro opere erano malvage.

<span id="an_3:20">3:20</span> Poiché chiunque fa cose malvage odia la
luce e non viene alla luce, perché le sue opere non siano riprovate;

<span id="an_3:21">3:21</span> ma chi mette in pratica la verità viene
alla luce, affinché le opere sue siano manifestate, perché son fatte in
Dio.

<span id="an_3:22">3:22</span> Dopo queste cose, Gesù venne co’ suoi
discepoli nelle campagne della Giudea; quivi si trattenne con loro, e
battezzava.

<span id="an_3:23">3:23</span> Or anche Giovanni stava battezzando a
Enon, presso Salim, perché c’era là molt’acqua; e la gente veniva a
farsi battezzare.

<span id="an_3:24">3:24</span> Poiché Giovanni non era ancora stato
messo in prigione.

<span id="an_3:25">3:25</span> Nacque dunque una discussione fra i
discepoli di Giovanni e un Giudeo intorno alla purificazione.

<span id="an_3:26">3:26</span> E vennero a Giovanni e gli dissero:
Maestro, colui che era con te di là dal Giordano, e al quale tu rendesti
testimonianza, eccolo che battezza, e tutti vanno a lui.

<span id="an_3:27">3:27</span> Giovanni rispose dicendo: L’uomo non può
ricever cosa alcuna, se non gli è data dal cielo.

<span id="an_3:28">3:28</span> Voi stessi mi siete testimoni che ho
detto: Io non sono il Cristo; ma son mandato davanti a lui.

<span id="an_3:29">3:29</span> Colui che ha la sposa è lo sposo; ma
l’amico dello sposo, che è presente e l’ascolta, si rallegra grandemente
alla voce dello sposo; questa allegrezza che è la mia è perciò completa.

<span id="an_3:30">3:30</span> Bisogna che egli cresca, e che io
diminuisca.

<span id="an_3:31">3:31</span> Colui che vien dall’alto è sopra tutti;
colui che vien dalla terra è della terra e parla com’essendo della
terra; colui che vien dal cielo è sopra tutti.

<span id="an_3:32">3:32</span> Egli rende testimonianza di quel che ha
veduto e udito, ma nessuno riceve la sua testimonianza.

<span id="an_3:33">3:33</span> Chi ha ricevuto la sua testimonianza ha
confermato che Dio è verace.

<span id="an_3:34">3:34</span> Poiché colui che Dio ha mandato,
proferisce le parole di Dio; perché Dio non gli dà lo Spirito con
misura.

<span id="an_3:35">3:35</span> Il Padre ama il Figliuolo, e gli ha dato
ogni cosa in mano.

<span id="an_3:36">3:36</span> Chi crede nel Figliuolo ha vita eterna;
ma chi rifiuta di credere al Figliuolo non vedrà la vita, ma l’ira di
Dio resta sopra lui.

<span id="an_4:1">4:1</span> Quando dunque il Signore ebbe saputo che i
Farisei aveano udito ch’egli faceva e battezzava più discepoli di
Giovanni

<span id="an_4:2">4:2</span> (quantunque non fosse Gesù che battezzava,
ma i suoi discepoli),

<span id="an_4:3">4:3</span> lasciò la Giudea e se n’andò di nuovo in
Galilea.

<span id="an_4:4">4:4</span> Or doveva passare per la Samaria.

<span id="an_4:5">4:5</span> Giunse dunque a una città della Samaria,
chiamata Sichar, vicina al podere che Giacobbe dette a Giuseppe, suo
figliuolo;

<span id="an_4:6">4:6</span> e quivi era la fonte di Giacobbe. Gesù
dunque, stanco del cammino, stava così a sedere presso la fonte. Era
circa l’ora sesta.

<span id="an_4:7">4:7</span> Una donna samaritana venne ad attinger
l’acqua. Gesù le disse: Dammi da bere.

<span id="an_4:8">4:8</span> (Giacché i suoi discepoli erano andati in
città a comprar da mangiare).

<span id="an_4:9">4:9</span> Onde la donna samaritana gli disse: Come
mai tu che sei giudeo chiedi da bere a me che sono una donna samaritana?
Infatti i Giudei non hanno relazioni co’ Samaritani.

<span id="an_4:10">4:10</span> Gesù rispose e le disse: Se tu conoscessi
il dono di Dio e chi è che ti dice: Dammi da bere, tu stessa gliene
avresti chiesto, ed egli t’avrebbe dato dell’acqua viva.

<span id="an_4:11">4:11</span> La donna gli disse: Signore, tu non hai
nulla per attingere, e il pozzo è profondo; donde hai dunque
cotest’acqua viva?

<span id="an_4:12">4:12</span> Sei tu più grande di Giacobbe nostro
padre che ci dette questo pozzo e ne bevve egli stesso co’ suoi
figliuoli e il suo bestiame?

<span id="an_4:13">4:13</span> Gesù rispose e le disse: Chiunque beve di
quest’acqua avrà sete di nuovo;

<span id="an_4:14">4:14</span> ma chi beve dell’acqua che io gli darò,
non avrà mai più sete; anzi, l’acqua che io gli darò, diventerà in lui
una fonte d’acqua che scaturisce in vita eterna.

<span id="an_4:15">4:15</span> La donna gli disse: Signore, dammi di
cotest’acqua, affinché io non abbia più sete, e non venga più sin qua ad
attingere.

<span id="an_4:16">4:16</span> Gesù le disse: Va’ a chiamar tuo marito e
vieni qua.

<span id="an_4:17">4:17</span> La donna gli rispose: Non ho marito. E
Gesù: Hai detto bene: Non ho marito;

<span id="an_4:18">4:18</span> perché hai avuto cinque mariti; e quello
che hai ora, non è tuo marito; in questo hai detto il vero.

<span id="an_4:19">4:19</span> La donna gli disse: Signore, io vedo che
tu sei un profeta.

<span id="an_4:20">4:20</span> I nostri padri hanno adorato su questo
monte, e voi dite che a Gerusalemme è il luogo dove bisogna adorare.

<span id="an_4:21">4:21</span> Gesù le disse: Donna, credimi; l’ora
viene che né su questo monte né a Gerusalemme adorerete il Padre.

<span id="an_4:22">4:22</span> Voi adorate quel che non conoscete; noi
adoriamo quel che conosciamo, perché la salvazione vien da’ Giudei.

<span id="an_4:23">4:23</span> Ma l’ora viene, anzi è già venuta, che i
veri adoratori adoreranno il Padre in ispirito e verità; poiché tali
sono gli adoratori che il Padre richiede.

<span id="an_4:24">4:24</span> Iddio è spirito; e quelli che l’adorano,
bisogna che l’adorino in ispirito e verità.

<span id="an_4:25">4:25</span> La donna gli disse: Io so che il Messia
(ch’è chiamato Cristo) ha da venire; quando sarà venuto, ci annunzierà
ogni cosa.

<span id="an_4:26">4:26</span> Gesù le disse: Io che ti parlo, son
desso.

<span id="an_4:27">4:27</span> In quel mentre giunsero i suoi discepoli,
e si maravigliarono ch’egli parlasse con una donna; ma pur nessuno gli
chiese: Che cerchi? o: Perché discorri con lei?

<span id="an_4:28">4:28</span> La donna lasciò dunque la sua secchia, se
ne andò in città e disse alla gente:

<span id="an_4:29">4:29</span> Venite a vedere un uomo che m’ha detto
tutto quello che ho fatto; non sarebb’egli il Cristo?

<span id="an_4:30">4:30</span> La gente uscì dalla città e veniva a lui.

<span id="an_4:31">4:31</span> Intanto i discepoli lo pregavano,
dicendo: Maestro, mangia.

<span id="an_4:32">4:32</span> Ma egli disse loro: Io ho un cibo da
mangiare che voi non sapete.

<span id="an_4:33">4:33</span> Perciò i discepoli si dicevano l’uno
all’altro: Forse qualcuno gli ha portato da mangiare?

<span id="an_4:34">4:34</span> Gesù disse loro: Il mio cibo è di far la
volontà di Colui che mi ha mandato, e di compiere l’opera sua.

<span id="an_4:35">4:35</span> Non dite voi che ci sono ancora quattro
mesi e poi vien la mietitura? Ecco, io vi dico: Levate gli occhi e
mirate le campagne come già son bianche da mietere.

<span id="an_4:36">4:36</span> Il mietitore riceve premio e raccoglie
frutto per la vita eterna, affinché il seminatore ed il mietitore si
rallegrino assieme.

<span id="an_4:37">4:37</span> Poiché in questo è vero il detto: L’uno
semina e l’altro miete.

<span id="an_4:38">4:38</span> Io v’ho mandati a mieter quello intorno a
cui non avete faticato; altri hanno faticato, e voi siete entrati nella
lor fatica.

<span id="an_4:39">4:39</span> Or molti de’ Samaritani di quella città
credettero in lui a motivo della testimonianza resa da quella donna:
Egli m’ha detto tutte le cose che ho fatte.

<span id="an_4:40">4:40</span> Quando dunque i Samaritani furono venuti
a lui, lo pregarono di trattenersi da loro; ed egli si trattenne quivi
due giorni.

<span id="an_4:41">4:41</span> E più assai credettero a motivo della sua
parola;

<span id="an_4:42">4:42</span> e dicevano alla donna: Non è più a motivo
di quel che tu ci hai detto, che crediamo; perché abbiamo udito da noi,
e sappiamo che questi è veramente il Salvator del mondo.

<span id="an_4:43">4:43</span> Passati que’ due giorni, egli partì di là
per andare in Galilea;

<span id="an_4:44">4:44</span> poiché Gesù stesso aveva attestato che un
profeta non è onorato nella sua propria patria.

<span id="an_4:45">4:45</span> Quando dunque fu venuto in Galilea, fu
accolto dai Galilei, perché avean vedute tutte le cose ch’egli avea
fatte in Gerusalemme alla festa; poiché anch’essi erano andati alla
festa.

<span id="an_4:46">4:46</span> Gesù dunque venne di nuovo a Cana di
Galilea, dove avea cambiato l’acqua in vino. E v’era un certo ufficial
reale, il cui figliuolo era infermo a Capernaum.

<span id="an_4:47">4:47</span> Come egli ebbe udito che Gesù era venuto
dalla Giudea in Galilea, andò a lui e lo pregò che scendesse e guarisse
il suo figliuolo, perché stava per morire.

<span id="an_4:48">4:48</span> Perciò Gesù gli disse: Se non vedete
segni e miracoli, voi non crederete.

<span id="an_4:49">4:49</span> L’ufficial reale gli disse: Signore,
scendi prima che il mio bambino muoia.

<span id="an_4:50">4:50</span> Gesù gli disse: Va’, il tuo figliuolo
vive. Quell’uomo credette alla parola che Gesù gli avea detta, e se ne
andò.

<span id="an_4:51">4:51</span> E come già stava scendendo, i suoi
servitori gli vennero incontro e gli dissero: Il tuo figliuolo vive.

<span id="an_4:52">4:52</span> Allora egli domandò loro a che ora avesse
cominciato a star meglio; ed essi gli risposero: Ieri, all’ora settima,
la febbre lo lasciò.

<span id="an_4:53">4:53</span> Così il padre conobbe che ciò era
avvenuto nell’ora che Gesù gli avea detto: Il tuo figliuolo vive; e
credette lui con tutta la sua casa.

<span id="an_4:54">4:54</span> Questo secondo miracolo fece di nuovo
Gesù, tornando dalla Giudea in Galilea.

<span id="an_5:1">5:1</span> Dopo queste cose ci fu una festa de’
Giudei, e Gesù salì a Gerusalemme.

<span id="an_5:2">5:2</span> Or a Gerusalemme, presso la porta delle
Pecore, v’è una vasca, chiamata in ebraico Betesda, che ha cinque
portici.

<span id="an_5:3">5:3</span> Sotto questi portici giaceva un gran numero
d’infermi, di ciechi, di zoppi, di paralitici, i quali aspettavano
l’agitarsi dell’acqua;

<span id="an_5:4">5:4</span> perché un angelo scendeva nella vasca e
metteva l’acqua in movimento; e il primo che vi scendeva dopo che
l’acqua era stata agitata, era guarito di qualunque malattia fosse
colpito.

<span id="an_5:5">5:5</span> E quivi era un uomo, che da trentott’anni
era infermo.

<span id="an_5:6">5:6</span> Gesù, vedutolo che giaceva e sapendo che
già da gran tempo stava così, gli disse: Vuoi esser risanato?

<span id="an_5:7">5:7</span> L’infermo gli rispose: Signore, io non ho
alcuno che, quando l’acqua è mossa, mi metta nella vasca, e mentre ci
vengo io, un altro vi scende prima di me.

<span id="an_5:8">5:8</span> Gesù gli disse: Lèvati, prendi il tuo
lettuccio, e cammina.

<span id="an_5:9">5:9</span> E in quell’istante quell’uomo fu risanato;
e preso il suo lettuccio, si mise a camminare.

<span id="an_5:10">5:10</span> Or quel giorno era un sabato; perciò i
Giudei dissero all’uomo guarito: E’ sabato, e non ti è lecito portare il
tuo lettuccio.

<span id="an_5:11">5:11</span> Ma egli rispose loro: E’ colui che m’ha
guarito, che m’ha detto: Prendi il tuo lettuccio e cammina.

<span id="an_5:12">5:12</span> Essi gli domandarono: Chi è quell’uomo
che t’ha detto: Prendi il tuo lettuccio e cammina?

<span id="an_5:13">5:13</span> Ma colui ch’era stato guarito non sapeva
chi fosse; perché Gesù era scomparso, essendovi in quel luogo molta
gente.

<span id="an_5:14">5:14</span> Di poi Gesù lo trovò nel tempio, e gli
disse: Ecco, tu sei guarito; non peccar più, che non t’accada di peggio.

<span id="an_5:15">5:15</span> Quell’uomo se ne andò, e disse ai Giudei
che Gesù era quel che l’avea risanato.

<span id="an_5:16">5:16</span> E per questo i Giudei perseguitavano Gesù
e cercavan d’ucciderlo; perché facea quelle cose di sabato.

<span id="an_5:17">5:17</span> Gesù rispose loro: Il Padre mio opera
fino ad ora, ed anche io opero.

<span id="an_5:18">5:18</span> Perciò dunque i Giudei più che mai
cercavan d’ucciderlo; perché non soltanto violava il sabato, ma chiamava
Dio suo Padre, facendosi uguale a Dio.

<span id="an_5:19">5:19</span> Gesù quindi rispose e disse loro: In
verità, in verità io vi dico che il Figliuolo non può da se stesso far
cosa alcuna, se non la vede fare dal Padre; perché le cose che il Padre
fa, anche il Figlio le fa similmente.

<span id="an_5:20">5:20</span> Poiché il Padre ama il Figliuolo, e gli
mostra tutto quello che Egli fa; e gli mostrerà delle opere maggiori di
queste, affinché ne restiate maravigliati.

<span id="an_5:21">5:21</span> Difatti, come il Padre risuscita i morti
e li vivifica, così anche il Figliuolo vivifica chi vuole.

<span id="an_5:22">5:22</span> Oltre a ciò, il Padre non giudica alcuno,
ma ha dato tutto il giudicio al Figliuolo,

<span id="an_5:23">5:23</span> affinché tutti onorino il Figliuolo come
onorano il Padre. Chi non onora il Figliuolo non onora il Padre che l’ha
mandato.

<span id="an_5:24">5:24</span> In verità, in verità io vi dico: Chi
ascolta la mia parola e crede a Colui che mi ha mandato, ha vita eterna;
e non viene in giudizio, ma è passato dalla morte alla vita.

<span id="an_5:25">5:25</span> In verità, in verità io vi dico: L’ora
viene, anzi è già venuta, che i morti udranno la voce del Figliuol di
Dio; e quelli che l’avranno udita, vivranno.

<span id="an_5:26">5:26</span> Perché come il Padre ha vita in se
stesso, così ha dato anche al Figliuolo d’aver vita in se stesso;

<span id="an_5:27">5:27</span> e gli ha dato autorità di giudicare,
perché è il Figliuol dell’uomo.

<span id="an_5:28">5:28</span> Non vi maravigliate di questo; perché
l’ora viene in cui tutti quelli che sono nei sepolcri, udranno la sua
voce e ne verranno fuori:

<span id="an_5:29">5:29</span> quelli che hanno operato bene, in
risurrezione di vita; e quelli che hanno operato male, in risurrezion di
giudicio.

<span id="an_5:30">5:30</span> Io non posso far nulla da me stesso; come
odo, giudico; e il mio giudicio è giusto, perché cerco non la mia
propria volontà, ma la volontà di Colui che mi ha mandato.

<span id="an_5:31">5:31</span> Se io rendo testimonianza di me stesso,
la mia testimonianza non è verace.

<span id="an_5:32">5:32</span> V’è un altro che rende testimonianza di
me; e io so che la testimonianza ch’egli rende di me, è verace.

<span id="an_5:33">5:33</span> Voi avete mandato da Giovanni, ed egli ha
reso testimonianza alla verità.

<span id="an_5:34">5:34</span> Io però la testimonianza non la prendo
dall’uomo, ma dico questo affinché voi siate salvati.

<span id="an_5:35">5:35</span> Egli era la lampada ardente e splendente
e voi avete voluto per breve ora godere alla sua luce.

<span id="an_5:36">5:36</span> Ma io ho una testimonianza maggiore di
quella di Giovanni; perché le opere che il Padre mi ha dato a compiere,
quelle opere stesse che io fo, testimoniano di me che il Padre mi ha
mandato.

<span id="an_5:37">5:37</span> E il Padre che mi ha mandato, ha Egli
stesso reso testimonianza di me. La sua voce, voi non l’avete mai udita;
e il suo sembiante, non l’avete mai veduto;

<span id="an_5:38">5:38</span> e la sua parola non l’avete dimorante in
voi, perché non credete in colui ch’Egli ha mandato.

<span id="an_5:39">5:39</span> Voi investigate le Scritture, perché
pensate aver per mezzo d’esse vita eterna, ed esse son quelle che rendon
testimonianza di me;

<span id="an_5:40">5:40</span> eppure non volete venire a me per aver la
vita!

<span id="an_5:41">5:41</span> Io non prendo gloria dagli uomini;

<span id="an_5:42">5:42</span> ma vi conosco che non avete l’amor di Dio
in voi.

<span id="an_5:43">5:43</span> Io son venuto nel nome del Padre mio, e
voi non mi ricevete; se un altro verrà nel suo proprio nome, voi lo
riceverete.

<span id="an_5:44">5:44</span> Come potete credere, voi che prendete
gloria gli uni dagli altri e non cercate la gloria che vien da Dio solo?

<span id="an_5:45">5:45</span> Non crediate che io sia colui che vi
accuserà davanti al Padre; v’è chi v’accusa, ed è Mosè, nel quale avete
riposta la vostra speranza.

<span id="an_5:46">5:46</span> Perché se credeste a Mosè, credereste
anche a me; poiché egli ha scritto di me.

<span id="an_5:47">5:47</span> Ma se non credete agli scritti di lui,
come crederete alle mie parole?

<span id="an_6:1">6:1</span> Dopo queste cose, Gesù se ne andò all’altra
riva del mar di Galilea, ch’è il mar di Tiberiade.

<span id="an_6:2">6:2</span> E una gran moltitudine lo seguiva, perché
vedeva i miracoli ch’egli faceva sugl’infermi.

<span id="an_6:3">6:3</span> Ma Gesù salì sul monte e quivi si pose a
sedere co’ suoi discepoli.

<span id="an_6:4">6:4</span> Or la Pasqua, la festa dei Giudei, era
vicina.

<span id="an_6:5">6:5</span> Gesù dunque, alzati gli occhi e vedendo che
una gran folla veniva a lui, disse a Filippo: Dove comprerem noi del
pane perché questa gente abbia da mangiare?

<span id="an_6:6">6:6</span> Diceva così per provarlo; perché sapeva
bene quel che stava per fare.

<span id="an_6:7">6:7</span> Filippo gli rispose: Dugento denari di pane
non bastano perché ciascun di loro n’abbia un pezzetto.

<span id="an_6:8">6:8</span> Uno de’ suoi discepoli, Andrea, fratello di
Simon Pietro, gli disse:

<span id="an_6:9">6:9</span> V’è qui un ragazzo che ha cinque pani
d’orzo e due pesci; ma che cosa sono per tanta gente?

<span id="an_6:10">6:10</span> Gesù disse: Fateli sedere. Or v’era
molt’erba in quel luogo. La gente dunque si sedette, ed eran circa
cinquemila uomini.

<span id="an_6:11">6:11</span> Gesù quindi prese i pani; e dopo aver
rese grazie, li distribuì alla gente seduta; lo stesso fece de’ pesci,
quanto volevano.

<span id="an_6:12">6:12</span> E quando furon saziati, disse ai suoi
discepoli: Raccogliete i pezzi avanzati, ché nulla se ne perda.

<span id="an_6:13">6:13</span> Essi quindi li raccolsero, ed empiron
dodici ceste di pezzi che di que’ cinque pani d’orzo erano avanzati a
quelli che avean mangiato.

<span id="an_6:14">6:14</span> La gente dunque, avendo veduto il
miracolo che Gesù avea fatto, disse: Questi è certo il profeta che ha da
venire al mondo.

<span id="an_6:15">6:15</span> Gesù quindi, sapendo che stavan per
venire a rapirlo per farlo re, si ritirò di nuovo sul monte, tutto solo.

<span id="an_6:16">6:16</span> E quando fu sera, i suoi discepoli
scesero al mare;

<span id="an_6:17">6:17</span> e montati in una barca, si dirigevano
all’altra riva, verso Capernaum. Già era buio, e Gesù non era ancora
venuto a loro.

<span id="an_6:18">6:18</span> E il mare era agitato, perché tirava un
gran vento.

<span id="an_6:19">6:19</span> Or com’ebbero vogato circa venticinque o
trenta stadi, videro Gesù che camminava sul mare e s’accostava alla
barca; ed ebbero paura.

<span id="an_6:20">6:20</span> Ma egli disse loro: Son io, non temete.

<span id="an_6:21">6:21</span> Essi dunque lo vollero prendere nella
barca, e subito la barca toccò terra là dove eran diretti.

<span id="an_6:22">6:22</span> La folla che era rimasta all’altra riva
del mare avea notato che non v’era quivi altro che una barca sola, e che
Gesù non v’era entrato co’ suoi discepoli, ma che i discepoli eran
partiti soli.

<span id="an_6:23">6:23</span> Or altre barche eran giunte da Tiberiade,
presso al luogo dove avean mangiato il pane dopo che il Signore avea
reso grazie.

<span id="an_6:24">6:24</span> La folla, dunque, quando l’indomani ebbe
veduto che Gesù non era quivi, né che v’erano i suoi discepoli, montò in
quelle barche, e venne a Capernaum in cerca di Gesù.

<span id="an_6:25">6:25</span> E trovatolo di là dal mare, gli dissero:
Maestro, quando se’ giunto qua?

<span id="an_6:26">6:26</span> Gesù rispose loro e disse: In verità, in
verità vi dico che voi mi cercate, non perché avete veduto dei miracoli,
ma perché avete mangiato de’ pani e siete stati saziati.

<span id="an_6:27">6:27</span> Adopratevi non per il cibo che perisce,
ma per il cibo che dura in vita eterna, il quale il Figliuol dell’uomo
vi darà; poiché su lui il Padre, cioè Dio, ha apposto il proprio
suggello.

<span id="an_6:28">6:28</span> Essi dunque gli dissero: Che dobbiam fare
per operare le opere di Dio?

<span id="an_6:29">6:29</span> Gesù rispose e disse loro: Questa è
l’opera di Dio: che crediate in colui che Egli ha mandato.

<span id="an_6:30">6:30</span> Allora essi gli dissero: Qual segno fai
tu dunque perché lo vediamo e ti crediamo? Che operi?

<span id="an_6:31">6:31</span> I nostri padri mangiaron la manna nel
deserto, com’è scritto: Egli diè loro da mangiare del pane venuto dal
cielo.

<span id="an_6:32">6:32</span> E Gesù disse loro: In verità vi dico che
non Mosè vi ha dato il pane che vien dal cielo, ma il Padre mio vi dà il
vero pane che viene dal cielo.

<span id="an_6:33">6:33</span> Poiché il pan di Dio è quello che scende
dal cielo, e dà vita al mondo. Essi quindi gli dissero:

<span id="an_6:34">6:34</span> Signore, dacci sempre di codesto pane.

<span id="an_6:35">6:35</span> Gesù disse loro: Io son il pan della
vita; chi viene a me non avrà fame, e chi crede in me non avrà mai sete.

<span id="an_6:36">6:36</span> Ma io ve l’ho detto: Voi m’avete veduto,
eppur non credete!

<span id="an_6:37">6:37</span> Tutto quel che il Padre mi dà, verrà a
me; e colui che viene a me, io non lo caccerò fuori;

<span id="an_6:38">6:38</span> perché son disceso dal cielo per fare non
la mia volontà, ma la volontà di Colui che mi ha mandato.

<span id="an_6:39">6:39</span> E questa è la volontà di Colui che mi ha
mandato: ch’io non perda nulla di tutto quel ch’Egli m’ha dato, ma che
lo risusciti nell’ultimo giorno.

<span id="an_6:40">6:40</span> Poiché questa è la volontà del Padre mio:
che chiunque contempla il Figliuolo e crede in lui, abbia vita eterna; e
io lo risusciterò nell’ultimo giorno.

<span id="an_6:41">6:41</span> I Giudei perciò mormoravano di lui perché
avea detto: Io sono il pane che è disceso dal cielo.

<span id="an_6:42">6:42</span> E dicevano: Non è costui Gesù, il
figliuol di Giuseppe, del quale conosciamo il padre e la madre? Come mai
dice egli ora: Io son disceso dal cielo?

<span id="an_6:43">6:43</span> Gesù rispose e disse loro: Non mormorate
fra voi.

<span id="an_6:44">6:44</span> Niuno può venire a me se non che il
Padre, il quale mi ha mandato, lo attiri; e io lo risusciterò
nell’ultimo giorno.

<span id="an_6:45">6:45</span> E’ scritto nei profeti: E saranno tutti
ammaestrati da Dio. Ogni uomo che ha udito il Padre ed ha imparato da
lui, viene a me.

<span id="an_6:46">6:46</span> Non che alcuno abbia veduto il Padre, se
non colui che è da Dio; egli ha veduto il Padre.

<span id="an_6:47">6:47</span> In verità, in verità io vi dico: Chi
crede ha vita eterna.

<span id="an_6:48">6:48</span> Io sono il pan della vita.

<span id="an_6:49">6:49</span> I vostri padri mangiarono la manna nel
deserto e morirono.

<span id="an_6:50">6:50</span> Questo è il pane che discende dal cielo,
affinché chi ne mangia non muoia.

<span id="an_6:51">6:51</span> Io sono il pane vivente, che è disceso
dal cielo; se uno mangia di questo pane vivrà in eterno; e il pane che
darò è la mia carne, che darò per la vita del mondo.

<span id="an_6:52">6:52</span> I Giudei dunque disputavano fra di loro,
dicendo: Come mai può costui darci a mangiare la sua carne?

<span id="an_6:53">6:53</span> Perciò Gesù disse loro: In verità, in
verità io vi dico che se non mangiate la carne del Figliuol dell’uomo e
non bevete il suo sangue, non avete la vita in voi.

<span id="an_6:54">6:54</span> Chi mangia la mia carne e beve il mio
sangue ha vita eterna; e io lo risusciterò nell’ultimo giorno.

<span id="an_6:55">6:55</span> Perché la mia carne è vero cibo e il mio
sangue è vera bevanda.

<span id="an_6:56">6:56</span> Chi mangia la mia carne e beve il mio
sangue dimora in me, e io in lui.

<span id="an_6:57">6:57</span> Come il vivente Padre mi ha mandato e io
vivo a cagion del Padre, così chi mi mangia vivrà anch’egli a cagion di
me.

<span id="an_6:58">6:58</span> Questo è il pane che è disceso dal cielo;
non qual era quello che i padri mangiarono e morirono; chi mangia di
questo pane vivrà in eterno.

<span id="an_6:59">6:59</span> Queste cose disse Gesù, insegnando nella
sinagoga di Capernaum.

<span id="an_6:60">6:60</span> Onde molti dei suoi discepoli, udite che
l’ebbero, dissero: Questo parlare è duro; chi lo può ascoltare?

<span id="an_6:61">6:61</span> Ma Gesù, conoscendo in se stesso che i
suoi discepoli mormoravan di ciò, disse loro: Questo vi scandalizza?

<span id="an_6:62">6:62</span> E che sarebbe se vedeste il Figliuol
dell’uomo ascendere dov’era prima?

<span id="an_6:63">6:63</span> E’ lo spirito quel che vivifica; la carne
non giova nulla; le parole che vi ho dette sono spirito e vita.

<span id="an_6:64">6:64</span> Ma fra voi ve ne sono alcuni che non
credono. Poiché Gesù sapeva fin da principio chi eran quelli che non
credevano, e chi era colui che lo tradirebbe.

<span id="an_6:65">6:65</span> E diceva: Per questo v’ho detto che niuno
può venire a me, se non gli è dato dal Padre.

<span id="an_6:66">6:66</span> D’allora molti de’ suoi discepoli si
ritrassero indietro e non andavan più con lui.

<span id="an_6:67">6:67</span> Perciò Gesù disse ai dodici: Non ve ne
volete andare anche voi?

<span id="an_6:68">6:68</span> Simon Pietro gli rispose: Signore, a chi
ce ne andremmo noi? Tu hai parole di vita eterna;

<span id="an_6:69">6:69</span> e noi abbiam creduto e abbiam conosciuto
che tu sei il Santo di Dio.

<span id="an_6:70">6:70</span> Gesù rispose loro: Non ho io scelto voi
dodici? Eppure, un di voi è un diavolo.

<span id="an_6:71">6:71</span> Or egli parlava di Giuda, figliuol di
Simone Iscariota, perché era lui, uno di quei dodici, che lo dovea
tradire.

<span id="an_7:1">7:1</span> Dopo queste cose, Gesù andava attorno per
la Galilea; non voleva andare attorno per la Giudea perché i Giudei
cercavan d’ucciderlo.

<span id="an_7:2">7:2</span> Or la festa de’ Giudei, detta delle
Capanne, era vicina.

<span id="an_7:3">7:3</span> Perciò i suoi fratelli gli dissero: Partiti
di qua e vattene in Giudea, affinché i tuoi discepoli veggano anch’essi
le opere che tu fai.

<span id="an_7:4">7:4</span> Poiché niuno fa cosa alcuna in segreto,
quando cerca d’esser riconosciuto pubblicamente. Se tu fai codeste cose,
palesati al mondo.

<span id="an_7:5">7:5</span> Poiché neppure i suoi fratelli credevano in
lui.

<span id="an_7:6">7:6</span> Gesù quindi disse loro: Il mio tempo non è
ancora venuto; il vostro tempo, invece, è sempre pronto.

<span id="an_7:7">7:7</span> Il mondo non può odiar voi; ma odia me,
perché io testimonio di lui che le sue opere sono malvagie.

<span id="an_7:8">7:8</span> Salite voi alla festa; io non salgo ancora
a questa festa, perché il mio tempo non è ancora compiuto.

<span id="an_7:9">7:9</span> E dette loro queste cose, rimase in
Galilea.

<span id="an_7:10">7:10</span> Quando poi i suoi fratelli furono saliti
alla festa, allora vi salì anche lui; non palesemente, ma come di
nascosto.

<span id="an_7:11">7:11</span> I Giudei dunque lo cercavano durante la
festa, e dicevano: Dov’è egli?

<span id="an_7:12">7:12</span> E v’era fra le turbe gran mormorio
intorno a lui. Gli uni dicevano: E’ un uomo dabbene! Altri dicevano: No,
anzi, travia la moltitudine!

<span id="an_7:13">7:13</span> Nessuno però parlava di lui apertamente,
per paura de’ Giudei.

<span id="an_7:14">7:14</span> Or quando s’era già a metà della festa,
Gesù salì al tempio e si mise a insegnare.

<span id="an_7:15">7:15</span> Onde i Giudei si maravigliavano e
dicevano: Come mai s’intende costui di lettere, senz’aver fatto studi?

<span id="an_7:16">7:16</span> E Gesù rispose loro e disse: La mia
dottrina non è mia, ma di Colui che mi ha mandato.

<span id="an_7:17">7:17</span> Se uno vuol fare la volontà di lui,
conoscerà se questa dottrina è da Dio o se io parlo di mio.

<span id="an_7:18">7:18</span> Chi parla di suo cerca la propria gloria;
ma chi cerca la gloria di colui che l’ha mandato, egli è verace e non
v’è ingiustizia in lui.

<span id="an_7:19">7:19</span> Mosè non v’ha egli data la legge? Eppure
nessun di voi mette ad effetto la legge! Perché cercate d’uccidermi?

<span id="an_7:20">7:20</span> La moltitudine rispose: Tu hai un
demonio! Chi cerca d’ucciderti?

<span id="an_7:21">7:21</span> Gesù rispose e disse loro: Un’opera sola
ho fatto, e tutti ve ne maravigliate.

<span id="an_7:22">7:22</span> Mosè v’ha dato la circoncisione (non che
venga da Mosè, ma viene dai padri); e voi circoncidete l’uomo in giorno
di sabato.

<span id="an_7:23">7:23</span> Se un uomo riceve la circoncisione di
sabato affinché la legge di Mosè non sia violata, vi adirate voi contro
a me perché in giorno di sabato ho guarito un uomo tutto intero?

<span id="an_7:24">7:24</span> Non giudicate secondo l’apparenza, ma
giudicate con giusto giudizio.

<span id="an_7:25">7:25</span> Dicevano dunque alcuni di Gerusalemme:
Non è questi colui che cercano di uccidere?

<span id="an_7:26">7:26</span> Eppure, ecco, egli parla liberamente, e
non gli dicon nulla. Avrebbero mai i capi riconosciuto per davvero
ch’egli è il Cristo?

<span id="an_7:27">7:27</span> Eppure, costui sappiamo donde sia; ma
quando il Cristo verrà, nessuno saprà donde egli sia.

<span id="an_7:28">7:28</span> Gesù dunque, insegnando nel tempio,
esclamò: Voi e mi conoscete e sapete di dove sono; però io non son
venuto da me, ma Colui che mi ha mandato è verità, e voi non lo
conoscete.

<span id="an_7:29">7:29</span> Io lo conosco, perché vengo da lui, ed è
Lui che mi ha mandato.

<span id="an_7:30">7:30</span> Cercavan perciò di pigliarlo, ma nessuno
gli mise le mani addosso, perché l’ora sua non era ancora venuta.

<span id="an_7:31">7:31</span> Ma molti della folla credettero in lui, e
dicevano: Quando il Cristo sarà venuto, farà egli più miracoli che
questi non abbia fatto?

<span id="an_7:32">7:32</span> I Farisei udirono la moltitudine
mormorare queste cose di lui; e i capi sacerdoti e i Farisei mandarono
delle guardie a pigliarlo.

<span id="an_7:33">7:33</span> Perciò Gesù disse loro: Io sono ancora
con voi per poco tempo; poi me ne vo a Colui che mi ha mandato.

<span id="an_7:34">7:34</span> Voi mi cercherete e non mi troverete; e
dove io sarò, voi non potete venire.

<span id="an_7:35">7:35</span> Perciò i Giudei dissero fra loro: Dove
dunque andrà egli che noi non lo troveremo? Andrà forse a quelli che son
dispersi fra i Greci, ad ammaestrare i Greci?

<span id="an_7:36">7:36</span> Che significa questo suo dire: Voi mi
cercherete e non mi troverete; e: Dove io sarò voi non potete venire?

<span id="an_7:37">7:37</span> Or nell’ultimo giorno, il gran giorno
della festa, Gesù, stando in piè, esclamò: Se alcuno ha sete, venga a me
e beva.

<span id="an_7:38">7:38</span> Chi crede in me, come ha detto la
Scrittura, fiumi d’acqua viva sgorgheranno dal suo seno.

<span id="an_7:39">7:39</span> Or disse questo dello Spirito, che
doveano ricevere quelli che crederebbero in lui; poiché lo Spirito non
era ancora stato dato, perché Gesù non era ancora glorificato.

<span id="an_7:40">7:40</span> Una parte dunque della moltitudine, udite
quelle parole, diceva: Questi è davvero il profeta.

<span id="an_7:41">7:41</span> Altri dicevano: Questi è il Cristo.
Altri, invece, dicevano: Ma è forse dalla Galilea che viene il Cristo?

<span id="an_7:42">7:42</span> La Scrittura non ha ella detto che il
Cristo viene dalla progenie di Davide e da Betleem, il villaggio dove
stava Davide?

<span id="an_7:43">7:43</span> Vi fu dunque dissenso fra la moltitudine,
a motivo di lui;

<span id="an_7:44">7:44</span> e alcuni di loro lo voleano pigliare, ma
nessuno gli mise le mani addosso.

<span id="an_7:45">7:45</span> Le guardie dunque tornarono dai capi
sacerdoti e dai Farisei, i quali dissero loro: Perché non l’avete
condotto?

<span id="an_7:46">7:46</span> Le guardie risposero: Nessun uomo parlò
mai come quest’uomo!

<span id="an_7:47">7:47</span> Onde i Farisei replicaron loro: Siete
stati sedotti anche voi?

<span id="an_7:48">7:48</span> Ha qualcuno de’ capi o de’ Farisei
creduto in lui?

<span id="an_7:49">7:49</span> Ma questa plebe, che non conosce la
legge, è maledetta!

<span id="an_7:50">7:50</span> Nicodemo (un di loro, quello che prima
era venuto a lui) disse loro:

<span id="an_7:51">7:51</span> La nostra legge giudica ella un uomo
prima che sia stato udito e che si sappia quel che ha fatto?

<span id="an_7:52">7:52</span> Essi gli risposero: sei anche tu di
Galilea? Investiga, e vedrai che dalla Galilea non sorge profeta.

<span id="an_7:53">7:53</span> E ognuno se ne andò a casa sua.

<span id="an_8:1">8:1</span> Gesù andò al monte degli Ulivi.

<span id="an_8:2">8:2</span> E sul far del giorno, tornò nel tempio, e
tutto il popolo venne a lui; ed egli, postosi a sedere, li ammaestrava.

<span id="an_8:3">8:3</span> Allora gli scribi e i Farisei gli menarono
una donna còlta in adulterio; e fattala stare in mezzo,

<span id="an_8:4">8:4</span> gli dissero: Maestro, questa donna è stata
còlta in flagrante adulterio.

<span id="an_8:5">8:5</span> Or Mosè, nella legge, ci ha comandato di
lapidare queste tali; e tu che ne dici?

<span id="an_8:6">8:6</span> Or dicean questo per metterlo alla prova,
per poterlo accusare. Ma Gesù, chinatosi, si mise a scrivere col dito in
terra.

<span id="an_8:7">8:7</span> E siccome continuavano a interrogarlo,
egli, rizzatosi, disse loro: Chi di voi è senza peccato, scagli il primo
la pietra contro di lei.

<span id="an_8:8">8:8</span> E chinatosi di nuovo, scriveva in terra.

<span id="an_8:9">8:9</span> Ed essi, udito ciò, e ripresi dalla loro
coscienza, si misero ad uscire ad uno ad uno, cominciando dai più vecchi
fino agli ultimi; e Gesù fu lasciato solo con la donna che stava là in
mezzo.

<span id="an_8:10">8:10</span> E Gesù, rizzatosi e non vedendo altri che
la donna, le disse: Donna, dove sono que’ tuoi accusatori? Nessuno t’ha
condannata?

<span id="an_8:11">8:11</span> Ed ella rispose: Nessuno, Signore. E Gesù
le disse: Neppure io ti condanno; va’ e non peccar più.

<span id="an_8:12">8:12</span> Or Gesù parlò loro di nuovo, dicendo: Io
son la luce del mondo; chi mi seguita non camminerà nelle tenebre, ma
avrà la luce della vita.

<span id="an_8:13">8:13</span> Allora i Farisei gli dissero: Tu
testimoni di te stesso; la tua testimonianza non è verace.

<span id="an_8:14">8:14</span> Gesù rispose e disse loro: Quand’anche io
testimoni di me stesso, la mia testimonianza è verace, perché so donde
son venuto e donde vado; ma voi non sapete donde io vengo né dove vado.

<span id="an_8:15">8:15</span> Voi giudicate secondo la carne; io non
giudico alcuno.

<span id="an_8:16">8:16</span> E anche se giudico, il mio giudizio è
verace, perché non son solo, ma son io col Padre che mi ha mandato.

<span id="an_8:17">8:17</span> D’altronde nella vostra legge è scritto
che la testimonianza di due uomini è verace.

<span id="an_8:18">8:18</span> Or son io a testimoniar di me stesso, e
il Padre che mi ha mandato testimonia pur di me.

<span id="an_8:19">8:19</span> Onde essi gli dissero: Dov’è tuo padre?
Gesù rispose: Voi non conoscete né me né il Padre mio: se conosceste me,
conoscereste anche il Padre mio.

<span id="an_8:20">8:20</span> Queste parole disse Gesù nel tesoro,
insegnando nel tempio; e nessuno lo prese, perché l’ora sua non era
ancora venuta.

<span id="an_8:21">8:21</span> Egli dunque disse loro di nuovo: Io me ne
vado, e voi mi cercherete, e morrete nel vostro peccato; dove vado io,
voi non potete venire.

<span id="an_8:22">8:22</span> Perciò i Giudei dicevano: S’ucciderà egli
forse, poiché dice: Dove vado io voi non potete venire?

<span id="an_8:23">8:23</span> Ed egli diceva loro: Voi siete di
quaggiù; io sono di lassù; voi siete di questo mondo; io non sono di
questo mondo.

<span id="an_8:24">8:24</span> Perciò v’ho detto che morrete ne’ vostri
peccati; perché se non credete che sono io (il Cristo), morrete nei
vostri peccati.

<span id="an_8:25">8:25</span> Allora gli domandarono: Chi sei tu? Gesù
rispose loro: Sono per l’appunto quel che vo dicendovi.

<span id="an_8:26">8:26</span> Ho molte cose da dire e da giudicare sul
conto vostro; ma Colui che mi ha mandato è verace, e le cose che ho
udite da lui, le dico al mondo.

<span id="an_8:27">8:27</span> Essi non capirono ch’egli parlava loro
del Padre.

<span id="an_8:28">8:28</span> Gesù dunque disse loro: Quando avrete
innalzato il Figliuol dell’uomo, allora conoscerete che son io (il
Cristo) e che non fo nulla da me, ma dico queste cose secondo che il
Padre m’ha insegnato.

<span id="an_8:29">8:29</span> E Colui che mi ha mandato è meco; Egli
non mi ha lasciato solo, perché fo del continuo le cose che gli
piacciono.

<span id="an_8:30">8:30</span> Mentr’egli parlava così, molti credettero
in lui.

<span id="an_8:31">8:31</span> Gesù allora prese a dire a que’ Giudei
che aveano creduto in lui: Se perseverate nella mia parola, siete
veramente miei discepoli;

<span id="an_8:32">8:32</span> e conoscerete la verità, e la verità vi
farà liberi.

<span id="an_8:33">8:33</span> Essi gli risposero: noi siamo progenie
d’Abramo, e non siamo mai stati schiavi di alcuno; come puoi tu dire:
Voi diverrete liberi?

<span id="an_8:34">8:34</span> Gesù rispose loro: In verità, in verità
vi dico che chi commette il peccato è schiavo del peccato.

<span id="an_8:35">8:35</span> Or lo schiavo non dimora per sempre nella
casa: il figliuolo vi dimora per sempre.

<span id="an_8:36">8:36</span> Se dunque il Figliuolo vi farà liberi,
sarete veramente liberi.

<span id="an_8:37">8:37</span> Io so che siete progenie d’Abramo; ma
cercate d’uccidermi, perché la mia parola non penetra in voi.

<span id="an_8:38">8:38</span> Io dico quel che ho veduto presso il
Padre mio; e voi pure fate le cose che avete udite dal padre vostro.

<span id="an_8:39">8:39</span> Essi risposero e gli dissero: Il padre
nostro è Abramo. Gesù disse loro: Se foste figliuoli d’Abramo, fareste
le opere d’Abramo;

<span id="an_8:40">8:40</span> ma ora cercate d’uccider me, uomo che
v’ho detta la verità che ho udita da Dio; così non fece Abramo.

<span id="an_8:41">8:41</span> Voi fate le opere del padre vostro. Essi
gli dissero: Noi non siam nati di fornicazione; abbiamo un solo Padre:
Iddio.

<span id="an_8:42">8:42</span> Gesù disse loro: Se Dio fosse vostro
Padre, amereste me, perché io son proceduto e vengo da Dio, perché io
non son venuto da me, ma è Lui che mi ha mandato.

<span id="an_8:43">8:43</span> Perché non comprendete il mio parlare?
Perché non potete dare ascolto alla mia parola.

<span id="an_8:44">8:44</span> Voi siete progenie del diavolo, ch’è
vostro padre, e volete fare i desideri del padre vostro. Egli è stato
omicida fin dal principio e non si è attenuto alla verità, perché non
c’è verità in lui. Quando parla il falso, parla del suo, perché è
bugiardo e padre della menzogna.

<span id="an_8:45">8:45</span> E a me, perché dico la verità, voi non
credete.

<span id="an_8:46">8:46</span> Chi di voi mi convince di peccato? Se vi
dico la verità, perché non mi credete?

<span id="an_8:47">8:47</span> Chi è da Dio ascolta le parole di Dio.
Per questo voi non le ascoltate; perché non siete da Dio.

<span id="an_8:48">8:48</span> I Giudei risposero e gli dissero: Non
diciam noi bene che sei un Samaritano e che hai un demonio?

<span id="an_8:49">8:49</span> Gesù rispose: Io non ho un demonio, ma
onoro il Padre mio e voi mi disonorate.

<span id="an_8:50">8:50</span> Ma io non cerco la mia gloria; v’è Uno
che la cerca e che giudica.

<span id="an_8:51">8:51</span> In verità, in verità vi dico che se uno
osserva la mia parola, non vedrà mai la morte.

<span id="an_8:52">8:52</span> I Giudei gli dissero: Or vediam bene che
tu hai un demonio. Abramo e i profeti son morti, e tu dici: Se uno
osserva la mia parola, non gusterà mai la morte.

<span id="an_8:53">8:53</span> Sei tu forse maggiore del padre nostro
Abramo, il quale è morto? Anche i profeti son morti; chi pretendi
d’essere?

<span id="an_8:54">8:54</span> Gesù rispose: S’io glorifico me stesso,
la mia gloria è un nulla; chi mi glorifica è il Padre mio, che voi dite
esser vostro Dio,

<span id="an_8:55">8:55</span> e non l’avete conosciuto; ma io lo
conosco, e se dicessi di non conoscerlo, sarei un bugiardo come voi; ma
io lo conosco e osservo la sua parola.

<span id="an_8:56">8:56</span> Abramo, vostro padre, ha giubilato nella
speranza di vedere il mio giorno; e l’ha veduto, e se n’è rallegrato.

<span id="an_8:57">8:57</span> I Giudei gli dissero: Tu non hai ancora
cinquant’anni e hai veduto Abramo?

<span id="an_8:58">8:58</span> Gesù disse loro: In verità, in verità vi
dico: Prima che Abramo fosse nato, io sono.

<span id="an_8:59">8:59</span> Allora essi presero delle pietre per
tirargliele; ma Gesù si nascose ed uscì dal tempio.

<span id="an_9:1">9:1</span> E passando vide un uomo ch’era cieco fin
dalla nascita.

<span id="an_9:2">9:2</span> E i suoi discepoli lo interrogarono,
dicendo: Maestro, chi ha peccato, lui o i suoi genitori, perché sia nato
cieco?

<span id="an_9:3">9:3</span> Gesù rispose: Né lui peccò, né i suoi
genitori; ma è così, affinché le opere di Dio siano manifestate in lui.

<span id="an_9:4">9:4</span> Bisogna che io compia le opere di Colui che
mi ha mandato, mentre è giorno; la notte viene in cui nessuno può
operare.

<span id="an_9:5">9:5</span> Mentre sono nel mondo, io sono la luce del
mondo.

<span id="an_9:6">9:6</span> Detto questo, sputò in terra, fece del
fango con la saliva e ne spalmò gli occhi del cieco,

<span id="an_9:7">9:7</span> e gli disse: Va’, làvati nella vasca di
Siloe (che significa: mandato). Egli dunque andò e si lavò, e tornò che
ci vedeva.

<span id="an_9:8">9:8</span> Perciò i vicini e quelli che per l’innanzi
l’avean veduto, perché era mendicante, dicevano: Non è egli quello che
stava seduto a chieder l’elemosina?

<span id="an_9:9">9:9</span> Gli uni dicevano: E’ lui. Altri dicevano:
No, ma gli somiglia. Egli diceva: Son io.

<span id="an_9:10">9:10</span> Allora essi gli domandarono: Com’è che ti
sono stati aperti gli occhi?

<span id="an_9:11">9:11</span> Egli rispose: Quell’uomo che si chiama
Gesù fece del fango, me ne spalmò gli occhi e mi disse: Vattene a Siloe
e làvati. Io quindi sono andato, e mi son lavato e ho ricuperato la
vista.

<span id="an_9:12">9:12</span> Ed essi gli dissero: Dov’è costui? Egli
rispose: Non so.

<span id="an_9:13">9:13</span> Menarono a’ Farisei colui ch’era stato
cieco.

<span id="an_9:14">9:14</span> Or era in giorno di sabato che Gesù avea
fatto il fango e gli avea aperto gli occhi.

<span id="an_9:15">9:15</span> I Farisei dunque gli domandaron di nuovo
anch’essi com’egli avesse ricuperata la vista. Ed egli disse loro: Egli
mi ha messo del fango sugli occhi, mi son lavato, e ci veggo.

<span id="an_9:16">9:16</span> Perciò alcuni dei Farisei dicevano:
Quest’uomo non è da Dio perché non osserva il sabato. Ma altri dicevano:
Come può un uomo peccatore far tali miracoli? E v’era disaccordo fra
loro.

<span id="an_9:17">9:17</span> Essi dunque dissero di nuovo al cieco: E
tu, che dici di lui, dell’averti aperto gli occhi? Egli rispose: E’ un
profeta.

<span id="an_9:18">9:18</span> I Giudei dunque non credettero di lui che
fosse stato cieco e avesse ricuperata la vista, finché non ebbero
chiamati i genitori di colui che avea ricuperata la vista,

<span id="an_9:19">9:19</span> e li ebbero interrogati così: E’ questo
il vostro figliuolo che dite esser nato cieco? Com’è dunque che ora ci
vede?

<span id="an_9:20">9:20</span> I suoi genitori risposero: Sappiamo che
questo è nostro figliuolo, e che è nato cieco;

<span id="an_9:21">9:21</span> ma come ora ci veda, non sappiamo; né
sappiamo chi gli abbia aperti gli occhi; domandatelo a lui; egli è
d’età; parlerà lui di sé.

<span id="an_9:22">9:22</span> Questo dissero i suoi genitori perché
avean paura de’ Giudei; poiché i Giudei avean già stabilito che se uno
riconoscesse Gesù come Cristo, fosse espulso dalla sinagoga.

<span id="an_9:23">9:23</span> Per questo dissero i suoi genitori: Egli
è d’età, domandatelo a lui.

<span id="an_9:24">9:24</span> Essi dunque chiamarono per la seconda
volta l’uomo ch’era stato cieco, e gli dissero: Da’ gloria a Dio! Noi
sappiamo che quell’uomo è un peccatore.

<span id="an_9:25">9:25</span> Egli rispose: S’egli sia un peccatore,
non so, una cosa so, che ero cieco e ora ci vedo.

<span id="an_9:26">9:26</span> Essi allora gli dissero: Che ti fece
egli? Come t’aprì gli occhi?

<span id="an_9:27">9:27</span> Egli rispose loro: Ve l’ho già detto e
voi non avete ascoltato; perché volete udirlo di nuovo? Volete forse
anche voi diventar suoi discepoli?

<span id="an_9:28">9:28</span> Essi l’ingiuriarono e dissero: Sei tu
discepolo di costui; ma noi siam discepoli di Mosè.

<span id="an_9:29">9:29</span> Noi sappiamo che a Mosè Dio ha parlato;
ma quant’è a costui, non sappiamo di dove sia.

<span id="an_9:30">9:30</span> Quell’uomo rispose e disse loro: Questo
poi è strano: che voi non sappiate di dove sia; eppure, m’ha aperto gli
occhi!

<span id="an_9:31">9:31</span> Si sa che Dio non esaudisce i peccatori;
ma se uno è pio verso Dio e fa la sua volontà, quello egli esaudisce.

<span id="an_9:32">9:32</span> Da che mondo è mondo non s’è mai udito
che uno abbia aperto gli occhi ad un cieco nato.

<span id="an_9:33">9:33</span> Se quest’uomo non fosse da Dio, non
potrebbe far nulla.

<span id="an_9:34">9:34</span> Essi risposero e gli dissero: Tu sei
tutto quanto nato nel peccato e insegni a noi? E lo cacciaron fuori.

<span id="an_9:35">9:35</span> Gesù udì che l’avean cacciato fuori; e
trovatolo gli disse: Credi tu nel Figliuol di Dio?

<span id="an_9:36">9:36</span> Colui rispose: E chi è egli, Signore,
perché io creda in lui?

<span id="an_9:37">9:37</span> Gesù gli disse: Tu l’hai già veduto; e
quei che parla teco, è lui.

<span id="an_9:38">9:38</span> Ed egli disse: Signore, io credo. E gli
si prostrò dinanzi.

<span id="an_9:39">9:39</span> E Gesù disse: Io son venuto in questo
mondo per fare un giudizio, affinché quelli che non vedono vedano, e
quelli che vedono diventino ciechi.

<span id="an_9:40">9:40</span> E quelli de’ Farisei che eran con lui
udirono queste cose e gli dissero: Siamo ciechi anche noi?

<span id="an_9:41">9:41</span> Gesù rispose loro: Se foste ciechi, non
avreste alcun peccato; ma siccome dite: Noi vediamo, il vostro peccato
rimane.

<span id="an_10:1">10:1</span> In verità, in verità io vi dico che chi
non entra per la porta nell’ovile delle pecore, ma vi sale da un’altra
parte, esso è un ladro e un brigante.

<span id="an_10:2">10:2</span> Ma colui che entra per la porta è pastore
delle pecore.

<span id="an_10:3">10:3</span> A lui apre il portinaio, e le pecore
ascoltano la sua voce, ed egli chiama le proprie pecore per nome e le
mena fuori.

<span id="an_10:4">10:4</span> Quando ha messo fuori tutte le sue
pecore, va innanzi a loro, e le pecore lo seguono, perché conoscono la
sua voce.

<span id="an_10:5">10:5</span> Ma un estraneo non lo seguiranno; anzi,
fuggiranno via da lui perché non conoscono la voce degli estranei.

<span id="an_10:6">10:6</span> Questa similitudine disse loro Gesù; ma
essi non capirono di che cosa parlasse loro.

<span id="an_10:7">10:7</span> Onde Gesù di nuovo disse loro: In verità,
in verità vi dico: Io sono la porta delle pecore.

<span id="an_10:8">10:8</span> Tutti quelli che son venuti prima di me,
sono stati ladri e briganti; ma le pecore non li hanno ascoltati.

<span id="an_10:9">10:9</span> Io son la porta; se uno entra per me,
sarà salvato, ed entrerà ed uscirà, e troverà pastura.

<span id="an_10:10">10:10</span> Il ladro non viene se non per rubare e
ammazzare e distruggere; io son venuto perché abbian la vita e l’abbiano
ad esuberanza.

<span id="an_10:11">10:11</span> Io sono il buon pastore; il buon
pastore mette la sua vita per le pecore.

<span id="an_10:12">10:12</span> Il mercenario, che non è pastore, a cui
non appartengono le pecore, vede venire il lupo, abbandona le pecore e
si dà alla fuga, e il lupo le rapisce e disperde.

<span id="an_10:13">10:13</span> Il mercenario si dà alla fuga perché è
mercenario e non si cura delle pecore.

<span id="an_10:14">10:14</span> Io sono il buon pastore, e conosco le
mie, e le mie mi conoscono,

<span id="an_10:15">10:15</span> come il Padre mi conosce ed io conosco
il Padre; e metto la mia vita per le pecore.

<span id="an_10:16">10:16</span> Ho anche delle altre pecore, che non
son di quest’ovile; anche quelle io devo raccogliere, ed esse
ascolteranno la mia voce, e vi sarà un solo gregge, un solo pastore.

<span id="an_10:17">10:17</span> Per questo mi ama il Padre; perché io
depongo la mia vita, per ripigliarla poi.

<span id="an_10:18">10:18</span> Nessuno me la toglie, ma la depongo da
me. Io ho podestà di deporla e ho podestà di ripigliarla. Quest’ordine
ho ricevuto dal Padre mio.

<span id="an_10:19">10:19</span> Nacque di nuovo un dissenso fra i
Giudei a motivo di queste parole.

<span id="an_10:20">10:20</span> E molti di loro dicevano: Egli ha un
demonio ed è fuori di sé; perché l’ascoltate?

<span id="an_10:21">10:21</span> Altri dicevano: Queste non son parole
di un indemoniato. Può un demonio aprir gli occhi a’ ciechi?

<span id="an_10:22">10:22</span> In quel tempo ebbe luogo in Gerusalemme
la festa della Dedicazione. Era d’inverno,

<span id="an_10:23">10:23</span> e Gesù passeggiava nel tempio, sotto il
portico di Salomone.

<span id="an_10:24">10:24</span> I Giudei dunque gli si fecero attorno e
gli dissero: fino a quando terrai sospeso l’animo nostro? Se tu sei il
Cristo, diccelo apertamente.

<span id="an_10:25">10:25</span> Gesù rispose loro: Ve l’ho detto, e non
lo credete; le opere che fo nel nome del Padre mio, son quelle che
testimoniano di me;

<span id="an_10:26">10:26</span> ma voi non credete, perché non siete
delle mie pecore.

<span id="an_10:27">10:27</span> Le mie pecore ascoltano la mia voce, e
io le conosco, ed esse mi seguono;

<span id="an_10:28">10:28</span> e io do loro la vita eterna, e non
periranno mai, e nessuno le rapirà dalla mia mano.

<span id="an_10:29">10:29</span> Il Padre mio che me le ha date è più
grande di tutti; e nessuno può rapirle di mano al Padre.

<span id="an_10:30">10:30</span> Io ed il Padre siamo uno.

<span id="an_10:31">10:31</span> I Giudei presero di nuovo delle pietre
per lapidarlo.

<span id="an_10:32">10:32</span> Gesù disse loro: Molte buone opere v’ho
mostrate da parte del Padre mio; per quale di queste opere mi lapidate
voi?

<span id="an_10:33">10:33</span> I Giudei gli risposero: Non ti
lapidiamo per una buona opera, ma per bestemmia; e perché tu, che sei
uomo, ti fai Dio.

<span id="an_10:34">10:34</span> Gesù rispose loro: Non è egli scritto
nella vostra legge: Io ho detto: Voi siete dèi?

<span id="an_10:35">10:35</span> Se chiama dèi coloro a’ quali la parola
di Dio è stata diretta (e la Scrittura non può essere annullata),

<span id="an_10:36">10:36</span> come mai dite voi a colui che il Padre
ha santificato e mandato nel mondo, che bestemmia, perché ho detto: Son
Figliuolo di Dio?

<span id="an_10:37">10:37</span> Se non faccio le opere del Padre mio,
non mi credete;

<span id="an_10:38">10:38</span> ma se le faccio, anche se non credete a
me, credete alle opere, affinché sappiate e riconosciate che il Padre è
in me e che io sono nel padre.

<span id="an_10:39">10:39</span> Essi cercavan di nuovo di pigliarlo; ma
egli sfuggì loro dalle mani.

<span id="an_10:40">10:40</span> E Gesù se ne andò di nuovo al di là del
Giordano, nel luogo dove Giovanni da principio stava battezzando; e
quivi dimorò.

<span id="an_10:41">10:41</span> E molti vennero a lui, e dicevano:
Giovanni, è vero, non fece alcun miracolo; ma tutto quello che Giovanni
disse di quest’uomo, era vero.

<span id="an_10:42">10:42</span> E quivi molti credettero in lui.

<span id="an_11:1">11:1</span> Or v’era un ammalato, un certo Lazzaro di
Betania, del villaggio di Maria e di Marta sua sorella.

<span id="an_11:2">11:2</span> Maria era quella che unse il Signore
d’olio odorifero e gli asciugò i piedi co’ suoi capelli; e Lazzaro, suo
fratello, era malato.

<span id="an_11:3">11:3</span> Le sorelle dunque mandarono a dire a
Gesù: Signore, ecco, colui che tu ami è malato.

<span id="an_11:4">11:4</span> Gesù, udito ciò, disse: Questa malattia
non è a morte, ma è per la gloria di Dio, affinché per mezzo d’essa il
Figliuol di Dio sia glorificato.

<span id="an_11:5">11:5</span> Or Gesù amava Marta e sua sorella e
Lazzaro.

<span id="an_11:6">11:6</span> Come dunque ebbe udito ch’egli era
malato, si trattenne ancora due giorni nel luogo dov’era;

<span id="an_11:7">11:7</span> poi dopo, disse a’ discepoli: Torniamo in
Giudea!

<span id="an_11:8">11:8</span> I discepoli gli dissero: Maestro, i
Giudei cercavano or ora di lapidarti, e tu vuoi tornar là?

<span id="an_11:9">11:9</span> Gesù rispose: Non vi son dodici ore nel
giorno? Se uno cammina di giorno, non inciampa, perché vede la luce di
questo mondo;

<span id="an_11:10">11:10</span> ma se uno cammina di notte, inciampa,
perché la luce non è in lui.

<span id="an_11:11">11:11</span> Così parlò; e poi disse loro: Il nostro
amico Lazzaro s’è addormentato; ma io vado a svegliarlo.

<span id="an_11:12">11:12</span> Perciò i discepoli gli dissero:
Signore, s’egli dorme, sarà salvo.

<span id="an_11:13">11:13</span> Or Gesù avea parlato della morte di
lui; ma essi pensarono che avesse parlato del dormir del sonno.

<span id="an_11:14">11:14</span> Allora Gesù disse loro apertamente:
Lazzaro è morto;

<span id="an_11:15">11:15</span> e per voi mi rallegro di non essere
stato là, affinché crediate; ma ora, andiamo a lui!

<span id="an_11:16">11:16</span> Allora Toma, detto Didimo, disse ai
suoi condiscepoli: Andiamo anche noi, per morire con lui!

<span id="an_11:17">11:17</span> Gesù dunque, arrivato, trovò che
Lazzaro era già da quattro giorni nel sepolcro.

<span id="an_11:18">11:18</span> Or Betania non distava da Gerusalemme
che circa quindici stadi;

<span id="an_11:19">11:19</span> e molti Giudei eran venuti da Marta e
Maria per consolarle del loro fratello.

<span id="an_11:20">11:20</span> Come dunque Marta ebbe udito che Gesù
veniva, gli andò incontro; ma Maria stava seduta in casa.

<span id="an_11:21">11:21</span> Marta dunque disse a Gesù: Signore, se
tu fossi stato qui, mio fratello non sarebbe morto;

<span id="an_11:22">11:22</span> e anche adesso so che tutto quel che
chiederai a Dio, Dio te lo darà.

<span id="an_11:23">11:23</span> Gesù le disse: Tuo fratello
risusciterà.

<span id="an_11:24">11:24</span> Marta gli disse: Lo so che risusciterà,
nella risurrezione, nell’ultimo giorno.

<span id="an_11:25">11:25</span> Gesù le disse: Io son la resurrezione e
la vita; chi crede in me, anche se muoia, vivrà;

<span id="an_11:26">11:26</span> e chiunque vive e crede in me, non
morrà mai. Credi tu questo?

<span id="an_11:27">11:27</span> Ella gli disse: Sì, o Signore, io credo
che tu sei il Cristo, il Figliuol di Dio che dovea venire nel mondo.

<span id="an_11:28">11:28</span> E detto questo, se ne andò, e chiamò di
nascosto Maria, sua sorella, dicendole: il Maestro è qui, e ti chiama.

<span id="an_11:29">11:29</span> Ed ella, udito questo, si alzò in
fretta e venne a lui.

<span id="an_11:30">11:30</span> Or Gesù non era ancora entrato nel
villaggio, ma era sempre nel luogo dove Marta l’aveva incontrato.

<span id="an_11:31">11:31</span> Quando dunque i Giudei ch’erano in casa
con lei e la consolavano, videro che Maria s’era alzata in fretta ed era
uscita, la seguirono, supponendo che si recasse al sepolcro a piangere.

<span id="an_11:32">11:32</span> Appena Maria fu giunta dov’era Gesù e
l’ebbe veduto, gli si gettò a’ piedi dicendogli: Signore, se tu fossi
stato qui, mio fratello non sarebbe morto.

<span id="an_11:33">11:33</span> E quando Gesù la vide piangere, e vide
i Giudei ch’eran venuti con lei piangere anch’essi, fremé nello spirito,
si conturbò, e disse:

<span id="an_11:34">11:34</span> Dove l’avete posto? Essi gli dissero:
Signore, vieni a vedere!

<span id="an_11:35">11:35</span> Gesù pianse.

<span id="an_11:36">11:36</span> Onde i Giudei dicevano: Guarda come
l’amava!

<span id="an_11:37">11:37</span> Ma alcuni di loro dicevano: Non poteva,
lui che ha aperto gli occhi al cieco, fare anche che questi non morisse?

<span id="an_11:38">11:38</span> Gesù dunque, fremendo di nuovo in se
stesso, venne al sepolcro. Era una grotta, e una pietra era posta
all’apertura.

<span id="an_11:39">11:39</span> Gesù disse: Togliete via la pietra!
Marta, la sorella del morto, gli disse: Signore, egli puzza già, perché
siamo al quarto giorno.

<span id="an_11:40">11:40</span> Gesù le disse: Non t’ho io detto che se
credi, tu vedrai la gloria di Dio?

<span id="an_11:41">11:41</span> Tolsero dunque la pietra. E Gesù,
alzati gli occhi in alto, disse: Padre, ti ringrazio che m’hai esaudito.

<span id="an_11:42">11:42</span> Io ben sapevo che tu m’esaudisci
sempre; ma ho detto questo a motivo della folla che mi circonda,
affinché credano che tu m’hai mandato.

<span id="an_11:43">11:43</span> E detto questo, gridò con gran voce:
Lazzaro vieni fuori!

<span id="an_11:44">11:44</span> E il morto uscì, avendo i piedi e le
mani legati da fasce, e il viso coperto d’uno sciugatoio. Gesù disse
loro: Scioglietelo, e lasciatelo andare.

<span id="an_11:45">11:45</span> Perciò molti dei Giudei che eran venuti
da Maria e avean veduto le cose fatte da Gesù, credettero in lui.

<span id="an_11:46">11:46</span> Ma alcuni di loro andarono dai Farisei
e raccontaron loro quel che Gesù avea fatto.

<span id="an_11:47">11:47</span> I capi sacerdoti quindi e i Farisei
radunarono il Sinedrio e dicevano: Che facciamo? perché quest’uomo fa
molti miracoli.

<span id="an_11:48">11:48</span> Se lo lasciamo fare, tutti crederanno
in lui; e i Romani verranno e ci distruggeranno e città e nazione.

<span id="an_11:49">11:49</span> E un di loro, Caiàfa, che era sommo
sacerdote di quell’anno, disse loro: Voi non capite nulla;

<span id="an_11:50">11:50</span> e non riflettete come vi torni conto
che un uomo solo muoia per il popolo, e non perisca tutta la nazione.

<span id="an_11:51">11:51</span> Or egli non disse questo di suo; ma
siccome era sommo sacerdote di quell’anno, profetò che Gesù dovea morire
per la nazione;

<span id="an_11:52">11:52</span> e non soltanto per la nazione, ma anche
per raccogliere in uno i figliuoli di Dio dispersi.

<span id="an_11:53">11:53</span> Da quel giorno dunque deliberarono di
farlo morire.

<span id="an_11:54">11:54</span> Gesù quindi non andava più apertamente
fra i Giudei, ma si ritirò di là nella contrada vicino al deserto, in
una città detta Efraim; e quivi si trattenne co’ suoi discepoli.

<span id="an_11:55">11:55</span> Or la Pasqua de’ Giudei era vicina; e
molti di quella contrada salirono a Gerusalemme prima della Pasqua per
purificarsi.

<span id="an_11:56">11:56</span> Cercavan dunque Gesù; e stando nel
tempio dicevano tra loro: Che ve ne pare? Che non abbia venire alla
festa?

<span id="an_11:57">11:57</span> Or i capi sacerdoti e i Farisei avean
dato ordine che se alcuno sapesse dove egli era, ne facesse denunzia
perché potessero pigliarlo.

<span id="an_12:1">12:1</span> Gesù dunque, sei giorni avanti la Pasqua,
venne a Betania dov’era Lazzaro ch’egli avea risuscitato dai morti.

<span id="an_12:2">12:2</span> E quivi gli fecero una cena; Marta
serviva, e Lazzaro era uno di quelli ch’erano a tavola con lui.

<span id="an_12:3">12:3</span> Allora Maria, presa una libbra d’olio
odorifero di nardo schietto, di gran prezzo, unse i piedi di Gesù e
glieli asciugò co’ suoi capelli; e la casa fu ripiena del profumo
dell’olio.

<span id="an_12:4">12:4</span> Ma Giuda Iscariot, uno dei suoi
discepoli, che stava per tradirlo, disse:

<span id="an_12:5">12:5</span> Perché non s’è venduto quest’olio per
trecento denari e non si son dati ai poveri?

<span id="an_12:6">12:6</span> Diceva così, non perché si curasse de’
poveri, ma perché era ladro, e tenendo la borsa, ne portava via quel che
vi si metteva dentro.

<span id="an_12:7">12:7</span> Gesù dunque disse: Lasciala stare; ella
lo ha serbato per il giorno della mia sepoltura.

<span id="an_12:8">12:8</span> Poiché i poveri li avete sempre con voi;
ma me non avete sempre.

<span id="an_12:9">12:9</span> La gran folla dei Giudei seppe dunque
ch’egli era quivi; e vennero non solo a motivo di Gesù, ma anche per
vedere Lazzaro che egli avea risuscitato dai morti.

<span id="an_12:10">12:10</span> Ma i capi sacerdoti deliberarono di far
morire anche Lazzaro,

<span id="an_12:11">12:11</span> perché, per cagion sua, molti de’
Giudei andavano e credevano in Gesù.

<span id="an_12:12">12:12</span> Il giorno seguente, la gran folla che
era venuta alla festa, udito che Gesù veniva a Gerusalemme,

<span id="an_12:13">12:13</span> prese de’ rami di palme, e uscì ad
incontrarlo, e si mise a gridare: Osanna! Benedetto colui che viene nel
nome del Signore, il Re d’Israele!

<span id="an_12:14">12:14</span> E Gesù, trovato un asinello, vi montò
su, secondo ch’è scritto:

<span id="an_12:15">12:15</span> Non temere, o figliuola di Sion! Ecco,
il tuo Re viene, montato sopra un puledro d’asina!

<span id="an_12:16">12:16</span> Or i suoi discepoli non intesero da
prima queste cose; ma quando Gesù fu glorificato, allora si ricordarono
che queste cose erano state scritte di lui, e che essi gliele aveano
fatte.

<span id="an_12:17">12:17</span> La folla dunque che era con lui quando
avea chiamato Lazzaro fuor dal sepolcro e l’avea risuscitato dai morti,
ne rendea testimonianza.

<span id="an_12:18">12:18</span> E per questo la folla gli andò
incontro, perché aveano udito ch’egli avea fatto quel miracolo.

<span id="an_12:19">12:19</span> Onde i Farisei dicevano fra loro:
Vedete che non guadagnate nulla? Ecco, il mondo gli corre dietro!

<span id="an_12:20">12:20</span> Or fra quelli che salivano alla festa
per adorare, v’erano certi Greci.

<span id="an_12:21">12:21</span> Questi dunque, accostatisi a Filippo,
che era di Betsaida di Galilea, gli fecero questa richiesta: Signore,
vorremmo veder Gesù.

<span id="an_12:22">12:22</span> Filippo lo venne a dire ad Andrea; e
Andrea e Filippo vennero a dirlo a Gesù.

<span id="an_12:23">12:23</span> E Gesù rispose loro dicendo: L’ora è
venuta, che il Figliuol dell’uomo ha da esser glorificato.

<span id="an_12:24">12:24</span> In verità, in verità io vi dico che se
il granello di frumento caduto in terra non muore, riman solo; ma se
muore, produce molto frutto.

<span id="an_12:25">12:25</span> Chi ama la sua vita, la perde; e chi
odia la sua vita in questo mondo, la conserverà in vita eterna.

<span id="an_12:26">12:26</span> Se uno mi serve, mi segua; e là dove
son io, quivi sarà anche il mio servitore; se uno mi serve, il Padre
l’onorerà.

<span id="an_12:27">12:27</span> Ora è turbata l’anima mia; e che dirò?
Padre, salvami da quest’ora! Ma è per questo che son venuto incontro a
quest’ora.

<span id="an_12:28">12:28</span> Padre, glorifica il tuo nome! Allora
venne una voce dal cielo: E l’ho glorificato, e lo glorificherò di
nuovo!

<span id="an_12:29">12:29</span> Onde la moltitudine ch’era quivi
presente e aveva udito, diceva ch’era stato un tuono. Altri dicevano: Un
angelo gli ha parlato.

<span id="an_12:30">12:30</span> Gesù rispose e disse: Questa voce non
s’è fatta per me, ma per voi.

<span id="an_12:31">12:31</span> Ora avviene il giudizio di questo
mondo; ora sarà cacciato fuori il principe di questo mondo;

<span id="an_12:32">12:32</span> e io, quando sarò innalzato dalla
terra, trarrò tutti a me.

<span id="an_12:33">12:33</span> Così diceva per significare di qual
morte dovea morire.

<span id="an_12:34">12:34</span> La moltitudine quindi gli rispose: Noi
abbiamo udito dalla legge che il Cristo dimora in eterno: come dunque
dici tu che bisogna che il Figliuolo dell’uomo sia innalzato? Chi è
questo Figliuol dell’uomo?

<span id="an_12:35">12:35</span> Gesù dunque disse loro: Ancora per poco
la luce è fra voi. Camminate mentre avete la luce, affinché non vi
colgano le tenebre; chi cammina nelle tenebre non sa dove vada.

<span id="an_12:36">12:36</span> Mentre avete la luce, credete nella
luce, affinché diventiate figliuoli di luce. Queste cose disse Gesù, poi
se ne andò e si nascose da loro.

<span id="an_12:37">12:37</span> E sebbene avesse fatti tanti miracoli
in loro presenza, pure non credevano in lui;

<span id="an_12:38">12:38</span> affinché s’adempisse la parola detta
dal profeta Isaia: Signore, chi ha creduto a quel che ci è stato
predicato? E a chi è stato rivelato il braccio del Signore?

<span id="an_12:39">12:39</span> Perciò non potevano credere, per la
ragione detta ancora da Isaia:

<span id="an_12:40">12:40</span> Egli ha accecato gli occhi loro e ha
indurato i loro cuori, affinché non veggano con gli occhi, e non
intendano col cuore, e non si convertano, e io non li sani.

<span id="an_12:41">12:41</span> Queste cose disse Isaia, perché vide la
gloria di lui e di lui parlò.

<span id="an_12:42">12:42</span> Pur nondimeno molti, anche fra i capi,
credettero in lui; ma a cagione dei Farisei non lo confessavano, per non
essere espulsi dalla sinagoga;

<span id="an_12:43">12:43</span> perché amarono la gloria degli uomini
più della gloria di Dio.

<span id="an_12:44">12:44</span> Ma Gesù ad alta voce avea detto: Chi
crede in me, crede non in me, ma in Colui che mi ha mandato;

<span id="an_12:45">12:45</span> e chi vede me, vede Colui che mi ha
mandato.

<span id="an_12:46">12:46</span> Io son venuto come luce nel mondo,
affinché chiunque crede in me, non rimanga nelle tenebre.

<span id="an_12:47">12:47</span> E se uno ode le mie parole e non le
osserva, io non lo giudico; perché io non son venuto a giudicare il
mondo, ma a salvare il mondo.

<span id="an_12:48">12:48</span> Chi mi respinge e non accetta le mie
parole, ha chi lo giudica: la parola che ho annunziata è quella che lo
giudicherà nell’ultimo giorno.

<span id="an_12:49">12:49</span> Perché io non ho parlato di mio; ma il
Padre che m’ha mandato, m’ha comandato lui quel che debbo dire e di che
debbo ragionare;

<span id="an_12:50">12:50</span> ed io so che il suo comandamento è vita
eterna. Le cose dunque che dico, così le dico, come il Padre me le ha
dette.

<span id="an_13:1">13:1</span> Or avanti la festa di Pasqua, Gesù,
sapendo che era venuta per lui l’ora di passare da questo mondo al
Padre, avendo amato i suoi che erano nel mondo, li amò sino alla fine.

<span id="an_13:2">13:2</span> E durante la cena, quando il diavolo avea
già messo in cuore a Giuda Iscariot, figliuol di Simone, di tradirlo,

<span id="an_13:3">13:3</span> Gesù, sapendo che il Padre gli avea dato
tutto nelle mani e che era venuto da Dio e a Dio se ne tornava,

<span id="an_13:4">13:4</span> si levò da tavola, depose le sue vesti, e
preso un asciugatoio, se ne cinse.

<span id="an_13:5">13:5</span> Poi mise dell’acqua nel bacino, e
cominciò a lavare i piedi a’ discepoli, e ad asciugarli con
l’asciugatoio del quale era cinto.

<span id="an_13:6">13:6</span> Venne dunque a Simon Pietro, il quale gli
disse: Tu, Signore, lavare i piedi a me?

<span id="an_13:7">13:7</span> Gesù gli rispose: Tu non sai ora quello
che io fo, ma lo capirai dopo.

<span id="an_13:8">13:8</span> Pietro gli disse: Tu non mi laverai mai i
piedi! Gesù gli rispose: Se non ti lavo, non hai meco parte alcuna.

<span id="an_13:9">13:9</span> E Simon Pietro: Signore, non soltanto i
piedi, ma anche le mani e il capo!

<span id="an_13:10">13:10</span> Gesù gli disse: Chi è lavato tutto non
ha bisogno che d’aver lavati i piedi; è netto tutto quanto; e voi siete
netti, ma non tutti.

<span id="an_13:11">13:11</span> Perché sapeva chi era colui che lo
tradirebbe; per questo disse: Non tutti siete netti.

<span id="an_13:12">13:12</span> Come dunque ebbe loro lavato i piedi ed
ebbe ripreso le sue vesti, si mise di nuovo a tavola, e disse loro:
Capite quel che v’ho fatto?

<span id="an_13:13">13:13</span> Voi mi chiamate Maestro e Signore; e
dite bene, perché lo sono.

<span id="an_13:14">13:14</span> Se dunque io, che sono il Signore e il
Maestro, v’ho lavato i piedi, anche voi dovete lavare i piedi gli uni
agli altri.

<span id="an_13:15">13:15</span> Poiché io v’ho dato un esempio,
affinché anche voi facciate come v’ho fatto io.

<span id="an_13:16">13:16</span> In verità, in verità vi dico che il
servitore non è maggiore del suo signore, né il messo è maggiore di
colui che l’ha mandato.

<span id="an_13:17">13:17</span> Se sapete queste cose, siete beati se
le fate.

<span id="an_13:18">13:18</span> Io non parlo di voi tutti; io so quelli
che ho scelti; ma, perché sia adempita la Scrittura, colui che mangia il
mio pane, ha levato contro di me il suo calcagno.

<span id="an_13:19">13:19</span> Fin da ora ve lo dico, prima che
accada; affinché, quando sia accaduto, voi crediate che sono io (il
Cristo).

<span id="an_13:20">13:20</span> In verità, in verità vi dico: Chi
riceve colui che io avrò mandato, riceve me; e chi riceve me, riceve
Colui che mi ha mandato.

<span id="an_13:21">13:21</span> Dette queste cose, Gesù fu turbato
nello spirito, e così apertamente si espresse: In verità, in verità vi
dico che uno di voi mi tradirà.

<span id="an_13:22">13:22</span> I discepoli si guardavano l’un l’altro,
stando in dubbio di chi parlasse.

<span id="an_13:23">13:23</span> Or, a tavola, inclinato sul seno di
Gesù, stava uno de’ discepoli, quello che Gesù amava.

<span id="an_13:24">13:24</span> Simon Pietro quindi gli fe’ cenno e gli
disse: Di’, chi è quello del quale parla?

<span id="an_13:25">13:25</span> Ed egli, chinatosi così sul petto di
Gesù, gli domandò: Signore, chi è? Gesù rispose:

<span id="an_13:26">13:26</span> E’ quello al quale darò il boccone dopo
averlo intinto. E intinto un boccone, lo prese e lo diede a Giuda figlio
di Simone Iscariota.

<span id="an_13:27">13:27</span> E allora, dopo il boccone, Satana entrò
in lui. Per cui Gesù gli disse: Quel che fai, fallo presto.

<span id="an_13:28">13:28</span> Ma nessuno de’ commensali intese perché
gli avesse detto così.

<span id="an_13:29">13:29</span> Difatti alcuni pensavano, siccome Giuda
tenea la borsa, che Gesù gli avesse detto: Compra quel che ci abbisogna
per la festa; ovvero che desse qualcosa ai poveri.

<span id="an_13:30">13:30</span> Egli dunque, preso il boccone, uscì
subito; ed era notte.

<span id="an_13:31">13:31</span> Quand’egli fu uscito, Gesù disse: Ora
il Figliuol dell’uomo è glorificato, e Dio è glorificato in lui.

<span id="an_13:32">13:32</span> Se Dio è glorificato in lui, Dio lo
glorificherà anche in se stesso, e presto lo glorificherà.

<span id="an_13:33">13:33</span> Figliuoletti, è per poco che sono
ancora con voi. Voi mi cercherete; e, come ho detto ai Giudei: "Dove vo
io, voi non potete venire", così lo dico ora a voi.

<span id="an_13:34">13:34</span> Io vi do un nuovo comandamento: che vi
amiate gli uni gli altri. Com’io v’ho amati, anche voi amatevi gli uni
gli altri.

<span id="an_13:35">13:35</span> Da questo conosceranno tutti che siete
miei discepoli, se avete amore gli uni per gli altri.

<span id="an_13:36">13:36</span> Simon Pietro gli domandò: Signore, dove
vai? Gesù rispose: Dove io vado, non puoi per ora seguirmi; ma mi
seguirai più tardi.

<span id="an_13:37">13:37</span> Pietro gli disse: Signore, perché non
posso seguirti ora? Metterò la mia vita per te!

<span id="an_13:38">13:38</span> Gesù gli rispose: Metterai la tua vita
per me? In verità, in verità ti dico che il gallo non canterà che già tu
non m’abbia rinnegato tre volte.

<span id="an_14:1">14:1</span> Il vostro cuore non sia turbato; abbiate
fede in Dio, e abbiate fede anche in me!

<span id="an_14:2">14:2</span> Nella casa del Padre mio ci son molte
dimore; se no, ve l’avrei detto; io vo a prepararvi un luogo;

<span id="an_14:3">14:3</span> e quando sarò andato e v’avrò preparato
un luogo, tornerò, e v’accoglierò presso di me, affinché dove son io,
siate anche voi;

<span id="an_14:4">14:4</span> e del dove io vo sapete anche la via.

<span id="an_14:5">14:5</span> Toma gli disse: Signore, non sappiamo
dove vai; come possiamo saper la via?

<span id="an_14:6">14:6</span> Gesù gli disse: Io sono la via, la verità
e la vita; nessuno viene al Padre se non per mezzo di me.

<span id="an_14:7">14:7</span> Se m’aveste conosciuto, avreste
conosciuto anche mio Padre; e fin da ora lo conoscete, e l’avete veduto.

<span id="an_14:8">14:8</span> Filippo gli disse: Signore, mostraci il
Padre, e ci basta.

<span id="an_14:9">14:9</span> Gesù gli disse: Da tanto tempo sono con
voi e tu non m’hai conosciuto, Filippo? Chi ha veduto me, ha veduto il
Padre; come mai dici tu: Mostraci il Padre?

<span id="an_14:10">14:10</span> Non credi tu ch’io sono nel Padre e che
il Padre è in me? Le parole che io vi dico, non le dico di mio; ma il
Padre che dimora in me, fa le opere sue.

<span id="an_14:11">14:11</span> Credetemi che io sono nel Padre e che
il Padre è in me; se no, credete a cagion di quelle opere stesse.

<span id="an_14:12">14:12</span> In verità, in verità vi dico che chi
crede in me farà anch’egli le opere che fo io; e ne farà di maggiori,
perché io me ne vo al Padre;

<span id="an_14:13">14:13</span> e quel che chiederete nel mio nome, lo
farò; affinché il Padre sia glorificato nel Figliuolo.

<span id="an_14:14">14:14</span> Se chiederete qualche cosa nel mio
nome, io la farò.

<span id="an_14:15">14:15</span> Se voi mi amate, osserverete i miei
comandamenti.

<span id="an_14:16">14:16</span> E io pregherò il Padre, ed Egli vi darà
un altro Consolatore, perché stia con voi in perpetuo,

<span id="an_14:17">14:17</span> lo Spirito della verità, che il mondo
non può ricevere, perché non lo vede e non lo conosce. Voi lo conoscete,
perché dimora con voi, e sarà in voi.

<span id="an_14:18">14:18</span> Non vi lascerò orfani; tornerò a voi.

<span id="an_14:19">14:19</span> Ancora un po’, e il mondo non mi vedrà
più; ma voi mi vedrete, perché io vivo e voi vivrete.

<span id="an_14:20">14:20</span> In quel giorno conoscerete che io sono
nel Padre mio, e voi in me ed io in voi.

<span id="an_14:21">14:21</span> Chi ha i miei comandamenti e li
osserva, quello mi ama; e chi mi ama sarà amato dal Padre mio, e io
l’amerò e mi manifesterò a lui.

<span id="an_14:22">14:22</span> Giuda (non l’Iscariota) gli domandò:
Signore, come mai ti manifesterai a noi e non al mondo?

<span id="an_14:23">14:23</span> Gesù rispose e gli disse: Se uno mi
ama, osserverà la mia parola; e il Padre mio l’amerà, e noi verremo a
lui e faremo dimora presso di lui.

<span id="an_14:24">14:24</span> Chi non mi ama non osserva le mie
parole; e la parola che voi udite non è mia, ma è del Padre che mi ha
mandato.

<span id="an_14:25">14:25</span> Queste cose v’ho detto, stando ancora
con voi;

<span id="an_14:26">14:26</span> ma il Consolatore, lo Spirito Santo che
il Padre manderà nel mio nome, egli v’insegnerà ogni cosa e vi
rammenterà tutto quello che v’ho detto.

<span id="an_14:27">14:27</span> Io vi lascio pace; vi do la mia pace.
Io non vi do come il mondo dà. Il vostro cuore non sia turbato e non si
sgomenti.

<span id="an_14:28">14:28</span> Avete udito che v’ho detto: "Io me ne
vo, e torno a voi"; se voi m’amaste, vi rallegrereste ch’io vo al Padre,
perché il Padre è maggiore di me.

<span id="an_14:29">14:29</span> E ora ve l’ho detto prima che avvenga,
affinché, quando sarà avvenuto, crediate.

<span id="an_14:30">14:30</span> Io non parlerò più molto con voi,
perché viene il principe di questo mondo. Ed esso non ha nulla in me;

<span id="an_14:31">14:31</span> ma così avviene, affinché il mondo
conosca che amo il Padre, e opero come il Padre m’ha ordinato. Levatevi,
andiamo via di qui.

<span id="an_15:1">15:1</span> Io sono la vera vite, e il Padre mio è il
vignaiuolo. Ogni tralcio che in me non dà frutto,

<span id="an_15:2">15:2</span> Egli lo toglie via; e ogni tralcio che dà
frutto, lo rimonda affinché ne dia di più.

<span id="an_15:3">15:3</span> Voi siete già mondi a motivo della parola
che v’ho annunziata.

<span id="an_15:4">15:4</span> Dimorate in me, e io dimorerò in voi.
Come il tralcio non può da sé dar frutto se non rimane nella vite, così
neppur voi, se non dimorate in me.

<span id="an_15:5">15:5</span> Io son la vite, voi siete i tralci. Colui
che dimora in me e nel quale io dimoro, porta molto frutto; perché senza
di me non potete far nulla.

<span id="an_15:6">15:6</span> Se uno non dimora in me, è gettato via
come il tralcio, e si secca; cotesti tralci si raccolgono, si gettano
nel fuoco e si bruciano.

<span id="an_15:7">15:7</span> Se dimorate in me e le mie parole
dimorano in voi, domandate quel che volete e vi sarà fatto.

<span id="an_15:8">15:8</span> In questo è glorificato il Padre mio: che
portiate molto frutto, e così sarete miei discepoli.

<span id="an_15:9">15:9</span> Come il Padre mi ha amato, così anch’io
ho amato voi; dimorate nel mio amore.

<span id="an_15:10">15:10</span> Se osservate i miei comandamenti,
dimorerete nel mio amore; com’io ho osservato i comandamenti del Padre
mio, e dimoro nel suo amore.

<span id="an_15:11">15:11</span> Queste cose vi ho detto, affinché la
mia allegrezza dimori in voi, e la vostra allegrezza sia resa completa.

<span id="an_15:12">15:12</span> Questo è il mio comandamento: che vi
amiate gli uni gli altri, come io ho amato voi.

<span id="an_15:13">15:13</span> Nessuno ha amore più grande che quello
di dar la sua vita per i suoi amici.

<span id="an_15:14">15:14</span> Voi siete miei amici, se fate le cose
che vi comando.

<span id="an_15:15">15:15</span> Io non vi chiamo più servi; perché il
servo non sa quel che fa il suo signore; ma voi vi ho chiamati amici,
perché vi ho fatto conoscere tutte le cose che ho udite dal Padre mio.

<span id="an_15:16">15:16</span> Non siete voi che avete scelto me, ma
son io che ho scelto voi, e v’ho costituiti perché andiate, e portiate
frutto, e il vostro frutto sia permanente; affinché tutto quel che
chiederete al Padre nel mio nome, Egli ve lo dia.

<span id="an_15:17">15:17</span> Questo vi comando: che vi amiate gli
uni gli altri.

<span id="an_15:18">15:18</span> Se il mondo vi odia, sapete bene che
prima di voi ha odiato me.

<span id="an_15:19">15:19</span> Se foste del mondo, il mondo amerebbe
quel ch’è suo; ma perché non siete del mondo, ma io v’ho scelti di mezzo
al mondo, perciò vi odia il mondo.

<span id="an_15:20">15:20</span> Ricordatevi della parola che v’ho
detta: Il servitore non è da più del suo signore. Se hanno perseguitato
me, perseguiteranno anche voi; se hanno osservato la mia parola,
osserveranno anche la vostra.

<span id="an_15:21">15:21</span> Ma tutto questo ve lo faranno a cagion
del mio nome, perché non conoscono Colui che m’ha mandato.

<span id="an_15:22">15:22</span> S’io non fossi venuto e non avessi loro
parlato, non avrebbero colpa; ma ora non hanno scusa del loro peccato.

<span id="an_15:23">15:23</span> Chi odia me, odia anche il Padre mio.

<span id="an_15:24">15:24</span> Se non avessi fatto tra loro le opere
che nessun altro ha fatte mai, non avrebbero colpa; ma ora le hanno
vedute, ed hanno odiato e me e il Padre mio.

<span id="an_15:25">15:25</span> Ma quest’è avvenuto affinché sia
adempita la parola scritta nella loro legge: Mi hanno odiato senza
cagione.

<span id="an_15:26">15:26</span> Ma quando sarà venuto il Consolatore
che io vi manderò da parte del Padre, lo Spirito della verità che
procede dal Padre, egli testimonierà di me;

<span id="an_15:27">15:27</span> e anche voi mi renderete testimonianza,
perché siete stati meco fin dal principio.

<span id="an_16:1">16:1</span> Io vi ho dette queste cose, affinché non
siate scandalizzati.

<span id="an_16:2">16:2</span> Vi espelleranno dalle sinagoghe; anzi,
l’ora viene che chiunque v’ucciderà, crederà di offrir servigio a Dio.

<span id="an_16:3">16:3</span> E questo faranno, perché non hanno
conosciuto né il Padre né me.

<span id="an_16:4">16:4</span> Ma io v’ho dette queste cose, affinché
quando sia giunta l’ora in cui avverranno, vi ricordiate che ve l’ho
dette. Non ve le dissi da principio, perché ero con voi.

<span id="an_16:5">16:5</span> Ma ora me ne vo a Colui che mi ha
mandato; e niun di voi mi domanda: Dove vai?

<span id="an_16:6">16:6</span> Invece, perché v’ho detto queste cose, la
tristezza v’ha riempito il cuore.

<span id="an_16:7">16:7</span> Pure, io vi dico la verità, egli v’è
utile ch’io me ne vada; perché, se non me ne vo, non verrà a voi il
Consolatore; ma se me ne vo, io ve lo manderò.

<span id="an_16:8">16:8</span> E quando sarà venuto, convincerà il mondo
quanto al peccato, alla giustizia, e al giudizio.

<span id="an_16:9">16:9</span> Quanto al peccato, perché non credono in
me;

<span id="an_16:10">16:10</span> quanto alla giustizia, perché me ne vo
al Padre e non mi vedrete più;

<span id="an_16:11">16:11</span> quanto al giudizio, perché il principe
di questo mondo è stato giudicato.

<span id="an_16:12">16:12</span> Molte cose ho ancora da dirvi; ma non
sono per ora alla vostra portata;

<span id="an_16:13">16:13</span> ma quando sia venuto lui, lo Spirito
della verità, egli vi guiderà in tutta la verità, perché non parlerà di
suo, ma dirà tutto quello che avrà udito, e vi annunzierà le cose a
venire.

<span id="an_16:14">16:14</span> Egli mi glorificherà perché prenderà
del mio e ve l’annunzierà.

<span id="an_16:15">16:15</span> Tutte le cose che ha il Padre, son mie:
per questo ho detto che prenderà del mio e ve l’annunzierà.

<span id="an_16:16">16:16</span> Fra poco non mi vedrete più; e fra un
altro poco mi vedrete, perché me ne vo al Padre.

<span id="an_16:17">16:17</span> Allora alcuni dei suoi discepoli
dissero tra loro: Che cos’è questo che ci dice: "Fra poco non mi vedrete
più"; e "Fra un altro poco mi vedrete"; e: "Perché me ne vo al Padre?"

<span id="an_16:18">16:18</span> Dicevano dunque: che cos’è questo "fra
poco" che egli dice? Noi non sappiamo quello ch’egli voglia dire.

<span id="an_16:19">16:19</span> Gesù conobbe che lo volevano
interrogare, e disse loro: Vi domandate voi l’un l’altro che significhi
quel mio dire "Fra poco non mi vedrete più", e "fra un altro poco mi
vedrete?"

<span id="an_16:20">16:20</span> In verità, in verità vi dico che voi
piangerete e farete cordoglio, e il mondo si rallegrerà. Voi sarete
contristati, ma la vostra tristezza sarà mutata in letizia.

<span id="an_16:21">16:21</span> La donna, quando partorisce, è in
dolore, perché è venuta la sua ora; ma quando ha dato alla luce il
bambino, non si ricorda più dell’angoscia, per l’allegrezza che sia nata
al mondo una creatura umana.

<span id="an_16:22">16:22</span> E così anche voi siete ora nel dolore;
ma io vi vedrò di nuovo, e il vostro cuore si rallegrerà e nessuno vi
torrà la vostra allegrezza.

<span id="an_16:23">16:23</span> E in quel giorno non rivolgerete a me
alcuna domanda. In verità, in verità vi dico che quel che chiederete al
Padre, Egli ve lo darà nel nome mio.

<span id="an_16:24">16:24</span> Fino ad ora non avete chiesto nulla nel
nome mio; chiedete e riceverete, affinché la vostra allegrezza sia
completa.

<span id="an_16:25">16:25</span> Queste cose v’ho dette in similitudini;
l’ora viene che non vi parlerò più in similitudini, ma apertamente vi
farò conoscere il Padre.

<span id="an_16:26">16:26</span> In quel giorno chiederete nel mio nome;
e non vi dico che io pregherò il Padre per voi;

<span id="an_16:27">16:27</span> poiché il Padre stesso vi ama, perché
mi avete amato e avete creduto che son proceduto da Dio.

<span id="an_16:28">16:28</span> Son proceduto dal Padre e son venuto
nel mondo; ora lascio il mondo, e torno al Padre.

<span id="an_16:29">16:29</span> I suoi discepoli gli dissero: Ecco,
adesso tu parli apertamente e non usi similitudine.

<span id="an_16:30">16:30</span> Ora sappiamo che sai ogni cosa, e non
hai bisogno che alcuno t’interroghi; perciò crediamo che sei proceduto
da Dio.

<span id="an_16:31">16:31</span> Gesù rispose loro: Adesso credete?

<span id="an_16:32">16:32</span> Ecco, l’ora viene, anzi è venuta, che
sarete dispersi, ciascun dal canto suo, e mi lascerete solo; ma io non
son solo, perché il Padre è meco.

<span id="an_16:33">16:33</span> V’ho dette queste cose, affinché
abbiate pace in me. Nel mondo avrete tribolazione; ma fatevi animo, io
ho vinto il mondo.

<span id="an_17:1">17:1</span> Queste cose disse Gesù; poi levati gli
occhi al cielo, disse: Padre, l’ora è venuta; glorifica il tuo
Figliuolo, affinché il Figliuolo glorifichi te,

<span id="an_17:2">17:2</span> poiché gli hai data potestà sopra ogni
carne, onde egli dia vita eterna a tutti quelli che tu gli hai dato.

<span id="an_17:3">17:3</span> E questa è la vita eterna: che conoscano
te, il solo vero Dio, e colui che tu hai mandato, Gesù Cristo.

<span id="an_17:4">17:4</span> Io ti ho glorificato sulla terra, avendo
compiuto l’opera che tu m’hai data a fare.

<span id="an_17:5">17:5</span> Ed ora, o Padre, glorificami tu presso te
stesso della gloria che avevo presso di te avanti che il mondo fosse.

<span id="an_17:6">17:6</span> Io ho manifestato il tuo nome agli uomini
che tu m’hai dati dal mondo; erano tuoi, e tu me li hai dati; ed essi
hanno osservato la tua parola.

<span id="an_17:7">17:7</span> Ora hanno conosciuto che tutte le cose
che tu m’hai date, vengon da te;

<span id="an_17:8">17:8</span> poiché le parole che tu mi hai date, le
ho date a loro; ed essi le hanno ricevute, e hanno veramente conosciuto
ch’io son proceduto da te, e hanno creduto che tu m’hai mandato.

<span id="an_17:9">17:9</span> Io prego per loro; non prego per il
mondo, ma per quelli che tu m’hai dato, perché son tuoi;

<span id="an_17:10">17:10</span> e tutte le cose mie son tue, e le cose
tue son mie; e io son glorificato in loro.

<span id="an_17:11">17:11</span> E io non sono più nel mondo, ma essi
sono nel mondo, e io vengo a te. Padre santo, conservali nel tuo nome,
essi che tu m’hai dati, affinché siano uno, come noi.

<span id="an_17:12">17:12</span> Mentre io ero con loro, io li
conservavo nel tuo nome; quelli che tu mi hai dati, li ho anche
custoditi, e niuno di loro è perito, tranne il figliuol di perdizione,
affinché la Scrittura fosse adempiuta.

<span id="an_17:13">17:13</span> Ma ora io vengo a te; e dico queste
cose nel mondo, affinché abbiano compita in se stessi la mia allegrezza.

<span id="an_17:14">17:14</span> Io ho dato loro la tua parola; e il
mondo li ha odiati, perché non sono del mondo, come io non sono del
mondo.

<span id="an_17:15">17:15</span> Io non ti prego che tu li tolga dal
mondo, ma che tu li preservi dal maligno.

<span id="an_17:16">17:16</span> Essi non sono del mondo, come io non
sono del mondo.

<span id="an_17:17">17:17</span> Santificali nella verità: la tua parola
è verità.

<span id="an_17:18">17:18</span> Come tu hai mandato me nel mondo,
anch’io ho mandato loro nel mondo.

<span id="an_17:19">17:19</span> E per loro io santifico me stesso,
affinché anch’essi siano santificati in verità.

<span id="an_17:20">17:20</span> Io non prego soltanto per questi, ma
anche per quelli che credono in me per mezzo della loro parola:

<span id="an_17:21">17:21</span> che siano tutti uno; che come tu, o
Padre, sei in me, ed io sono in te, anch’essi siano in noi: affinché il
mondo creda che tu mi hai mandato.

<span id="an_17:22">17:22</span> E io ho dato loro la gloria che tu hai
dato a me, affinché siano uno come noi siamo uno;

<span id="an_17:23">17:23</span> io in loro, e tu in me; acciocché siano
perfetti nell’unità, e affinché il mondo conosca che tu m’hai mandato, e
che li ami come hai amato me.

<span id="an_17:24">17:24</span> Padre, io voglio che dove son io, siano
meco anche quelli che tu m’hai dati, affinché veggano la mia gloria che
tu m’hai data; poiché tu m’hai amato avanti la fondazion del mondo.

<span id="an_17:25">17:25</span> Padre giusto, il mondo non t’ha
conosciuto, ma io t’ho conosciuto; e questi hanno conosciuto che tu mi
hai mandato;

<span id="an_17:26">17:26</span> ed io ho fatto loro conoscere il tuo
nome, e lo farò conoscere, affinché l’amore del quale tu m’hai amato sia
in loro, ed io in loro.

<span id="an_18:1">18:1</span> Dette queste cose, Gesù uscì coi suoi
discepoli di là dal torrente Chedron, dov’era un orto, nel quale egli
entrò co’ suoi discepoli.

<span id="an_18:2">18:2</span> Or Giuda, che lo tradiva, conosceva
anch’egli quel luogo, perché Gesù s’era molte volte ritrovato là coi
suoi discepoli.

<span id="an_18:3">18:3</span> Giuda dunque, presa la coorte e delle
guardie mandate dai capi sacerdoti e dai Farisei, venne là con lanterne
e torce ed armi.

<span id="an_18:4">18:4</span> Onde Gesù, ben sapendo tutto quello che
stava per accadergli, uscì e chiese loro: Chi cercate?

<span id="an_18:5">18:5</span> Gli risposero: Gesù il Nazareno! Gesù
disse loro: Son io. E Giuda, che lo tradiva, era anch’egli là con loro.

<span id="an_18:6">18:6</span> Come dunque ebbe detto loro: "Son io",
indietreggiarono e caddero in terra.

<span id="an_18:7">18:7</span> Egli dunque domandò loro di nuovo: Chi
cercate? Ed essi dissero: Gesù il Nazareno.

<span id="an_18:8">18:8</span> Gesù rispose: V’ho detto che son io; se
dunque cercate me, lasciate andar questi.

<span id="an_18:9">18:9</span> E ciò affinché s’adempisse la parola
ch’egli avea detta: Di quelli che tu m’hai dato, non ne ho perduto
alcuno.

<span id="an_18:10">18:10</span> Allora Simon Pietro, che avea una
spada, la trasse, e percosse il servo del sommo sacerdote, e gli recise
l’orecchio destro. Quel servo avea nome Malco.

<span id="an_18:11">18:11</span> Per il che Gesù disse a Pietro: Rimetti
la tua spada nel fodero; non berrò io il calice che il Padre mi ha dato?

<span id="an_18:12">18:12</span> La coorte dunque e il tribuno e le
guardie de’ Giudei, presero Gesù e lo legarono,

<span id="an_18:13">18:13</span> e lo menaron prima da Anna, perché era
suocero di Caiàfa, il quale era sommo sacerdote di quell’anno.

<span id="an_18:14">18:14</span> Or Caiàfa era quello che avea
consigliato a’ Giudei esser cosa utile che un uomo solo morisse per il
popolo.

<span id="an_18:15">18:15</span> Or Simon Pietro e un altro discepolo
seguivano Gesù; e quel discepolo era noto al sommo sacerdote, ed entrò
con Gesù nella corte del sommo sacerdote;

<span id="an_18:16">18:16</span> ma Pietro stava di fuori, alla porta.
Allora quell’altro discepolo che era noto al sommo sacerdote, uscì,
parlò con la portinaia e fece entrar Pietro.

<span id="an_18:17">18:17</span> La serva portinaia dunque disse a
Pietro: Non sei anche tu de’ discepoli di quest’uomo? Egli disse: Non lo
sono.

<span id="an_18:18">18:18</span> Or i servi e le guardie avevano acceso
un fuoco, perché faceva freddo, e stavan lì a scaldarsi; e anche Pietro
stava con loro e si scaldava.

<span id="an_18:19">18:19</span> Il sommo sacerdote dunque interrogò
Gesù intorno ai suoi discepoli e alla sua dottrina.

<span id="an_18:20">18:20</span> Gesù gli rispose: Io ho parlato
apertamente al mondo; ho sempre insegnato nelle sinagoghe e nel tempio,
dove tutti i Giudei si radunano; e non ho detto nulla in segreto. Perché
m’interroghi?

<span id="an_18:21">18:21</span> Domanda a quelli che m’hanno udito,
quel che ho detto loro; ecco, essi sanno le cose che ho detto.

<span id="an_18:22">18:22</span> E com’ebbe detto questo, una delle
guardie che gli stava vicino, dette uno schiaffo a Gesù, dicendo: Così
rispondi tu al sommo sacerdote?

<span id="an_18:23">18:23</span> Gesù gli disse: Se ho parlato male,
dimostra il male che ho detto; ma se ho parlato bene, perché mi
percuoti?

<span id="an_18:24">18:24</span> Quindi Anna lo mandò legato a Caiàfa,
sommo sacerdote.

<span id="an_18:25">18:25</span> Or Simon Pietro stava quivi a
scaldarsi; e gli dissero: Non sei anche tu dei suoi discepoli? Egli lo
negò e disse: Non lo sono.

<span id="an_18:26">18:26</span> Uno de’ servi del sommo sacerdote,
parente di quello a cui Pietro avea tagliato l’orecchio, disse: Non t’ho
io visto nell’orto con lui?

<span id="an_18:27">18:27</span> E Pietro da capo lo negò, e subito il
gallo cantò.

<span id="an_18:28">18:28</span> Poi, da Caiàfa, menarono Gesù nel
pretorio. Era mattina, ed essi non entrarono nel pretorio per non
contaminarsi e così poter mangiare la pasqua.

<span id="an_18:29">18:29</span> Pilato dunque uscì fuori verso di loro,
e domandò: Quale accusa portate contro quest’uomo?

<span id="an_18:30">18:30</span> Essi risposero e gli dissero: Se costui
non fosse un malfattore, non te lo avremmo dato nelle mani.

<span id="an_18:31">18:31</span> Pilato quindi disse loro: Pigliatelo
voi, e giudicatelo secondo la vostra legge. I Giudei gli dissero: A noi
non è lecito far morire alcuno.

<span id="an_18:32">18:32</span> E ciò affinché si adempisse la parola
che Gesù aveva detta, significando di qual morte dovea morire.

<span id="an_18:33">18:33</span> Pilato dunque rientrò nel pretorio;
chiamò Gesù e gli disse: Sei tu il Re dei Giudei?

<span id="an_18:34">18:34</span> Gesù gli rispose: Dici tu questo di
tuo, oppure altri te l’hanno detto di me?

<span id="an_18:35">18:35</span> Pilato gli rispose: Son io forse
giudeo? La tua nazione e i capi sacerdoti t’hanno messo nelle mie mani;
che hai fatto?

<span id="an_18:36">18:36</span> Gesù rispose: Il mio regno non è di
questo mondo; se il mio regno fosse di questo mondo, i miei servitori
combatterebbero perch’io non fossi dato in man de’ Giudei; ma ora il mio
regno non è di qui.

<span id="an_18:37">18:37</span> Allora Pilato gli disse: Ma dunque, sei
tu re? Gesù rispose: Tu lo dici; io sono re; io sono nato per questo, e
per questo son venuto nel mondo, per testimoniare della verità. Chiunque
è per la verità ascolta la mia voce.

<span id="an_18:38">18:38</span> Pilato gli disse: Che cos’è verità? E
detto questo, uscì di nuovo verso i Giudei, e disse loro: Io non trovo
alcuna colpa in lui.

<span id="an_18:39">18:39</span> Ma voi avete l’usanza ch’io vi liberi
uno per la Pasqua; volete dunque che vi liberi il Re de’ Giudei?

<span id="an_18:40">18:40</span> Allora gridaron di nuovo: Non costui,
ma Barabba! Or Barabba era un ladrone.

<span id="an_19:1">19:1</span> Allora dunque Pilato prese Gesù e lo fece
flagellare.

<span id="an_19:2">19:2</span> E i soldati, intrecciata una corona di
spine, gliela posero sul capo, e gli misero addosso un manto di porpora;
e s’accostavano a lui e dicevano:

<span id="an_19:3">19:3</span> Salve, Re de’ Giudei! e gli davan degli
schiaffi.

<span id="an_19:4">19:4</span> Pilato uscì di nuovo, e disse loro: Ecco,
ve lo meno fuori, affinché sappiate che non trovo in lui alcuna colpa.

<span id="an_19:5">19:5</span> Gesù dunque uscì, portando la corona di
spine e il manto di porpora. E Pilato disse loro: Ecco l’uomo!

<span id="an_19:6">19:6</span> Come dunque i capi sacerdoti e le guardie
l’ebbero veduto, gridarono: Crocifiggilo, crocifiggilo! Pilato disse
loro: Prendetelo voi e crocifiggetelo; perché io non trovo in lui alcuna
colpa.

<span id="an_19:7">19:7</span> I Giudei gli risposero: Noi abbiamo una
legge, e secondo questa legge egli deve morire, perché egli s’è fatto
Figliuol di Dio.

<span id="an_19:8">19:8</span> Quando Pilato ebbe udita questa parola,
temette maggiormente;

<span id="an_19:9">19:9</span> e rientrato nel pretorio, disse a Gesù:
Donde sei tu? Ma Gesù non gli diede alcuna risposta.

<span id="an_19:10">19:10</span> Allora Pilato gli disse: Non mi parli?
Non sai che ho potestà di liberarti e potestà di crocifiggerti?

<span id="an_19:11">19:11</span> Gesù gli rispose: Tu non avresti
potestà alcuna contro di me, se ciò non ti fosse stato dato da alto;
Perciò chi m’ha dato nelle tue mani, ha maggior colpa.

<span id="an_19:12">19:12</span> Da quel momento Pilato cercava di
liberarlo; ma i Giudei gridavano, dicendo: Se liberi costui, non sei
amico di Cesare. Chiunque si fa re, si oppone a Cesare.

<span id="an_19:13">19:13</span> Pilato dunque, udite queste parole,
menò fuori Gesù, e si assise al tribunale nel luogo detto Lastrico, e in
ebraico Gabbatà.

<span id="an_19:14">19:14</span> Era la preparazione della Pasqua, ed
era circa l’ora sesta. Ed egli disse ai Giudei: Ecco il vostro Re!

<span id="an_19:15">19:15</span> Allora essi gridarono: Toglilo, toglilo
di mezzo, crocifiggilo! Pilato disse loro: Crocifiggerò io il vostro Re?
I capi sacerdoti risposero: Noi non abbiamo altro re che Cesare.

<span id="an_19:16">19:16</span> Allora lo consegnò loro perché fosse
crocifisso.

<span id="an_19:17">19:17</span> Presero dunque Gesù; ed egli, portando
la sua croce, venne al luogo del Teschio, che in ebraico si chiama
Golgota,

<span id="an_19:18">19:18</span> dove lo crocifissero, assieme a due
altri, uno di qua, l’altro di là, e Gesù nel mezzo.

<span id="an_19:19">19:19</span> E Pilato fece pure un’iscrizione, e la
pose sulla croce. E v’era scritto: GESU’ IL NAZARENO, IL RE DE’ GIUDEI.

<span id="an_19:20">19:20</span> Molti dunque dei Giudei lessero questa
iscrizione, perché il luogo dove Gesù fu crocifisso era vicino alla
città; e l’iscrizione era in ebraico, in latino e in greco.

<span id="an_19:21">19:21</span> Perciò i capi sacerdoti dei Giudei
dicevano a Pilato: Non scrivere: Il Re dei Giudei; ma che egli ha detto:
Io sono il Re de’ Giudei.

<span id="an_19:22">19:22</span> Pilato rispose: Quel che ho scritto, ho
scritto.

<span id="an_19:23">19:23</span> I soldati dunque, quando ebbero
crocifisso Gesù, presero le sue vesti, e ne fecero quattro parti, una
parte per ciascun soldato, e la tunica. Or la tunica era senza cuciture,
tessuta per intero dall’alto in basso.

<span id="an_19:24">19:24</span> Dissero dunque tra loro: Non la
stracciamo, ma tiriamo a sorte a chi tocchi; affinché si adempisse la
Scrittura che dice: Hanno spartito fra loro le mie vesti, e han tirato
la sorte sulla mia tunica. Questo dunque fecero i soldati.

<span id="an_19:25">19:25</span> Or presso la croce di Gesù stavano sua
madre e la sorella di sua madre, Maria moglie di Cleopa, e Maria
Maddalena.

<span id="an_19:26">19:26</span> Gesù dunque, vedendo sua madre e presso
a lei il discepolo ch’egli amava, disse a sua madre: Donna, ecco il tuo
figlio!

<span id="an_19:27">19:27</span> Poi disse al discepolo: Ecco tua madre!
E da quel momento, il discepolo la prese in casa sua.

<span id="an_19:28">19:28</span> Dopo questo, Gesù, sapendo che ogni
cosa era già compiuta, affinché la Scrittura fosse adempiuta, disse: Ho
sete.

<span id="an_19:29">19:29</span> V’era quivi un vaso pieno d’aceto; i
soldati dunque, posta in cima a un ramo d’issopo una spugna piena
d’aceto, gliel’accostarono alla bocca.

<span id="an_19:30">19:30</span> E quando Gesù ebbe preso l’aceto,
disse: E’ compiuto! E chinato il capo, rese lo spirito.

<span id="an_19:31">19:31</span> Allora i Giudei, perché i corpi non
rimanessero sulla croce durante il sabato (poiché era la Preparazione, e
quel giorno del sabato era un gran giorno), chiesero a Pilato che
fossero loro fiaccate le gambe, e fossero tolti via.

<span id="an_19:32">19:32</span> I soldati dunque vennero e fiaccarono
le gambe al primo, e poi anche all’altro che era crocifisso con lui;

<span id="an_19:33">19:33</span> ma venuti a Gesù, come lo videro già
morto, non gli fiaccarono le gambe,

<span id="an_19:34">19:34</span> ma uno de’ soldati gli forò il costato
con una lancia, e subito ne uscì sangue ed acqua.

<span id="an_19:35">19:35</span> E colui che l’ha veduto, ne ha reso
testimonianza, e la sua testimonianza è verace; ed egli sa che dice il
vero, affinché anche voi crediate.

<span id="an_19:36">19:36</span> Poiché questo è avvenuto affinché si
adempisse la Scrittura: Niun osso d’esso sarà fiaccato.

<span id="an_19:37">19:37</span> E anche un’altra Scrittura dice:
Volgeranno lo sguardo a colui che hanno trafitto.

<span id="an_19:38">19:38</span> Dopo queste cose, Giuseppe d’Arimatea,
che era discepolo di Gesù, ma occulto per timore de’ Giudei, chiese a
Pilato di poter togliere il corpo di Gesù; e Pilato glielo permise. Egli
dunque venne e tolse il corpo di Gesù.

<span id="an_19:39">19:39</span> E Nicodemo, che da prima era venuto a
Gesù di notte, venne anche egli, portando una mistura di mirra e d’aloe
di circa cento libbre.

<span id="an_19:40">19:40</span> Essi dunque presero il corpo di Gesù e
lo avvolsero in pannilini con gli aromi, com’è usanza di seppellire
presso i Giudei.

<span id="an_19:41">19:41</span> Or nel luogo dov’egli fu crocifisso
c’era un orto; e in quell’orto un sepolcro nuovo, dove nessuno era
ancora stato posto.

<span id="an_19:42">19:42</span> Quivi dunque posero Gesù, a motivo
della Preparazione dei Giudei, perché il sepolcro era vicino.

<span id="an_20:1">20:1</span> Or il primo giorno della settimana, la
mattina per tempo, mentr’era ancora buio, Maria Maddalena venne al
sepolcro, e vide la pietra tolta dal sepolcro.

<span id="an_20:2">20:2</span> Allora corse e venne da Simon Pietro e
dall’altro discepolo che Gesù amava, e disse loro: Han tolto il Signore
dal sepolcro, e non sappiamo dove l’abbiano posto.

<span id="an_20:3">20:3</span> Pietro dunque e l’altro discepolo
uscirono e si avviarono al sepolcro.

<span id="an_20:4">20:4</span> Correvano ambedue assieme; ma l’altro
discepolo corse innanzi più presto di Pietro, e giunse primo al
sepolcro;

<span id="an_20:5">20:5</span> e chinatosi, vide i pannilini giacenti,
ma non entrò.

<span id="an_20:6">20:6</span> Giunse intanto anche Simon Pietro che lo
seguiva, ed entrò nel sepolcro, e vide i pannilini giacenti,

<span id="an_20:7">20:7</span> e il sudario ch’era stato sul capo di
Gesù, non giacente coi pannilini, ma rivoltato in un luogo a parte.

<span id="an_20:8">20:8</span> Allora entrò anche l’altro discepolo che
era giunto primo al sepolcro, e vide, e credette.

<span id="an_20:9">20:9</span> Perché non aveano ancora capito la
Scrittura, secondo la quale egli doveva risuscitare dai morti.

<span id="an_20:10">20:10</span> I discepoli dunque se ne tornarono a
casa.

<span id="an_20:11">20:11</span> Ma Maria se ne stava di fuori presso al
sepolcro a piangere. E mentre piangeva, si chinò per guardar dentro al
sepolcro,

<span id="an_20:12">20:12</span> ed ecco, vide due angeli, vestiti di
bianco, seduti uno a capo e l’altro ai piedi, là dov’era giaciuto il
corpo di Gesù.

<span id="an_20:13">20:13</span> Ed essi le dissero: Donna, perché
piangi? Ella disse loro: Perché han tolto il mio Signore, e non so dove
l’abbiano posto.

<span id="an_20:14">20:14</span> Detto questo, si voltò indietro, e vide
Gesù in piedi; ma non sapeva che era Gesù.

<span id="an_20:15">20:15</span> Gesù le disse: Donna, perché piangi?
Chi cerchi? Ella, pensando che fosse l’ortolano, gli disse: Signore, se
tu l’hai portato via, dimmi dove l’hai posto, e io lo prenderò.

<span id="an_20:16">20:16</span> Gesù le disse: Maria! Ella, rivoltasi,
gli disse in ebraico: Rabbunì! che vuol dire: Maestro!

<span id="an_20:17">20:17</span> Gesù le disse: Non mi toccare, perché
non sono ancora salito al Padre; ma va’ dai miei fratelli, e dì loro: Io
salgo al Padre mio e Padre vostro, all’Iddio mio e Iddio vostro.

<span id="an_20:18">20:18</span> Maria Maddalena andò ad annunziare ai
discepoli che avea veduto il Signore, e ch’egli le avea dette queste
cose.

<span id="an_20:19">20:19</span> Or la sera di quello stesso giorno,
ch’era il primo della settimana, ed essendo, per timor de’ Giudei,
serrate le porte del luogo dove si trovavano i discepoli, Gesù venne e
si presentò quivi in mezzo, e disse loro:

<span id="an_20:20">20:20</span> Pace a voi! E detto questo, mostrò loro
le mani ed il costato. I discepoli dunque, com’ebbero veduto il Signore,
si rallegrarono.

<span id="an_20:21">20:21</span> Allora Gesù disse loro di nuovo: Pace a
voi! Come il Padre mi ha mandato, anch’io mando voi.

<span id="an_20:22">20:22</span> E detto questo, soffiò su loro e disse:
Ricevete lo Spirito Santo.

<span id="an_20:23">20:23</span> A chi rimetterete i peccati, saranno
rimessi; a chi li riterrete, saranno ritenuti.

<span id="an_20:24">20:24</span> Or Toma, detto Didimo, uno de’ dodici,
non era con loro quando venne Gesù.

<span id="an_20:25">20:25</span> Gli altri discepoli dunque gli dissero:
Abbiam veduto il Signore! Ma egli disse loro: Se io non vedo nelle sue
mani il segno de’ chiodi, e se non metto il mio dito nel segno de’
chiodi, e se non metto la mia mano nel suo costato, io non crederò.

<span id="an_20:26">20:26</span> E otto giorni dopo, i suoi discepoli
erano di nuovo in casa, e Toma era con loro. Venne Gesù, a porte chiuse,
e si presentò in mezzo a loro, e disse: Pace a voi!

<span id="an_20:27">20:27</span> Poi disse a Toma: Porgi qua il dito, e
vedi le mie mani; e porgi la mano e mettila nel mio costato; e non
essere incredulo, ma credente.

<span id="an_20:28">20:28</span> Toma gli rispose e disse: Signor mio e
Dio mio!

<span id="an_20:29">20:29</span> Gesù gli disse: Perché m’hai veduto, tu
hai creduto; beati quelli che non han veduto, e hanno creduto!

<span id="an_20:30">20:30</span> Or Gesù fece in presenza dei discepoli
molti altri miracoli, che non sono scritti in questo libro;

<span id="an_20:31">20:31</span> ma queste cose sono scritte, affinché
crediate che Gesù è il Cristo, il Figliuol di Dio, e affinché, credendo,
abbiate vita nel suo nome.

<span id="an_21:1">21:1</span> Dopo queste cose, Gesù si fece veder di
nuovo ai discepoli presso il mar di Tiberiade; e si fece vedere in
questa maniera.

<span id="an_21:2">21:2</span> Simon Pietro, Toma detto Didimo,
Natanaele di Cana di Galilea, i figliuoli di Zebedeo e due altri de’
suoi discepoli erano insieme.

<span id="an_21:3">21:3</span> Simon Pietro disse loro: Io vado a
pescare. Essi gli dissero: Anche noi veniamo con te. Uscirono, e
montarono nella barca; e quella notte non presero nulla.

<span id="an_21:4">21:4</span> Or essendo già mattina, Gesù si presentò
sulla riva; i discepoli però non sapevano che fosse Gesù.

<span id="an_21:5">21:5</span> Allora Gesù disse loro: Figliuoli, avete
voi del pesce? Essi gli risposero: No.

<span id="an_21:6">21:6</span> Ed egli disse loro: Gettate la rete dal
lato destro della barca, e ne troverete. Essi dunque la gettarono, e non
potevano più tirarla su per il gran numero dei pesci.

<span id="an_21:7">21:7</span> Allora il discepolo che Gesù amava disse
a Pietro: E’ il Signore! E Simon Pietro, udito ch’era il Signore, si
cinse il camiciotto, perché era nudo, e si gettò nel mare.

<span id="an_21:8">21:8</span> Ma gli altri discepoli vennero con la
barca, perché non erano molto distanti da terra (circa duecento cubiti),
traendo la rete coi pesci.

<span id="an_21:9">21:9</span> Come dunque furono smontati a terra,
videro quivi della brace, e del pesce messovi su, e del pane.

<span id="an_21:10">21:10</span> Gesù disse loro: Portate qua de’ pesci
che avete presi ora.

<span id="an_21:11">21:11</span> Simon Pietro quindi montò nella barca,
e tirò a terra la rete piena di centocinquantatre grossi pesci; e benché
ce ne fossero tanti, la rete non si strappò.

<span id="an_21:12">21:12</span> Gesù disse loro: Venite a far
colazione. E niuno dei discepoli ardiva domandargli: Chi sei? sapendo
che era il Signore.

<span id="an_21:13">21:13</span> Gesù venne, e prese il pane e lo diede
loro; e il pesce similmente.

<span id="an_21:14">21:14</span> Quest’era già la terza volta che Gesù
si faceva vedere ai suoi discepoli, dopo essere risuscitato da’ morti.

<span id="an_21:15">21:15</span> Or quand’ebbero fatto colazione, Gesù
disse a Simon Pietro: Simon di Giovanni, m’ami tu più di questi? Ei gli
rispose: Sì, Signore, tu sai che io t’amo. Gesù gli disse: Pasci i miei
agnelli.

<span id="an_21:16">21:16</span> Gli disse di nuovo una seconda volta:
Simon di Giovanni, m’ami tu? Ei gli rispose: Sì, Signore; tu sai che io
t’amo. Gesù gli disse: Pastura le mie pecorelle.

<span id="an_21:17">21:17</span> Gli disse per la terza volta: Simon di
Giovanni, mi ami tu? Pietro fu attristato ch’ei gli avesse detto per la
terza volta: Mi ami tu? E gli rispose: Signore, tu sai ogni cosa; tu
conosci che io t’amo. Gesù gli disse: Pasci le mie pecore.

<span id="an_21:18">21:18</span> In verità, in verità ti dico che
quand’eri più giovane, ti cingevi da te e andavi dove volevi; ma quando
sarai vecchio, stenderai le tue mani, e un altro ti cingerà e ti
condurrà dove non vorresti.

<span id="an_21:19">21:19</span> Or disse questo per significare con
qual morte egli glorificherebbe Iddio. E dopo aver così parlato, gli
disse: Seguimi.

<span id="an_21:20">21:20</span> Pietro, voltatosi, vide venirgli dietro
il discepolo che Gesù amava; quello stesso, che durante la cena stava
inclinato sul seno di Gesù e avea detto: Signore, chi è che ti tradisce?

<span id="an_21:21">21:21</span> Pietro dunque, vedutolo, disse a Gesù:
Signore, e di lui che ne sarà?

<span id="an_21:22">21:22</span> Gesù gli rispose: Se voglio che rimanga
finch’io venga, che t’importa? Tu, seguimi.

<span id="an_21:23">21:23</span> Ond’è che si sparse tra i fratelli la
voce che quel discepolo non morrebbe; Gesù però non gli avea detto che
non morrebbe, ma: Se voglio che rimanga finch’io venga, che t’importa?

<span id="an_21:24">21:24</span> Questo è il discepolo che rende
testimonianza di queste cose, e che ha scritto queste cose; e noi
sappiamo che la sua testimonianza è verace.

<span id="an_21:25">21:25</span> Or vi sono ancora molte altre cose che
Gesù ha fatte, le quali se si scrivessero ad una ad una, credo che il
mondo stesso non potrebbe contenere i libri che se ne scriverebbero.

------------------------------------------------------------------------

[Next: Acts](act.md)
