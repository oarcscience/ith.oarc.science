[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Next](exo.md) 

------------------------------------------------------------------------

### Italian Bible: Genesis

<span id="an_1:1">1:1</span> Nel principio Iddio creò i cieli e la
terra.

<span id="an_1:2">1:2</span> E la terra era informe e vuota, e le
tenebre coprivano la faccia dell’abisso, e lo spirito di Dio aleggiava
sulla superficie delle acque. E Dio disse:

<span id="an_1:3">1:3</span> "Sia la luce!" E la luce fu.

<span id="an_1:4">1:4</span> E Dio vide che la luce era buona; e Dio
separò la luce dalle tenebre.

<span id="an_1:5">1:5</span> E Dio chiamò la luce "giorno", e le tenebre
"notte". Così fu sera, poi fu mattina: e fu il primo giorno.

<span id="an_1:6">1:6</span> Poi Dio disse: "Ci sia una distesa tra le
acque, che separi le acque dalle acque".

<span id="an_1:7">1:7</span> E Dio fece la distesa e separò le acque
ch’erano sotto la distesa, dalle acque ch’erano sopra la distesa. E così
fu.

<span id="an_1:8">1:8</span> E Dio chiamò la distesa "cielo". Così fu
sera, poi fu mattina: e fu il secondo giorno.

<span id="an_1:9">1:9</span> Poi Dio disse: "Le acque che son sotto il
cielo siano raccolte in un unico luogo, e apparisca l’asciutto". E così
fu.

<span id="an_1:10">1:10</span> E Dio chiamò l’asciutto "terra", e chiamò
la raccolta delle acque "mari". E Dio vide che questo era buono.

<span id="an_1:11">1:11</span> Poi Dio disse: "Produca la terra della
verdura, dell’erbe che faccian seme e degli alberi fruttiferi che,
secondo la loro specie, portino del frutto avente in sé la propria
semenza, sulla terra". E così fu.

<span id="an_1:12">1:12</span> E la terra produsse della verdura,
dell’erbe che facevan seme secondo la loro specie, e degli alberi che
portavano del frutto avente in sé la propria semenza, secondo la loro
specie. E Dio vide che questo era buono.

<span id="an_1:13">1:13</span> Così fu sera, poi fu mattina: e fu il
terzo giorno.

<span id="an_1:14">1:14</span> Poi Dio disse: "Sianvi de’ luminari nella
distesa dei cieli per separare il giorno dalla notte; e siano dei segni
e per le stagioni e per i giorni e per gli anni;

<span id="an_1:15">1:15</span> e servano da luminari nella distesa dei
cieli per dar luce alla terra". E così fu.

<span id="an_1:16">1:16</span> E Dio fece i due grandi luminari: il
luminare maggiore, per presiedere al giorno, e il luminare minore per
presiedere alla notte; e fece pure le stelle.

<span id="an_1:17">1:17</span> E Dio li mise nella distesa dei cieli per
dar luce alla terra,

<span id="an_1:18">1:18</span> per presiedere al giorno e alla notte e
separare la luce dalle tenebre. E Dio vide che questo era buono.

<span id="an_1:19">1:19</span> Così fu sera, poi fu mattina: e fu il
quarto giorno.

<span id="an_1:20">1:20</span> Poi Dio disse: "Producano le acque in
abbondanza animali viventi, e volino degli uccelli sopra la terra per
l’ampia distesa del cielo".

<span id="an_1:21">1:21</span> E Dio creò i grandi animali acquatici e
tutti gli esseri viventi che si muovono, i quali le acque produssero in
abbondanza secondo la loro specie, ed ogni volatilo secondo la sua
specie. E Dio vide che questo era buono.

<span id="an_1:22">1:22</span> E Dio li benedisse, dicendo: "Crescete,
moltiplicate, ed empite le acque dei mari, e moltiplichino gli uccelli
sulla terra".

<span id="an_1:23">1:23</span> Così fu sera, poi fu mattina: e fu il
quinto giorno.

<span id="an_1:24">1:24</span> Poi Dio disse: "Produca la terra animali
viventi secondo la loro specie: bestiame, rettili e animali selvatici
della terra, secondo la loro specie". E così fu.

<span id="an_1:25">1:25</span> E Dio fece gli animali selvatici della
terra, secondo le loro specie, il bestiame secondo le sue specie, e
tutti i rettili della terra, secondo le loro specie. E Dio vide che
questo era buono.

<span id="an_1:26">1:26</span> Poi Dio disse: "Facciamo l’uomo a nostra
immagine e a nostra somiglianza, ed abbia dominio sui pesci del mare e
sugli uccelli del cielo e sul bestiame e su tutta la terra e su tutti i
rettili che strisciano sulla terra".

<span id="an_1:27">1:27</span> E Dio creò l’uomo a sua immagine; lo creò
a immagine di Dio; li creò maschio e femmina.

<span id="an_1:28">1:28</span> E Dio li benedisse; e Dio disse loro:
"Crescete e moltiplicate e riempite la terra, e rendetevela soggetta, e
dominate sui pesci del mare e sugli uccelli del cielo e sopra ogni
animale che si muove sulla terra".

<span id="an_1:29">1:29</span> E Dio disse: "Ecco, io vi do ogni erba
che fa seme sulla superficie di tutta la terra, ed ogni albero
fruttifero che fa seme; questo vi servirà di nutrimento.

<span id="an_1:30">1:30</span> E ad ogni animale della terra e ad ogni
uccello dei cieli e a tutto ciò che si muove sulla terra ed ha in sé un
soffio di vita, io do ogni erba verde per nutrimento". E così fu.

<span id="an_1:31">1:31</span> E Dio vide tutto quello che aveva fatto,
ed ecco, era molto buono. Così fu sera, poi fu mattina: e fu il sesto
giorno.

<span id="an_2:1">2:1</span> Così furono compiti i cieli e la terra e
tutto l’esercito loro.

<span id="an_2:2">2:2</span> Il settimo giorno, Iddio compì l’opera che
aveva fatta, e si riposò il settimo giorno da tutta l’opera che aveva
fatta.

<span id="an_2:3">2:3</span> E Dio benedisse il settimo giorno e lo
santificò, perché in esso si riposò da tutta l’opera che aveva creata e
fatta.

<span id="an_2:4">2:4</span> Queste sono le origini dei cieli e della
terra quando furono creati, nel giorno che l’Eterno Iddio fece la terra
e i cieli.

<span id="an_2:5">2:5</span> Non c’era ancora sulla terra alcun arbusto
della campagna, e nessuna erba della campagna era ancora spuntata,
perché l’Eterno Iddio non avea fatto piovere sulla terra, e non c’era
alcun uomo per coltivare il suolo;

<span id="an_2:6">2:6</span> ma un vapore saliva dalla terra e adacquava
tutta la superficie del suolo.

<span id="an_2:7">2:7</span> E l’Eterno Iddio formò l’uomo dalla polvere
della terra, gli soffiò nelle narici un alito vitale, e l’uomo divenne
un’anima vivente.

<span id="an_2:8">2:8</span> E l’Eterno Iddio piantò un giardino in
Eden, in oriente, e quivi pose l’uomo che aveva formato.

<span id="an_2:9">2:9</span> E l’Eterno Iddio fece spuntare dal suolo
ogni sorta d’alberi piacevoli a vedersi e il cui frutto era buono da
mangiare, e l’albero della vita in mezzo al giardino, e l’albero della
conoscenza del bene e del male.

<span id="an_2:10">2:10</span> E un fiume usciva d’Eden per adacquare il
giardino, e di la si spartiva in quattro bracci.

<span id="an_2:11">2:11</span> Il nome del primo è Pishon, ed è quello
che circonda tutto il paese di Havila, dov’è l’oro;

<span id="an_2:12">2:12</span> e l’oro di quel paese è buono; quivi si
trovan pure il bdellio e l’onice.

<span id="an_2:13">2:13</span> Il nome del secondo fiume è Ghihon, ed è
quello che circonda tutto il paese di Cush.

<span id="an_2:14">2:14</span> Il nome del terzo fiume è Hiddekel, ed è
quello che scorre a oriente dell’Assiria. E il quarto fiume è l’Eufrate.

<span id="an_2:15">2:15</span> L’Eterno Iddio prese dunque l’uomo e lo
pose nel giardino d’Eden perché lo lavorasse e lo custodisse.

<span id="an_2:16">2:16</span> E l’Eterno Iddio diede all’uomo questo
comandamento: "Mangia pure liberamente del frutto d’ogni albero del
giardino;

<span id="an_2:17">2:17</span> ma del frutto dell’albero della
conoscenza del bene e del male non ne mangiare; perché, nel giorno che
tu ne mangerai, per certo morrai".

<span id="an_2:18">2:18</span> Poi l’Eterno Iddio disse: "Non è bene che
l’uomo sia solo; io gli farò un aiuto che gli sia convenevole".

<span id="an_2:19">2:19</span> E l’Eterno Iddio avendo formato dalla
terra tutti gli animali dei campi e tutti gli uccelli dei cieli, li menò
all’uomo per vedere come li chiamerebbe, e perché ogni essere vivente
portasse il nome che l’uomo gli darebbe.

<span id="an_2:20">2:20</span> E l’uomo dette de’ nomi a tutto il
bestiame, agli uccelli dei cieli e ad ogni animale dei campi; ma per
l’uomo non si trovò aiuto che gli fosse convenevole.

<span id="an_2:21">2:21</span> Allora l’Eterno Iddio fece cadere un
profondo sonno sull’uomo, che s’addormentò; e prese una delle costole di
lui, e richiuse la carne al posto d’essa.

<span id="an_2:22">2:22</span> E l’Eterno Iddio, con la costola che avea
tolta all’uomo, formò una donna e la menò all’uomo.

<span id="an_2:23">2:23</span> E l’uomo disse: "Questa, finalmente, è
ossa delle mie ossa e carne della mia carne. Ella sarà chiamata donna
perché è stata tratta dall’uomo".

<span id="an_2:24">2:24</span> Perciò l’uomo lascerà suo padre e sua
madre e si unirà alla sua moglie, e saranno una stessa carne.

<span id="an_2:25">2:25</span> E l’uomo e la sua moglie erano ambedue
ignudi e non ne aveano vergogna.

<span id="an_3:1">3:1</span> Or il serpente era il più astuto di tutti
gli animali dei campi che l’Eterno Iddio aveva fatti; ed esso disse alla
donna: "Come! Iddio v’ha detto: Non mangiate del frutto di tutti gli
alberi del giardino?"

<span id="an_3:2">3:2</span> E la donna rispose al serpente: "Del frutto
degli alberi del giardino ne possiamo mangiare;

<span id="an_3:3">3:3</span> ma del frutto dell’albero ch’è in mezzo al
giardino Iddio ha detto: Non ne mangiate e non lo toccate, che non
abbiate a morire".

<span id="an_3:4">3:4</span> E il serpente disse alla donna: "No, non
morrete affatto;

<span id="an_3:5">3:5</span> ma Iddio sa che nel giorno che ne
mangerete, gli occhi vostri s’apriranno, e sarete come Dio, avendo la
conoscenza del bene e del male".

<span id="an_3:6">3:6</span> E la donna vide che il frutto dell’albero
era buono a mangiarsi, ch’era bello a vedere, e che l’albero era
desiderabile per diventare intelligente; prese del frutto, ne mangiò, e
ne dette anche al suo marito ch’era con lei, ed egli ne mangiò.

<span id="an_3:7">3:7</span> Allora si apersero gli occhi ad ambedue, e
s’accorsero ch’erano ignudi; e cucirono delle foglie di fico, e se ne
fecero delle cinture.

<span id="an_3:8">3:8</span> E udirono la voce dell’Eterno Iddio il
quale camminava nel giardino sul far della sera; e l’uomo e sua moglie
si nascosero dalla presenza dell’Eterno Iddio, fra gli alberi del
giardino.

<span id="an_3:9">3:9</span> E l’Eterno Iddio chiamò l’uomo e gli disse:
"Dove sei?" E quegli rispose:

<span id="an_3:10">3:10</span> "Ho udito la tua voce nel giardino, e ho
avuto paura, perch’ero ignudo, e mi sono nascosto".

<span id="an_3:11">3:11</span> E Dio disse: "Chi t’ha mostrato ch’eri
ignudo? Hai tu mangiato del frutto dell’albero del quale io t’avevo
comandato di non mangiare?"

<span id="an_3:12">3:12</span> L’uomo rispose: "La donna che tu m’hai
messa accanto, è lei che m’ha dato del frutto dell’albero, e io n’ho
mangiato".

<span id="an_3:13">3:13</span> E l’Eterno Iddio disse alla donna:
"Perché hai fatto questo?" E la donna rispose: "Il serpente mi ha
sedotta, ed io ne ho mangiato".

<span id="an_3:14">3:14</span> Allora l’Eterno Iddio disse al serpente:
"Perché hai fatto questo, sii maledetto fra tutto il bestiame e fra
tutti gli animali dei campi! Tu camminerai sul tuo ventre, e mangerai
polvere tutti i giorni della tua vita.

<span id="an_3:15">3:15</span> E io porrò inimicizia fra te e la donna,
e fra la tua progenie e la progenie di lei; questa progenie ti
schiaccerà il capo, e tu le ferirai il calcagno".

<span id="an_3:16">3:16</span> Alla donna disse: "Io moltiplicherò
grandemente le tue pene e i dolori della tua gravidanza; con dolore
partorirai figliuoli; i tuoi desideri si volgeranno verso il tuo marito,
ed egli dominerà su te".

<span id="an_3:17">3:17</span> E ad Adamo disse: "Perché hai dato
ascolto alla voce della tua moglie e hai mangiato del frutto dell’albero
circa il quale io t’avevo dato quest’ordine: Non ne mangiare, il suolo
sarà maledetto per causa tua; ne mangerai il frutto con affanno, tutti i
giorni della tua vita.

<span id="an_3:18">3:18</span> Esso ti produrrà spine e triboli, e tu
mangerai l’erba dei campi.

<span id="an_3:19">3:19</span> mangerai il pane col sudore del tuo
volto, finché tu ritorni nella terra donde fosti tratto; perché sei
polvere, e in polvere ritornerai".

<span id="an_3:20">3:20</span> E l’uomo pose nome Eva alla sua moglie,
perch’è stata la madre di tutti i viventi.

<span id="an_3:21">3:21</span> E l’Eterno Iddio fece ad Adamo e alla sua
moglie delle tuniche di pelle, e li vestì.

<span id="an_3:22">3:22</span> Poi l’Eterno Iddio disse: "Ecco, l’uomo è
diventato come uno di noi quanto a conoscenza del bene e dei male.
Guardiamo ch’egli non stenda la mano e prenda anche del frutto
dell’albero della vita, e ne mangi, e viva in perpetuo".

<span id="an_3:23">3:23</span> Perciò l’Eterno Iddio mandò via l’uomo
dal giardino d’Eden, perché lavorasse la terra donde era stato tratto.

<span id="an_3:24">3:24</span> Così egli scacciò l’uomo; e pose ad
oriente del giardino d’Eden i cherubini, che vibravano da ogni parte una
spada fiammeggiante, per custodire la via dell’albero della vita.

<span id="an_4:1">4:1</span> Or Adamo conobbe Eva sua moglie, la quale
concepì e partorì Caino, e disse: "Ho acquistato un uomo, con l’aiuto
dell’Eterno".

<span id="an_4:2">4:2</span> Poi partorì ancora Abele, fratello di lui.
E Abele fu pastore di pecore; e Caino, lavoratore della terra.

<span id="an_4:3">4:3</span> E avvenne, di li a qualche tempo, che Caino
fece un offerta di frutti della terra all’Eterno;

<span id="an_4:4">4:4</span> e Abele offerse anch’egli dei primogeniti
del suo gregge e del loro grasso. E l’Eterno guardò con favore Abele e
la sua offerta,

<span id="an_4:5">4:5</span> ma non guardò con favore Caino e l’offerta
sua. E Caino ne fu molto irritato, e il suo viso ne fu abbattuto.

<span id="an_4:6">4:6</span> E l’Eterno disse a Caino: "Perché sei tu
irritato? e perché hai il volto abbattuto?

<span id="an_4:7">4:7</span> Se fai bene non rialzerai tu il volto? ma,
se fai male, il peccato sta spiandoti alla porta, e i suoi desideri son
vòlti a te; ma tu lo devi dominare!"

<span id="an_4:8">4:8</span> E Caino disse ad Abele suo fratello:
"Usciamo fuori ai campi!" E avvenne che, quando furono nei campi, Caino
si levò contro Abele suo fratello, e l’uccise.

<span id="an_4:9">4:9</span> E l’Eterno disse a Caino: "Dov’è Abele tuo
fratello?" Ed egli rispose: "Non lo so; sono io forse il guardiano di
mio fratello?"

<span id="an_4:10">4:10</span> E l’Eterno disse: "Che hai tu fatto? la
voce del sangue di tuo fratello grida a me dalla terra.

<span id="an_4:11">4:11</span> E ora tu sarai maledetto, condannato ad
errar lungi dalla terra che ha aperto la sua bocca per ricevere il
sangue del tuo fratello dalla tua mano.

<span id="an_4:12">4:12</span> Quando coltiverai il suolo, esso non ti
darà più i suoi prodotti, e tu sarai vagabondo e fuggiasco sulla terra".

<span id="an_4:13">4:13</span> E Caino disse all’Eterno: "Il mio castigo
è troppo grande perch’io lo possa sopportare.

<span id="an_4:14">4:14</span> Ecco, tu mi scacci oggi dalla faccia di
questo suolo, ed io sarò nascosto dal tuo cospetto, e sarò vagabondo e
fuggiasco per la terra; e avverrà che chiunque mi troverà mi ucciderà".

<span id="an_4:15">4:15</span> E l’Eterno gli disse: "Perciò, chiunque
ucciderà Caino, sarà punito sette volte più di lui". E l’Eterno mise un
segno su Caino, affinché nessuno, trovandolo, l’uccidesse.

<span id="an_4:16">4:16</span> E Caino si partì dal cospetto dell’Eterno
e dimorò nel paese di Nod, ad oriente di Eden.

<span id="an_4:17">4:17</span> E Caino conobbe la sua moglie, la quale
concepì e partorì Enoc. Poi si mise a edificare una città, a cui diede
il nome di Enoc, dal nome del suo figliuolo.

<span id="an_4:18">4:18</span> E ad Enoc nacque Irad; Irad generò
Mehujael; Mehujael generò Methushael, e Methushael generò Lamec.

<span id="an_4:19">4:19</span> E Lamec prese due mogli: il nome dell’una
era Ada, e il nome dell’altra, Zilla.

<span id="an_4:20">4:20</span> E Ada partorì Jabal, che fu il padre di
quelli che abitano sotto le tende presso i greggi.

<span id="an_4:21">4:21</span> E il nome del suo fratello era Jubal, che
fu il padre di tutti quelli che suonano la cetra ed il flauto.

<span id="an_4:22">4:22</span> E Zilla partorì anch’essa Tubal-cain,
l’artefice d’ogni sorta di strumenti di rame e di ferro, e la sorella di
Tubal-cain fu Naama.

<span id="an_4:23">4:23</span> E Lamec disse alle sue mogli: "Ada e
Zilla, ascoltate la mia voce; mogli di Lamec, porgete orecchio ai mio
dire! Sì, io ho ucciso un uomo perché m’ha ferito, e un giovine perché
m’ha contuso.

<span id="an_4:24">4:24</span> Se Caino sarà vendicato sette volte,
Lamec lo sarà settantasette volte".

<span id="an_4:25">4:25</span> E Adamo conobbe ancora la sua moglie, ed
essa partorì un figliuolo, a cui pose nome Seth, "perché" ella disse,
"Iddio m’ha dato un altro figliuolo al posto d’Abele, che Caino ha
ucciso".

<span id="an_4:26">4:26</span> E anche a Seth nacque un figliuolo, a cui
pose nome Enosh. Allora si cominciò a invocare il nome dell’Eterno.

<span id="an_5:1">5:1</span> Questo è il libro della posterità d’Adamo.
Nel giorno che Dio creò l’uomo, lo fece a somiglianza di Dio;

<span id="an_5:2">5:2</span> li creò maschio e femmina, li benedisse e
dette loro il nome di "uomo", nel giorno che furon creati.

<span id="an_5:3">5:3</span> Adamo visse centotrent’anni, generò un
figliuolo, a sua somiglianza, conforme alla sua immagine, e gli pose
nome Seth;

<span id="an_5:4">5:4</span> e il tempo che Adamo visse, dopo ch’ebbe
generato Seth, fu ottocento anni, e generò figliuoli e figliuole;

<span id="an_5:5">5:5</span> e tutto il tempo che Adamo visse fu
novecentotrenta anni; poi morì.

<span id="an_5:6">5:6</span> E Seth visse centocinque anni, e generò
Enosh.

<span id="an_5:7">5:7</span> E Seth, dopo ch’ebbe generato Enosh, visse
ottocentosette anni, e generò figliuoli e figliuole;

<span id="an_5:8">5:8</span> e tutto il tempo che Seth visse fu
novecentododici anni; poi morì.

<span id="an_5:9">5:9</span> Ed Enosh visse novant’anni, e generò Kenan.

<span id="an_5:10">5:10</span> Ed Enosh, dopo ch’ebbe generato Kenan,
visse ottocentoquindici anni, e generò figliuoli e figliuole;

<span id="an_5:11">5:11</span> e tutto il tempo che Enosh visse fu
novecentocinque anni; poi morì.

<span id="an_5:12">5:12</span> E Kenan visse settant’anni, e generò
Mahalaleel.

<span id="an_5:13">5:13</span> E Kenan, dopo ch’ebbe generato
Mahalaleel, visse ottocentoquaranta anni, e generò figliuoli e
figliuole;

<span id="an_5:14">5:14</span> e tutto il tempo che Kenan visse fu
novecentodieci anni; poi morì.

<span id="an_5:15">5:15</span> E Mahalaleel visse sessantacinque anni, e
generò Jared.

<span id="an_5:16">5:16</span> E Mahalaleel, dopo ch’ebbe generato
Jared, visse ottocentotrenta anni, e generò figliuoli e figliuole;

<span id="an_5:17">5:17</span> e tutto il tempo che Mahalaleel visse fu
ottocento novantacinque anni; poi morì.

<span id="an_5:18">5:18</span> E Jared visse cento sessantadue anni, e
generò Enoc.

<span id="an_5:19">5:19</span> E Jared, dopo ch’ebbe generato Enoc,
visse ottocento anni, e generò figliuoli e figliuole;

<span id="an_5:20">5:20</span> e tutto il tempo che Jared visse fu
novecento sessantadue anni; poi morì.

<span id="an_5:21">5:21</span> Ed Enoc visse sessantacinque anni, e
generò Methushelah.

<span id="an_5:22">5:22</span> Ed Enoc, dopo ch’ebbe generato
Methushelah, camminò con Dio trecento anni, e generò figliuoli e
figliuole;

<span id="an_5:23">5:23</span> e tutto il tempo che Enoc visse fu
trecento sessantacinque anni.

<span id="an_5:24">5:24</span> Ed Enoc camminò con Dio; poi disparve,
perché Iddio lo prese.

<span id="an_5:25">5:25</span> E Methushelah visse cento ottantasette
anni e generò Lamec.

<span id="an_5:26">5:26</span> E Methushelah, dopo ch’ebbe generato
Lamec, visse settecento ottantadue anni, e generò figliuoli e figliuole;

<span id="an_5:27">5:27</span> e tutto il tempo che Methushelah visse fu
novecento sessantanove anni; poi morì.

<span id="an_5:28">5:28</span> E Lamec visse cento ottantadue anni, e
generò un figliuolo;

<span id="an_5:29">5:29</span> e gli pose nome Noè, dicendo: "Questo ci
consolerà della nostra opera e della fatica delle nostre mani cagionata
dal suolo che l’Eterno ha maledetto".

<span id="an_5:30">5:30</span> E Lamec, dopo ch’ebbe generato Noè, visse
cinquecento novantacinque anni, e generò figliuoli e figliuole;

<span id="an_5:31">5:31</span> e tutto il tempo che Lamec visse fu
settecento settantasette anni; poi morì.

<span id="an_5:32">5:32</span> E Noè, all’età di cinquecento anni,
generò Sem, Cam e Jafet.

<span id="an_6:1">6:1</span> Or quando gli uomini cominciarono a
moltiplicare sulla faccia della terra e furon loro nate delle figliuole,

<span id="an_6:2">6:2</span> avvenne che i figliuoli di Dio videro che
le figliuole degli uomini erano belle, e presero per mogli quelle che si
scelsero fra tutte.

<span id="an_6:3">6:3</span> E l’Eterno disse: "Lo spirito mio non
contenderà per sempre con l’uomo; poiché, nel suo traviamento, egli non
è che carne; i suoni giorni saranno quindi centoventi anni".

<span id="an_6:4">6:4</span> In quel tempo c’erano sulla terra i
giganti, e ci furono anche di poi, quando i figliuoli di Dio si
accostarono alle figliuole degli uomini, e queste fecero loro de’
figliuoli. Essi sono gli uomini potenti che, fin dai tempi antichi, sono
stati famosi.

<span id="an_6:5">6:5</span> E l’Eterno vide che la malvagità degli
uomini era grande sulla terra, e che tutti i disegni dei pensieri del
loro cuore non erano altro che male in ogni tempo.

<span id="an_6:6">6:6</span> E l’Eterno si pentì d’aver fatto l’uomo
sulla terra, e se ne addolorò in cuor suo.

<span id="an_6:7">6:7</span> E l’Eterno disse: "Io sterminerò di sulla
faccia della terra l’uomo che ho creato: dall’uomo al bestiame, ai
rettili, agli uccelli dei cieli; perché mi pento d’averli fatti".

<span id="an_6:8">6:8</span> Ma Noè trovò grazia agli occhi dell’Eterno.

<span id="an_6:9">6:9</span> Questa è la posterità di Noè. Noè fu uomo
giusto, integro, ai suoi tempi; Noè camminò con Dio.

<span id="an_6:10">6:10</span> E Noè generò tre figliuoli: Sem, Cam e
Jafet.

<span id="an_6:11">6:11</span> Or la terra era corrotta davanti a Dio;
la terra era ripiena di violenza.

<span id="an_6:12">6:12</span> E Dio guardò la terra; ed ecco, era
corrotta, poiché ogni carne avea corrotto la sua via sulla terra.

<span id="an_6:13">6:13</span> E Dio disse a Noè: "Nei miei decreti, la
fine d’ogni carne è giunta; poiché la terra, per opera degli uomini, è
piena di violenza; ecco, io li distruggerò, insieme con la terra.

<span id="an_6:14">6:14</span> Fatti un’arca di legno di gofer; falla a
stanze, e spalmala di pece, di dentro e di fuori.

<span id="an_6:15">6:15</span> Ed ecco come la dovrai fare: la lunghezza
dell’arca sarà di trecento cubiti; la larghezza, di cinquanta cubiti, e
l’altezza, di trenta cubiti.

<span id="an_6:16">6:16</span> Farai all’arca una finestra, in alto, e
le darai la dimensione d’un cubito; metterai la porta da un lato, e
farai l’arca a tre piani: uno da basso, un secondo e un terzo piano.

<span id="an_6:17">6:17</span> Ed ecco, io sto per far venire il diluvio
delle acque sulla terra, per distruggere di sotto i cieli ogni carne in
cui è alito di vita; tutto quello ch’è sopra la terra, morrà.

<span id="an_6:18">6:18</span> Ma io stabilirò il mio patto con te; e tu
entrerai nell’arca: tu e i tuoi figliuoli, la tua moglie e le mogli de’
tuoi figliuoli con te.

<span id="an_6:19">6:19</span> E di tutto ciò che vive, d’ogni carne,
fanne entrare nell’arca due d’ogni specie, per conservarli in vita con
te; e siano maschio e femmina.

<span id="an_6:20">6:20</span> Degli uccelli secondo le loro specie del
bestiame secondo le sue specie, e di tutti i rettili della terra secondo
le loro specie, due d’ogni specie verranno a te, perché tu li conservi
in vita.

<span id="an_6:21">6:21</span> E tu prenditi d’ogni cibo che si mangia,
e fattene provvista, perché serva di nutrimento a te e a loro".

<span id="an_6:22">6:22</span> E Noè fece così; fece tutto quello che
Dio gli avea comandato.

<span id="an_7:1">7:1</span> E l’Eterno disse a Noè: "Entra nell’arca tu
con tutta la tua famiglia, poiché t’ho veduto giusto nel mio cospetto,
in questa generazione.

<span id="an_7:2">7:2</span> D’ogni specie di animali puri prendine
sette paia, maschio e femmina; e degli animali impuri un paio, maschio e
femmina;

<span id="an_7:3">7:3</span> e parimente degli uccelli dei cieli
prendine sette paia, maschio e femmina, per conservarne in vita la razza
sulla faccia di tutta la terra;

<span id="an_7:4">7:4</span> poiché di qui a sette giorni farò piovere
sulla terra per quaranta giorni e quaranta notti, e sterminerò di sulla
faccia della terra tutti gli esseri viventi che ho fatto".

<span id="an_7:5">7:5</span> E Noè fece tutto quello che l’Eterno gli
avea comandato.

<span id="an_7:6">7:6</span> Noè era in età di seicento anni, quando il
diluvio delle acque inondò la terra.

<span id="an_7:7">7:7</span> E Noè, coi suoi figliuoli, con la sua
moglie e con le mogli de’ suoi figliuoli, entrò nell’arca per scampare
dalle acque del diluvio.

<span id="an_7:8">7:8</span> Degli animali puri e degli animali impuri,
degli uccelli e di tutto quello che striscia sulla terra,

<span id="an_7:9">7:9</span> vennero delle coppie, maschio e femmina, a
Noè nell’arca, come Dio avea comandato a Noè.

<span id="an_7:10">7:10</span> E, al termine dei sette giorni, avvenne
che le acque del diluvio furono sulla terra.

<span id="an_7:11">7:11</span> L’anno seicentesimo della vita di Noè, il
secondo mese, il diciassettesimo giorno del mese, in quel giorno, tutte
le fonti del grande abisso scoppiarono e le cateratte del cielo
s’aprirono.

<span id="an_7:12">7:12</span> E piovve sulla terra per quaranta giorni
e quaranta notti.

<span id="an_7:13">7:13</span> In quello stesso giorno, Noè, Sem, Cam e
Jafet, figliuoli di Noè, la moglie di Noè e le tre mogli dei suoi
figliuoli con loro, entrarono nell’arca:

<span id="an_7:14">7:14</span> essi, e tutti gli animali secondo le loro
specie, e tutto il bestiame secondo le sue specie, e tutti i rettili che
strisciano sulla terra, secondo le loro specie, e tutti gli uccelli
secondo le loro specie, tutti gli uccelletti, tutto quel che porta ali.

<span id="an_7:15">7:15</span> D’ogni carne in cui è alito di vita venne
una coppia a Noè nell’arca:

<span id="an_7:16">7:16</span> venivano maschio e femmina d’ogni carne,
come Dio avea comandato a Noè; poi l’Eterno lo chiuse dentro l’arca.

<span id="an_7:17">7:17</span> E il diluvio venne sopra la terra per
quaranta giorni; e le acque crebbero e sollevarono l’arca, che fu levata
in alto d’in su la terra.

<span id="an_7:18">7:18</span> E le acque ingrossarono e crebbero
grandemente sopra la terra, e l’arca galleggiava sulla superficie delle
acque.

<span id="an_7:19">7:19</span> E le acque ingrossarono oltremodo sopra
la terra; e tutte le alte montagne che erano sotto tutti i cieli, furon
coperte.

<span id="an_7:20">7:20</span> Le acque salirono quindici cubiti al
disopra delle vette dei monti; e le montagne furon coperte.

<span id="an_7:21">7:21</span> E perì ogni carne che si moveva sulla
terra: uccelli, bestiame, animali salvatici, rettili d’ogni sorta
striscianti sulla terra, e tutti gli uomini.

<span id="an_7:22">7:22</span> Tutto quello ch’era sulla terra asciutta
ed aveva alito di vita nelle sue narici, morì.

<span id="an_7:23">7:23</span> E tutti gli esseri che erano sulla faccia
della terra furono sterminati: dall’uomo fino al bestiame, ai rettili e
agli uccelli del cielo; furono sterminati di sulla terra; non scampò che
Noè con quelli ch’eran con lui nell’arca.

<span id="an_7:24">7:24</span> E le acque rimasero alte sopra la terra
per centocinquanta giorni.

<span id="an_8:1">8:1</span> Or Iddio si ricordò di Noè, di tutti gli
animali e di tutto il bestiame ch’era con lui nell’arca; e Dio fece
passare un vento sulla terra, e le acque si calmarono;

<span id="an_8:2">8:2</span> le fonti dell’abisso e le cateratte del
cielo furono chiuse, e cessò la pioggia dal cielo;

<span id="an_8:3">8:3</span> le acque andarono del continuo ritirandosi
di sulla terra, e alla fine di centocinquanta giorni cominciarono a
scemare.

<span id="an_8:4">8:4</span> E nel settimo mese, il decimosettimo giorno
del mese, l’arca si fermò sulle montagne di Ararat.

<span id="an_8:5">8:5</span> E le acque andarono scemando fino al decimo
mese. Nel decimo mese, il primo giorno del mese, apparvero le vette dei
monti.

<span id="an_8:6">8:6</span> E in capo a quaranta giorni, Noè apri la
finestra che avea fatta nell’arca,

<span id="an_8:7">8:7</span> e mandò fuori il corvo, il quale uscì,
andando e tornando, finché le acque furono asciugate sulla terra.

<span id="an_8:8">8:8</span> Poi mandò fuori la colomba, per vedere se
le acque fossero diminuite sulla superficie della terra.

<span id="an_8:9">8:9</span> Ma la colomba non trovò dove posar la
pianta del suo piede, e tornò a lui nell’arca, perché c’eran delle acque
sulla superficie di tutta la terra; ed egli stese la mano, la prese, e
la portò con sé dentro l’arca.

<span id="an_8:10">8:10</span> E aspettò altri sette giorni, poi mandò
di nuovo la colomba fuori dell’arca.

<span id="an_8:11">8:11</span> E la colomba tornò a lui, verso sera; ed
ecco, essa aveva nel becco una foglia fresca d’ulivo; onde Noè capì che
le acque erano scemate sopra la terra.

<span id="an_8:12">8:12</span> E aspettò altri sette giorni, poi mandò
fuori la colomba; ma essa non tornò più a lui.

<span id="an_8:13">8:13</span> L’anno secentesimoprimo di Noè, il primo
mese, il primo giorno del mese, le acque erano asciugate sulla terra; e
Noè scoperchiò l’arca, guardò, ed ecco che la superficie del suolo era
asciutta.

<span id="an_8:14">8:14</span> E il secondo mese, il ventisettesimo
giorno del mese, la terra era asciutta.

<span id="an_8:15">8:15</span> E Dio parlò a Noè, dicendo:

<span id="an_8:16">8:16</span> "Esci dall’arca tu e la tua moglie, i
tuoi figliuoli e le mogli dei tuoi figliuoli con te.

<span id="an_8:17">8:17</span> Fa’ uscire con te tutti gli animali che
sono teco, d’ogni carne: uccelli, bestiame, e tutti i rettili che
strisciano sulla terra, perché abbondino sulla terra, e figlino e
moltiplichino sulla terra".

<span id="an_8:18">8:18</span> E Noè uscì con i suoi figliuoli, con la
sua moglie, e con le mogli dei suoi figliuoli.

<span id="an_8:19">8:19</span> Tutti gli animali, tutti i rettili, tutti
gli uccelli, tutto quel che si muove sulla terra, secondo le loro
famiglie, uscirono dall’arca.

<span id="an_8:20">8:20</span> E Noè edificò un altare all’Eterno; prese
d’ogni specie d’animali puri e d’ogni specie d’uccelli puri, e offrì
olocausti sull’altare.

<span id="an_8:21">8:21</span> E l’Eterno sentì un odor soave; e
l’Eterno disse in cuor suo: "Io non maledirò più la terra a cagione
dell’uomo, poiché i disegni del cuor dell’uomo sono malvagi fin dalla
sua fanciullezza; e non colpirò più ogni cosa vivente, come ho fatto.

<span id="an_8:22">8:22</span> Finché la terra durerà, sementa e
raccolta, freddo e caldo, estate e inverno, giorno e notte, non
cesseranno mai".

<span id="an_9:1">9:1</span> E Dio benedisse Noè e i suoi figliuoli, e
disse loro: "Crescete, moltiplicate, e riempite la terra.

<span id="an_9:2">9:2</span> E avranno timore e spavento di voi tutti
gli animali della terra e tutti gli uccelli del cielo. Essi son dati in
poter vostro con tutto ciò che striscia sulla terra e con tutti i pesci
del mare.

<span id="an_9:3">9:3</span> Tutto ciò che si muove ed ha vita vi
servirà di cibo; io vi do tutto questo, come l’erba verde;

<span id="an_9:4">9:4</span> ma non mangerete carne con la vita sua,
cioè col suo sangue.

<span id="an_9:5">9:5</span> E, certo, io chiederò conto del vostro
sangue, del sangue delle vostre vite; ne chiederò conto ad ogni animale;
e chiederò conto della vita dell’uomo alla mano dell’uomo, alla mano
d’ogni suo fratello.

<span id="an_9:6">9:6</span> Il sangue di chiunque spargerà il sangue
dell’uomo sarà sparso dall’uomo, perché Dio ha fatto l’uomo a immagine
sua.

<span id="an_9:7">9:7</span> Voi dunque crescete e moltiplicate;
spandetevi sulla terra, e moltiplicate in essa".

<span id="an_9:8">9:8</span> Poi Dio parlò a Noè e ai suoi figliuoli con
lui, dicendo:

<span id="an_9:9">9:9</span> "Quanto a me, ecco, stabilisco il mio patto
con voi e con la vostra progenie dopo voi,

<span id="an_9:10">9:10</span> e con tutti gli esseri viventi che sono
con voi: uccelli, bestiame, e tutti gli animali della terra con voi; da
tutti quelli che sono usciti dall’arca, a tutti quanti gli animali della
terra.

<span id="an_9:11">9:11</span> Io stabilisco il mio patto con voi, e
nessuna carne sarà più sterminata dalle acque del diluvio, e non ci sarà
più diluvio per distruggere la terra".

<span id="an_9:12">9:12</span> E Dio disse: "Ecco il segno del patto che
io fo tra me e voi e tutti gli esseri viventi che sono con voi, per
tutte le generazioni a venire.

<span id="an_9:13">9:13</span> Io pongo il mio arco nella nuvola, e
servirà di segno del patto fra me e la terra.

<span id="an_9:14">9:14</span> E avverrà che quando avrò raccolto delle
nuvole al disopra della terra, l’arco apparirà nelle nuvole,

<span id="an_9:15">9:15</span> e io mi ricorderò del mio patto fra me e
voi e ogni essere vivente d’ogni carne, e le acque non diventeranno più
un diluvio per distruggere ogni carne.

<span id="an_9:16">9:16</span> L’arco dunque sarà nelle nuvole, e io lo
guarderò per ricordarmi del patto perpetuo fra Dio e ogni essere
vivente, di qualunque carne che è sulla terra".

<span id="an_9:17">9:17</span> E Dio disse a Noè: "Questo è il segno del
patto che io ho stabilito fra me e ogni carne che è sulla terra".

<span id="an_9:18">9:18</span> E i figliuoli di Noè che uscirono
dall’arca furono Sem, Cam e Jafet; e Cam è il padre di Canaan.

<span id="an_9:19">9:19</span> Questi sono i tre figliuoli di Noè; e da
loro fu popolata tutta la terra.

<span id="an_9:20">9:20</span> Or Noè, ch’era agricoltore, cominciò a
piantar la vigna;

<span id="an_9:21">9:21</span> e bevve del vino e s’inebriò e si
scoperse in mezzo alla sua tenda.

<span id="an_9:22">9:22</span> E Cam, padre di Canaan, vide la nudità
del padre suo, e andò a dirlo fuori, ai suoi fratelli.

<span id="an_9:23">9:23</span> Ma Sem e Jafet presero il suo mantello,
se lo misero assieme sulle spalle, e camminando all’indietro, coprirono
la nudità del loro padre; e siccome aveano la faccia vòlta alla parte
opposta, non videro la nudità del loro padre.

<span id="an_9:24">9:24</span> E quando Noè si svegliò dalla sua
ebbrezza, seppe quello che gli avea fatto il suo figliuolo minore; e
disse:

<span id="an_9:25">9:25</span> "Maledetto sia Canaan! Sia servo dei
servi de’ suoi fratelli!"

<span id="an_9:26">9:26</span> E disse ancora: "Benedetto sia l’Eterno,
l’Iddio di Sem, e sia Canaan suo servo!

<span id="an_9:27">9:27</span> Iddio estenda Jafet, ed abiti egli nelle
tende di Sem, e sia Canaan suo servo!"

<span id="an_9:28">9:28</span> E Noè visse, dopo il diluvio,
trecentocinquanta anni.

<span id="an_9:29">9:29</span> E tutto il tempo che Noè visse fu
novecento cinquanta anni; poi morì.

<span id="an_10:1">10:1</span> Questa è la posterità dei figliuoli di
Noè: Sem, Cam e Jafet; e a loro nacquero de’ figliuoli, dopo il diluvio.

<span id="an_10:2">10:2</span> I figliuoli di Jafet furono Gomer, Magog,
Madai, Javan, Tubal, Mescec e Tiras.

<span id="an_10:3">10:3</span> I figliuoli di Gomer: Ashkenaz, Rifat e
Togarma.

<span id="an_10:4">10:4</span> I figliuoli di Javan: Elisha, Tarsis,
Kittim e Dodanim.

<span id="an_10:5">10:5</span> Da essi vennero i popoli sparsi nelle
isole delle nazioni, nei loro diversi paesi, ciascuno secondo la propria
lingua, secondo le loro famiglie, nelle loro nazioni.

<span id="an_10:6">10:6</span> I figliuoli di Cam furono Cush, Mitsraim,
Put e Canaan.

<span id="an_10:7">10:7</span> I figliuoli di Cush: Seba, Havila, Sabta,
Raama e Sabteca; e i figliuoli di Raama: Sceba e Dedan.

<span id="an_10:8">10:8</span> E Cush generò Nimrod, che cominciò a
esser potente sulla terra.

<span id="an_10:9">10:9</span> Egli fu un potente cacciatore nei
cospetto dell’Eterno; perciò si dice: "Come Nimrod, potente cacciatore
nel cospetto dell’Eterno".

<span id="an_10:10">10:10</span> E il principio del suo regno fu Babel,
Erec, Accad e Calne nel paese di Scinear.

<span id="an_10:11">10:11</span> Da quel paese andò in Assiria ed
edificò Ninive, Rehoboth-Ir e Calah;

<span id="an_10:12">10:12</span> e, fra Ninive e Calah, Resen, la gran
città.

<span id="an_10:13">10:13</span> Mitsraim generò i Ludim, gli Anamim, i
Lehabim, i Naftuhim,

<span id="an_10:14">10:14</span> i Pathrusim, i Casluhim (donde uscirono
i Filistei) e i Caftorim.

<span id="an_10:15">10:15</span> Canaan generò Sidon, suo primogenito, e
Heth,

<span id="an_10:16">10:16</span> e i Gebusei, gli Amorei, i Ghirgasei,

<span id="an_10:17">10:17</span> gli Hivvei, gli Archei, i Sinei,

<span id="an_10:18">10:18</span> gli Arvadei, i Tsemarei e gli Hamattei.
Poi le famiglie dei Cananei si sparsero.

<span id="an_10:19">10:19</span> E i confini dei Cananei andarono da
Sidon, in direzione di Gherar, fino a Gaza; e in direzione di Sodoma,
Gomorra, Adma e Tseboim, fino a Lesha.

<span id="an_10:20">10:20</span> Questi sono i figliuoli di Cam, secondo
le loro famiglie, secondo le loro lingue, nei loro paesi, nelle loro
nazioni.

<span id="an_10:21">10:21</span> Anche a Sem, padre di tutti i figliuoli
di Eber e fratello maggiore di Jafet, nacquero de’ figliuoli.

<span id="an_10:22">10:22</span> I figliuoli di Sem furono Elam, Assur,
Arpacshad, Lud e Aram.

<span id="an_10:23">10:23</span> I figliuoli di Aram: Uz, Hul, Gheter e
Mash.

<span id="an_10:24">10:24</span> E Arpacshad generò Scelah, e Scelah
generò Eber.

<span id="an_10:25">10:25</span> E ad Eber nacquero due figliuoli; il
nome dell’uno fu Peleg, perché ai suoi giorni la terra fu spartita; e il
nome del suo fratello fu Jokthan.

<span id="an_10:26">10:26</span> E Jokthan generò Almodad, Scelef,
Hatsarmaveth,

<span id="an_10:27">10:27</span> Jerah, Hadoram, Uzal,

<span id="an_10:28">10:28</span> Diklah, Obal, Abimael, Sceba,

<span id="an_10:29">10:29</span> Ofir, Havila e Jobab. Tutti questi
furono figliuoli di Jokthan.

<span id="an_10:30">10:30</span> E la loro dimora fu la montagna
orientale, da Mesha, fin verso Sefar.

<span id="an_10:31">10:31</span> Questi sono i figliuoli di Sem, secondo
le loro famiglie, secondo le loro lingue, nei loro paesi, secondo le
loro nazioni.

<span id="an_10:32">10:32</span> Queste sono le famiglie dei figliuoli
di Noè secondo le loro generazioni, nelle loro nazioni; e da essi
uscirono le nazioni che si sparsero per la terra dopo il diluvio.

<span id="an_11:1">11:1</span> Or tutta la terra parlava la stessa
lingua e usava le stesse parole.

<span id="an_11:2">11:2</span> E avvenne che, essendo partiti verso
l’Oriente, gli uomini trovarono una pianura nel paese di Scinear, e
quivi si stanziarono.

<span id="an_11:3">11:3</span> E dissero l’uno all’altro: "Orsù,
facciamo dei mattoni e cociamoli col fuoco!" E si valsero di mattoni
invece di pietre, e di bitume invece di calcina.

<span id="an_11:4">11:4</span> E dissero: "Orsù, edifichiamoci una città
ed una torre di cui la cima giunga fino al cielo, e acquistiamoci fama,
onde non siamo dispersi sulla faccia di tutta la terra".

<span id="an_11:5">11:5</span> E l’Eterno discese per vedere la città e
la torre che i figliuoli degli uomini edificavano.

<span id="an_11:6">11:6</span> E l’Eterno disse: "Ecco, essi sono un
solo popolo e hanno tutti il medesimo linguaggio; e questo è il
principio del loro lavoro; ora nulla li impedirà di condurre a termine
ciò che disegnano di fare.

<span id="an_11:7">11:7</span> Orsù, scendiamo e confondiamo quivi il
loro linguaggio, sicché l’uno non capisca il parlare dell’altro!"

<span id="an_11:8">11:8</span> Così l’Eterno li disperse di la sulla
faccia di tutta la terra, ed essi cessarono di edificare la città.

<span id="an_11:9">11:9</span> Perciò a questa fu dato il nome di Babel
perché l’Eterno confuse quivi il linguaggio di tutta la terra, e di la
l’Eterno li disperse sulla faccia di tutta la terra.

<span id="an_11:10">11:10</span> Questa è la posterità di Sem. Sem,
all’età di cent’anni, generò Arpacshad, due anni dopo il diluvio.

<span id="an_11:11">11:11</span> E Sem, dopo ch’ebbe generato Arpacshad,
visse cinquecento anni e generò figliuoli e figliuole.

<span id="an_11:12">11:12</span> Arpacshad visse trentacinque anni e
generò Scelah; e Arpacshad, dopo aver generato Scelah,

<span id="an_11:13">11:13</span> visse quattrocento anni e generò
figliuoli e figliuole.

<span id="an_11:14">11:14</span> Scelah visse trent’anni e generò Eber;

<span id="an_11:15">11:15</span> e Scelah, dopo aver generato Eber,
visse quattrocentotre anni e generò figliuoli e figliuole.

<span id="an_11:16">11:16</span> Eber visse trentaquattro anni e generò
Peleg;

<span id="an_11:17">11:17</span> ed Eber, dopo aver generato Peleg,
visse quattrocento trenta anni e generò figliuoli e figliuole.

<span id="an_11:18">11:18</span> Peleg visse trent’anni e generò Reu;

<span id="an_11:19">11:19</span> e Peleg, dopo aver generato Reu, visse
duecentonove anni e generò figliuoli e figliuole.

<span id="an_11:20">11:20</span> Reu visse trentadue anni e generò
Serug;

<span id="an_11:21">11:21</span> e Reu, dopo aver generato Serug, visse
duecentosette anni e generò figliuoli e figliuole.

<span id="an_11:22">11:22</span> Serug visse trent’anni e generò Nahor;

<span id="an_11:23">11:23</span> e Serug, dopo aver generato Nahor,
visse duecento anni e generò figliuoli e figliuole.

<span id="an_11:24">11:24</span> Nahor visse ventinove anni e generò
Terah;

<span id="an_11:25">11:25</span> e Nahor, dopo aver generato Terah,
visse centodiciannove anni e generò figliuoli e figliuole.

<span id="an_11:26">11:26</span> Terah visse settant’anni e generò
Abramo, Nahor e Haran.

<span id="an_11:27">11:27</span> E questa è la posterità di Terah. Terah
generò Abramo, Nahor e Haran; e Haran generò Lot.

<span id="an_11:28">11:28</span> Haran morì in presenza di Terah suo
padre, nel suo paese nativo, in Ur de’ Caldei.

<span id="an_11:29">11:29</span> E Abramo e Nahor si presero delle
mogli; il nome della moglie d’Abramo era Sarai; e il nome della moglie
di Nahor, Milca, ch’era figliuola di Haran, padre di Milca e padre di
Isca.

<span id="an_11:30">11:30</span> E Sarai era sterile; non aveva
figliuoli.

<span id="an_11:31">11:31</span> E Terah prese Abramo, suo figliuolo, e
Lot, figliuolo di Haran, cioè figliuolo del suo figliuolo, e Sarai sua
nuora, moglie d’Abramo suo figliuolo, e uscirono insieme da Ur de’
Caldei per andare nel paese di Canaan; e, giunti a Charan, dimorarono
quivi.

<span id="an_11:32">11:32</span> E il tempo che Terah visse fu
duecentocinque anni; poi Terah morì in Charan.

<span id="an_12:1">12:1</span> Or l’Eterno disse ad Abramo: "Vattene dal
tuo paese e dal tuo parentado e dalla casa di tuo padre, nel paese che
io ti mostrerò;

<span id="an_12:2">12:2</span> e io farò di te una grande nazione e ti
benedirò e renderò grande il tuo nome e tu sarai fonte di benedizione;

<span id="an_12:3">12:3</span> e benedirò quelli che ti benediranno e
maledirò chi ti maledirà e in te saranno benedette tutte le famiglie
della terra".

<span id="an_12:4">12:4</span> E Abramo se ne andò, come l’Eterno gli
avea detto, e Lot andò con lui. Abramo aveva settantacinque anni quando
partì da Charan.

<span id="an_12:5">12:5</span> E Abramo prese Sarai sua moglie e Lot,
figliuolo del suo fratello, e tutti i beni che possedevano e le persone
che aveano acquistate in Charan, e partirono per andarsene nel paese di
Canaan; e giunsero nel paese di Canaan.

<span id="an_12:6">12:6</span> E Abramo traversò il paese fino al luogo
di Sichem, fino alla quercia di Moreh. Or in quel tempo i Cananei erano
nel paese.

<span id="an_12:7">12:7</span> E l’Eterno apparve ad Abramo e disse: "Io
darò questo paese alla tua progenie". Ed egli edificò quivi un altare
all’Eterno che gli era apparso.

<span id="an_12:8">12:8</span> E di là si trasportò verso la montagna a
oriente di Bethel, e piantò le sue tende, avendo Bethel a occidente e Ai
ad oriente; e quivi edificò un altare all’Eterno e invocò il nome
dell’Eterno.

<span id="an_12:9">12:9</span> Poi Abramo si partì, proseguendo da un
accampamento all’altro, verso mezzogiorno.

<span id="an_12:10">12:10</span> Or venne nel paese una carestia; e
Abramo scese in Egitto per soggiornarvi, perché la fame era grave nel
paese.

<span id="an_12:11">12:11</span> E come stava per entrare in Egitto,
disse a Sarai sua moglie: "Ecco, io so che tu sei una donna di
bell’aspetto;

<span id="an_12:12">12:12</span> e avverrà che quando gli Egiziani
t’avranno veduta, diranno: Ella è sua moglie; e uccideranno me, ma a te
lasceranno la vita.

<span id="an_12:13">12:13</span> Deh, di’ che sei mia sorella, perché io
sia trattato bene a motivo di te, e la vita mi sia conservata per amor
tuo".

<span id="an_12:14">12:14</span> E avvenne che quando Abramo fu giunto
in Egitto, gli Egiziani osservarono che la donna era molto bella.

<span id="an_12:15">12:15</span> E i principi di Faraone la videro e la
lodarono dinanzi a Faraone; e la donna fu menata in casa di Faraone.

<span id="an_12:16">12:16</span> Ed egli fece del bene ad Abramo per
amor di lei; ed Abramo ebbe pecore e buoi e asini e servi e serve e
asine e cammelli.

<span id="an_12:17">12:17</span> Ma l’Eterno colpì Faraone e la sua casa
con grandi piaghe, a motivo di Sarai, moglie d’Abramo.

<span id="an_12:18">12:18</span> Allora Faraone chiamò Abramo e disse:
"Che m’hai tu fatto? perché non m’hai detto ch’era tua moglie? perché
hai detto:

<span id="an_12:19">12:19</span> E’ mia sorella? ond’io me la son presa
per moglie. Or dunque eccoti la tua moglie; prenditela e vattene!"

<span id="an_12:20">12:20</span> E Faraone diede alla sua gente ordini
relativi ad Abramo, ed essi fecero partire lui, sua moglie, e tutto
quello ch’ei possedeva.

<span id="an_13:1">13:1</span> Abramo dunque risalì dall’Egitto con sua
moglie, con tutto quel che possedeva e con Lot, andando verso il
mezzogiorno di Canaan.

<span id="an_13:2">13:2</span> Abramo era molto ricco di bestiame,
d’argento e d’oro.

<span id="an_13:3">13:3</span> E continuò il suo viaggio dal mezzogiorno
fino a Bethel, al luogo ove da principio era stata la sua tenda, fra
Bethel ed Ai,

<span id="an_13:4">13:4</span> al luogo dov’era l’altare ch’egli avea
fatto da prima; e quivi Abramo invocò il nome dell’Eterno.

<span id="an_13:5">13:5</span> Or Lot, che viaggiava con Abramo, aveva
anch’egli pecore, buoi e tende.

<span id="an_13:6">13:6</span> E il paese non era sufficiente perch’essi
potessero abitarvi assieme; poiché le loro facoltà erano grandi ed essi
non potevano stare assieme.

<span id="an_13:7">13:7</span> E nacque una contesa fra i pastori del
bestiame d’Abramo e i pastori del bestiame di Lot. I Cananei e i Ferezei
abitavano a quel tempo nel paese.

<span id="an_13:8">13:8</span> E Abramo disse a Lot: "Deh, non ci sia
contesa fra me e te, né fra i miei pastori e i tuoi pastori, poiché siam
fratelli!

<span id="an_13:9">13:9</span> Tutto il paese non sta esso davanti a te?
Deh, separati da me! Se tu vai a sinistra, io andrò a destra; e se tu
vai a destra, io andrò a sinistra".

<span id="an_13:10">13:10</span> E Lot alzò gli occhi e vide l’intera
pianura del Giordano. Prima che l’Eterno avesse distrutto Sodoma e
Gomorra, essa era tutta quanta irrigata fino a Tsoar, come il giardino
dell’Eterno, come il paese d’Egitto.

<span id="an_13:11">13:11</span> E Lot si scelse tutta la pianura del
Giordano, e partì andando verso oriente. Così si separarono l’uno
dall’altro.

<span id="an_13:12">13:12</span> Abramo dimorò nel paese di Canaan, e
Lot abitò nelle città della pianura e andò piantando le sue tende fino a
Sodoma.

<span id="an_13:13">13:13</span> Ora la gente di Sodoma era scellerata e
oltremodo peccatrice contro l’Eterno.

<span id="an_13:14">13:14</span> E l’Eterno disse ad Abramo, dopo che
Lot si fu separato da lui: "Alza ora gli occhi tuoi e mira, dal luogo
dove sei, a settentrione, a mezzogiorno, a oriente, a occidente.

<span id="an_13:15">13:15</span> Tutto il paese che vedi, lo darò a te e
alla tua progenie, in perpetuo.

<span id="an_13:16">13:16</span> E farò si che la tua progenie sarà come
la polvere della terra; in guisa che, se alcuno può contare la polvere
della terra, anche la tua progenie si potrà contare.

<span id="an_13:17">13:17</span> Lèvati, percorri il paese quant’è lungo
e quant’è largo, poiché io te lo darò".

<span id="an_13:18">13:18</span> Allora Abramo levò le sue tende, e
venne ad abitare alle querce di Mamre, che sono a Hebron; e quivi
edificò un altare all’Eterno.

<span id="an_14:1">14:1</span> Or avvenne, al tempo di Amrafel re di
Scinear, d’Arioc re di Ellasar, di Kedorlaomer re di Elam, e di Tideal
re dei Goim,

<span id="an_14:2">14:2</span> ch’essi mossero guerra a Bera re di
Sodoma, a Birsha re di Gomorra, a Scinear re di Adma, a Scemeber re di
Tseboim e al re di Bela, che è Tsoar.

<span id="an_14:3">14:3</span> Tutti questi ultimi si radunarono nella
valle di Siddim, ch’è il Mar salato.

<span id="an_14:4">14:4</span> Per dodici anni erano stati soggetti a
Kedorlaomer, e al tredicesimo anno si erano ribellati.

<span id="an_14:5">14:5</span> E nell’anno quattordicesimo, Kedorlaomer
e i re ch’erano con lui vennero e sbaragliarono i Refei ad
Ashteroth-Karnaim, gli Zuzei a Ham, gli Emei nella pianura di Kiriathaim

<span id="an_14:6">14:6</span> e gli Horei nella loro montagna di Seir
fino a El-Paran, che è presso al deserto.

<span id="an_14:7">14:7</span> Poi tornarono indietro e vennero a
En-Mishpat, che è Kades, e sbaragliarono gli Amalekiti su tutto il loro
territorio, e così pure gli Amorei che abitavano ad Hatsatson-Tamar.

<span id="an_14:8">14:8</span> Allora il re di Sodoma, il re di Gomorra,
il re di Adma, il re di Tseboim e il re di Bela, che è Tsoar, uscirono e
si schierarono in battaglia contro quelli, nella valle di Siddim:

<span id="an_14:9">14:9</span> contro Kedorlaomer re di Elam, Tideal re
dei Goim, Amrafel re di Scinear e Arioc re di Ellasar: quattro re contro
cinque.

<span id="an_14:10">14:10</span> Or la valle di Siddim era piena di
pozzi di bitume; e i re di Sodoma e di Gomorra si dettero alla fuga e vi
caddero dentro; quelli che scamparono fuggirono al monte.

<span id="an_14:11">14:11</span> E i vincitori presero tutte le
ricchezze di Sodoma e di Gomorra, e tutti i loro viveri, e se ne
andarono.

<span id="an_14:12">14:12</span> Presero anche Lot, figliuolo del
fratello di Abramo, con la sua roba; e se ne andarono. Lot abitava in
Sodoma.

<span id="an_14:13">14:13</span> E uno degli scampati venne a dirlo ad
Abramo, l’Ebreo, che abitava alle querce di Mamre l’Amoreo, fratello di
Eshcol e fratello di Aner, i quali aveano fatto alleanza con Abramo.

<span id="an_14:14">14:14</span> E Abramo, com’ebbe udito che il suo
fratello era stato fatto prigioniero, armò trecentodiciotto de’ suoi più
fidati servitori, nati in casa sua, ed inseguì i re fino a Dan.

<span id="an_14:15">14:15</span> E, divisa la sua schiera per assalirli
di notte, egli coi suoi servi li sconfisse e l’inseguì fino a Hobah, che
è a sinistra di Damasco.

<span id="an_14:16">14:16</span> E ricuperò tutta la roba, e rimenò pure
Lot suo fratello, la sua roba, e anche le donne e il popolo.

<span id="an_14:17">14:17</span> E com’egli se ne tornava dalla
sconfitta di Kedorlaomer e dei re ch’eran con lui, il re di Sodoma gli
andò incontro nella valle di Shaveh, che è la Valle del re.

<span id="an_14:18">14:18</span> E Melchisedec, re di Salem, fece portar
del pane e del vino. Egli era sacerdote dell’Iddio altissimo.

<span id="an_14:19">14:19</span> Ed egli benedisse Abramo, dicendo:
"Benedetto sia Abramo dall’Iddio altissimo, padrone de’ cieli e della
terra!

<span id="an_14:20">14:20</span> E benedetto sia l’Iddio altissimo, che
t’ha dato in mano i tuoi nemici!" E Abramo gli diede la decima d’ogni
cosa.

<span id="an_14:21">14:21</span> E il re di Sodoma disse ad Abramo:
"Dammi le persone, e prendi per te la roba".

<span id="an_14:22">14:22</span> Ma Abramo rispose al re di Sodoma: "Ho
alzato la mia mano all’Eterno, l’Iddio altissimo, padrone dei cieli e
della terra,

<span id="an_14:23">14:23</span> giurando che non prenderei neppure un
filo, né un laccio di sandalo, di tutto ciò che t’appartiene; perché tu
non abbia a dire: Io ho arricchito Abramo.

<span id="an_14:24">14:24</span> Nulla per me! tranne quello che hanno
mangiato i giovani, e la parte che spetta agli uomini che son venuti
meco: Aner, Eshcol e Mamre; essi prendano la loro parte".

<span id="an_15:1">15:1</span> Dopo queste cose, la parola dell’Eterno
fu rivolta in visione ad Abramo, dicendo: "Non temere, o Abramo, io sono
il tuo scudo, e la tua ricompensa sarà grandissima".

<span id="an_15:2">15:2</span> E Abramo disse: "Signore, Eterno, che mi
darai tu? poiché io me ne vo senza figliuoli, e chi possederà la mia
casa è Eliezer di Damasco".

<span id="an_15:3">15:3</span> E Abramo soggiunse: "Tu non m’hai dato
progenie; ed ecco, uno schiavo nato in casa mia sarà mio erede".

<span id="an_15:4">15:4</span> Allora la parola dell’Eterno gli fu
rivolta, dicendo: "Questi non sarà tuo erede; ma colui che uscirà dalle
tue viscere sarà erede tuo".

<span id="an_15:5">15:5</span> E lo menò fuori, e gli disse: "Mira il
cielo, e conta le stelle, se le puoi contare". E gli disse: "Così sarà
la tua progenie".

<span id="an_15:6">15:6</span> Ed egli credette all’Eterno, che gli
contò questo come giustizia.

<span id="an_15:7">15:7</span> E l’Eterno gli disse: "Io sono l’Eterno
che t’ho fatto uscire da Ur de’ Caldei per darti questo paese, perché tu
lo possegga".

<span id="an_15:8">15:8</span> E Abramo chiese: "Signore, Eterno, da che
posso io conoscere che lo possederò?"

<span id="an_15:9">15:9</span> E l’Eterno gli rispose: "Pigliami una
giovenca di tre anni, una capra di tre anni, un montone di tre anni, una
tortora e un piccione".

<span id="an_15:10">15:10</span> Ed egli prese tutti questi animali, li
divise per mezzo, e pose ciascuna metà dirimpetto all’altra; ma non
divise gli uccelli.

<span id="an_15:11">15:11</span> Or degli uccelli rapaci calarono sulle
bestie morte, ma Abramo li scacciò.

<span id="an_15:12">15:12</span> E, sul tramontare del sole, un profondo
sonno cadde sopra Abramo; ed ecco, uno spavento, una oscurità profonda,
cadde su lui.

<span id="an_15:13">15:13</span> E l’Eterno disse ad Abramo: "Sappi per
certo che i tuoi discendenti dimoreranno come stranieri in un paese che
non sarà loro, e vi saranno schiavi, e saranno oppressi per quattrocento
anni;

<span id="an_15:14">15:14</span> ma io giudicherò la gente di cui
saranno stati servi; e, dopo questo, se ne partiranno con grandi
ricchezze.

<span id="an_15:15">15:15</span> E tu te n’andrai in pace ai tuoi padri,
e sarai sepolto dopo una prospera vecchiezza.

<span id="an_15:16">15:16</span> E alla quarta generazione essi
torneranno qua; perché l’iniquità degli Amorei non e giunta finora al
colmo".

<span id="an_15:17">15:17</span> Or come il sole si fu coricato e venne
la notte scura, ecco una fornace fumante ed una fiamma di fuoco passare
in mezzo agli animali divisi.

<span id="an_15:18">15:18</span> In quel giorno l’Eterno fece patto con
Abramo, dicendo: "Io do alla tua progenie questo paese, dal fiume
d’Egitto al gran fiume, il fiume Eufrate;

<span id="an_15:19">15:19</span> i Kenei, i Kenizei, i Kadmonei,

<span id="an_15:20">15:20</span> gli Hittei, i Ferezei, i Refei,

<span id="an_15:21">15:21</span> gli Amorei, i Cananei, i Ghirgasei e i
Gebusei".

<span id="an_16:1">16:1</span> Or Sarai, moglie d’Abramo, non gli avea
dato figliuoli. Essa aveva una serva egiziana per nome Agar.

<span id="an_16:2">16:2</span> E Sarai disse ad Abramo: "Ecco, l’Eterno
m’ha fatta sterile; deh, va’ dalla mia serva; forse avrò progenie da
lei". E Abramo dette ascolto alla voce di Sarai.

<span id="an_16:3">16:3</span> Sarai dunque, moglie d’Abramo, dopo che
Abramo ebbe dimorato dieci anni nel paese di Canaan, prese la sua serva
Agar, l’Egiziana, e la diede per moglie ad Abramo suo marito.

<span id="an_16:4">16:4</span> Ed egli andò da Agar, che rimase incinta;
e quando s’accorse ch’era incinta, guardò la sua padrona con disprezzo.

<span id="an_16:5">16:5</span> E Sarai disse ad Abramo: "L’ingiuria
fatta a me, ricade su te. Io t’ho dato la mia serva in seno; e da che
ella s’è accorta ch’era incinta, mi guarda con disprezzo. L’Eterno sia
giudice fra me e te".

<span id="an_16:6">16:6</span> E Abramo rispose a Sarai: "Ecco, la tua
serva è in tuo potere; fa’ con lei come ti piacerà". Sarai la trattò
duramente, ed ella se ne fuggì da lei.

<span id="an_16:7">16:7</span> E l’angelo dell’Eterno la trovò presso
una sorgente d’acqua, nel deserto, presso la sorgente ch’è sulla via di
Shur,

<span id="an_16:8">16:8</span> e le disse: "Agar, serva di Sarai, donde
vieni? e dove vai?" Ed ella rispose: "Me ne fuggo dal cospetto di Sarai
mia padrona".

<span id="an_16:9">16:9</span> E l’angelo dell’Eterno le disse: "Torna
alla tua padrona, e umiliati sotto la sua mano".

<span id="an_16:10">16:10</span> L’angelo dell’Eterno soggiunse: "Io
moltiplicherò grandemente la tua progenie, e non la si potrà contare,
tanto sarà numerosa".

<span id="an_16:11">16:11</span> E l’angelo dell’Eterno le disse ancora:
"Ecco, tu sei incinta, e partorirai un figliuolo, al quale porrai nome
Ismaele, perché l’Eterno t’ha ascoltata nella tua afflizione;

<span id="an_16:12">16:12</span> esso sarà tra gli uomini come un asino
selvatico; la sua mano sarà contro tutti, e la mano di tutti contro di
lui; e abiterà in faccia a tutti i suoi fratelli".

<span id="an_16:13">16:13</span> Allora Agar chiamò il nome dell’Eterno
che le avea parlato, Atta-El-Roi, perché disse: "Ho io, proprio qui,
veduto andarsene colui che m’ha vista?"

<span id="an_16:14">16:14</span> Perciò quel pozzo fu chiamato "il pozzo
di Lachai-Roi". Ecco, esso è fra Kades e Bered.

<span id="an_16:15">16:15</span> E Agar partorì un figliuolo ad Abramo;
e Abramo, al figliuolo che Agar gli avea partorito, pose nome Ismaele.

<span id="an_16:16">16:16</span> Abramo aveva ottantasei anni quando
Agar gli partorì Ismaele.

<span id="an_17:1">17:1</span> Quando Abramo fu d’età di novantanove
anni, l’Eterno gli apparve e gli disse: "Io sono l’Iddio onnipotente;
cammina alla mia presenza, e sii integro;

<span id="an_17:2">17:2</span> e io fermerò il mio patto fra me e te, e
ti moltiplicherò grandissimamente".

<span id="an_17:3">17:3</span> Allora Abramo si prostrò con la faccia in
terra, e Dio gli parlò, dicendo:

<span id="an_17:4">17:4</span> "Quanto a me, ecco il patto che fo con
te; tu diverrai padre di una moltitudine di nazioni;

<span id="an_17:5">17:5</span> e non sarai più chiamato Abramo, ma il
tuo nome sarà Abrahamo, poiché io ti costituisco padre di una
moltitudine di nazioni.

<span id="an_17:6">17:6</span> E ti farò moltiplicare grandissimamente,
e ti farò divenir nazioni, e da te usciranno dei re.

<span id="an_17:7">17:7</span> E fermerò il mio patto fra me e te e i
tuoi discendenti dopo di te, di generazione in generazione; sarà un
patto perpetuo, per il quale io sarò l’Iddio tuo e della tua progenie
dopo di te.

<span id="an_17:8">17:8</span> E a te e alla tua progenie dopo di te
darò il paese dove abiti come straniero: tutto il paese di Canaan, in
possesso perpetuo; e sarò loro Dio".

<span id="an_17:9">17:9</span> Poi Dio disse ad Abrahamo: "Quanto a te,
tu osserverai il mio patto: tu e la tua progenie dopo di te, di
generazione in generazione.

<span id="an_17:10">17:10</span> Questo è il mio patto che voi
osserverete, patto fra me e voi e la tua progenie dopo di te: ogni
maschio fra voi sia circonciso.

<span id="an_17:11">17:11</span> E sarete circoncisi; e questo sarà un
segno del patto fra me e voi.

<span id="an_17:12">17:12</span> All’età d’otto giorni, ogni maschio
sarà circonciso fra voi, di generazione in generazione: tanto quello
nato in casa, quanto quello comprato con danaro da qualsivoglia
straniero e che non sia della tua progenie.

<span id="an_17:13">17:13</span> Quello nato in casa tua e quello
comprato con danaro dovrà esser circonciso; e il mio patto nella vostra
carne sarà un patto perpetuo.

<span id="an_17:14">17:14</span> E il maschio incirconciso, che non sarà
stato circonciso nella sua carne, sarà reciso di fra il su popolo: egli
avrà violato il mio patto".

<span id="an_17:15">17:15</span> E Dio disse ad Abrahamo: "Quanto a
Sarai tua moglie, non la chiamar più Sarai; il suo nome sarà, invece
Sara.

<span id="an_17:16">17:16</span> E io la benedirò, ed anche ti darò di
lei un figliuolo; io la benedirò, ed essa diverrà nazioni; re di popoli
usciranno da lei".

<span id="an_17:17">17:17</span> Allora Abrahamo si prostrò con la
faccia in terra e rise; e disse in cuor suo: "Nascerà egli un figliuolo
a un uomo di cent’anni? e Sara, che ha novant’anni, partorirà ella?"

<span id="an_17:18">17:18</span> E Abrahamo disse a Dio: "Di grazia,
viva Ismaele nel tuo cospetto!"

<span id="an_17:19">17:19</span> E Dio rispose: "No, ma Sara tua moglie
ti partorirà un figliuolo, e tu gli porrai nome Isacco; e io fermerò il
mio patto con lui, un patto perpetuo per la sua progenie dopo di lui.

<span id="an_17:20">17:20</span> Quanto a Ismaele, io t’ho esaudito.
Ecco, io l’ho benedetto, e farò che moltiplichi e s’accresca
grandissimamente. Egli genererà dodici principi, e io farò di lui una
grande nazione.

<span id="an_17:21">17:21</span> Ma fermerò il mio patto con Isacco che
Sara ti partorirà in questo tempo, l’anno venturo".

<span id="an_17:22">17:22</span> E quand’ebbe finito di parlare con lui,
Iddio lasciò Abrahamo, levandosi in alto.

<span id="an_17:23">17:23</span> E Abrahamo prese Ismaele suo figliuolo
e tutti quelli che gli erano nati in casa e tutti quelli che avea
comprato col suo danaro, tutti i maschi fra la gente della casa
d’Abrahamo, e li circoncise, in quello stesso giorno come Dio gli avea
detto di fare.

<span id="an_17:24">17:24</span> Or Abrahamo aveva novantanove anni
quando fu circonciso.

<span id="an_17:25">17:25</span> E Ismaele suo figliuolo aveva tredici
anni quando fu circonciso.

<span id="an_17:26">17:26</span> In quel medesimo giorno fu circonciso
Abrahamo, e Ismaele suo figliuolo.

<span id="an_17:27">17:27</span> E tutti gli uomini della sua casa,
tanto quelli nati in casa quanto quelli comprati con danaro dagli
stranieri, furono circoncisi con lui.

<span id="an_18:1">18:1</span> L’Eterno apparve ad Abrahamo alle querce
di Mamre, mentre questi sedeva all’ingresso della sua tenda durante il
caldo del giorno.

<span id="an_18:2">18:2</span> Abrahamo alzò gli occhi, ed ecco che
scòrse tre uomini, i quali stavano dinanzi a lui; e come li ebbe veduti,
corse loro incontro dall’ingresso della tenda, si prostrò fino a terra e
disse:

<span id="an_18:3">18:3</span> "Deh, Signor mio, se ho trovato grazia
davanti a te, non passare senza fermarti dal tuo servo!

<span id="an_18:4">18:4</span> Deh, lasciate che si porti un po’
d’acqua; e lavatevi i piedi; e riposatevi sotto quest’albero.

<span id="an_18:5">18:5</span> lo andrò a prendere un pezzo di pane, e
vi fortificherete il cuore; poi, continuerete il vostro cammino; poiché
per questo siete passati presso al vostro servo". E quelli dissero: "Fa’
come hai detto".

<span id="an_18:6">18:6</span> Allora Abrahamo andò in fretta nella
tenda da Sara, e le disse: "Prendi subito tre misure di fior di farina,
impastala, e fa’ delle schiacciate".

<span id="an_18:7">18:7</span> Poi Abrahamo corse all’armento, ne tolse
un vitello tenero e buono, e lo diede a un servo, il quale s’affrettò a
prepararlo.

<span id="an_18:8">18:8</span> E prese del burro, del latte e il vitello
ch’era stato preparato, e li pose davanti a loro; ed egli se ne stette
in piè presso di loro sotto l’albero. E quelli mangiarono.

<span id="an_18:9">18:9</span> Poi essi gli dissero: "Dov’è Sara tua
moglie?" Ed egli rispose: "E’ là nella tenda".

<span id="an_18:10">18:10</span> E l’altro: "Tornerò certamente da te
fra un anno; ed ecco, Sara tua moglie avrà un figliuolo". E Sara
ascoltava all’ingresso della tenda, ch’era dietro a lui.

<span id="an_18:11">18:11</span> Or Abrahamo e Sara eran vecchi, bene
avanti negli anni, e Sara non aveva più i corsi ordinari delle donne.

<span id="an_18:12">18:12</span> E Sara rise dentro di sé, dicendo:
"Vecchia come sono, avrei io tali piaceri? e anche il mio signore è
vecchio!"

<span id="an_18:13">18:13</span> E l’Eterno disse ad Abrahamo: "Perché
mai ha riso Sara, dicendo: Partorirei io per davvero, vecchia come sono?

<span id="an_18:14">18:14</span> V’ha egli cosa che sia troppo difficile
per l’Eterno? Al tempo fissato, fra un anno, tornerò, e Sara avrà un
figliuolo".

<span id="an_18:15">18:15</span> Allora Sara negò, dicendo: "Non ho
riso"; perch’ebbe paura. Ma egli disse: "Invece, hai riso!"

<span id="an_18:16">18:16</span> Poi quegli uomini s’alzarono e volsero
gli sguardi verso Sodoma; e Abrahamo andava con loro per accomiatarli.

<span id="an_18:17">18:17</span> E l’Eterno disse: "Celerò io ad
Abrahamo quello che sto per fare,

<span id="an_18:18">18:18</span> giacché Abrahamo deve diventare una
nazione grande e potente e in lui saran benedette tutte le nazioni della
terra?

<span id="an_18:19">18:19</span> Poiché io l’ho prescelto affinché
ordini ai suoi figliuoli, e dopo di sé alla sua casa, che s’attengano
alla via dell’Eterno per praticare la giustizia e l’equità, onde
l’Eterno ponga ad effetto a pro d’Abrahamo quello che gli ha promesso".

<span id="an_18:20">18:20</span> E l’Eterno disse: "Siccome il grido che
sale da Sodoma e Gomorra è grande e siccome il loro peccato è molto
grave,

<span id="an_18:21">18:21</span> io scenderò e vedrò se hanno
interamente agito secondo il grido che n’è pervenuto a me; e, se così
non è, lo saprò".

<span id="an_18:22">18:22</span> E quegli uomini, partitisi di là,
s’avviarono verso Sodoma; ma Abrahamo rimase ancora davanti all’Eterno.

<span id="an_18:23">18:23</span> E Abrahamo s’accostò e disse: "Farai tu
perire il giusto insieme con l’empio?

<span id="an_18:24">18:24</span> Forse ci son cinquanta giusti nella
città; farai tu perire anche quelli? o non perdonerai tu a quel luogo
per amore de’ cinquanta giusti che vi sono?

<span id="an_18:25">18:25</span> Lungi da te il fare tal cosa! il far
morire il giusto con l’empio, in guisa che il giusto sia trattato come
l’empio! lungi da te! Il giudice di tutta la terra non farà egli
giustizia?"

<span id="an_18:26">18:26</span> E l’Eterno disse: "Se trovo nella città
di Sodoma cinquanta giusti, perdonerò a tutto il luogo per amor d’essi".

<span id="an_18:27">18:27</span> E Abrahamo riprese e disse: "Ecco,
prendo l’ardire di parlare al Signore, benché io non sia che polvere e
cenere;

<span id="an_18:28">18:28</span> forse, a que’ cinquanta giusti ne
mancheranno cinque; distruggerai tu tutta la città per cinque di meno?"
E l’Eterno: "Se ve ne trovo quarantacinque, non la distruggerò".

<span id="an_18:29">18:29</span> Abrahamo continuò a parlargli e disse:
"Forse, vi se ne troveranno quaranta". E l’Eterno: "Non io farò, per
amor dei quaranta".

<span id="an_18:30">18:30</span> E Abrahamo disse: "Deh, non si adiri il
Signore, ed io parlerò. Forse, vi se ne troveranno trenta". E l’Eterno:
"Non lo farò, se ve ne trovo trenta".

<span id="an_18:31">18:31</span> E Abrahamo disse: "Ecco, prendo
l’ardire di parlare al Signore; forse, vi se ne troveranno venti". E
l’Eterno: "Non la distruggerò per amore dei venti".

<span id="an_18:32">18:32</span> E Abrahamo disse: "Deh, non si adiri il
Signore, e io parlerò ancora questa volta soltanto. Forse, vi se ne
troveranno dieci". E l’Eterno: "Non la distruggerò per amore de’ dieci".

<span id="an_18:33">18:33</span> E come l’Eterno ebbe finito di parlare
ad Abrahamo, se ne andò. E Abrahamo tornò alla sua dimora.

<span id="an_19:1">19:1</span> Or i due angeli giunsero a Sodoma verso
sera; e Lot stava sedendo alla porta di Sodoma; e, come li vide, s’alzò
per andar loro incontro e si prostrò con la faccia a terra, e disse:

<span id="an_19:2">19:2</span> "Signori miei, vi prego, venite in casa
del vostro servo, albergatevi questa notte, e lavatevi i piedi; poi
domattina vi leverete per tempo e continuerete il vostro cammino". Ed
essi risposero: "No; passeremo la notte sulla piazza".

<span id="an_19:3">19:3</span> Ma egli fe’ loro tanta premura, che
vennero da lui ed entrarono in casa sua. Ed egli fece loro un convito,
cosse dei pani senza lievito, ed essi mangiarono.

<span id="an_19:4">19:4</span> Ma prima che si fossero coricati, gli
uomini della città, i Sodomiti, circondarono la casa: giovani e vecchi,
la popolazione intera venuta da ogni lato; e chiamarono Lot, e gli
dissero:

<span id="an_19:5">19:5</span> "Dove sono quegli uomini che son venuti
da te stanotte? Menaceli fuori, affinché noi li conosciamo!"

<span id="an_19:6">19:6</span> Lot uscì verso di loro sull’ingresso di
casa, si chiuse dietro la porta, e disse:

<span id="an_19:7">19:7</span> "Deh, fratelli miei, non fate questo
male!

<span id="an_19:8">19:8</span> Ecco, ho due figliuole che non hanno
conosciuto uomo; deh, lasciate ch’io ve le meni fuori, e voi fate di
loro quel che vi piacerà; soltanto non fate nulla a questi uomini,
poiché son venuti all’ombra del mio tetto".

<span id="an_19:9">19:9</span> Ma essi gli dissero: "Fatti in là!" E
ancora: "Quest’individuo è venuto qua come straniero, e la vuol far da
giudice! Ora faremo a te peggio che a quelli!" E, premendo Lot con
violenza, s’avvicinarono per sfondare la porta.

<span id="an_19:10">19:10</span> Ma quegli uomini stesero la mano,
trassero Lot in casa con loro, e chiusero la porta.

<span id="an_19:11">19:11</span> E colpirono di cecità la gente ch’era
alla porta della casa, dal più piccolo al più grande, talché si
stancarono a cercar la porta.

<span id="an_19:12">19:12</span> E quegli uomini dissero a Lot: "Chi hai
tu ancora qui? fa’ uscire da questo luogo generi, figliuoli, figliuole e
chiunque de’ tuoi è in questa città;

<span id="an_19:13">19:13</span> poiché noi distruggeremo questo luogo,
perché il grido contro i suoi abitanti è grande nel cospetto
dell’Eterno, e l’Eterno ci ha mandati a distruggerlo".

<span id="an_19:14">19:14</span> Allora Lot usci, parlò ai suoi generi
che avevano preso le sue figliuole, e disse: "Levatevi, uscite da questo
luogo, perché l’Eterno sta per distruggere la città". Ma ai i generi
parve che volesse scherzare.

<span id="an_19:15">19:15</span> E come l’alba cominciò ad apparire, gli
angeli sollecitarono Lot, dicendo: "Lèvati, prendi tua moglie e le tue
due figliuole che si trovan qui, affinché tu non perisca nel castigo di
questa città".

<span id="an_19:16">19:16</span> Ma egli s’indugiava; e quegli uomini
presero per la mano lui, sua moglie e le sue due figliuole, perché
l’Eterno lo volea risparmiare; e lo menaron via, e lo misero fuori della
città.

<span id="an_19:17">19:17</span> E avvenne che quando li ebbero fatti
uscire, uno di quegli uomini disse: "Sàlvati la vita! non guardare
indietro, e non ti fermare in alcun luogo della pianura; sàlvati al
monte, che tu non abbia a perire!"

<span id="an_19:18">19:18</span> E Lot rispose loro: "No, mio signore!

<span id="an_19:19">19:19</span> ecco, il tuo servo ha trovato grazia
agli occhi tuoi, e tu hai mostrato la grandezza della tua bontà verso di
me conservandomi in vita; ma io non posso salvarmi al monte prima che il
disastro mi sopraggiunga, ed io perisca.

<span id="an_19:20">19:20</span> Ecco, questa città è vicina da
potermici rifugiare, ed è piccola. Deh, lascia ch’io scampi quivi non è
essa piccola? e vivrà l’anima mia!"

<span id="an_19:21">19:21</span> E quegli a lui: "Ecco, anche questa
grazia io ti concedo: di non distruggere la città, della quale hai
parlato.

<span id="an_19:22">19:22</span> Affrettati, scampa colà, poiché io non
posso far nulla finché tu vi sia giunto". Perciò quella città fu
chiamata Tsoar.

<span id="an_19:23">19:23</span> Il sole si levava sulla terra quando
Lot arrivò a Tsoar.

<span id="an_19:24">19:24</span> Allora l’Eterno fece piovere dai cieli
su Sodoma e Gomorra zolfo e fuoco, da parte dell’Eterno;

<span id="an_19:25">19:25</span> ed egli distrusse quelle città e tutta
la pianura e tutti gli abitanti delle città e quanto cresceva sul suolo.

<span id="an_19:26">19:26</span> Ma la moglie di Lot si volse a guardare
indietro, e diventò una statua di sale.

<span id="an_19:27">19:27</span> E Abrahamo si levò la mattina a
buon’ora, e andò al luogo dove s’era prima fermato davanti all’Eterno;

<span id="an_19:28">19:28</span> guardò verso Sodoma e Gomorra e verso
tutta la regione della pianura, ed ecco vide un fumo che si levava dalla
terra, come il fumo d’una fornace.

<span id="an_19:29">19:29</span> Così avvenne che, quando Iddio
distrusse le città della pianura, egli si ricordò d’Abrahamo, e fece
partir Lot di mezzo al disastro, allorché sovvertì le città dove Lot
avea dimorato.

<span id="an_19:30">19:30</span> Lot salì da Tsoar e dimorò sul monte
insieme con le sue due figliuole, perché temeva di stare in Tsoar; e
dimorò in una spelonca, egli con le sue due figliuole.

<span id="an_19:31">19:31</span> E la maggiore disse alla minore:
"Nostro padre è vecchio, e non c’è più nessuno sulla terra per venire da
noi, come si costuma in tutta la terra.

<span id="an_19:32">19:32</span> Vieni, diamo a bere del vino a nostro
padre, e giaciamoci con lui, affinché possiamo conservare la razza di
nostro padre".

<span id="an_19:33">19:33</span> E quella stessa notte dettero a bere
del vino al loro padre; e la maggiore entrò e si giacque con suo padre;
ed egli non s’accorse né quando essa si coricò né quando si levò.

<span id="an_19:34">19:34</span> E avvenne che il dì seguente, la
maggiore disse alla minore: "Ecco, la notte passata io mi giacqui con
mio padre; diamogli a bere del vino anche questa notte; e tu entra, e
giaciti con lui, affinché possiamo conservare la razza di nostro padre".

<span id="an_19:35">19:35</span> E anche quella notte dettero a bere del
vino al padre loro, e la minore andò a giacersi con lui; ed egli non
s’accorse né quando essa si coricò né quando si levò.

<span id="an_19:36">19:36</span> Così le due figliuole di Lot rimasero
incinte del loro padre.

<span id="an_19:37">19:37</span> E la maggiore partorì un figliuolo, al
quale pose nome Moab. Questi è il padre dei Moabiti, che sussistono fino
al di d’oggi.

<span id="an_19:38">19:38</span> E la minore partorì anch’essa un
figliuolo, al quale pose nome Ben-Ammi. Questi è il padre degli
Ammoniti, che sussistono fino al dì d’oggi.

<span id="an_20:1">20:1</span> Abrahamo si partì di là andando verso il
paese del mezzodì, dimorò fra Kades e Shur, e abitò come forestiero in
Gherar.

<span id="an_20:2">20:2</span> E Abrahamo diceva di Sara sua moglie:
"Ell’è mia sorella". E Abimelec, re di Gherar, mandò a pigliar Sara.

<span id="an_20:3">20:3</span> Ma Dio venne, di notte, in un sogno, ad
Abimelec, e gli disse: "Ecco, tu sei morto, a motivo della donna che ti
sei presa; perch’ella ha marito".

<span id="an_20:4">20:4</span> Or Abimelec non s’era accostato a lei; e
rispose: "Signore, faresti tu perire una nazione anche se giusta?

<span id="an_20:5">20:5</span> Non m’ha egli detto: E’ mia sorella? e
anche lei stessa ha detto: Egli è mio fratello. Io ho fatto questo nella
integrità del mio cuore e con mani innocenti".

<span id="an_20:6">20:6</span> E Dio gli disse nel sogno: "Anch’io so
che tu hai fatto questo nella integrità del tuo cuore; e t’ho quindi
preservato dal peccare contro di me; perciò non ti ho permesso di
toccarla.

<span id="an_20:7">20:7</span> Or dunque, restituisci la moglie a
quest’uomo, perché è profeta; ed egli pregherà per te, e tu vivrai. Ma,
se non la restituisci, sappi che, per certo, morrai: tu e tutti i tuoi".

<span id="an_20:8">20:8</span> E Abimelec si levò la mattina per tempo,
chiamò tutti i suoi servi, e raccontò in loro presenza tutte queste
cose. E quegli uomini furon presi da gran paura.

<span id="an_20:9">20:9</span> Poi Abimelec chiamò Abrahamo e gli disse:
"Che ci hai tu fatto? E in che t’ho io offeso, che tu abbia fatto venir
su me e sul mio regno un sì gran peccato? Tu m’hai fatto cose che non si
debbono fare".

<span id="an_20:10">20:10</span> E di nuovo Abimelec disse ad Abrahamo:
"A che miravi, facendo questo?"

<span id="an_20:11">20:11</span> E Abrahamo rispose: "L’ho fatto, perché
dicevo fra me: Certo, in questo luogo non c’è timor di Dio; e
m’uccideranno a causa di mia moglie.

<span id="an_20:12">20:12</span> Inoltre, ella è proprio mia sorella,
figliuola di mio padre, ma non figliuola di mia madre; ed è diventata
mia moglie.

<span id="an_20:13">20:13</span> Or quando Iddio mi fece errare lungi
dalla casa di mio padre, io le dissi: Questo è il favore che tu mi
farai; dovunque, giungeremo dirai di me: E’ mio fratello".

<span id="an_20:14">20:14</span> E Abimelec prese delle pecore, de’
buoi, de’ servi e delle serve, e li diede ad Abrahamo, e gli restituì
Sara sua moglie. E Abimelec disse:

<span id="an_20:15">20:15</span> "Ecco, il mio paese ti sta dinanzi;
dimora dovunque ti piacerà". E a Sara disse:

<span id="an_20:16">20:16</span> "Ecco, io ho dato tuo fratello mille
pezzi d’argento; questo ti sarà un velo sugli occhi di fronte a tutti
quelli che sono teco, e sarai giustificata dinanzi a tutti".

<span id="an_20:17">20:17</span> E Abrahamo pregò Dio, e Dio guarì
Abimelec, la moglie e le serve di lui, ed esse poteron partorire.

<span id="an_20:18">20:18</span> Poiché l’Eterno avea del tutto resa
sterile l’intera casa di Abimelec, a motivo di Sara moglie di Abrahamo.

<span id="an_21:1">21:1</span> L’Eterno visitò Sara come avea detto; e
l’Eterno fece a Sara come aveva annunziato.

<span id="an_21:2">21:2</span> E Sara concepì e partorì un figliuolo ad
Abrahamo, quand’egli era vecchio, al tempo che Dio gli avea fissato.

<span id="an_21:3">21:3</span> E Abrahamo pose nome Isacco al figliuolo
che gli era nato, che Sara gli avea partorito.

<span id="an_21:4">21:4</span> E Abrahamo circoncise il suo figliuolo
Isacco all’età di otto giorni, come Dio gli avea comandato.

<span id="an_21:5">21:5</span> Or Abrahamo aveva cento anni, quando gli
nacque il suo figliuolo Isacco.

<span id="an_21:6">21:6</span> E Sara disse: "Iddio m’ha dato di che
ridere; chiunque l’udrà riderà con me".

<span id="an_21:7">21:7</span> E aggiunse: "Chi avrebbe mai detto ad
Abrahamo che Sara allatterebbe figliuoli? poiché io gli ho partorito un
figliuolo nella sua vecchiaia".

<span id="an_21:8">21:8</span> Il bambino dunque crebbe e fu divezzato;
e nei giorno che Isacco fu divezzato, Abrahamo fece un gran convito.

<span id="an_21:9">21:9</span> E Sara vide che il figliuolo partorito ad
Abrahamo da Agar, l’egiziana, rideva;

<span id="an_21:10">21:10</span> allora ella disse ad Abrahamo: "Caccia
via questa serva e il suo figliuolo; perché il figliuolo di questa serva
non ha da essere erede col mio figliuolo, con Isacco".

<span id="an_21:11">21:11</span> E la cosa dispiacque fortemente ad
Abrahamo, a motivo del suo figliuolo.

<span id="an_21:12">21:12</span> Ma Dio disse ad Abrahamo: "Questo non
ti dispiaccia, a motivo del fanciullo della tua serva; acconsenti a
tutto quello che Sara ti dirà; poiché da Isacco uscirà la progenie che
porterà il tuo nome.

<span id="an_21:13">21:13</span> Ma anche del figliuolo di questa serva
io farò una nazione, perché e tua progenie".

<span id="an_21:14">21:14</span> Abrahamo dunque si levò la mattina di
buon’ora, prese del pane e un otre d’acqua, e lo diede ad Agar,
mettendoglielo sulle spalle; le diede anche il fanciullo, e la mandò
via. Ed essa partì e andò errando per il deserto di Beer-Sceba.

<span id="an_21:15">21:15</span> E quando l’acqua dell’otre venne meno,
essa lasciò cadere il fanciullo sotto un arboscello.

<span id="an_21:16">21:16</span> E se ne andò, e si pose a sedere
dirimpetto, a distanza d’un tiro d’arco; perché diceva: "Ch’io non vegga
morire il fanciullo!" E sedendo così dirimpetto, alzò la voce e pianse.

<span id="an_21:17">21:17</span> E Dio udì la voce del ragazzo; e
l’angelo dì Dio chiamò Agar dal cielo, e le disse: "Che hai, Agar? non
temere, poiché Iddio ha udito la voce del fanciullo là dov’è.

<span id="an_21:18">21:18</span> Lèvati, prendi il ragazzo e tienlo per
la mano; perché io farò di lui una grande nazione".

<span id="an_21:19">21:19</span> E Dio le aperse gli occhi, ed ella vide
un pozzo d’acqua: e andò, empì d’acqua l’otre, e diè da bere al ragazzo.

<span id="an_21:20">21:20</span> E Dio fu con lui; ed egli crebbe, abitò
nel deserto, e fu tirator d’arco;

<span id="an_21:21">21:21</span> dimorò nel deserto di Paran, e sua
madre gli prese per moglie una donna del paese d’Egitto.

<span id="an_21:22">21:22</span> Or avvenne in quel tempo che Abimelec,
accompagnato da Picol, capo del suo esercito, parlò ad Abrahamo,
dicendo: "Iddio è teco in tutto quello che fai;

<span id="an_21:23">21:23</span> or dunque giurami qui, nel nome di Dio,
che tu non ingannerai né me, né i miei figliuoli, né i miei nipoti; ma
che userai verso di me e verso il paese dove hai dimorato come
forestiero, la stessa benevolenza che io ho usata verso di te".

<span id="an_21:24">21:24</span> E Abrahamo rispose: "Lo giuro".

<span id="an_21:25">21:25</span> E Abrahamo fece delle rimostranze ad
Abimelec per cagione di un pozzo d’acqua, di cui i servi di Abimelec
s’erano impadroniti per forza.

<span id="an_21:26">21:26</span> E Abimelec disse: "Io non so chi abbia
fatto questo; tu stesso non me l’hai fatto sapere, e io non ne ho
sentito parlare che oggi".

<span id="an_21:27">21:27</span> E Abrahamo prese pecore e buoi e li
diede ad Abimelec; e i due fecero alleanza.

<span id="an_21:28">21:28</span> Poi Abrahamo mise da parte sette
agnelle del gregge.

<span id="an_21:29">21:29</span> E Abimelec disse ad Abrahamo: "Che
voglion dire queste sette agnelle che tu hai messe da parte?"

<span id="an_21:30">21:30</span> Abrahamo rispose: "Tu accetterai dalla
mia mano queste sette agnelle, affinché questo mi serva di testimonianza
che io ho scavato questo pozzo".

<span id="an_21:31">21:31</span> Perciò egli chiamò quel luogo
Beer-Sceba, perché ambedue vi avean fatto giuramento.

<span id="an_21:32">21:32</span> Così fecero alleanza a Beer-Sceba. Poi
Abimelec, con Picol, capo del suo esercito, si levò, e se ne tornarono
nel paese dei Filistei.

<span id="an_21:33">21:33</span> E Abrahamo piantò un tamarindo a
Beer-Sceba, e invocò quivi il nome dell’Eterno, l’Iddio della eternità.

<span id="an_21:34">21:34</span> E Abrahamo dimorò come forestiero molto
tempo nel paese de’ Filistei.

<span id="an_22:1">22:1</span> Dopo queste cose, avvenne che Iddio provò
Abrahamo, e gli disse: "Abrahamo!" Ed egli rispose: "Eccomi".

<span id="an_22:2">22:2</span> E Dio disse: "Prendi ora il tuo
figliuolo, il tuo unico, colui che ami, Isacco, e vattene nel paese di
Moriah, e offrilo quivi in olocausto sopra uno dei monti che ti dirò".

<span id="an_22:3">22:3</span> E Abrahamo levatosi la mattina di
buon’ora, mise il basto al suo asino, prese con sé due de’ suoi
servitori e Isacco suo figliuolo, spaccò delle legna per l’olocausto,
poi partì per andare al luogo che Dio gli avea detto.

<span id="an_22:4">22:4</span> Il terzo giorno, Abrahamo alzò gli occhi
e vide da lontano il luogo.

<span id="an_22:5">22:5</span> E Abrahamo disse ai suoi servitori:
"Rimanete qui con l’asino; io ed il ragazzo andremo fin colà e
adoreremo; poi torneremo a voi".

<span id="an_22:6">22:6</span> E Abrahamo prese le legna per l’olocausto
e le pose addosso a Isacco suo figliuolo; poi prese in mano sua il fuoco
e il coltello, e tutti e due s’incamminarono assieme.

<span id="an_22:7">22:7</span> E Isacco parlò ad Abrahamo suo padre e
disse: "Padre mio!" Abrahamo rispose: "Eccomi qui, figlio mio". E
Isacco: "Ecco il fuoco e le legna; ma dov’è l’agnello per l’olocausto?"

<span id="an_22:8">22:8</span> Abrahamo rispose: "Figliuol mio, Iddio se
lo provvederà l’agnello per l’olocausto". E camminarono ambedue assieme.

<span id="an_22:9">22:9</span> E giunsero al luogo che Dio gli avea
detto, e Abrahamo edificò quivi l’altare, e vi accomodò la legna; legò
Isacco suo figliuolo, e lo mise sull’altare, sopra la legna.

<span id="an_22:10">22:10</span> E Abrahamo stese la mano e prese il
coltello per scannare il suo figliuolo.

<span id="an_22:11">22:11</span> Ma l’angelo dell’Eterno gli gridò dal
cielo e disse: "Abrahamo, Abrahamo".

<span id="an_22:12">22:12</span> E quegli rispose: "Eccomi". E l’angelo:
"Non metter la mano addosso al ragazzo, e non gli fare alcun male;
poiché ora so che tu temi Iddio, giacché non m’hai rifiutato il tuo
figliuolo, l’unico tuo".

<span id="an_22:13">22:13</span> E Abrahamo alzò gli occhi, guardò, ed
ecco dietro a sé un montone, preso per le corna in un cespuglio. E
Abrahamo andò, prese il montone, e l’offerse in olocausto invece del suo
figliuolo.

<span id="an_22:14">22:14</span> E Abrahamo pose nome a quel luogo
Iehovah-jireh. Per questo si dice oggi: "Al monte dell’Eterno sarà
provveduto".

<span id="an_22:15">22:15</span> L’angelo dell’Eterno chiamò dal cielo
Abrahamo una seconda volta, e disse:

<span id="an_22:16">22:16</span> "Io giuro per me stesso, dice l’Eterno,
che, siccome tu hai fatto questo e non m’hai rifiutato il tuo figliuolo,
l’unico tuo,

<span id="an_22:17">22:17</span> io certo ti benedirò e moltiplicherò la
tua progenie come le stelle del cielo e come la rena ch’è sul lido del
mare; e la tua progenie possederà la porta de’ suoi nemici.

<span id="an_22:18">22:18</span> E tutte le nazioni della terra saranno
benedette nella tua progenie, perché tu hai ubbidito alla mia voce".

<span id="an_22:19">22:19</span> Poi Abrahamo se ne tornò ai suoi
servitori; e si levarono, e se n’andarono insieme a Beer-Sceba. E
Abrahamo dimorò a Beer-Sceba.

<span id="an_22:20">22:20</span> Dopo queste cose avvenne che fu
riferito ad Abrahamo questo: "Ecco Milca ha partorito anch’ella de’
figliuoli a Nahor, tuo fratello:

<span id="an_22:21">22:21</span> Uz, suo primogenito, Buz suo fratello,
Kemuel padre d’Aram,

<span id="an_22:22">22:22</span> Kesed, Hazo, Pildash, Jidlaf e
Bethuel".

<span id="an_22:23">22:23</span> E Bethuel generò Rebecca. Questi otto
Milca partorì a Nahor, fratello d’Abrahamo.

<span id="an_22:24">22:24</span> E la concubina di lui, che si chiamava
Reumah, partorì anch’essa Thebah, Gaam, Tahash e Maaca.

<span id="an_23:1">23:1</span> Or la vita di Sara fu di centoventisette
anni. Tanti furon gli anni della vita di Sara.

<span id="an_23:2">23:2</span> E Sara morì a Kiriat-Arba, che è Hebron,
nel paese di Canaan; e Abrahamo venne a far duolo di Sara e a piangerla.

<span id="an_23:3">23:3</span> Poi Abrahamo si levò di presso al suo
morto, e parlò ai figliuoli di Heth, dicendo:

<span id="an_23:4">23:4</span> "Io sono straniero e avventizio fra voi;
datemi la proprietà di un sepolcro fra voi, affinché io seppellisca il
mio morto e me lo tolga d’innanzi".

<span id="an_23:5">23:5</span> E i figliuoli di Heth risposero ad
Abrahamo dicendogli:

<span id="an_23:6">23:6</span> "Ascoltaci, signore; tu sei fra noi un
principe di Dio; seppellisci il tuo morto nel migliore dei nostri
sepolcri; nessun di noi ti rifiuterà il suo sepolcro perché tu vi
seppellisca il tuo morto".

<span id="an_23:7">23:7</span> E Abrahamo si levò, s’inchinò dinanzi al
popolo del paese, dinanzi ai figliuoli di Heth, e parlò loro dicendo:

<span id="an_23:8">23:8</span> "Se piace a voi ch’io tolga il mio morto
d’innanzi a me e lo seppellisca, ascoltatemi, e intercedete per me
presso Efron figliuolo di Zohar

<span id="an_23:9">23:9</span> perché mi ceda la sua spelonca di Macpela
che è all’estremità del suo campo, e me la dia per l’intero suo prezzo,
come sepolcro che m’appartenga fra voi".

<span id="an_23:10">23:10</span> Or Efron sedeva in mezzo ai figliuoli
di Heth; ed Efron, lo Hitteo, rispose ad Abrahamo in presenza dei
figliuoli di Heth, di tutti quelli che entravano per la porta della sua
città, dicendo:

<span id="an_23:11">23:11</span> "No, mio signore, ascoltami! Io ti dono
il campo, e ti dono la spelonca che v’è; te ne fo dono, in presenza de’
figliuoli del mio popolo; seppellisci il tuo morto".

<span id="an_23:12">23:12</span> E Abrahamo s’inchinò dinanzi al popolo
del paese,

<span id="an_23:13">23:13</span> e parlò ad Efron in presenza del popolo
del paese, dicendo: "Deh, ascoltami! Io ti darò il prezzo del campo;
accettalo da me, e io seppellirò quivi il mio morto".

<span id="an_23:14">23:14</span> Ed Efron rispose ad Abrahamo,
dicendogli:

<span id="an_23:15">23:15</span> "Signor mio, ascoltami! Un pezzo di
terreno di quattrocento sicli d’argento, che cos’è fra me e te?
Seppellisci dunque il tuo morto".

<span id="an_23:16">23:16</span> E Abrahamo fece a modo di Efron; e
Abrahamo pesò a Efron il prezzo ch’egli avea detto in presenza de’
figliuoli di Heth, quattrocento sicli d’argento, di buona moneta
mercantile.

<span id="an_23:17">23:17</span> Così il campo di Efron ch’era a Macpela
dirimpetto a Mamre, il campo con la caverna che v’era, e tutti gli
alberi ch’erano nel campo e in tutti i confini all’intorno,

<span id="an_23:18">23:18</span> furono assicurati come proprietà
d’Abrahamo, in presenza de’ figliuoli di Heth e di tutti quelli
ch’entravano per la porta della città di Efron.

<span id="an_23:19">23:19</span> Dopo questo, Abrahamo seppellì Sara sua
moglie nella spelonca del campo di Macpela dirimpetto a Mamre, che è
Hebron, nel paese di Canaan.

<span id="an_23:20">23:20</span> E il campo e la spelonca che v’è,
furono assicurati ad Abrahamo, dai figliuoli di Heth, come sepolcro di
sua proprietà.

<span id="an_24:1">24:1</span> Or Abrahamo era vecchio e d’età avanzata;
e l’Eterno avea benedetto Abrahamo in ogni cosa.

<span id="an_24:2">24:2</span> E Abrahamo disse al più antico servo di
casa sua, che aveva il governo di tutti i suoi beni: "Deh, metti la tua
mano sotto la mia coscia;

<span id="an_24:3">24:3</span> e io ti farò giurare per l’Eterno,
l’Iddio dei cieli e l’Iddio della terra, che tu non prenderai per moglie
al mio figliuolo alcuna delle figliuole de’ Cananei, fra i quali dimoro;

<span id="an_24:4">24:4</span> ma andrai al mio paese e al mio
parentado, e vi prenderai una moglie per il mio figliuolo, per Isacco".

<span id="an_24:5">24:5</span> Il servo gli rispose: "Forse quella donna
non vorrà seguirmi in questo paese; dovrò io allora ricondurre il tuo
figliuolo nei paese donde tu sei uscito?"

<span id="an_24:6">24:6</span> E Abrahamo gli disse: "Guardati dal
ricondurre colà il mio figliuolo!

<span id="an_24:7">24:7</span> L’Eterno, l’Iddio dei cieli, che mi
trasse dalla casa di mio padre e dal mio paese natale e mi parlò e mi
giurò dicendo: Io darò alla tua progenie questo paese, egli stesso
manderà il suo angelo davanti a te, e tu prenderai di là una moglie per
il mio figliuolo.

<span id="an_24:8">24:8</span> E se la donna non vorrà seguirti, allora
sarai sciolto da questo giuramento che ti faccio fare; soltanto, non
ricondurre colà il mio figliuolo".

<span id="an_24:9">24:9</span> E il servo pose la mano sotto la coscia
d’Abrahamo suo signore, e gli giurò di fare com’egli chiedeva.

<span id="an_24:10">24:10</span> Poi il servo prese dieci cammelli fra i
cammelli del suo signore, e si partì, avendo a sua disposizione tutti i
beni del suo signore; e, messosi in viaggio, andò in Mesopotamia, alla
città di Nahor.

<span id="an_24:11">24:11</span> E, fatti riposare sulle ginocchia i
cammelli fuori della città presso a un pozzo d’acqua, verso sera,
all’ora in cui le donne escono ad attinger acqua, disse:

<span id="an_24:12">24:12</span> "O Eterno, Dio del mio signore
Abrahamo, deh, fammi fare quest’oggi un felice incontro, e usa benignità
verso Abrahamo mio signore!

<span id="an_24:13">24:13</span> Ecco, io sto qui presso a questa
sorgente; e le figlie degli abitanti della città usciranno ad attinger
acqua.

<span id="an_24:14">24:14</span> Fa’ che la fanciulla alla quale dirò:
Deh, abbassa la tua brocca perch’io beva e che mi risponderà Bevi, e
darò da bere anche ai tuoi cammelli, sia quella che tu hai destinata al
tuo servo Isacco. E da questo comprenderò che tu hai usato benignità
verso il mio signore".

<span id="an_24:15">24:15</span> Non aveva ancora finito di parlare,
quand’ecco uscire con la sua brocca sulla spalla, Rebecca, figliuola di
Bethuel figlio di Milca, moglie di Nahor fratello d’Abrahamo.

<span id="an_24:16">24:16</span> La fanciulla era molto bella d’aspetto,
vergine, e uomo alcuno non l’avea conosciuta. Ella scese alla sorgente,
empì la brocca, e risalì.

<span id="an_24:17">24:17</span> E il servo le corse incontro, e le
disse: "Deh, dammi a bere un po’ d’acqua della tua brocca".

<span id="an_24:18">24:18</span> Ed ella rispose: "Bevi, signor mio"; e
s’affrettò a calarsi la brocca sulla mano, e gli diè da bere.

<span id="an_24:19">24:19</span> E quand’ebbe finito di dargli da bere,
disse: "Io ne attingerò anche per i tuoi cammelli finché abbian bevuto a
sufficienza".

<span id="an_24:20">24:20</span> E presto vuotò la sua brocca
nell’abbeveratoio, corse di nuovo al pozzo ad attingere acqua, e ne
attinse per tutti i cammelli di lui.

<span id="an_24:21">24:21</span> E quell’uomo la contemplava in
silenzio, per sapere se l’Eterno avesse o no fatto prosperare il suo
viaggio.

<span id="an_24:22">24:22</span> E quando i cammelli ebbero finito di
bere, l’uomo prese un anello d’oro del peso di mezzo siclo, e due
braccialetti del peso di dieci sicli d’oro, per i polsi di lei, e disse:

<span id="an_24:23">24:23</span> "Di chi sei figliuola? deh, dimmelo.
V’è posto in casa di tuo padre per albergarci?"

<span id="an_24:24">24:24</span> Ed ella rispose: "Son figliuola di
Bethuel figliuolo di Milca, ch’ella partorì a Nahor".

<span id="an_24:25">24:25</span> E aggiunse: "C’è da noi strame e
foraggio assai, e anche posto da albergare".

<span id="an_24:26">24:26</span> E l’uomo s’inchinò, adorò l’Eterno, e
disse:

<span id="an_24:27">24:27</span> "Benedetto l’Eterno, l’Iddio d’Abrahamo
mio signore, che non ha cessato d’esser benigno e fedele verso il mio
signore! Quanto a me, l’Eterno mi ha messo sulla via della casa dei
fratelli del mio signore".

<span id="an_24:28">24:28</span> E la fanciulla corse a raccontare
queste cose a casa di sua madre.

<span id="an_24:29">24:29</span> Or Rebecca aveva un fratello chiamato
Labano. E Labano corse fuori da quell’uomo alla sorgente.

<span id="an_24:30">24:30</span> Com’ebbe veduto l’anello e i
braccialetti ai polsi di sua sorella ed ebbe udite le parole di Rebecca
sua sorella che diceva: "Quell’uomo m’ha parlato così", venne a
quell’uomo, ed ecco ch’egli se ne stava presso ai cammelli, vicino alla
sorgente.

<span id="an_24:31">24:31</span> E disse: "Entra, benedetto dall’Eterno!
perché stai fuori? Io ho preparato la casa e un luogo per i cammelli".

<span id="an_24:32">24:32</span> L’uomo entrò in casa, e Labano scaricò
i cammelli, diede strame e foraggio ai cammelli, e portò acqua per
lavare i piedi a lui e a quelli ch’eran con lui.

<span id="an_24:33">24:33</span> Poi gli fu posto davanti da mangiare;
ma egli disse: "Non mangerò finché non abbia fatto la mia ambasciata". E
l’altro disse: "Parla".

<span id="an_24:34">24:34</span> E quegli: "Io sono servo d’Abrahamo.

<span id="an_24:35">24:35</span> L’Eterno ha benedetto abbondantemente
il mio signore, ch’è divenuto grande; gli ha dato pecore e buoi, argento
e oro, servi e serve, cammelli e asini.

<span id="an_24:36">24:36</span> Or Sara, moglie del mio signore, ha
partorito nella sua vecchiaia un figliuolo al mio padrone, che gli ha
dato tutto quel che possiede.

<span id="an_24:37">24:37</span> E il mio signore m’ha fatto giurare,
dicendo: Non prenderai come moglie per il mio figliuolo alcuna delle
figlie de’ Cananei, nel paese de’ quali dimoro;

<span id="an_24:38">24:38</span> ma andrai alla casa di mio padre e al
mio parentado e vi prenderai una moglie per il mio figliuolo.

<span id="an_24:39">24:39</span> E io dissi al mio padrone: Forse quella
donna non mi vorrà seguire.

<span id="an_24:40">24:40</span> Ed egli rispose: L’Eterno, nel cospetto
del quale ho camminato, manderà il suo angelo teco e farà prosperare il
tuo viaggio, e tu prenderai al mio figliuolo una moglie del mio
parentado e della casa di mio padre.

<span id="an_24:41">24:41</span> Sarai sciolto dal giuramento che ti fo
fare, quando sarai andato dal mio parentado; e, se non vorranno dartela,
allora sarai sciolto dal giuramento che mi fai.

<span id="an_24:42">24:42</span> Oggi sono arrivato alla sorgente, e ho
detto: O Eterno, Dio del mio signore Abrahamo, se pur ti piace far
prosperare il viaggio che ho intrapreso,

<span id="an_24:43">24:43</span> ecco, io mi fermo presso questa
sorgente; fa’ che la fanciulla che uscirà ad attinger acqua, alla quale
dirò: Deh, dammi da bere un po’ d’acqua della tua brocca,

<span id="an_24:44">24:44</span> e che mi dirà: Bevi pure e ne attingerò
anche per i tuoi cammelli, sia la moglie che l’Eterno ha destinata al
figliuolo del mio signore.

<span id="an_24:45">24:45</span> E avanti che avessi finito di parlare
in cuor mio, ecco uscir fuori Rebecca con la sua brocca sulla spalla,
scendere alla sorgente e attinger l’acqua. Allora io le ho detto:

<span id="an_24:46">24:46</span> Deh, dammi da bere! Ed ella s’è
affrettata a calare la brocca dalla spalla, e m’ha risposto: Bevi! e
darò da bere anche ai tuoi cammelli. Così ho bevuto io ed ella ha
abbeverato anche i cammelli.

<span id="an_24:47">24:47</span> Poi l’ho interrogata, e le ho detto: Di
chi sei figliuola? Ed ella ha risposto: Son figliuola di Bethuel figlio
di Nahor, che Milca gli partorì. Allora io le ho messo l’anello al naso
e i braccialetti ai polsi.

<span id="an_24:48">24:48</span> E mi sono inchinato, ho adorato
l’Eterno e ho benedetto l’Eterno, l’Iddio d’Abrahamo mio signore, che
m’ha condotto per la retta via a prendere per il figliuolo di lui la
figliuola del fratello del mio signore.

<span id="an_24:49">24:49</span> E ora, se volete usare benignità e
fedeltà verso il mio signore, ditemelo; e se no, ditemelo lo stesso, e
io mi volgerò a destra o a sinistra".

<span id="an_24:50">24:50</span> Allora Labano e Bethuel risposero e
dissero: "La cosa procede dall’Eterno; noi non possiam dirti né mal né
bene.

<span id="an_24:51">24:51</span> Ecco, Rebecca ti sta dinanzi, prendila,
va’, e sia ella moglie del figliuolo del tuo signore, come l’Eterno ha
detto".

<span id="an_24:52">24:52</span> E quando il servo d’Abrahamo ebbe udito
le loro parole si prostrò a terra dinanzi all’Eterno.

<span id="an_24:53">24:53</span> Il servo trasse poi fuori oggetti
d’argento e oggetti d’oro, e vesti, e li dette a Rebecca; e donò anche
delle cose preziose al fratello e alla madre di lei.

<span id="an_24:54">24:54</span> Poi mangiarono e bevvero, egli e gli
nomini ch’eran con lui, e passaron quivi la notte. La mattina, quando si
furono levati, il servo disse: "Lasciatemi tornare al mio signore".

<span id="an_24:55">24:55</span> E il fratello e la madre di Rebecca
dissero: "Rimanga la fanciulla ancora alcuni giorni con noi, almeno una
diecina; poi se ne andrà". Ma egli rispose loro:

<span id="an_24:56">24:56</span> "Non mi trattenete, giacché l’Eterno ha
fatto prosperare il mio viaggio; lasciatemi partire, affinché io me ne
torni al mio signore".

<span id="an_24:57">24:57</span> Allora dissero: "Chiamiamo la fanciulla
e sentiamo lei stessa".

<span id="an_24:58">24:58</span> Chiamarono Rebecca, e le dissero: "Vuoi
tu andare con quest’uomo?" Ed ella rispose:

<span id="an_24:59">24:59</span> "Sì, andrò". Così lasciarono andare
Rebecca loro sorella e la sua balia col servo d’Abrahamo e la sua gente.

<span id="an_24:60">24:60</span> E benedissero Rebecca e le dissero:
"Sorella nostra, possa tu esser madre di migliaia di miriadi, e possa la
tua progenie possedere la porta de’ suoi nemici!"

<span id="an_24:61">24:61</span> E Rebecca si levò con le sue serve e
montarono sui cammelli e seguirono quell’uomo. E il servo prese Rebecca
e se ne andò.

<span id="an_24:62">24:62</span> Or Isacco era tornato dal pozzo di
Lachai-Roi, ed abitava nel paese del mezzodì.

<span id="an_24:63">24:63</span> Isacco era uscito, sul far della sera,
per meditare nella campagna; e, alzati gli occhi, guardò, ed ecco venir
de’ cammelli.

<span id="an_24:64">24:64</span> E Rebecca, alzati anch’ella gli occhi,
vide Isacco, saltò giù dal cammello, e disse al servo:

<span id="an_24:65">24:65</span> "Chi è quell’uomo che viene pel campo
incontro a noi?" Il servo rispose: "E’ il mio signore". Ed ella, preso
il suo velo, se ne coprì.

<span id="an_24:66">24:66</span> E il servo raccontò a Isacco tutto
quello che avea fatto.

<span id="an_24:67">24:67</span> E Isacco menò Rebecca nella tenda di
Sara sua madre, se la prese, ed ella divenne sua moglie, ed egli l’amò.
Così Isacco fu consolato dopo la morte di sua madre.

<span id="an_25:1">25:1</span> Poi Abrahamo prese un’altra moglie, per
nome Ketura.

<span id="an_25:2">25:2</span> E questa gli partorì Zimran, Jokshan,
Medan, Madian, Jishbak e Shuach.

<span id="an_25:3">25:3</span> Jokshan generò Sceba e Dedan. I figliuoli
di Dedan furono gli Asshurim, Letushim ed i Leummim.

<span id="an_25:4">25:4</span> E i figliuoli di Madian furono Efa, Efer,
Hanoch, Abida ed Eldaa. Tutti questi furono i figliuoli di Ketura.

<span id="an_25:5">25:5</span> E Abrahamo dette tutto quello che
possedeva a Isacco;

<span id="an_25:6">25:6</span> ma ai figliuoli delle sue concubine fece
dei doni, e, mentre era ancora in vita, li mandò lungi dal suo figliuolo
Isacco, verso levante, nel paese d’oriente.

<span id="an_25:7">25:7</span> Or tutto il tempo della vita d’Abrahamo
fu di centosettanta cinque anni.

<span id="an_25:8">25:8</span> Poi Abrahamo spirò in prospera
vecchiezza, attempato e sazio di giorni, e fu riunito al suo popolo.

<span id="an_25:9">25:9</span> E Isacco e Ismaele, suoi figliuoli, io
seppellirono nella spelonca di Macpela nel campo di Efron figliuolo di
Tsoar lo Hitteo, ch’è dirimpetto a Mamre:

<span id="an_25:10">25:10</span> campo, che Abrahamo avea comprato dai
figliuoli di Heth. Quivi furon sepolti Abrahamo e Sara sua moglie.

<span id="an_25:11">25:11</span> E dopo la morte d’Abrahamo, Iddio
benedisse Isacco figliuolo di lui; e Isacco dimorò presso il pozzo di
Lachai-Roi.

<span id="an_25:12">25:12</span> Or questi sono i discendenti d’Ismaele,
figliuolo d’Abrahamo, che Agar, l’Egiziana, serva di Sara, avea
partorito ad Abrahamo.

<span id="an_25:13">25:13</span> Questi sono i nomi de’ figliuoli
d’Ismaele, secondo le loro generazioni: Nebaioth, il primogenito
d’Ismaele; poi Kedar, Adbeel, Mibsam,

<span id="an_25:14">25:14</span> Mishma, Duma, Massa, Hadar, Tema,
Jethur,

<span id="an_25:15">25:15</span> Nafish e Kedma.

<span id="an_25:16">25:16</span> Questi sono i figliuoli d’Ismaele, e
questi i loro nomi, secondo i loro villaggi e i loro accampamenti.
Furono i dodici capi dei loro popoli.

<span id="an_25:17">25:17</span> E gli anni della vita d’Ismaele furono
centotrenta sette; poi spirò, morì, e fu riunito al suo popolo.

<span id="an_25:18">25:18</span> E i suoi figliuoli abitarono da Havila
fino a Shur, ch’è dirimpetto all’Egitto, andando verso l’Assiria. Egli
si stabilì di faccia a tutti i suoi fratelli.

<span id="an_25:19">25:19</span> E questi sono i discendenti d’Isacco,
figliuolo d’Abrahamo.

<span id="an_25:20">25:20</span> Abrahamo generò Isacco; e Isacco era in
età di quarant’anni quando prese per moglie Rebecca, figliuola di
Bethuel, l’Arameo di Paddan-Aram, e sorella di Labano, l’Arameo.

<span id="an_25:21">25:21</span> Isacco pregò istantemente l’Eterno per
sua moglie, perch’ella era sterile. L’Eterno l’esaudì, e Rebecca, sua
moglie, concepì.

<span id="an_25:22">25:22</span> E i bambini si urtavano nel suo seno;
ed ella disse: "Se così è, perché vivo?" E andò a consultare l’Eterno.

<span id="an_25:23">25:23</span> E l’Eterno le disse: "Due nazioni sono
nel tuo seno, e due popoli separati usciranno dalle tue viscere. Uno dei
due popoli sarà più forte dell’altro, e il maggiore servirà il minore".

<span id="an_25:24">25:24</span> E quando venne per lei il tempo di
partorire, ecco ch’ella aveva due gemelli nel seno.

<span id="an_25:25">25:25</span> E il primo che uscì fuori era rosso, e
tutto quanto come un mantello di pelo; e gli fu posto nome Esaù.

<span id="an_25:26">25:26</span> Dopo uscì il suo fratello, che con la
mano teneva il calcagno di Esaù; e gli fu posto nome Giacobbe. Or Isacco
era in età di sessant’anni quando Rebecca li partorì.

<span id="an_25:27">25:27</span> I due fanciulli crebbero, ed Esaù
divenne un esperto cacciatore, un uomo di campagna, e Giacobbe un uomo
tranquillo, che se ne stava nelle tende.

<span id="an_25:28">25:28</span> Or Isacco amava Esaù, perché la
cacciagione era di suo gusto; e Rebecca amava Giacobbe.

<span id="an_25:29">25:29</span> Or come Giacobbe s’era fatto cuocere
una minestra, Esaù giunse dai campi, tutto stanco.

<span id="an_25:30">25:30</span> Ed Esaù disse a Giacobbe: "Deh, dammi
da mangiare un po’ di cotesta minestra rossa; perché sono stanco". Per
questo fu chiamato Edom.

<span id="an_25:31">25:31</span> E Giacobbe gli rispose: "Vendimi prima
di tutto la tua primogenitura".

<span id="an_25:32">25:32</span> Ed Esaù disse: "Ecco io sto per morire;
che mi giova la primogenitura?"

<span id="an_25:33">25:33</span> E Giacobbe disse: "Prima, giuramelo".
Ed Esaù glielo giurò, e vendé la sua primogenitura a Giacobbe.

<span id="an_25:34">25:34</span> E Giacobbe diede a Esaù del pane e
della minestra di lenticchie. Ed egli mangiò e bevve; poi si levò, e se
ne andò. Così Esaù sprezzò la primogenitura.

<span id="an_26:1">26:1</span> Or ci fu la carestia nel paese, oltre la
prima carestia che c’era stata al tempo d’Abrahamo. E Isacco andò da
Abimelec, re dei Filistei, a Gherar.

<span id="an_26:2">26:2</span> E l’Eterno gli apparve e gli disse: "Non
scendere in Egitto; dimora nel paese che io ti dirò.

<span id="an_26:3">26:3</span> Soggiorna in questo paese, e io sarò teco
e ti benedirò, poiché io darò a te e alla tua progenie tutti questi
paesi, e manterrò il giuramento che feci ad Abrahamo tuo padre,

<span id="an_26:4">26:4</span> e moltiplicherò la tua progenie come le
stelle del cielo, darò alla tua progenie tutti questi paesi, e tutte le
nazioni della terra saranno benedette nella tua progenie,

<span id="an_26:5">26:5</span> perché Abrahamo ubbidì alla mia voce e
osservò quello che gli avevo ordinato, i miei comandamenti, i miei
statuti e le mie leggi".

<span id="an_26:6">26:6</span> E Isacco dimorò in Gherar.

<span id="an_26:7">26:7</span> E quando la gente del luogo gli faceva
delle domande intorno alla sua moglie, egli rispondeva: "E’ mia
sorella"; perché avea paura di dire: "E’ mia moglie". "Non vorrei", egli
pensava, "che la gente del luogo avesse ad uccidermi, a motivo di
Rebecca". Poiché ella era di bell’aspetto.

<span id="an_26:8">26:8</span> Ora, prolungandosi quivi il suo
soggiorno, avvenne che Abimelec re de’ Filistei, mentre guardava dalla
finestra, vide Isacco che scherzava con Rebecca sua moglie.

<span id="an_26:9">26:9</span> E Abimelec chiamò Isacco, e gli disse:
"Certo, costei è tua moglie; come mai dunque, hai detto: E mia sorella?"
E Isacco rispose: "Perché dicevo: Non vorrei esser messo a morte a
motivo di lei".

<span id="an_26:10">26:10</span> E Abimelec: "Che cos’è questo che ci
hai fatto? Poco è mancato che qualcuno del popolo si giacesse con tua
moglie, e tu ci avresti tirato addosso una gran colpa".

<span id="an_26:11">26:11</span> E Abimelec diede quest’ordine a tutto
il popolo: "Chiunque toccherà quest’uomo o sua moglie sia messo a
morte".

<span id="an_26:12">26:12</span> Isacco seminò in quel paese, e in
quell’anno raccolse il centuplo; e l’Eterno lo benedisse.

<span id="an_26:13">26:13</span> Quest’uomo divenne grande, andò
crescendo sempre più, finché diventò grande oltremisura.

<span id="an_26:14">26:14</span> Fu padrone di greggi di pecore, di
mandre di buoi e di numerosa servitù. I Filistei lo invidiavano;

<span id="an_26:15">26:15</span> e perciò turarono ed empiron di terra
tutti i pozzi che i servi di suo padre aveano scavati al tempo
d’Abrahamo suo padre.

<span id="an_26:16">26:16</span> E Abimelec disse ad Isacco: "Vattene da
noi, poiché tu sei molto più potente di noi".

<span id="an_26:17">26:17</span> Isacco allora si partì di là, s’accampò
nella valle di Gherar, e quivi dimorò.

<span id="an_26:18">26:18</span> E Isacco scavò di nuovo i pozzi d’acqua
ch’erano stati scavati al tempo d’Abrahamo suo padre, e che i Filistei
avean turati dopo la morte d’Abrahamo; e pose loro gli stessi nomi che
avea loro posto suo padre.

<span id="an_26:19">26:19</span> E i servi d’Isacco scavarono nella
valle, e vi trovarono un pozzo d’acqua viva.

<span id="an_26:20">26:20</span> Ma i pastori di Gherar altercarono coi
pastori d’Isacco, dicendo: "L’acqua è nostra". Ed egli chiamò il pozzo
Esek, perché quelli aveano conteso con lui.

<span id="an_26:21">26:21</span> Poi i servi scavarono un altro pozzo, e
per questo ancora quelli altercarono. E Isacco lo chiamò Sitna.

<span id="an_26:22">26:22</span> Allora egli si partì di là, e scavò un
altro pozzo per il quale quelli non altercarono. Ed egli lo chiamò
Rehoboth "perché", disse, "ora l’Eterno ci ha messi al largo, e noi
prospereremo nel paese".

<span id="an_26:23">26:23</span> Poi di là Isacco salì a Beer-Sceba.

<span id="an_26:24">26:24</span> E l’Eterno gli apparve quella stessa
notte, e gli disse: "Io sono l’Iddio d’Abrahamo tuo padre; non temere,
poiché io sono teco e ti benedirò e moltiplicherò la tua progenie per
amor d’Abrahamo mio servo".

<span id="an_26:25">26:25</span> Ed egli edificò quivi un altare, invocò
il nome dell’Eterno, e vi piantò la sua tenda. E i servi d’Isacco
scavaron quivi un pozzo.

<span id="an_26:26">26:26</span> Abimelec andò a lui da Gherar con
Ahuzath, suo amico, e con Picol, capo del suo esercito.

<span id="an_26:27">26:27</span> E Isacco disse loro: "Perché venite da
me, giacché mi odiate e m’avete mandato via dal vostro paese?"

<span id="an_26:28">26:28</span> E quelli risposero: "Noi abbiam
chiaramente veduto che l’Eterno è teco; e abbiam detto: Si faccia ora un
giuramento fra noi, fra noi e te, e facciam lega teco.

<span id="an_26:29">26:29</span> Giura che non ci farai alcun male, così
come noi non t’abbiamo toccato, e non t’abbiamo fatto altro che del
bene, e t’abbiamo lasciato andare in pace. Tu sei ora benedetto
dall’Eterno".

<span id="an_26:30">26:30</span> E Isacco fece loro un convito, ed essi
mangiarono e bevvero.

<span id="an_26:31">26:31</span> La mattina dipoi si levarono di
buon’ora e si fecero scambievole giuramento. Poi Isacco li accomiatò, e
quelli si partirono da lui in pace.

<span id="an_26:32">26:32</span> Or avvenne che, in quello stesso
giorno, i servi d’Isacco gli vennero a dar notizia del pozzo che aveano
scavato, dicendogli: "Abbiam trovato dell’acqua".

<span id="an_26:33">26:33</span> Ed egli lo chiamò Sciba. Per questo la
città porta il nome di Beer-Sceba, fino al di d’oggi.

<span id="an_26:34">26:34</span> Or Esaù, in età di quarant’anni, prese
per moglie Judith, figliuola di Beeri, lo Hitteo, e Basmath, figliuola
di Elon, lo Hitteo.

<span id="an_26:35">26:35</span> (H26-34) Esse furon cagione d’amarezza
d’animo a Isacco ed a Rebecca.

<span id="an_27:1">27:1</span> Or avvenne, quando Isacco era divenuto
vecchio e i suoi occhi indeboliti non ci vedevano più, ch’egli chiamò
Esaù, suo figliuolo maggiore, e gli disse: "Figliuol mio!"

<span id="an_27:2">27:2</span> E quello rispose: "Eccomi!" E Isacco:
"Ecco, io sono vecchio, e non so il giorno della mia morte.

<span id="an_27:3">27:3</span> Deh, prendi ora le tue armi, il tuo
turcasso e il tuo arco, vattene fuori ai campi, prendimi un po’ di
caccia,

<span id="an_27:4">27:4</span> e preparami una pietanza saporita di
quelle che mi piacciono; portamela perch’io la mangi e l’anima mia ti
benedica prima ch’io muoia".

<span id="an_27:5">27:5</span> Ora Rebecca stava ad ascoltare, mentre
Isacco parlava ad Esaù suo figliuolo. Ed Esaù se n’andò ai campi per
fare qualche caccia e portarla a suo padre.

<span id="an_27:6">27:6</span> E Rebecca parlò a Giacobbe suo figliuolo,
e gli disse: "Ecco, io ho udito tuo padre che parlava ad Esaù tuo
fratello, e gli diceva:

<span id="an_27:7">27:7</span> Portami un po’ di caccia e fammi una
pietanza saporita perch’io la mangi e ti benedica nel cospetto
dell’Eterno, prima ch’io muoia.

<span id="an_27:8">27:8</span> Or dunque, figliuol mio, ubbidisci alla
mia voce e fa’ quello ch’io ti comando.

<span id="an_27:9">27:9</span> Va’ ora al gregge e prendimi due buoni
capretti; e io ne farò una pietanza saporita per tuo padre, di quelle
che gli piacciono.

<span id="an_27:10">27:10</span> E tu la porterai a tuo padre, perché la
mangi, e così ti benedica prima di morire".

<span id="an_27:11">27:11</span> E Giacobbe disse a Rebecca sua madre:
"Ecco, Esaù mio fratello è peloso, e io no.

<span id="an_27:12">27:12</span> Può darsi che mio padre mi tasti; sarò
allora da lui reputato un ingannatore, e mi trarrò addosso una
maledizione, invece di una benedizione".

<span id="an_27:13">27:13</span> E sua madre gli rispose: "Questa
maledizione ricada su me, figliuol mio! Ubbidisci pure alla mia voce, e
va’ a prendermi i capretti".

<span id="an_27:14">27:14</span> Egli dunque andò a prenderli, e li menò
a sua madre; e sua madre ne preparò una pietanza saporita, di quelle che
piacevano al padre di lui.

<span id="an_27:15">27:15</span> Poi Rebecca prese i più bei vestiti di
Esaù suo figliuolo maggiore, i quali aveva in casa presso di sé, e li
fece indossare a Giacobbe suo figliuolo minore;

<span id="an_27:16">27:16</span> e con le pelli de’ capretti gli coprì
le mani e il collo,

<span id="an_27:17">27:17</span> ch’era senza peli. Poi mise in mano a
Giacobbe suo figliuolo la pietanza saporita e il pane che avea
preparato.

<span id="an_27:18">27:18</span> Ed egli venne a suo padre e gli disse:
"Padre mio!" E Isacco rispose: "Eccomi; chi sei tu, figliuol mio?"

<span id="an_27:19">27:19</span> E Giacobbe disse a suo padre: "Sono
Esaù, il tuo primogenito. Ho fatto come tu m’hai detto. Deh, lèvati,
mettiti a sedere e mangia della mia caccia, affinché l’anima tua mi
benedica".

<span id="an_27:20">27:20</span> E Isacco disse ai suo figliuolo: "Come
hai fatto a trovarne così presto, figliuol mio?" E quello rispose:
"Perché l’Eterno, il tuo Dio, l’ha fatta venire sulla mia via".

<span id="an_27:21">27:21</span> E Isacco disse a Giacobbe: "Fatti
vicino, figliuol mio, ch’io ti tasti, per sapere se sei proprio il mio
figliuolo Esaù, o no".

<span id="an_27:22">27:22</span> Giacobbe dunque s’avvicinò a Isacco suo
padre e, come questi l’ebbe tastato, disse: "La voce è la voce di
Giacobbe; ma le mani son le mani d’Esaù".

<span id="an_27:23">27:23</span> E non lo riconobbe, perché le mani di
lui eran pelose come le mani di Esaù suo fratello: e lo benedisse. E
disse:

<span id="an_27:24">27:24</span> "Sei tu proprio il mio figliuolo Esaù?"
Egli rispose: "Sì".

<span id="an_27:25">27:25</span> E Isacco gli disse: "Servimi ch’io
mangi della caccia del mio figliuolo e l’anima mia ti benedica". E
Giacobbe lo servì, e Isacco mangiò. Giacobbe gli portò anche del vino,
ed egli bevve.

<span id="an_27:26">27:26</span> Poi Isacco suo padre gli disse: "Deh,
fatti vicino e baciami, figliuol mio".

<span id="an_27:27">27:27</span> Ed egli s’avvicinò e lo baciò. E Isacco
senti l’odore de’ vestiti di lui, e lo benedisse dicendo: "Ecco, l’odor
del mio figliuolo è come l’odor d’un campo, che l’Eterno ha benedetto.

<span id="an_27:28">27:28</span> Iddio ti dia della rugiada de’ cieli e
della grassezza della terra e abbondanza di frumento e di vino.

<span id="an_27:29">27:29</span> Ti servano i popoli e le nazioni
s’inchinino davanti a te. Sii padrone de’ tuoi fratelli e i figli di tua
madre s’inchinino davanti a te. Maledetto sia chiunque ti maledice,
benedetto sia chiunque ti benedice!"

<span id="an_27:30">27:30</span> E avvenne che, come Isacco ebbe finito
di benedire Giacobbe e Giacobbe se n’era appena andato dalla presenza
d’Isacco suo padre, Esaù suo fratello giunse dalla sua caccia.

<span id="an_27:31">27:31</span> Anch’egli preparò una pietanza saporita
la portò a suo padre, e gli disse: "Lèvisi mio padre, e mangi della
caccia del suo figliuolo, affinché l’anima tua mi benedica".

<span id="an_27:32">27:32</span> E Isacco suo padre gli disse: "Chi sei
tu?" Ed egli rispose: "Sono Esaù, il tuo figliuolo primogenito".

<span id="an_27:33">27:33</span> Isacco fu preso da un tremito
fortissimo, e disse: "E allora, chi è che ha preso della caccia e me
l’ha portata? Io ho mangiato di tutto prima che tu venissi, e l’ho
benedetto; e benedetto ei sarà".

<span id="an_27:34">27:34</span> Quando Esaù ebbe udite le parole di suo
padre, dette in un grido forte ed amarissimo. Poi disse a suo padre:
"Benedici anche me, padre mio!"

<span id="an_27:35">27:35</span> E Isacco rispose: "Il tuo fratello è
venuto con inganno e ha preso la tua benedizione".

<span id="an_27:36">27:36</span> Ed Esaù: "Non è forse a ragione ch’egli
è stato chiamato Giacobbe? M’ha già soppiantato due volte: mi tolse la
mia primogenitura, ed ecco che ora m’ha tolta la mia benedizione". Poi
aggiunse: "Non hai tu riserbato qualche benedizione per me?"

<span id="an_27:37">27:37</span> E Isacco rispose e disse a Esaù: "Ecco
io l’ho costituito tuo padrone, e gli ho dato tutti i suoi fratelli per
servi, e l’ho provvisto di frumento e di vino; che potrei dunque fare
per te, figliuol mio?"

<span id="an_27:38">27:38</span> Ed Esaù disse a suo padre: "Non hai tu
che questa benedizione, padre mio? Benedici anche me, o padre mio!" Ed
Esaù alzò la voce e pianse.

<span id="an_27:39">27:39</span> E Isacco suo padre rispose e gli disse:
"Ecco, la tua dimora sarà priva della grassezza della terra e della
rugiada che scende dai cieli.

<span id="an_27:40">27:40</span> Tu vivrai della tua spada, e sarai
servo del tuo fratello; ma avverrà che, menando una vita errante, tu
spezzerai il suo giogo di sul tuo collo".

<span id="an_27:41">27:41</span> Ed Esaù prese a odiare Giacobbe a
motivo della benedizione datagli da suo padre; e disse in cuor suo: "I
giorni del lutto di mio padre si avvicinano; allora ucciderò il mio
fratello Giacobbe".

<span id="an_27:42">27:42</span> Furon riferite a Rebecca le parole di
Esaù, suo figliuolo maggiore; ed ella mandò a chiamare Giacobbe, suo
figliuolo minore, e gli disse: "Ecco, Esaù, tuo fratello, si consola
riguardo a te, proponendosi d’ucciderti.

<span id="an_27:43">27:43</span> Or dunque, figliuol mio, ubbidisci alla
mia voce; lèvati, e fuggi a Charan da Labano mio fratello;

<span id="an_27:44">27:44</span> e trattienti quivi qualche tempo,
finché il furore del tuo fratello sia passato,

<span id="an_27:45">27:45</span> finché l’ira del tuo fratello si sia
stornata da te ed egli abbia dimenticato quello che tu gli hai fatto; e
allora io manderò a farti ricondurre di la. Perché sarei io privata di
voi due in uno stesso giorno?"

<span id="an_27:46">27:46</span> E Rebecca disse ad Isacco: "Io sono
disgustata della vita a motivo di queste figliuole di Heth. Se Giacobbe
prende in moglie, tra le figliuole di Heth, tra le figliuole del paese,
una donna come quelle, che mi giova la vita?"

<span id="an_28:1">28:1</span> Allora Isacco chiamò Giacobbe, lo
benedisse e gli diede quest’ordine: "Non prender moglie tra le figliuole
di Canaan.

<span id="an_28:2">28:2</span> Lèvati, vattene in Paddan-Aram, alla casa
di Bethuel, padre di tua madre, e prenditi moglie di là, tra le
figliuole di Labano, fratello di tua madre.

<span id="an_28:3">28:3</span> E l’Iddio onnipotente ti benedica, ti
renda fecondo e ti moltiplichi, in guisa che tu diventi un’assemblea di
popoli,

<span id="an_28:4">28:4</span> e ti dia la benedizione d’Abrahamo: a te,
e alla tua progenie con te; affinché tu possegga il paese dove sei
andato peregrinando, e che Dio donò ad Abrahamo".

<span id="an_28:5">28:5</span> E Isacco fece partire Giacobbe, il quale
se n’andò in Paddan-Aram da Labano, figliuolo di Bethuel, l’Arameo,
fratello di Rebecca, madre di Giacobbe e di Esaù.

<span id="an_28:6">28:6</span> Or Esaù vide che Isacco avea benedetto
Giacobbe e l’avea mandato in Paddan-Aram perché vi prendesse moglie; e
che, benedicendolo, gli avea dato quest’ordine: "Non prender moglie tra
le figliuole di Canaan",

<span id="an_28:7">28:7</span> e che Giacobbe aveva ubbidito a suo padre
e a sua madre, e se n’era andato in Paddan-Aram.

<span id="an_28:8">28:8</span> Ed Esaù s’accorse che le figliuole di
Canaan dispiacevano ad Isacco suo padre;

<span id="an_28:9">28:9</span> e andò da Ismaele, e prese per moglie,
oltre quelle che aveva già, Mahalath, figliuola d’Ismaele, figliuolo
d’Abrahamo, sorella di Nebaioth.

<span id="an_28:10">28:10</span> Or Giacobbe partì da Beer-Sceba e se
n’andò verso Charan.

<span id="an_28:11">28:11</span> Capitò in un certo luogo, e vi passò la
notte, perché il sole era già tramontato. Prese una delle pietre del
luogo, la pose come suo capezzale e si coricò quivi.

<span id="an_28:12">28:12</span> E sognò; ed ecco una scala appoggiata
sulla terra, la cui cima toccava il cielo; ed ecco gli angeli di Dio,
che salivano e scendevano per la scala.

<span id="an_28:13">28:13</span> E l’Eterno stava al disopra d’essa, e
gli disse: "Io sono l’Eterno, l’Iddio d’Abrahamo tuo padre e l’Iddio
d’Isacco; la terra sulla quale tu stai coricato, io la darò a te e alla
tua progenie;

<span id="an_28:14">28:14</span> e la tua progenie sarà come la polvere
della terra, e tu ti estenderai ad occidente e ad oriente, a
settentrione e a mezzodì; e tutte le famiglie della terra saranno
benedette in te e nella tua progenie.

<span id="an_28:15">28:15</span> Ed ecco, io son teco, e ti guarderò
dovunque tu andrai, e ti ricondurrò in questo paese; poiché io non ti
abbandonerò prima d’aver fatto quello che t’ho detto".

<span id="an_28:16">28:16</span> E come Giacobbe si fu svegliato dal suo
sonno, disse: "Certo, l’Eterno è in questo luogo ed io non lo sapevo!"

<span id="an_28:17">28:17</span> Ed ebbe paura, e disse: "Com’è tremendo
questo luogo! Questa non è altro che la casa di Dio, e questa è la porta
del cielo!"

<span id="an_28:18">28:18</span> E Giacobbe si levò la mattina di
buon’ora, prese la pietra che avea posta come suo capezzale, la eresse
in monumento, e versò dell’olio sulla sommità d’essa.

<span id="an_28:19">28:19</span> E pose nome a quel luogo Bethel; ma,
prima, il nome della città era Luz.

<span id="an_28:20">28:20</span> E Giacobbe fece un voto, dicendo: "Se
Dio è meco, se mi guarda durante questo viaggio che fo, se mi dà pane da
mangiare e vesti da coprirmi,

<span id="an_28:21">28:21</span> e se ritorno sano e salvo alla casa del
padre mio, l’Eterno sarà il mio Dio;

<span id="an_28:22">28:22</span> e questa pietra che ho eretta in
monumento, sarà la casa di Dio; e di tutto quello che tu darai a me, io,
certamente, darò a te la decima".

<span id="an_29:1">29:1</span> Poi Giacobbe si mise in cammino e andò
nel paese degli Orientali.

<span id="an_29:2">29:2</span> E guardò, e vide un pozzo in un campo; ed
ecco tre greggi di pecore, giacenti lì presso; poiché a quel pozzo si
abbeveravano i greggi; e la pietra sulla bocca del pozzo era grande.

<span id="an_29:3">29:3</span> Quivi s’adunavano tutti i greggi; i
pastori rotolavan la pietra di sulla bocca del pozzo, abbeveravano le
pecore, poi rimettevano al posto la pietra sulla bocca del pozzo.

<span id="an_29:4">29:4</span> E Giacobbe disse ai pastori: "Fratelli
miei, di dove siete?" E quelli risposero: "Siamo di Charan".

<span id="an_29:5">29:5</span> Ed egli disse loro: "Conoscete voi
Labano, figliuolo di Nahor?" Ed essi: "Lo conosciamo".

<span id="an_29:6">29:6</span> Ed egli disse loro: "Sta egli bene?" E
quelli: "Sta bene; ed ecco Rachele, sua figliuola, che viene con le
pecore".

<span id="an_29:7">29:7</span> Ed egli disse: "Ecco, è ancora pieno
giorno, e non è tempo di radunare il bestiame; abbeverate le pecore e
menatele al pascolo".

<span id="an_29:8">29:8</span> E quelli risposero: "Non possiamo, finché
tutti i greggi siano radunati; allora si rotola la pietra di sulla bocca
del pozzo, e abbeveriamo le pecore".

<span id="an_29:9">29:9</span> Mentr’egli parlava ancora con loro,
giunse Rachele con le pecore di suo padre; poich’ella era pastora.

<span id="an_29:10">29:10</span> E quando Giacobbe vide Rachele
figliuola di Labano, fratello di sua madre, e le pecore di Labano
fratello di sua madre, s’avvicinò, rotolò la pietra di sulla bocca del
pozzo, e abbeverò il gregge di Labano fratello di sua madre.

<span id="an_29:11">29:11</span> E Giacobbe baciò Rachele, alzò la voce,
e pianse.

<span id="an_29:12">29:12</span> E Giacobbe fe’ sapere a Rachele ch’egli
era parente del padre di lei, e ch’era figliuolo di Rebecca. Ed ella
corse a dirlo a suo padre.

<span id="an_29:13">29:13</span> E appena Labano ebbe udito le notizie
di Giacobbe figliuolo della sua sorella, gli corse incontro,
l’abbracciò, lo baciò, e lo menò a casa sua. Giacobbe raccontò a Labano
tutte queste cose;

<span id="an_29:14">29:14</span> e Labano gli disse: "Tu sei proprio mie
ossa e mia carne!" Ed egli dimorò con lui durante un mese.

<span id="an_29:15">29:15</span> Poi Labano disse a Giacobbe: "Perché
sei mio parente dovrai tu servirmi per nulla? Dimmi quale dev’essere il
tuo salario".

<span id="an_29:16">29:16</span> Or Labano aveva due figliuole: la
maggiore si chiamava Lea, e la minore Rachele.

<span id="an_29:17">29:17</span> Lea aveva gli occhi delicati, ma
Rachele era avvenente e di bell’aspetto.

<span id="an_29:18">29:18</span> E Giacobbe amava Rachele, e disse a
Labano: "Io ti servirò sette anni, per Rachele tua figliuola minore".

<span id="an_29:19">29:19</span> E Labano rispose: "E’ meglio ch’io la
dia a te che ad un altr’uomo; sta’ con me".

<span id="an_29:20">29:20</span> E Giacobbe servì sette anni per
Rachele; e gli parvero pochi giorni, per l’amore che le portava.

<span id="an_29:21">29:21</span> E Giacobbe disse a Labano: "Dammi la
mia moglie, poiché il mio tempo è compiuto, ed io andrò da lei".

<span id="an_29:22">29:22</span> Allora Labano radunò tutta la gente del
luogo, e fece un convito.

<span id="an_29:23">29:23</span> Ma, la sera, prese Lea, sua figliuola,
e la menò da Giacobbe, il quale entrò da lei.

<span id="an_29:24">29:24</span> E Labano dette la sua serva Zilpa per
serva a Lea, sua figliuola.

<span id="an_29:25">29:25</span> L’indomani mattina, ecco che era Lea. E
Giacobbe disse a Labano: "Che m’hai fatto? Non è egli per Rachele ch’io
t’ho servito? Perché dunque m’hai ingannato?"

<span id="an_29:26">29:26</span> E Labano rispose: "Non è usanza da noi
di dare la minore prima della maggiore. Finisci la settimana di questa;

<span id="an_29:27">29:27</span> e ti daremo anche l’altra, per il
servizio che presterai da me altri sette anni".

<span id="an_29:28">29:28</span> Giacobbe fece così, e finì la settimana
di quello sposalizio; poi Labano gli dette in moglie Rachele sua
figliuola.

<span id="an_29:29">29:29</span> E Labano dette la sua serva Bilha per
serva a Rachele, sua figliuola.

<span id="an_29:30">29:30</span> E Giacobbe entrò pure da Rachele, ed
anche amò Rachele più di Lea, e servì da Labano altri sette anni.

<span id="an_29:31">29:31</span> L’Eterno, vedendo che Lea era odiata,
la rese feconda; ma Rachele era sterile.

<span id="an_29:32">29:32</span> E Lea concepì e partorì un figliuolo,
al quale pose nome Ruben; perché disse: "L’Eterno ha veduto la mia
afflizione; e ora il mio marito mi amerà".

<span id="an_29:33">29:33</span> Poi concepì di nuovo e partorì un
figliuolo, e disse: "L’Eterno ha udito ch’io ero odiata, e però m’ha
dato anche questo figliuolo". E lo chiamò Simeone.

<span id="an_29:34">29:34</span> E concepì di nuovo e partorì un
figliuolo, e disse: "Questa volta, il mio marito sarà ben unito a me,
poiché gli ho partorito tre figliuoli". Per questo fu chiamato Levi.

<span id="an_29:35">29:35</span> E concepì di nuovo e partorì un
figliuolo, e disse: "Questa volta celebrerò l’Eterno". Perciò gli pose
nome Giuda. E cessò d’aver figliuoli.

<span id="an_30:1">30:1</span> Rachele, vedendo che non dava figliuoli a
Giacobbe, portò invidia alla sua sorella, e disse a Giacobbe: "Dammi de’
figliuoli; altrimenti, muoio".

<span id="an_30:2">30:2</span> E Giacobbe s’accese d’ira contro Rachele,
e disse: "Tengo io il luogo di Dio che t’ha negato d’esser feconda?"

<span id="an_30:3">30:3</span> Ed ella rispose: "Ecco la mia serva
Bilha; entra da lei; essa partorirà sulle mie ginocchia, e, per mezzo di
lei, avrò anch’io de’ figliuoli".

<span id="an_30:4">30:4</span> Ed ella gli diede la sua serva Bilha per
moglie, e Giacobbe entrò da lei.

<span id="an_30:5">30:5</span> E Bilha concepì e partorì un figliuolo a
Giacobbe.

<span id="an_30:6">30:6</span> E Rachele disse: "Iddio m’ha reso
giustizia, ha anche ascoltato la mia voce, e m’ha dato un figliuolo".
Perciò gli pose nome Dan.

<span id="an_30:7">30:7</span> E Bilha, serva di Rachele, concepì ancora
e partorì a Giacobbe un secondo figliuolo.

<span id="an_30:8">30:8</span> E Rachele disse: "Io ho sostenuto con mia
sorella lotte di Dio, e ho vinto". Perciò gli pose nome Neftali.

<span id="an_30:9">30:9</span> Lea, vedendo che avea cessato d’aver
figliuoli, prese la sua serva Zilpa e la diede a Giacobbe per moglie.

<span id="an_30:10">30:10</span> E Zilpa, serva di Lea, partorì un
figliuolo a Giacobbe.

<span id="an_30:11">30:11</span> E Lea disse: "Che fortuna!" E gli pose
nome Gad.

<span id="an_30:12">30:12</span> Poi Zilpa, serva di Lea, partorì a
Giacobbe un secondo figliuolo.

<span id="an_30:13">30:13</span> E Lea disse: "Me felice! ché le
fanciulle mi chiameranno beata. Perciò gli pose nome Ascer.

<span id="an_30:14">30:14</span> Or Ruben uscì, al tempo della mietitura
del grano, e trovò delle mandragole per i campi, e le portò a Lea sua
madre. Allora Rachele disse a Lea: "Deh, dammi delle mandragole del tuo
figliuolo!"

<span id="an_30:15">30:15</span> Ed ella le rispose: "Ti par egli poco
l’avermi tolto il marito, che mi vuoi togliere anche le mandragole del
mio figliuolo?" E Rachele disse: "Ebbene, si giaccia egli teco questa
notte, in compenso delle mandragole del tuo figliuolo".

<span id="an_30:16">30:16</span> E come Giacobbe, in sulla sera, se ne
tornava dai campi, Lea uscì a incontrarlo, e gli disse: "Devi entrare da
me; poiché io t’ho accaparrato con le mandragole del mio figliuolo". Ed
egli si giacque con lei quella notte.

<span id="an_30:17">30:17</span> E Dio esaudì Lea, la quale concepì e
partorì a Giacobbe un quinto figliuolo.

<span id="an_30:18">30:18</span> Ed ella disse: "Iddio m’ha dato la mia
mercede, perché diedi la mia serva a mio marito". E gli pose nome
Issacar.

<span id="an_30:19">30:19</span> E Lea concepì ancora, e partorì a
Giacobbe un sesto figliuolo.

<span id="an_30:20">30:20</span> E Lea disse: "Iddio m’ha dotata di
buona dote; questa volta il mio marito abiterò con me, poiché gli ho
partorito sei figliuoli". E gli pose nome Zabulon.

<span id="an_30:21">30:21</span> Poi partorì una figliuola, e le pose
nome Dina.

<span id="an_30:22">30:22</span> Iddio si ricordò anche di Rachele;
Iddio l’esaudì, e la rese feconda;

<span id="an_30:23">30:23</span> ed ella concepì e partorì un figliuolo,
e disse: "Iddio ha tolto il mio obbrobrio".

<span id="an_30:24">30:24</span> E gli pose nome Giuseppe, dicendo:
"L’Eterno m’aggiunga un altro figliuolo".

<span id="an_30:25">30:25</span> Or dopo che Rachele ebbe partorito
Giuseppe, Giacobbe disse a Labano: "Dammi licenza, ch’io me ne vada a
casa mia, nel mio paese.

<span id="an_30:26">30:26</span> Dammi le mie mogli, per le quali t’ho
servito, e i miei figliuoli; e lasciami andare; poiché tu ben conosci il
servizio che t’ho prestato".

<span id="an_30:27">30:27</span> E Labano gli disse: "Se ho trovato
grazia dinanzi a te, rimanti; giacché credo indovinare che l’Eterno mi
ha benedetto per amor tuo".

<span id="an_30:28">30:28</span> Poi disse: "Fissami il tuo salario, e
te lo darò".

<span id="an_30:29">30:29</span> Giacobbe gli rispose: "Tu sai in qual
modo io t’ho servito, e quel che sia diventato il tuo bestiame nelle mie
mani.

<span id="an_30:30">30:30</span> Poiché quel che avevi prima ch’io
venissi, era poco; ma ora s’è accresciuto oltremodo, e l’Eterno t’ha
benedetto dovunque io ho messo il piede. Ora, quando lavorerò io anche
per la casa mia?"

<span id="an_30:31">30:31</span> Labano gli disse: "Che ti darò io?" E
Giacobbe rispose: "Non mi dar nulla; se acconsenti a quel che sto per
dirti, io pascerò di nuovo i tuoi greggi e n’avrò cura.

<span id="an_30:32">30:32</span> Passerò quest’oggi fra mezzo a tutti i
tuoi greggi, mettendo da parte, di fra le pecore, ogni agnello macchiato
e vaiolato, e ogni agnello nero; e di fra le capre, le vaiolate e le
macchiate. E quello sarà il mio salario.

<span id="an_30:33">30:33</span> Così, da ora innanzi, il mio diritto
risponderà per me nel tuo cospetto, quando verrai ad accertare il mio
salario: tutto ciò che non sarà macchiato o vaiolato fra le capre, e
nero fra gli agnelli, sarà rubato, se si troverà presso di me".

<span id="an_30:34">30:34</span> E Labano disse: "Ebbene, sia come tu
dici!"

<span id="an_30:35">30:35</span> E quello stesso giorno mise da parte i
becchi striati e vaiolati e tutte le capre macchiate e vaiolate, tutto
quello che avea del bianco e tutto quel ch’era nero fra gli agnelli, e
li affidò ai suoi figliuoli.

<span id="an_30:36">30:36</span> E Labano frappose la distanza di tre
giornate di cammino fra se e Giacobbe; e Giacobbe pascolava il rimanente
de’ greggi di Labano.

<span id="an_30:37">30:37</span> E Giacobbe prese delle verghe verdi di
pioppo, di mandorlo e di platano; vi fece delle scortecciature bianche,
mettendo allo scoperto il bianco delle verghe.

<span id="an_30:38">30:38</span> Poi collocò le verghe che avea
scortecciate, in vista delle pecore, ne’ rigagnoli, negli abbeveratoi
dove le pecore venivano a bere; ed entravano in caldo quando venivano a
bere.

<span id="an_30:39">30:39</span> Le pecore dunque entravano in caldo
avendo davanti quelle verghe, e figliavano agnelli striati, macchiati e
vaiolati.

<span id="an_30:40">30:40</span> Poi Giacobbe metteva da parte questi
agnelli, e faceva volger gli occhi delle pecore verso tutto quello
ch’era striato e tutto quel ch’era nero nel gregge di Labano. Egli si
formò così dei greggi a parte, che non unì ai greggi di Labano.

<span id="an_30:41">30:41</span> Or avveniva che, tutte le volte che le
pecore vigorose del gregge entravano in caldo, Giacobbe metteva le
verghe ne’ rigagnoli, in vista delle pecore, perché le pecore entrassero
in caldo vicino alle verghe;

<span id="an_30:42">30:42</span> ma quando le pecore erano deboli, non
ve le metteva; così gli agnelli deboli erano di Labano, e i vigorosi di
Giacobbe.

<span id="an_30:43">30:43</span> E quest’uomo diventò ricco oltremodo,
ed ebbe greggi numerosi, serve, servi, cammelli e asini.

<span id="an_31:1">31:1</span> Or Giacobbe udì le parole de’ figliuoli
di Labano, che dicevano: "Giacobbe ha tolto tutto quello che era di
nostro padre; e con quello ch’era di nostro padre, s’è fatto tutta
questa ricchezza".

<span id="an_31:2">31:2</span> Giacobbe osservò pure il volto di Labano;
ed ecco, non era più, verso di lui, quello di prima.

<span id="an_31:3">31:3</span> E l’Eterno disse a Giacobbe: "Torna al
paese de’ tuoi padri e al tuo parentado; e io sarò teco".

<span id="an_31:4">31:4</span> E Giacobbe mandò a chiamare Rachele e Lea
perché venissero ai campi, presso il suo gregge, e disse loro:

<span id="an_31:5">31:5</span> "Io vedo che il volto di vostro padre non
è più, verso di me, quello di prima; ma l’Iddio di mio padre è stato
meco.

<span id="an_31:6">31:6</span> E voi sapete che io ho servito il padre
vostro con tutto il mio potere,

<span id="an_31:7">31:7</span> mentre vostro padre m’ha ingannato e ha
mutato il mio salario dieci volte; ma Dio non gli ha permesso di farmi
del male.

<span id="an_31:8">31:8</span> Quand’egli diceva: I macchiati saranno il
tuo salario, tutto il gregge i figliava agnelli macchiati; e quando
diceva: Gli striati saranno il tuo salario, tutto il gregge figliava
agnelli striati.

<span id="an_31:9">31:9</span> Così Iddio ha tolto il bestiame a vostro
padre, e me l’ha dato.

<span id="an_31:10">31:10</span> E una volta avvenne, al tempo che le
pecore entravano in caldo, ch’io alzai gli occhi, e vidi, in sogno, che
i maschi che montavano le femmine, erano striati macchiati o chiazzati.

<span id="an_31:11">31:11</span> E l’angelo di Dio mi disse nel sogno:
Giacobbe! E io risposi: Eccomi!

<span id="an_31:12">31:12</span> Ed egli: Alza ora gli occhi e guarda;
tutti i maschi che montano le femmine, sono striati, macchiati o
chiazzati; perché ho veduto tutto quel che Labano ti fa.

<span id="an_31:13">31:13</span> Io son l’Iddio di Bethel, dove tu
ungesti un monumento e mi facesti un voto, Ora lèvati, partiti da questo
paese, e torna al tuo paese natìo".

<span id="an_31:14">31:14</span> Rachele e Lea risposero e gli dissero:
"Abbiam noi forse ancora qualche parte o eredità in casa di nostro
padre?

<span id="an_31:15">31:15</span> Non ci ha egli trattate da straniere,
quando ci ha vendute e ha per di più mangiato il nostro danaro?

<span id="an_31:16">31:16</span> Tutte le ricchezze che Dio ha tolte a
nostro padre, sono nostre e dei nostri figliuoli; or dunque, fa’ tutto
quello che Dio t’ha detto".

<span id="an_31:17">31:17</span> Allora Giacobbe si levò, mise i suoi
figliuoli e le sue mogli sui cammelli,

<span id="an_31:18">31:18</span> e menò via tutto il suo bestiame, tutte
le sostanze che aveva acquistate, il bestiame che gli apparteneva e che
aveva acquistato in Paddan-Aram, per andarsene da Isacco suo padre, nel
paese di Canaan.

<span id="an_31:19">31:19</span> Or mentre Labano se n’era andato a
tosare le sue pecore, Rachele rubò gl’idoli di suo padre.

<span id="an_31:20">31:20</span> E Giacobbe si partì furtivamente da
Labano, l’Arameo, senza dirgli che voleva fuggire.

<span id="an_31:21">31:21</span> Così se ne fuggì, con tutto quello che
aveva; e si levò, passò il fiume, e si diresse verso il monte di Galaad.

<span id="an_31:22">31:22</span> Il terzo giorno, fu annunziato a Labano
che Giacobbe se n’era fuggito.

<span id="an_31:23">31:23</span> Allora egli prese seco i suoi fratelli,
lo inseguì per sette giornate di cammino, e lo raggiunse al monte di
Galaad.

<span id="an_31:24">31:24</span> Ma Dio venne a Labano l’Arameo, in un
sogno della notte, e gli disse: "Guardati dal parlare a Giacobbe, né in
bene né in male".

<span id="an_31:25">31:25</span> Labano dunque raggiunse Giacobbe. Or
Giacobbe avea piantato la sua tenda sul monte; e anche Labano e i suoi
fratelli avean piantato le loro, sul monte di Galaad.

<span id="an_31:26">31:26</span> Allora Labano disse a Giacobbe: "Che
hai fatto, partendoti da me furtivamente, e menando via le mie figliuole
come prigioniere di guerra?

<span id="an_31:27">31:27</span> Perché te ne sei fuggito di nascosto, e
sei partito da me furtivamente, e non m’hai avvertito? Io t’avrei
accomiatato con gioia e con canti, a suon di timpano di cetra.

<span id="an_31:28">31:28</span> E non m’hai neppur permesso di baciare
i miei figliuoli e le mie figliuole! Tu hai agito stoltamente.

<span id="an_31:29">31:29</span> Ora è in poter mio di farvi del male;
ma l’Iddio del padre vostro mi parlò la notte scorsa, dicendo: Guardati
dal parlare a Giacobbe, né in bene né in male.

<span id="an_31:30">31:30</span> Ora dunque te ne sei certo andato,
perché anelavi alla casa di tuo padre; ma perché hai rubato i miei dèi?"

<span id="an_31:31">31:31</span> E Giacobbe rispose a Labano: "Egli è
che avevo paura, perché dicevo fra me che tu m’avresti potuto togliere
per forza le tue figliuole.

<span id="an_31:32">31:32</span> Ma chiunque sia colui presso il quale
avrai trovato i tuoi dèi, egli deve morire! In presenza dei nostri
fratelli, riscontra ciò ch’è tuo fra le cose mie, e prenditelo!" Or
Giacobbe ignorava che Rachele avesse rubato gl’idoli.

<span id="an_31:33">31:33</span> Labano dunque entrò nella tenda di
Giacobbe, nella tenda di Lea e nella tenda delle due serve, ma non trovò
nulla. E uscito dalla tenda di Lea, entrò nella tenda di Rachele.

<span id="an_31:34">31:34</span> Or Rachele avea preso gl’idoli, li avea
messi nel basto del cammello, e vi s’era posta sopra a sedere. Labano
frugò tutta la tenda, e non trovò nulla.

<span id="an_31:35">31:35</span> Ed ella disse a suo padre: "Non s’abbia
il mio signore a male s’io non posso alzarmi davanti a te, perché ho le
solite ricorrenze delle donne". Ed egli cercò ma non trovò gl’idoli.

<span id="an_31:36">31:36</span> Allora Giacobbe si adirò e contese con
Labano e riprese a dirgli: "Qual è il mio delitto, qual è il mio
peccato, perché tu m’abbia inseguito con tanto ardore?

<span id="an_31:37">31:37</span> Tu hai frugato tutta la mia roba; che
hai trovato di tutta la roba di casa tua? Mettilo qui davanti ai miei e
tuoi fratelli, e giudichino loro fra noi due!

<span id="an_31:38">31:38</span> Ecco vent’anni che sono stato con te;
le tue pecore e le tue capre non hanno abortito, e io non ho mangiato i
montoni del tuo gregge.

<span id="an_31:39">31:39</span> Io non t’ho mai portato quel che le
fiere aveano squarciato; n’ho subìto il danno io; tu mi ridomandavi
conto di quello ch’era stato rubato di giorno o rubato di notte.

<span id="an_31:40">31:40</span> Di giorno, mi consumava il caldo; di
notte, il gelo; e il sonno fuggiva dagli occhi miei.

<span id="an_31:41">31:41</span> Ecco vent’anni che sono in casa tua;
t’ho servito quattordici anni per le tue due figliuole, e sei anni per
le tue pecore, e tu hai mutato il mio salario dieci volte.

<span id="an_31:42">31:42</span> Se l’Iddio di mio padre, l’Iddio
d’Abrahamo e il Terrore d’Isacco non fosse stato meco, certo, tu
m’avresti ora a rimandato vuoto. Iddio ha veduto la mia afflizione e la
fatica delle mie mani, e la notte scorsa ha pronunziato la sua
sentenza".

<span id="an_31:43">31:43</span> E Labano rispose a Giacobbe, dicendo:
"Queste figliuole son mie figliuole, questi figliuoli son miei
figliuoli, queste pecore son pecore mie, e tutto quel che vedi è mio. E
che posso io fare oggi a queste mie figliuole o ai loro figliuoli
ch’esse hanno partorito?

<span id="an_31:44">31:44</span> Or dunque vieni, facciamo un patto fra
me e te, e serva esso di testimonianza fra me e te".

<span id="an_31:45">31:45</span> Giacobbe prese una pietra, e la eresse
in monumento.

<span id="an_31:46">31:46</span> E Giacobbe disse ai suoi fratelli:
"Raccogliete delle pietre". Ed essi presero delle pietre, ne fecero un
mucchio, e presso il mucchio mangiarono.

<span id="an_31:47">31:47</span> E Labano chiamò quel mucchio
Jegar-Sahadutha, e Giacobbe lo chiamò Galed.

<span id="an_31:48">31:48</span> E Labano disse: "Questo mucchio è oggi
testimonio fra me e te". Perciò fu chiamato Galed,

<span id="an_31:49">31:49</span> e anche Mitspa, perché Labano disse:
"L’Eterno tenga l’occhio su me e su te quando non ci potremo vedere l’un
l’altro.

<span id="an_31:50">31:50</span> Se tu affliggi le mie figliuole e se
prendi altre mogli oltre le mie figliuole, non un uomo sarà con noi; ma,
bada, Iddio sarà testimonio fra me e te".

<span id="an_31:51">31:51</span> Labano disse ancora a Giacobbe: "Ecco
questo mucchio di pietre, ed ecco il monumento che io ho eretto fra me e
te.

<span id="an_31:52">31:52</span> Sia questo mucchio un testimonio e sia
questo monumento un testimonio che io non passerò oltre questo mucchio
per andare a te, e che tu non passerai oltre questo mucchio e questo
monumento, per far del male.

<span id="an_31:53">31:53</span> L’Iddio d’Abrahamo e l’Iddio di Nahor,
l’Iddio del padre loro, sia giudice fra noi!" E Giacobbe giurò per il
Terrore d’Isacco suo padre.

<span id="an_31:54">31:54</span> Poi Giacobbe offrì un sacrifizio sul
monte, e invitò i suoi fratelli a mangiar del pane. Essi dunque
mangiarono del pane, e passarono la notte sul monte.

<span id="an_31:55">31:55</span> La mattina, Labano si levò di buon’ora,
baciò i suoi figliuoli e le sue figliuole, e li benedisse. Poi Labano se
ne andò, e tornò a casa sua.

<span id="an_32:1">32:1</span> Giacobbe continuò il suo cammino, e gli
si fecero incontro degli angeli di Dio.

<span id="an_32:2">32:2</span> E come Giacobbe li vide, disse: "Questo è
il campo di Dio"; e pose nome a quel luogo Mahanaim.

<span id="an_32:3">32:3</span> Giacobbe mandò davanti a sé dei messi a
Esaù suo fratello, nel paese di Seir, nella campagna di Edom.

<span id="an_32:4">32:4</span> E dette loro quest’ordine: "Direte così
ad Esaù, mio signore: Così dice il tuo servo Giacobbe: Io ho soggiornato
presso Labano, e vi sono rimasto fino ad ora;

<span id="an_32:5">32:5</span> ho buoi, asini, pecore, servi e serve; e
lo mando a dire al mio signore, per trovar grazia agli occhi tuoi".

<span id="an_32:6">32:6</span> E i messi tornarono a Giacobbe, dicendo:
"Siamo andati dal tuo fratello Esaù, ed eccolo che ti viene incontro con
quattrocento uomini".

<span id="an_32:7">32:7</span> Allora Giacobbe fu preso da gran paura ed
angosciato; divise in due schiere la gente ch’era con lui, i greggi, gli
armenti, i cammelli, e disse:

<span id="an_32:8">32:8</span> "Se Esaù viene contro una delle schiere e
la batte, la schiera che rimane potrà salvarsi".

<span id="an_32:9">32:9</span> Poi Giacobbe disse: "O Dio d’Abrahamo mio
padre, Dio di mio padre Isacco! O Eterno, che mi dicesti: Torna al tuo
paese e al tuo parentado e ti farò del bene,

<span id="an_32:10">32:10</span> io son troppo piccolo per esser degno
di tutte le benignità che hai usate e di tutta la fedeltà che hai
dimostrata al tuo servo; poiché io passai questo Giordano col mio
bastone, e ora son divenuto due schiere.

<span id="an_32:11">32:11</span> Liberami, ti prego, dalle mani di mio
fratello, dalle mani di Esaù; perché io ho paura di lui e temo che venga
e mi dia addosso, non risparmiando né madre né bambini.

<span id="an_32:12">32:12</span> E tu dicesti: Certo, io ti farò del
bene, e farò diventare la tua progenie come la rena del mare, la quale
non si può contare da tanta che ce n’è".

<span id="an_32:13">32:13</span> Ed egli passò quivi quella notte; e di
quello che avea sotto mano prese di che fare un dono al suo fratello
Esaù:

<span id="an_32:14">32:14</span> duecento capre e venti capri, duecento
pecore e venti montoni,

<span id="an_32:15">32:15</span> trenta cammelle allattanti coi loro
parti, quaranta vacche e dieci tori, venti asine e dieci puledri.

<span id="an_32:16">32:16</span> E li consegnò ai suoi servi, gregge per
gregge separatamente, e disse ai suoi servi: "Passate dinanzi a me, e
fate che vi sia qualche intervallo fra gregge e gregge".

<span id="an_32:17">32:17</span> E dette quest’ordine al primo: "Quando
il mio fratello Esaù t’incontrerà e ti chiederà: Di chi sei? dove vai? a
chi appartiene questo gregge che va dinanzi a te?

<span id="an_32:18">32:18</span> tu risponderai: Al tuo servo Giacobbe,
è un dono inviato al mio signore Esaù; ed ecco, egli stesso vien dietro
a noi".

<span id="an_32:19">32:19</span> E dette lo stesso ordine al secondo, al
terzo, e a tutti quelli che seguivano i greggi, dicendo: "In questo modo
parlerete a Esaù, quando lo troverete,

<span id="an_32:20">32:20</span> e direte: "Ecco il tuo servo Giacobbe,
che viene egli stesso dietro a noi". Perché diceva: "Io lo placherò col
dono che mi precede, e, dopo, vedrò la sua faccia; forse, mi farà buona
accoglienza".

<span id="an_32:21">32:21</span> Così il dono andò innanzi a lui, ed
egli passò la notte nell’accampamento.

<span id="an_32:22">32:22</span> E si levò, quella notte, prese le sue
due mogli, le sue due serve, i suoi undici figliuoli, e passò il guado
di Iabbok.

<span id="an_32:23">32:23</span> Li prese, fece loro passare il
torrente, e lo fece passare a tutto quello che possedeva.

<span id="an_32:24">32:24</span> Giacobbe rimase solo, e un uomo lottò
con lui fino all’apparir dell’alba.

<span id="an_32:25">32:25</span> E quando quest’uomo vide che non lo
poteva vincere, gli toccò la commessura dell’anca; e la commessura
dell’anca di Giacobbe fu slogata, mentre quello lottava con lui.

<span id="an_32:26">32:26</span> E l’uomo disse: "Lasciami andare, ché
spunta l’alba". E Giacobbe: "Non ti lascerò andare prima che tu m’abbia
benedetto!"

<span id="an_32:27">32:27</span> E l’altro gli disse: Qual è il tuo
nome?" Ed egli rispose: "Giacobbe".

<span id="an_32:28">32:28</span> E quello disse: "Il tuo nome non sarà
più Giacobbe, ma Israele, poiché tu hai lottato con Dio e con gli
uomini, ed hai vinto".

<span id="an_32:29">32:29</span> E Giacobbe gli chiese: "Deh, palesami
il tuo nome". E quello rispose: "Perché mi chiedi il mio nome?"

<span id="an_32:30">32:30</span> E lo benedisse quivi. E Giacobbe chiamò
quel luogo Peniel, "perché", disse, "ho veduto Iddio a faccia a faccia,
e la mia vita è stata risparmiata".

<span id="an_32:31">32:31</span> Il sole si levava com’egli ebbe passato
Peniel; e Giacobbe zoppicava dell’anca.

<span id="an_32:32">32:32</span> Per questo, fino al dì d’oggi,
gl’Israeliti non mangiano il nervo della coscia che passa per la
commessura dell’anca, perché quell’uomo avea toccato la commessura
dell’anca di Giacobbe, al punto del nervo della coscia.

<span id="an_33:1">33:1</span> Giacobbe alzò gli occhi, guardò, ed ecco
Esaù che veniva, avendo seco quattrocento uomini. Allora divise i
figliuoli fra Lea, Rachele e le due serve.

<span id="an_33:2">33:2</span> E mise davanti le serve e i loro
figliuoli, poi Lea e i suoi figliuoli, e da ultimo Rachele e Giuseppe.

<span id="an_33:3">33:3</span> Ed egli stesso passò dinanzi a loro,
s’inchinò fino a terra sette volte, finché si fu avvicinato al suo
fratello.

<span id="an_33:4">33:4</span> Ed Esaù gli corse incontro, l’abbracciò,
gli si gettò al collo, e lo baciò: e piansero.

<span id="an_33:5">33:5</span> Poi Esaù, alzando gli occhi, vide le
donne e i fanciulli, e disse: "Chi son questi qui che hai teco?"
Giacobbe rispose: "Sono i figliuoli che Dio s’è compiaciuto di dare al
tuo servo".

<span id="an_33:6">33:6</span> Allora le serve s’accostarono, esse e i
loro figliuoli, e s’inchinarono.

<span id="an_33:7">33:7</span> S’accostarono anche Lea e i suoi
figliuoli, e s’inchinarono. Poi s’accostarono Giuseppe e Rachele, e
s’inchinarono.

<span id="an_33:8">33:8</span> Ed Esaù disse: "Che ne vuoi fare di tutta
quella schiera che ho incontrata?" Giacobbe rispose: "E’ per trovar
grazia agli occhi del mio signore".

<span id="an_33:9">33:9</span> Ed Esaù: "Io ne ho assai della roba,
fratel mio; tienti per te ciò ch’è tuo".

<span id="an_33:10">33:10</span> Ma Giacobbe disse: "No, ti prego; se ho
trovato grazia agli occhi tuoi, accetta il dono dalla mia mano, giacché
io ho veduto la tua faccia, come uno vede la faccia di Dio, e tu m’hai
fatto gradevole accoglienza.

<span id="an_33:11">33:11</span> Deh, accetta il mio dono che t’è stato
recato; poiché Iddio m’ha usato grande bontà, e io ho di tutto". E
insisté tanto, che Esaù l’accettò.

<span id="an_33:12">33:12</span> Poi Esaù disse: "Partiamo,
incamminiamoci, e io andrò innanzi a te".

<span id="an_33:13">33:13</span> E Giacobbe rispose: "Il mio signore sa
che i fanciulli son di tenera età, e che ho con me delle pecore e delle
vacche che allattano; se si forzassero per un giorno solo a camminare,
le bestie morrebbero tutte.

<span id="an_33:14">33:14</span> Deh, passi il mio signore innanzi al
suo servo; e io me ne verrò pian piano, al passo del bestiame che mi
precederà, e al passo de’ fanciulli, finché arrivi presso al mio
signore, a Seir".

<span id="an_33:15">33:15</span> Ed Esaù disse: "Permetti almeno ch’io
lasci con te un po’ della gente che ho meco". Ma Giacobbe rispose: "E
perché questo? Basta ch’io trovi grazia agli occhi del mio signore".

<span id="an_33:16">33:16</span> Così Esaù, in quel giorno stesso,
rifece il cammino verso Seir.

<span id="an_33:17">33:17</span> Giacobbe partì alla volta di Succoth e
edificò una casa per sé, e fece delle capanne per il suo bestiame; e per
questo quel luogo fu chiamato Succoth.

<span id="an_33:18">33:18</span> Poi Giacobbe, tornando da Paddan-Aram,
arrivò sano e salvo alla città di Sichem, nel paese di Canaan, e piantò
le tende dirimpetto alla città.

<span id="an_33:19">33:19</span> E comprò dai figliuoli di Hemor, padre
di Sichem, per cento pezzi di danaro, la parte del campo dove avea
piantato le sue tende.

<span id="an_33:20">33:20</span> Ed eresse quivi un altare, e lo chiamò
El-Elohè-Israel.

<span id="an_34:1">34:1</span> Or Dina, la figliuola che Lea aveva
partorito a Giacobbe, uscì per vedere le figliuole del paese.

<span id="an_34:2">34:2</span> E Sichem, figliuolo di Hemor lo Hivveo,
principe del paese, vedutala, la rapì, si giacque con lei, e la
violentò.

<span id="an_34:3">34:3</span> E l’anima sua s’appassionò per Dina,
figliuola di Giacobbe; egli amò la fanciulla, e parlò al cuore di lei.

<span id="an_34:4">34:4</span> Poi disse a Hemor suo padre: "Dammi
questa fanciulla per moglie".

<span id="an_34:5">34:5</span> Or Giacobbe udì ch’egli avea disonorato
la sua figliuola Dina; e come i suoi figliuoli erano ai campi col suo
bestiame, Giacobbe si tacque finché non furon tornati.

<span id="an_34:6">34:6</span> E Hemor, padre di Sichem, si recò da
Giacobbe per parlargli.

<span id="an_34:7">34:7</span> E i figliuoli di Giacobbe, com’ebbero
udito il fatto, tornarono dai campi; e questi uomini furono addolorati e
fortemente adirati perché costui aveva commessa un’infamia in Israele,
giacendosi con la figliuola di Giacobbe: cosa che non era da farsi.

<span id="an_34:8">34:8</span> Ed Hemor parlò loro dicendo: "L’anima del
mio figliuolo Sichem s’è unita strettamente alla vostra figliuola; deh,
dategliela per moglie;

<span id="an_34:9">34:9</span> e imparentatevi con noi; dateci le vostre
figliuole, e prendetevi le figliuole nostre.

<span id="an_34:10">34:10</span> Voi abiterete con noi, e il paese sarà
a vostra disposizione; dimoratevi, trafficatevi, e acquistatevi delle
proprietà".

<span id="an_34:11">34:11</span> Allora Sichem disse al padre e ai
fratelli di Dina: "Fate ch’io trovi grazia agli occhi vostri, e vi darò
quel che mi direte.

<span id="an_34:12">34:12</span> Imponetemi pure una gran dote e di gran
doni; e io ve li darò come mi direte; ma datemi la fanciulla per
moglie".

<span id="an_34:13">34:13</span> I figliuoli di Giacobbe risposero a
Sichem e ad Hemor suo padre, e parlarono loro con astuzia, perché Sichem
avea disonorato Dina loro sorella;

<span id="an_34:14">34:14</span> e dissero loro: "Questa cosa non la
possiamo fare; non possiam dare la nostra sorella a uno che non è
circonciso; giacché questo, per noi, sarebbe un obbrobrio.

<span id="an_34:15">34:15</span> Soltanto a questa condizione
acconsentiremo alla vostra richiesta: se vorrete essere come siam noi,
circoncidendo ogni maschio tra voi.

<span id="an_34:16">34:16</span> Allora vi daremo le nostre figliuole, e
noi ci prenderemo le figliuole vostre; abiteremo con voi, e diventeremo
un popolo solo.

<span id="an_34:17">34:17</span> Ma se non ci volete ascoltare e non vi
volete far circoncidere, noi prenderemo la nostra fanciulla e ce ne
andremo".

<span id="an_34:18">34:18</span> Le loro parole piacquero ad Hemor e a
Sichem figliuolo di Hemor.

<span id="an_34:19">34:19</span> E il giovine non indugiò a fare la
cosa, perché portava affezione alla figliuola di Giacobbe, ed era l’uomo
più onorato in tutta la casa di suo padre.

<span id="an_34:20">34:20</span> Hemor e Sichem, suo figliuolo, vennero
alla porta della loro città, e parlarono alla gente della loro città,
dicendo:

<span id="an_34:21">34:21</span> "Questa è gente pacifica, qui tra noi;
rimanga dunque pure nel paese, e vi traffichi; poiché, ecco, il paese è
abbastanza ampio per loro. Noi prenderemo le loro figliuole per mogli, e
daremo loro le nostre.

<span id="an_34:22">34:22</span> Ma soltanto a questa condizione questa
gente acconsentirà ad abitare con noi per formare un popolo solo: che
ogni maschio fra noi sia circonciso, come son circoncisi loro.

<span id="an_34:23">34:23</span> Il loro bestiame, le loro sostanze,
tutti i loro animali non saran nostri? Acconsentiamo alla loro domanda
ed essi abiteranno con noi".

<span id="an_34:24">34:24</span> E tutti quelli che uscivano dalla porta
della città diedero ascolto ad Hemor e a Sichem suo figliuolo; e ogni
maschio fu circonciso: ognuno di quelli che uscivano dalla porta della
città.

<span id="an_34:25">34:25</span> Or avvenne che il terzo giorno, mentre
quelli eran sofferenti, due de’ figliuoli di Giacobbe, Simeone e Levi,
fratelli di Dina, presero ciascuno la propria spada, assalirono la città
che si tenea sicura, e uccisero tutti i maschi.

<span id="an_34:26">34:26</span> Passarono anche a fil di spada Hemor e
Sichem suo figliuolo, presero Dina dalla casa di Sichem, e uscirono.

<span id="an_34:27">34:27</span> I figliuoli di Giacobbe si gettarono
sugli uccisi e saccheggiarono la città, perché la loro sorella era stata
disonorata;

<span id="an_34:28">34:28</span> presero i loro greggi, i loro armenti,
i loro asini, quello che era in città, e quello che era per i campi,

<span id="an_34:29">34:29</span> e portaron via come bottino tutte le
loro ricchezze, tutti i loro piccoli bambini, le loro mogli, e tutto
quello che si trovava nelle case.

<span id="an_34:30">34:30</span> Allora Giacobbe disse a Simeone ed a
Levi: "Voi mi date grande affanno, mettendomi in cattivo odore presso
gli abitanti del paese, presso i Cananei ed i Ferezei. Ed io non ho che
poca gente; essi si raduneranno contro di me e mi daranno addosso, e
sarò distrutto: io con la mia casa".

<span id="an_34:31">34:31</span> Ed essi risposero: "Dovrà la nostra
sorella esser trattata come una meretrice?"

<span id="an_35:1">35:1</span> Iddio disse a Giacobbe: "Lèvati, vattene
a Bethel, dimora quivi, e fa’ un altare all’Iddio che ti apparve, quando
fuggivi dinanzi al tuo fratello Esaù".

<span id="an_35:2">35:2</span> Allora Giacobbe disse alla sua famiglia e
a tutti quelli ch’erano con lui: "Togliete gli dèi stranieri che sono
fra voi, purificatevi, e cambiatevi i vestiti;

<span id="an_35:3">35:3</span> e leviamoci, andiamo a Bethel, ed io farò
quivi un altare all’Iddio che mi esaudì nel giorno della mia angoscia, e
ch’è stato con me nel viaggio che ho fatto".

<span id="an_35:4">35:4</span> Ed essi dettero a Giacobbe tutti gli dei
stranieri ch’erano nelle loro mani e gli anelli che avevano agli
orecchi; e Giacobbe li nascose sotto la quercia ch’è presso a Sichem.

<span id="an_35:5">35:5</span> Poi si partirono; e un terrore mandato da
Dio invase le città ch’erano intorno a loro; talché non inseguirono i
figliuoli di Giacobbe.

<span id="an_35:6">35:6</span> Così Giacobbe giunse a Luz, cioè Bethel,
ch’è nel paese di Canaan: egli con tutta la gente che avea seco;

<span id="an_35:7">35:7</span> ed edificò quivi un altare, e chiamò quel
luogo El-Bethel, perché quivi Iddio gli era apparso, quando egli fuggiva
dinanzi al suo fratello.

<span id="an_35:8">35:8</span> Allora morì Debora, balia di Rebecca, e
fu sepolta al di sotto di Bethel, sotto la quercia, che fu chiamata
Allon-Bacuth.

<span id="an_35:9">35:9</span> Iddio apparve ancora a Giacobbe, quando
questi veniva da Paddan-Aram; e lo benedisse.

<span id="an_35:10">35:10</span> E Dio gli disse: "Il tuo nome è
Giacobbe; tu non sarai più chiamato Giacobbe, ma il tuo nome sarà
Israele". E gli mise nome Israele.

<span id="an_35:11">35:11</span> E Dio gli disse: "Io sono l’Iddio
onnipotente; sii fecondo e moltiplica; una nazione, anzi una moltitudine
di nazioni discenderà da te, e dei re usciranno dai tuoi lombi;

<span id="an_35:12">35:12</span> e darò a te e alla tua progenie dopo di
te il paese che detti ad Abrahamo e ad Isacco".

<span id="an_35:13">35:13</span> E Dio risalì di presso a lui, dal luogo
dove gli avea parlato.

<span id="an_35:14">35:14</span> E Giacobbe eresse un monumento di
pietra nel luogo dove Iddio gli avea parlato; vi fece sopra una
libazione e vi sparse su dell’olio.

<span id="an_35:15">35:15</span> E Giacobbe chiamò Bethel il luogo dove
Dio gli avea parlato.

<span id="an_35:16">35:16</span> Poi partirono da Bethel; e c’era ancora
qualche distanza per arrivare ad Efrata, quando Rachele partorì. Essa
ebbe un duro parto;

<span id="an_35:17">35:17</span> e mentre penava a partorire, la
levatrice le disse: "Non temere, perché eccoti un altro figliuolo".

<span id="an_35:18">35:18</span> E com’ella stava per rendere l’anima
(perché morì), pose nome al bimbo Ben-Oni; ma il padre lo chiamò
Beniamino.

<span id="an_35:19">35:19</span> E Rachele morì, e fu sepolta sulla via
di Efrata; cioè di Bethlehem.

<span id="an_35:20">35:20</span> E Giacobbe eresse un monumento sulla
tomba di lei. Questo è il monumento della tomba di Rachele, il quale
esiste tuttora.

<span id="an_35:21">35:21</span> Poi Israele si partì, e piantò la sua
tenda al di là di Migdal-Eder.

<span id="an_35:22">35:22</span> E avvenne che, mentre Israele abitava
in quel paese, Ruben andò e si giacque con Bilha, concubina di suo
padre. E Israele lo seppe.

<span id="an_35:23">35:23</span> Or i figliuoli di Giacobbe erano
dodici. I figliuoli di Lea: Ruben, primogenito di Giacobbe, Simeone,
Levi, Giuda, Issacar, Zabulon.

<span id="an_35:24">35:24</span> I figliuoli di Rachele: Giuseppe e
Beniamino.

<span id="an_35:25">35:25</span> I figliuoli di Bilha, serva di Rachele:
Dan e Neftali.

<span id="an_35:26">35:26</span> I figliuoli di Zilpa, serva di Lea: Gad
e Ascer. Questi sono i figliuoli di Giacobbe che gli nacquero in
Paddan-Aram.

<span id="an_35:27">35:27</span> E Giacobbe venne da Isacco suo padre a
Mamre, a Kiriath-Arba, cioè Hebron, dove Abrahamo e Isacco aveano
soggiornato.

<span id="an_35:28">35:28</span> E i giorni d’Isacco furono
centottant’anni.

<span id="an_35:29">35:29</span> E Isacco spirò, morì, e fu raccolto
presso il suo popolo, vecchio e sazio di giorni; ed Esaù e Giacobbe,
suoi figliuoli, lo seppellirono.

<span id="an_36:1">36:1</span> Questa è la posterità di Esaù, cioè Edom.

<span id="an_36:2">36:2</span> Esaù prese le sue mogli tra le figliuole
de’ Cananei: Ada, figliuola di Elon, lo Hitteo; Oholibama, figliuola di
Ana,

<span id="an_36:3">36:3</span> figliuola di Tsibeon, lo Hivveo; e
Basmath, figliuola d’Ismaele, sorella di Nebaioth.

<span id="an_36:4">36:4</span> Ada partorì ad Esaù Elifaz;

<span id="an_36:5">36:5</span> Basmath partorì Reuel; e Oholibama
partorì Ieush, Ialam e Korah. Questi sono i figliuoli di Esaù, che gli
nacquero nel paese di Canaan.

<span id="an_36:6">36:6</span> Esaù prese le sue mogli, i suoi
figliuoli, le sue figliuole, tutte le persone della sua casa, i suoi
greggi, tutto il suo bestiame e tutti i beni che aveva messi assieme nel
paese di Canaan, e se ne andò in un altro paese, lontano da Giacobbe suo
fratello;

<span id="an_36:7">36:7</span> giacché i loro beni erano troppo grandi
perch’essi potessero dimorare assieme; e il paese nel quale
soggiornavano, non era loro sufficiente a motivo del loro bestiame.

<span id="an_36:8">36:8</span> Ed Esaù abitò sulla montagna di Seir,
Esaù è Edom.

<span id="an_36:9">36:9</span> Questa è la posterità di Esaù, padre
degli Edomiti, sulla montagna di Seir.

<span id="an_36:10">36:10</span> Questi sono i nomi dei figliuoli di
Esaù: Elifaz, figliuolo di Ada, moglie di Esaù; Reuel, figliuolo di
Basmath, moglie di Esaù.

<span id="an_36:11">36:11</span> I figliuoli di Elifaz furono: Teman,
Omar, Tsefo, Gatam e Kenaz.

<span id="an_36:12">36:12</span> Timna era la concubina di Elifaz,
figliuolo di Esaù; essa partorì ad Elifaz Amalek. Questi furono i
figliuoli di Ada, moglie di Esaù.

<span id="an_36:13">36:13</span> E questi furono i figliuoli di Reuel:
Nahath e Zerach, Shammah e Mizza. Questi furono i figliuoli di Basmath,
moglie di Esaù.

<span id="an_36:14">36:14</span> E questi furono i figliuoli di
Oholibama, figliuola di Ana, figliuola di Tsibeon, moglie di Esaù; essa
partorì a Esaù: Ieush, Ialam e Korah.

<span id="an_36:15">36:15</span> Questi sono i capi de’ figliuoli di
Esaù: Figliuoli di Elifaz, primogenito di Esaù: il capo Teman, il capo
Omar, il capo Tsefo, il capo Kenaz,

<span id="an_36:16">36:16</span> il capo Korah, il capo Gatam, il capo
Amalek; questi sono i capi discesi da Elifaz, nel paese di Edom. E sono
i figliuoli di Ada.

<span id="an_36:17">36:17</span> E questi sono i figliuoli di Reuel,
figliuolo di Esaù: il capo Nahath, il capo Zerach, il capo Shammah, il
capo Mizza; questi sono i capi discesi da Reuel, nel paese di Edom. E
sono i figliuoli di Basmath, moglie di Esaù.

<span id="an_36:18">36:18</span> E questi sono i figliuoli di Oholibama,
moglie di Esaù: il capo Ieush, il capo Ialam, il capo Korah; questi sono
i capi discesi da Oholibama, figliuola di Ana, moglie di Esaù.

<span id="an_36:19">36:19</span> Questi sono i figliuoli di Esaù, che è
Edom, e questi sono i loro capi.

<span id="an_36:20">36:20</span> Questi sono i figliuoli di Seir, lo
Horeo, che abitavano il paese: Lothan, Shobal, Tsibeon,

<span id="an_36:21">36:21</span> Ana, Dishon, Etser e Dishan. Questi
sono i capi degli Horei, figliuoli di Seir, nel paese di Edom.

<span id="an_36:22">36:22</span> I figliuoli di Lothan furono: Hori e
Hemam; e la sorella di Lothan fu Timna.

<span id="an_36:23">36:23</span> E questi sono i figliuoli di Shobal:
Alvan, Manahath, Ebal, Scefo e Onam.

<span id="an_36:24">36:24</span> E questi sono i figliuoli di Tsibeon:
Aiah e Ana. Questo e quell’Ana che trovò le acque calde nel deserto,
mentre pasceva gli asini di Tsibeon suo padre.

<span id="an_36:25">36:25</span> E questi sono i figliuoli di Ana:
Dishon e Oholibama, figliuola di Ana.

<span id="an_36:26">36:26</span> E questi sono i figliuoli di Dishon:
Hemdan, Eshban, Ithran e Keran.

<span id="an_36:27">36:27</span> Questi sono i figliuoli di Etser:
Bilhan, Zaavan e Akan.

<span id="an_36:28">36:28</span> Questi sono i figliuoli di Dishan: Uts
e Aran.

<span id="an_36:29">36:29</span> Questi sono i capi degli Horei: il capo
Lothan, il capo Shobal, il capo Tsibeon, il capo Ana,

<span id="an_36:30">36:30</span> il capo Dishon, il capo Etser, il capo
Dishan. Questi sono i capi degli Horei, i capi ch’essi ebbero nel paese
di Seir.

<span id="an_36:31">36:31</span> Questi sono i re che regnarono nel
paese di Edom, prima che alcun re regnasse sui figliuoli d’Israele:

<span id="an_36:32">36:32</span> Bela, figliuolo di Beor, regnò in Edom,
e il nome della sua città fu Dinhaba.

<span id="an_36:33">36:33</span> Bela morì, e Iobab, figliuolo di
Zerach, di Botsra, regnò in luogo suo.

<span id="an_36:34">36:34</span> Iobab morì e Husham, del paese de’
Temaniti, regnò in luogo suo.

<span id="an_36:35">36:35</span> Husham morì, e Hadad, figliuolo di
Bedad, che sconfisse i Madianiti ne’ campi di Moab, regnò in luogo suo;
e il nome della sua città fu Avith.

<span id="an_36:36">36:36</span> Hadad morì, e Samla, di Masreka, regnò
in luogo suo.

<span id="an_36:37">36:37</span> Samla morì, e Saul di Rehoboth sul
Fiume, regnò in luogo suo.

<span id="an_36:38">36:38</span> Saul morì, e Baal-Hanan, figliuolo di
Acbor, regnò in luogo suo.

<span id="an_36:39">36:39</span> Baal-Hanan, figliuolo di Acbor, morì, e
Hadar regnò in luogo suo. Il nome della sua città fu Pau, e il nome
della sua moglie, Mehetabeel, figliuola di Matred, figliuola di Mezahab.

<span id="an_36:40">36:40</span> E questi sono i nomi dei capi di Esaù,
secondo le loro famiglie, secondo i loro territori, coi loro nomi: Il
capo Timna, il capo Alva, il capo Ieteth,

<span id="an_36:41">36:41</span> il capo Oholibama, il capo Ela,

<span id="an_36:42">36:42</span> il capo Pinon, il capo Kenaz, il capo
Teman, il capo Mibtsar, il capo Magdiel, il capo Iram.

<span id="an_36:43">36:43</span> Questi sono i capi di Edom secondo le
loro dimore, nel paese che possedevano. Questo è Esaù, il padre degli
Edomiti.

<span id="an_37:1">37:1</span> Or Giacobbe dimorò nel paese dove suo
padre avea soggiornato, nel paese di Canaan.

<span id="an_37:2">37:2</span> E questa è la posterità di Giacobbe.
Giuseppe, all’età di diciassette anni, pasceva il gregge coi suoi
fratelli; e, giovinetto com’era, stava coi figliuoli di Bilha e coi
figliuoli di Zilpa, mogli di suo padre. E Giuseppe riferì al loro padre
la mala fama che circolava sul loro conto.

<span id="an_37:3">37:3</span> Or Israele amava Giuseppe più di tutti
gli altri suoi figliuoli, perché era il figlio della sua vecchiaia; e
gli fece una veste lunga con le maniche.

<span id="an_37:4">37:4</span> E i suoi fratelli, vedendo che il loro
padre l’amava più di tutti gli altri fratelli, l’odiavano, e non gli
potevan parlare amichevolmente.

<span id="an_37:5">37:5</span> Or Giuseppe ebbe un sogno, e lo raccontò
ai suoi fratelli; e questi l’odiaron più che mai.

<span id="an_37:6">37:6</span> Egli disse loro: "Udite, vi prego, il
sogno che ho fatto.

<span id="an_37:7">37:7</span> Noi stavamo legando de’ covoni in mezzo
ai campi, quand’ecco che il mio covone si levò su e si tenne ritto; ed
ecco i covoni vostri farsi d’intorno al mio covone, e inchinarglisi
dinanzi".

<span id="an_37:8">37:8</span> Allora i suoi fratelli gli dissero:
"Dovrai tu dunque regnare su noi? o dominarci?" E l’odiarono più che mai
a motivo de’ suoi sogni e delle sue parole.

<span id="an_37:9">37:9</span> Egli ebbe ancora un altro sogno, e lo
raccontò ai suoi fratelli, dicendo: "Ho avuto un altro sogno! Ed ecco
che il sole, la luna e undici stelle mi s’inchinavano dinanzi".

<span id="an_37:10">37:10</span> Ei lo raccontò a suo padre e ai suoi
fratelli; e suo padre lo sgridò, e gli disse: "Che significa questo
sogno che hai avuto? Dovremo dunque io e tua madre e i tuoi fratelli
venir proprio a inchinarci davanti a te fino a terra?"

<span id="an_37:11">37:11</span> E i suoi fratelli gli portavano
invidia, ma suo padre serbava dentro di sé queste parole.

<span id="an_37:12">37:12</span> Or i fratelli di Giuseppe erano andati
a pascere il gregge del padre a Sichem.

<span id="an_37:13">37:13</span> E Israele disse a Giuseppe: "I tuoi
fratelli non sono forse alla pastura a Sichem? Vieni, che ti manderò da
loro". Ed egli rispose: "Eccomi".

<span id="an_37:14">37:14</span> Israele gli disse: "Va’ a vedere se i
tuoi fratelli stanno bene, e se tutto va bene col gregge; e torna a
dirmelo". Così lo mandò dalla valle di Hebron, e Giuseppe arrivò a
Sichem.

<span id="an_37:15">37:15</span> E un uomo lo trovò che andava errando
per i campi e quest’uomo lo interrogò dicendo: "Che cerchi?"

<span id="an_37:16">37:16</span> Egli rispose: "Cerco i miei fratelli;
deh, dimmi dove siano a pascere il gregge".

<span id="an_37:17">37:17</span> E quell’uomo gli disse: "Son partiti di
qui, perché li ho uditi che dicevano: Andiamocene a Dotan". Giuseppe
andò quindi in traccia de’ suoi fratelli, e li trovò a Dotan.

<span id="an_37:18">37:18</span> Essi lo scorsero da lontano; e prima
ch’egli fosse loro vicino, macchinarono d’ucciderlo.

<span id="an_37:19">37:19</span> E dissero l’uno all’altro: "Ecco
cotesto sognatore che viene!

<span id="an_37:20">37:20</span> Ora dunque venite, uccidiamolo, e
gettiamolo in una di queste cisterne; diremo poi che una mala bestia
l’ha divorato, e vedremo che ne sarà de’ suoi sogni".

<span id="an_37:21">37:21</span> Ruben udì questo, e lo liberò dalle
loro mani. Disse: "Non gli togliamo la vita".

<span id="an_37:22">37:22</span> Poi Ruben aggiunse: "Non spargete
sangue; gettatelo in quella cisterna ch’è nel deserto, ma non lo
colpisca la vostra mano". Diceva così, per liberarlo dalle loro mani e
restituirlo a suo padre.

<span id="an_37:23">37:23</span> Quando Giuseppe fu giunto presso i suoi
fratelli, lo spogliarono della sua veste, della veste lunga con le
maniche che aveva addosso;

<span id="an_37:24">37:24</span> lo presero e lo gettarono nella
cisterna. Or la cisterna era vuota; non c’era punt’acqua.

<span id="an_37:25">37:25</span> Poi si misero a sedere per prender
cibo; e avendo alzati gli occhi, ecco che videro una carovana
d’Ismaeliti, che veniva da Galaad, coi suoi cammelli carichi di aromi,
di balsamo e di mirra, che portava in Egitto.

<span id="an_37:26">37:26</span> E Giuda disse ai suoi fratelli: "Che
guadagneremo a uccidere il nostro fratello e a nascondere il suo sangue?

<span id="an_37:27">37:27</span> Venite, vendiamolo agl’Ismaeliti, e non
lo colpisca la nostra mano, poiché è nostro fratello, nostra carne". E i
suoi fratelli gli diedero ascolto.

<span id="an_37:28">37:28</span> E come que’ mercanti Madianiti
passavano, essi trassero e fecero salire Giuseppe su dalla cisterna, e
lo vendettero per venti sicli d’argento a quegl’Ismaeliti. E questi
menarono Giuseppe in Egitto.

<span id="an_37:29">37:29</span> Or Ruben tornò alla cisterna; ed ecco,
Giuseppe non era più nella cisterna. Allora egli si stracciò le vesti,

<span id="an_37:30">37:30</span> tornò dai suoi fratelli, e disse: "Il
fanciullo non c’è più; e io, dove andrò io?"

<span id="an_37:31">37:31</span> Essi presero la veste di Giuseppe,
scannarono un becco, e intrisero del sangue la veste.

<span id="an_37:32">37:32</span> Poi mandarono uno a portare al padre
loro la veste lunga con le maniche, e gli fecero dire: "Abbiam trovato
questa veste; vedi tu se sia quella del tuo figliuolo, o no".

<span id="an_37:33">37:33</span> Ed egli la riconobbe e disse: "E’ la
veste del mio figliuolo; una mala bestia l’ha divorato; per certo,
Giuseppe è stato sbranato".

<span id="an_37:34">37:34</span> E Giacobbe si stracciò le vesti, si
mise un cilicio sui fianchi, e fece cordoglio del suo figliuolo per
molti giorni.

<span id="an_37:35">37:35</span> E tutti i suoi figliuoli e tutte le sue
figliuole vennero a consolarlo; ma egli rifiutò d’esser consolato, e
disse: "Io scenderò, facendo cordoglio, dal mio figliuolo, nel soggiorno
de’ morti". E suo padre lo pianse.

<span id="an_37:36">37:36</span> E que’ Madianiti lo vendettero in
Egitto a Potifar, ufficiale di Faraone, capitano delle guardie.

<span id="an_38:1">38:1</span> Or avvenne che, in quel tempo, Giuda
discese di presso ai suoi fratelli, e andò a stare da un uomo di
Adullam, che avea nome Hira.

<span id="an_38:2">38:2</span> E Giuda vide quivi la figliuola di un
Cananeo, chiamato Shua; e se la prese, e convisse con lei.

<span id="an_38:3">38:3</span> Ed ella concepì e partorì un figliuolo,
al quale egli pose nome Er.

<span id="an_38:4">38:4</span> Poi ella concepì di nuovo, e partorì un
figliuolo, al quale pose nome Onan.

<span id="an_38:5">38:5</span> E partorì ancora un figliuolo, al quale
pose nome Scela. Or Giuda era a Kezib, quand’ella lo partorì.

<span id="an_38:6">38:6</span> E Giuda prese per Er, suo primogenito,
una moglie che avea nome Tamar.

<span id="an_38:7">38:7</span> Ma Er, primogenito di Giuda, era perverso
agli occhi dell’Eterno, e l’Eterno lo fece morire.

<span id="an_38:8">38:8</span> Allora Giuda disse a Onan: "Va’ dalla
moglie del tuo fratello, prenditela come cognato, e suscita una progenie
al tuo fratello".

<span id="an_38:9">38:9</span> E Onan, sapendo che quella progenie non
sarebbe sua, quando s’accostava alla moglie del suo fratello, faceva in
modo d’impedire il concepimento, per non dar progenie al fratello.

<span id="an_38:10">38:10</span> Ciò ch’egli faceva dispiacque
all’Eterno, il quale fece morire anche lui.

<span id="an_38:11">38:11</span> Allora Giuda disse a Tamar sua nuora:
"Rimani vedova in casa di tuo padre, finché Scela, mio figliuolo, sia
cresciuto". Perché diceva: "Badiamo che anch’egli non muoia come i suoi
fratelli". E Tamar se ne andò, e dimorò in casa di suo padre.

<span id="an_38:12">38:12</span> Passaron molti giorni, e morì la
figliuola di Shua, moglie di Giuda; e dopo che Giuda si fu consolato,
salì da quelli che tosavan le sue pecore a Timna; egli col suo amico
Hira, l’Adullamita.

<span id="an_38:13">38:13</span> Di questo fu informata Tamar, e le fu
detto: "Ecco, il tuo suocero sale a Timna a tosare le sue pecore".

<span id="an_38:14">38:14</span> Allora ella si tolse le vesti da
vedova, si coprì d’un velo, se ne avvolse tutta, e si pose a sedere alla
porta di Enaim, ch’è sulla via di Timna; poiché vedeva che Scela era
cresciuto, e nondimeno, lei non gli era stata data per moglie.

<span id="an_38:15">38:15</span> Come Giuda la vide, la prese per una
meretrice, perch’essa aveva il viso coperto.

<span id="an_38:16">38:16</span> E accostatosi a lei sulla via, le
disse: "Lasciami venire da te!" Poiché non sapeva ch’ella fosse sua
nuora. Ed ella rispose: "Che mi darai per venire da me?"

<span id="an_38:17">38:17</span> Ed egli le disse: "Ti manderò un
capretto del mio gregge". Ed ella: "Mi darai tu un pegno finché tu me
l’abbia mandato?"

<span id="an_38:18">38:18</span> Ed egli: "Che pegno ti darò?" E l’altra
rispose: "Il tuo sigillo, il tuo cordone e il bastone che hai in mano".
Egli glieli dette, andò da lei, ed ella rimase incinta di lui.

<span id="an_38:19">38:19</span> Poi ella si levò, e se ne andò; si
tolse il velo, e si rimise le vesti da vedova.

<span id="an_38:20">38:20</span> E Giuda mandò il capretto per mezzo del
suo amico, l’Adullamita, affin di ritirare il pegno di man di quella
donna; ma egli non la trovò.

<span id="an_38:21">38:21</span> Interrogò la gente del luogo, dicendo:
"Dov’è quella meretrice che stava a Enaim, sulla via?" E quelli
risposero: "Qui non c’è stata alcuna meretrice".

<span id="an_38:22">38:22</span> Ed egli se ne tornò a Giuda, e gli
disse: "Non l’ho trovata; e, per di più, la gente del luogo m’ha detto:
Qui non c’è stata alcuna meretrice".

<span id="an_38:23">38:23</span> E Giuda disse: "Si tenga pure il pegno,
che non abbiamo a incorrere nel disprezzo. Ecco, io ho mandato questo
capretto, e tu non l’hai trovata".

<span id="an_38:24">38:24</span> Or circa tre mesi dopo, vennero a dire
a Giuda: "Tamar, tua nuora, si è prostituita; e, per di più, eccola
incinta in seguito alla sua prostituzione". E Giuda disse: "Menatela
fuori, e sia arsa!"

<span id="an_38:25">38:25</span> Come la menavano fuori, ella mandò a
dire al suocero: "Sono incinta dell’uomo al quale appartengono queste
cose". E disse: "Riconosci, ti prego, di chi siano questo sigillo,
questi cordoni e questo bastone".

<span id="an_38:26">38:26</span> Giuda li riconobbe, e disse: "Ella è
più giusta di me, giacché io non l’ho data a Scela, mio figliuolo". Ed
egli non ebbe più relazioni con lei.

<span id="an_38:27">38:27</span> Or quando venne il tempo in cui doveva
partorire, ecco ch’essa aveva in seno due gemelli.

<span id="an_38:28">38:28</span> E mentre partoriva, l’un d’essi mise
fuori una mano; e la levatrice la prese, e vi legò un filo di scarlatto,
dicendo: "Questo qui esce il primo".

<span id="an_38:29">38:29</span> Ma egli ritirò la mano, ed ecco uscir
fuori il suo fratello. Allora la levatrice disse: "Perché ti sei fatta
questa breccia?" Per questo motivo gli fu messo nome Perets.

<span id="an_38:30">38:30</span> Poi uscì il suo fratello, che aveva
alla mano il filo di scarlatto; e fu chiamato Zerach.

<span id="an_39:1">39:1</span> Giuseppe fu menato in Egitto; e Potifar,
ufficiale di Faraone, capitano delle guardie, un Egiziano, lo comprò da
quegl’Ismaeliti, che l’aveano menato quivi.

<span id="an_39:2">39:2</span> E l’Eterno fu con Giuseppe, il quale
prosperava e stava in casa del suo signore, l’Egiziano.

<span id="an_39:3">39:3</span> E il suo signore vide che l’Eterno era
con lui, e che l’Eterno gli faceva prosperare nelle mani tutto quello
che intraprendeva.

<span id="an_39:4">39:4</span> Giuseppe entrò nelle grazie di lui, e
attendeva al servizio personale di Potifar, il quale lo fece maggiordomo
della sua casa, e gli mise nelle mani tutto quello che possedeva.

<span id="an_39:5">39:5</span> E da che l’ebbe fatto maggiordomo della
sua casa e gli ebbe affidato tutto quello che possedeva, l’Eterno
benedisse la casa dell’Egiziano, per amor di Giuseppe; e la benedizione
dell’Eterno riposò su tutto quello ch’egli possedeva, in casa e in
campagna.

<span id="an_39:6">39:6</span> Potifar lasciò tutto quello che aveva,
nelle mani di Giuseppe; e non s’occupava più di cosa alcuna, tranne del
suo proprio cibo. Or Giuseppe era di presenza avvenente e di
bell’aspetto.

<span id="an_39:7">39:7</span> Dopo queste cose avvenne che la moglie
del signore di Giuseppe gli mise gli occhi addosso, e gli disse:
"Giaciti meco".

<span id="an_39:8">39:8</span> Ma egli rifiutò e disse alla moglie del
suo signore: "Ecco, il mio signore non s’informa da me di nulla ch’è
nella casa, e ha messo nelle mie mani tutto quello che ha;

<span id="an_39:9">39:9</span> egli stesso non è più grande di me in
questa casa; e nulla mi ha divietato, tranne che te, perché sei sua
moglie. Come dunque potrei io fare questo gran male e peccare contro
Dio?"

<span id="an_39:10">39:10</span> E bench’ella gliene parlasse ogni
giorno, Giuseppe non acconsentì, né a giacersi né a stare con lei.

<span id="an_39:11">39:11</span> Or avvenne che un giorno egli entrò in
casa per fare il suo lavoro; e non c’era quivi alcuno della gente di
casa;

<span id="an_39:12">39:12</span> ed essa lo afferrò per la veste, e gli
disse: "Giaciti meco". Ma egli le lasciò in mano la veste e fuggì fuori.

<span id="an_39:13">39:13</span> E quand’ella vide ch’egli le aveva
lasciata la veste in mano e ch’era fuggito fuori,

<span id="an_39:14">39:14</span> chiamò la gente della sua casa, e le
parlò così: "Vedete, ei ci ha menato in casa un Ebreo per pigliarsi
giuoco di noi; esso è venuto da me per giacersi meco, ma io ho gridato a
gran voce.

<span id="an_39:15">39:15</span> E com’egli ha udito ch’io alzavo la
voce e gridavo, m’ha lasciato qui la sua veste, ed è fuggito fuori".

<span id="an_39:16">39:16</span> E si tenne accanto la veste di lui,
finché il suo signore non fu tornato a casa.

<span id="an_39:17">39:17</span> Allora ella gli parlò in questa
maniera: "Quel servo ebreo che tu ci hai menato, venne da me per
pigliarsi giuoco di me.

<span id="an_39:18">39:18</span> Ma com’io ho alzato la voce e ho
gridato, egli m’ha lasciato qui la sua veste e se n’è fuggito fuori".

<span id="an_39:19">39:19</span> Quando il signore di Giuseppe ebbe
intese le parole di sua moglie che gli diceva: "Il tuo servo m’ha fatto
questo!" l’ira sua s’infiammò.

<span id="an_39:20">39:20</span> E il signore di Giuseppe lo prese e lo
mise nella prigione, nel luogo ove si tenevano chiusi i carcerati del
re. Egli fu dunque là in quella prigione.

<span id="an_39:21">39:21</span> Ma l’Eterno fu con Giuseppe, e spiegò a
pro di lui la sua benignità, cattivandogli le grazie del governatore
della prigione.

<span id="an_39:22">39:22</span> E il governatore della prigione affidò
alla sorveglianza di Giuseppe tutti i detenuti ch’erano nella carcere; e
nulla si faceva quivi senza di lui.

<span id="an_39:23">39:23</span> Il governatore della prigione non
rivedeva niente di quello ch’era affidato a lui, perché l’Eterno era con
lui, e l’Eterno faceva prosperare tutto quello ch’egli intraprendeva.

<span id="an_40:1">40:1</span> Or, dopo queste cose, avvenne che il
coppiere e il panettiere del re d’Egitto offesero il loro signore, il re
d’Egitto.

<span id="an_40:2">40:2</span> E Faraone s’indignò contro i suoi due
ufficiali, contro il capo de’ coppieri e il capo de’ panettieri,

<span id="an_40:3">40:3</span> e li fece mettere in carcere, nella casa
del capo delle guardie; nella prigione stessa dove Giuseppe stava
rinchiuso.

<span id="an_40:4">40:4</span> E il capitano delle guardie li affidò
alla sorveglianza di Giuseppe, il quale li serviva. Ed essi rimasero in
prigione per un certo tempo.

<span id="an_40:5">40:5</span> E durante una medesima notte, il coppiere
e il panettiere del re d’Egitto, ch’erano rinchiusi nella prigione,
ebbero ambedue un sogno, un sogno per uno, e ciascun sogno aveva il suo
significato particolare.

<span id="an_40:6">40:6</span> Giuseppe, venuto la mattina da loro, li
guardò, ed ecco, erano conturbati.

<span id="an_40:7">40:7</span> E interrogò gli ufficiali di Faraone
ch’eran con lui in prigione nella casa del suo signore, e disse: "Perché
avete oggi il viso così mesto?"

<span id="an_40:8">40:8</span> E quelli gli risposero: "Abbiam fatto un
sogno e non v’è alcuno che ce lo interpreti". E Giuseppe disse loro: "Le
interpretazioni non appartengono a Dio? Raccontatemi i sogni, vi prego".

<span id="an_40:9">40:9</span> E il capo de’ coppieri raccontò il suo
sogno a Giuseppe, e gli disse: "Nei mio sogno, ecco, mi stava davanti
una vite;

<span id="an_40:10">40:10</span> e in quella vite c’eran tre tralci; e
mi pareva ch’essa germogliasse, poi fiorisse, e desse in fine dei
grappoli d’uva matura.

<span id="an_40:11">40:11</span> E io avevo in mano la coppa di Faraone;
presi l’uva, la spremei nella coppa di Faraone, e diedi la coppa in mano
a Faraone".

<span id="an_40:12">40:12</span> Giuseppe gli disse: "Questa è
l’interpretazione del sogno: i tre tralci sono tre giorni;

<span id="an_40:13">40:13</span> ancora tre giorni, e Faraone ti farà
rialzare il capo, ti ristabilirà nel tuo ufficio, e tu darai in mano a
Faraone la sua coppa, nel modo che facevi prima, quand’eri suo coppiere.

<span id="an_40:14">40:14</span> Ma ricordati di me, quando sarai
felice, e siimi benigno, ti prego; parla di me a Faraone, e fammi uscire
da questa casa;

<span id="an_40:15">40:15</span> perché io fui portato via furtivamente
dal paese degli Ebrei, e anche qui non ho fatto nulla da esser messo in
questa fossa".

<span id="an_40:16">40:16</span> Il capo de’ panettieri, vedendo che la
interpretazione di Giuseppe era favorevole, gli disse: "Anch’io, nel mio
sogno, ecco, avevo tre canestri di pan bianco, sul capo;

<span id="an_40:17">40:17</span> e nel canestro più alto c’era per
Faraone ogni sorta di vivande cotte al forno; e gli uccelli le
mangiavano dentro al canestro sul mio capo".

<span id="an_40:18">40:18</span> Giuseppe rispose e disse: "Questa è
l’interpretazione del sogno: i tre canestri sono tre giorni;

<span id="an_40:19">40:19</span> ancora tre giorni, e Faraone ti porterà
via la testa di sulle spalle, ti farà impiccare a un albero, e gli
uccelli ti mangeranno le carni addosso".

<span id="an_40:20">40:20</span> E avvenne, il terzo giorno, ch’era il
natalizio di Faraone, che questi dette un convito a tutti i suoi
servitori, e fece alzare il capo al gran coppiere, e alzare il capo al
gran panettiere in mezzo ai suoi servitori:

<span id="an_40:21">40:21</span> ristabilì il gran coppiere nel suo
ufficio di coppiere, perché mettesse la coppa in man di Faraone,

<span id="an_40:22">40:22</span> ma fece appiccare il gran panettiere,
secondo la interpretazione che Giuseppe avea loro data.

<span id="an_40:23">40:23</span> Il gran coppiere però non si ricordò di
Giuseppe, ma lo dimenticò.

<span id="an_41:1">41:1</span> Or avvenne, in capo a due anni interi,
che Faraone ebbe un sogno. Ed ecco che stava presso il fiume;

<span id="an_41:2">41:2</span> e su dal fiume ecco salire sette vacche,
di bell’apparenza e grasse, e mettersi a pascere nella giuncaia.

<span id="an_41:3">41:3</span> E, dopo quelle, ecco salire dal fiume
altre sette vacche di brutt’apparenza e scarne, e fermarsi presso alle
prime, sulla riva del fiume.

<span id="an_41:4">41:4</span> E le vacche di brutt’apparenza e scarne,
divorarono le sette vacche di bell’apparenza e grasse. E Faraone si
svegliò.

<span id="an_41:5">41:5</span> Poi si riaddormentò, e sognò di nuovo; ed
ecco sette spighe, grasse e belle, venir su da un unico stelo.

<span id="an_41:6">41:6</span> Poi ecco sette spighe, sottili e arse dal
vento orientale, germogliare dopo quelle altre.

<span id="an_41:7">41:7</span> E le spighe sottili inghiottirono le
sette spighe grasse e piene. E Faraone si svegliò: ed ecco, era un
sogno.

<span id="an_41:8">41:8</span> La mattina, lo spirito di Faraone fu
conturbato; ed egli mandò a chiamare tutti i magi e tutti i savi
d’Egitto, e raccontò loro i suoi sogni; ma non ci fu alcuno che li
potesse interpretare a Faraone.

<span id="an_41:9">41:9</span> Allora il capo de’ coppieri parlò a
Faraone, dicendo: "Ricordo oggi i miei falli.

<span id="an_41:10">41:10</span> Faraone s’era sdegnato contro i suoi
servitori, e m’avea fatto mettere in prigione in casa del capo delle
guardie: me, e il capo de’ panettieri.

<span id="an_41:11">41:11</span> L’uno e l’altro facemmo un sogno, nella
medesima notte: facemmo ciascuno un sogno, avente il suo proprio
significato.

<span id="an_41:12">41:12</span> Or c’era quivi con noi un giovane
ebreo, servo del capo delle guardie; a lui raccontammo i nostri sogni,
ed egli ce li interpretò, dando a ciascuno l’interpretazione del suo
sogno.

<span id="an_41:13">41:13</span> E le cose avvennero secondo
l’interpretazione ch’egli ci aveva data: Faraone ristabilì me nel mio
ufficio, e l’altro lo fece appiccare".

<span id="an_41:14">41:14</span> Allora Faraone mandò a chiamare
Giuseppe, il quale fu tosto tratto fuor dalla prigione sotterranea. Egli
si rase, si cambiò il vestito, e venne da Faraone.

<span id="an_41:15">41:15</span> E Faraone disse a Giuseppe: "Ho fatto
un sogno, e non c’è chi lo possa interpretare; e ho udito dir di te che,
quando t’hanno raccontato un sogno, tu lo puoi interpretare".

<span id="an_41:16">41:16</span> Giuseppe rispose a Faraone, dicendo:
"Non son io; ma sarà Dio che darà a Faraone una risposta favorevole".

<span id="an_41:17">41:17</span> E Faraone disse a Giuseppe: "Nel mio
sogno, io stavo sulla riva del fiume;

<span id="an_41:18">41:18</span> quand’ecco salir dal fiume sette vacche
grasse e di bell’apparenza, e mettersi a pascere nella giuncaia.

<span id="an_41:19">41:19</span> E, dopo quelle, ecco salire altre sette
vacche magre, di bruttissima apparenza e scarne: tali, che non ne vidi
mai di così brutte in tutto il paese d’Egitto.

<span id="an_41:20">41:20</span> E le vacche magre e brutte divorarono
le prime sette vacche grasse;

<span id="an_41:21">41:21</span> e quelle entrarono loro in corpo, e non
si riconobbe che vi fossero entrate; erano di brutt’apparenza come
prima. E mi svegliai.

<span id="an_41:22">41:22</span> Poi vidi ancora nel mio sogno sette
spighe venir su da un unico stelo, piene e belle;

<span id="an_41:23">41:23</span> ed ecco altre sette spighe vuote,
sottili e arse dal vento orientale, germogliare dopo quelle altre.

<span id="an_41:24">41:24</span> E le spighe sottili inghiottirono le
sette spighe belle. Io ho raccontato questo al magi; ma non c’è stato
alcuno che abbia saputo spiegarmelo".

<span id="an_41:25">41:25</span> Allora Giuseppe disse a Faraone: "Ciò
che Faraone ha sognato è una stessa cosa. Iddio ha significato a Faraone
quello che sta per fare.

<span id="an_41:26">41:26</span> Le sette vacche belle sono sette anni,
e le sette spighe belle sono sette anni; è uno stesso sogno.

<span id="an_41:27">41:27</span> E le sette vacche magre e brutte che
salivano dopo quelle altre, sono sette anni; come pure le sette spighe
vuote e arse dal vento orientale saranno sette anni di carestia.

<span id="an_41:28">41:28</span> Questo è quel che ho detto a Faraone:
Iddio ha mostrato a Faraone quello che sta per fare.

<span id="an_41:29">41:29</span> Ecco, stanno per venire sette anni di
grande abbondanza in tutto il paese d’Egitto;

<span id="an_41:30">41:30</span> e dopo, verranno sette anni di
carestia; e tutta quell’abbondanza sarà dimenticata nel paese d’Egitto,
e la carestia consumerà il paese.

<span id="an_41:31">41:31</span> E uno non si accorgerà più di
quell’abbondanza nel paese, a motivo della carestia che seguirà; perché
questa sarà molto aspra.

<span id="an_41:32">41:32</span> E l’essersi il sogno replicato due
volte a Faraone vuol dire che la cosa è decretata da Dio, e che Dio
l’eseguirà tosto.

<span id="an_41:33">41:33</span> Or dunque si provveda Faraone d’un uomo
intelligente e savio e lo stabilisca sul paese d’Egitto.

<span id="an_41:34">41:34</span> Faraone faccia così: Costituisca de’
commissari sul paese per prelevare il quinto delle raccolte del paese
d’Egitto, durante i sette anni dell’abbondanza.

<span id="an_41:35">41:35</span> E radunino essi tutti i viveri di
queste sette buone annate che stan per venire, e ammassino il grano a
disposizione di Faraone per l’approvvigionamento delle città, e lo
conservino.

<span id="an_41:36">41:36</span> Questi viveri saranno una riserva per
il paese, in vista dei sette anni di carestia che verranno nel paese
d’Egitto; e così il paese non perirà per la carestia".

<span id="an_41:37">41:37</span> Piacque la cosa a Faraone e a tutti i
suoi servitori.

<span id="an_41:38">41:38</span> E Faraone disse ai suoi servitori:
"Potremmo noi trovare un uomo pari a questo, in cui sia lo spirito di
Dio?"

<span id="an_41:39">41:39</span> E Faraone disse a Giuseppe: "Giacché
Iddio t’ha fatto conoscere tutto questo, non v’è alcuno che sia
intelligente e savio al pari di te.

<span id="an_41:40">41:40</span> Tu sarai sopra la mia casa, e tutto il
mio popolo obbedirà ai tuoi ordini; per il trono soltanto, io sarò più
grande di te".

<span id="an_41:41">41:41</span> E Faraone disse a Giuseppe: "Vedi, io
ti stabilisco su tutto il paese d’Egitto".

<span id="an_41:42">41:42</span> E Faraone si tolse l’anello di mano e
lo mise alla mano di Giuseppe; lo fece vestire di abiti di lino fino, e
gli mise al collo una collana d’oro.

<span id="an_41:43">41:43</span> Lo fece montare sul suo secondo carro,
e davanti a lui si gridava: "In ginocchio!" Così Faraone lo costituì su
tutto il paese d’Egitto.

<span id="an_41:44">41:44</span> E Faraone disse a Giuseppe: "Io son
Faraone! e senza te, nessuno alzerà la mano o il piede in tutto il paese
d’Egitto".

<span id="an_41:45">41:45</span> E Faraone chiamò Giuseppe
Tsafnath-Paneach e gli dette per moglie Asenath figliuola di Potifera,
sacerdote di On. E Giuseppe partì per visitare il paese d’Egitto.

<span id="an_41:46">41:46</span> Or Giuseppe avea trent’anni quando si
presentò dinanzi a Faraone re d’Egitto. E Giuseppe uscì dal cospetto di
Faraone, e percorse tutto il paese d’Egitto.

<span id="an_41:47">41:47</span> Durante i sette anni d’abbondanza, la
terra produsse a piene mani;

<span id="an_41:48">41:48</span> e Giuseppe adunò tutti i viveri di quei
sette anni che vennero nel paese d’Egitto, e ripose i viveri nelle
città; ripose in ogni città i viveri del territorio circonvicino.

<span id="an_41:49">41:49</span> Così Giuseppe ammassò grano come la
rena del mare; in così gran quantità, che si smise di contarlo,
perch’era innumerevole.

<span id="an_41:50">41:50</span> Or avanti che venisse il primo anno
della carestia, nacquero a Giuseppe due figliuoli, che Asenath figliuola
di Potifera sacerdote di On gli partorì.

<span id="an_41:51">41:51</span> E Giuseppe chiamò il primogenito
Manasse, perché, disse, "Iddio m’ha fatto dimenticare ogni mio affanno e
tutta la casa di mio padre".

<span id="an_41:52">41:52</span> E al secondo pose nome Efraim, perché,
disse, "Iddio m’ha reso fecondo nel paese della mia afflizione".

<span id="an_41:53">41:53</span> I sette anni d’abbondanza ch’erano
stati nel paese d’Egitto, finirono;

<span id="an_41:54">41:54</span> e cominciarono a venire i sette anni
della carestia, come Giuseppe avea detto. E ci fu carestia in tutti i
paesi; ma in tutto il paese d’Egitto c’era del pane.

<span id="an_41:55">41:55</span> Poi la carestia si estese a tutto il
paese d’Egitto, e il popolo gridò a Faraone per aver del pane. E Faraone
disse a tutti gli Egiziani: "Andate da Giuseppe, e fate quello che vi
dirà".

<span id="an_41:56">41:56</span> La carestia era sparsa su tutta la
superficie del paese, e Giuseppe aperse tutti i depositi e vendé grano
agli Egiziani. E la carestia s’aggravò nel paese d’Egitto.

<span id="an_41:57">41:57</span> E da tutti i paesi si veniva in Egitto
da Giuseppe per comprar del grano, perché la carestia era grave per
tutta la terra.

<span id="an_42:1">42:1</span> Or Giacobbe, vedendo che c’era del grano
in Egitto, disse ai suoi figliuoli: "Perché vi state a guardare l’un
l’altro?"

<span id="an_42:2">42:2</span> Poi disse: "Ecco, ho sentito dire che c’è
del grano in Egitto; scendete colà per comprarcene, onde possiam vivere
e non abbiamo a morire".

<span id="an_42:3">42:3</span> E dieci de’ fratelli di Giuseppe scesero
in Egitto per comprarvi del grano.

<span id="an_42:4">42:4</span> Ma Giacobbe non mandò Beniamino, fratello
di Giuseppe, coi suoi fratelli, perché diceva: "Che non gli abbia a
succedere qualche disgrazia!"

<span id="an_42:5">42:5</span> E i figliuoli d’Israele giunsero per
comprare del grano in mezzo agli altri, che pur venivano; poiché nel
paese di Canaan c’era la carestia.

<span id="an_42:6">42:6</span> Or Giuseppe era colui che comandava nel
paese; era lui che vendeva il grano a tutta la gente del paese; e i
fratelli di Giuseppe vennero, e si prostrarono dinanzi a lui con la
faccia a terra.

<span id="an_42:7">42:7</span> E Giuseppe vide i suoi fratelli e li
riconobbe, ma fece lo straniero davanti a loro, e parlò loro aspramente
e disse loro: "Donde venite?" Ed essi risposero: "Dal paese di Canaan
per comprar de’ viveri".

<span id="an_42:8">42:8</span> E Giuseppe riconobbe i suoi fratelli, ma
essi non riconobbero lui.

<span id="an_42:9">42:9</span> E Giuseppe si ricordò de’ sogni che aveva
avuti intorno a loro, e disse: "Voi siete delle spie! Siete venuti per
vedere i luoghi sforniti del paese!"

<span id="an_42:10">42:10</span> Ed essi a lui: "No, signor mio; i tuoi
servitori son venuti a comprar de’ viveri.

<span id="an_42:11">42:11</span> Siamo tutti figliuoli d’uno stesso
uomo; siamo gente sincera; i tuoi servitori non son delle spie".

<span id="an_42:12">42:12</span> Ed egli disse loro: "No, siete venuti
per vedere i luoghi sforniti del paese!"

<span id="an_42:13">42:13</span> E quelli risposero: "Noi, tuoi
servitori, siamo dodici fratelli, figliuoli d’uno stesso uomo, nel paese
di Canaan. Ed ecco, il più giovane è oggi con nostro padre, e uno non è
più".

<span id="an_42:14">42:14</span> E Giuseppe disse loro: "La cosa è come
v’ho detto; siete delle spie!

<span id="an_42:15">42:15</span> Ecco come sarete messi alla prova: Per
la vita di Faraone, non uscirete di qui prima che il vostro fratello più
giovine sia venuto qua.

<span id="an_42:16">42:16</span> Mandate uno di voi a prendere il vostro
fratello; e voi resterete qui in carcere, perché le vostre parole siano
messe alla prova, e si vegga se c’è del vero in voi; se no, per la vita
di Faraone, siete delle spie!"

<span id="an_42:17">42:17</span> E li mise assieme in prigione per tre
giorni.

<span id="an_42:18">42:18</span> Il terzo giorno, Giuseppe disse loro:
"Fate questo, e vivrete; io temo Iddio!

<span id="an_42:19">42:19</span> Se siete gente sincera, uno di voi
fratelli resti qui incatenato nella vostra prigione; e voi, andate,
portate del grano per la necessità delle vostre famiglie;

<span id="an_42:20">42:20</span> e menatemi il vostro fratello più
giovine; così le vostre parole saranno verificate, e voi non morrete".
Ed essi fecero così.

<span id="an_42:21">42:21</span> E si dicevano l’uno all’altro: "Sì, noi
fummo colpevoli verso il nostro fratello, giacché vedemmo l’angoscia
dell’anima sua quando egli ci supplicava, e noi non gli demmo ascolto!
Ecco perché ci viene addosso quest’angoscia".

<span id="an_42:22">42:22</span> E Ruben rispose loro, dicendo: "Non ve
lo dicevo io: Non commettete questo peccato contro il fanciullo? Ma voi
non mi voleste dare ascolto. Perciò ecco, che il suo sangue ci è
ridomandato".

<span id="an_42:23">42:23</span> Or quelli non sapevano che Giuseppe li
capiva, perché fra lui e loro c’era un interprete.

<span id="an_42:24">42:24</span> Ed egli s’allontanò da essi, e pianse.
Poi tornò, parlò loro, e prese di fra loro Simeone, che fece incatenare
sotto i loro occhi.

<span id="an_42:25">42:25</span> Poi Giuseppe ordinò che s’empissero di
grano i loro sacchi, che si rimettesse il danaro di ciascuno nel suo
sacco, e che si dessero loro delle provvisioni per il viaggio. E così fu
fatto.

<span id="an_42:26">42:26</span> Ed essi caricarono il loro grano sui
loro asini, e se ne andarono.

<span id="an_42:27">42:27</span> Or l’un d’essi aprì il suo sacco per
dare del foraggio al suo asino, nel luogo ove pernottavano, e vide il
suo danaro ch’era alla bocca del sacco;

<span id="an_42:28">42:28</span> e disse ai suoi fratelli: "Il mio
danaro m’è stato restituito, ed eccolo qui nel mio sacco". Allora il
cuore venne lor meno, e, tremando, dicevano l’uno all’altro: "Che è mai
questo che Dio ci ha fatto?"

<span id="an_42:29">42:29</span> E vennero a Giacobbe, loro padre, nel
paese di Canaan, e gli raccontarono tutto quello ch’era loro accaduto,
dicendo:

<span id="an_42:30">42:30</span> "L’uomo ch’è il signor del paese, ci ha
parlato aspramente e ci ha trattato da spie del paese.

<span id="an_42:31">42:31</span> E noi gli abbiamo detto: Siamo gente
sincera; non siamo delle spie;

<span id="an_42:32">42:32</span> siamo dodici fratelli, figliuoli di
nostro padre; uno non è più, e il più giovine è oggi con nostro padre
nel paese di Canaan.

<span id="an_42:33">42:33</span> E quell’uomo, signore del paese, ci ha
detto: Da questo conoscerò se siete gente sincera; lasciate presso di me
uno dei vostri fratelli, prendete quel che vi necessita per le vostre
famiglie, partite, e menatemi il vostro fratello più giovine.

<span id="an_42:34">42:34</span> Allora conoscerò che non siete delle
spie ma gente sincera; io vi renderò il vostro fratello, e voi potrete
trafficare nel paese".

<span id="an_42:35">42:35</span> Or com’essi vuotavano i loro sacchi,
ecco che l’involto del danaro di ciascuno era nel suo sacco; essi e il
padre loro videro gl’involti del loro danaro, e furon presi da paura.

<span id="an_42:36">42:36</span> E Giacobbe, loro padre, disse: "Voi
m’avete privato dei miei figliuoli! Giuseppe non è più, Simeone non è
più, e mi volete togliere anche Beniamino! Tutto questo cade addosso a
me!"

<span id="an_42:37">42:37</span> E Ruben disse a suo padre: "Se non te
lo rimeno, fa’ morire i miei due figliuoli! Affidalo a me, io te lo
ricondurrò".

<span id="an_42:38">42:38</span> Ma Giacobbe rispose: "Il mio figliuolo
non scenderà con voi; poiché il suo fratello è morto, e questo solo è
rimasto: se gli succedesse qualche disgrazia durante il vostro viaggio,
fareste scendere con cordoglio la mia canizie nel soggiorno de’ morti".

<span id="an_43:1">43:1</span> Or la carestia era grave nel paese;

<span id="an_43:2">43:2</span> e quand’ebbero finito di mangiare il
grano che aveano portato dall’Egitto, il padre disse loro: "Tornate a
comprarci un po’ di viveri".

<span id="an_43:3">43:3</span> E Giuda gli rispose, dicendo: "Quell’uomo
ce lo dichiarò positivamente: Non vedrete la mia faccia, se il vostro
fratello non sarà con voi.

<span id="an_43:4">43:4</span> Se tu mandi il nostro fratello con noi,
noi scenderemo e ti compreremo dei viveri;

<span id="an_43:5">43:5</span> ma, se non lo mandi, non scenderemo;
perché quell’uomo ci ha detto: Non vedrete la mia faccia, se il vostro
fratello non sarà con voi".

<span id="an_43:6">43:6</span> E Israele disse: "Perché m’avete fatto
questo torto di dire a quell’uomo che avevate ancora un fratello?"

<span id="an_43:7">43:7</span> Quelli risposero: "Quell’uomo c’interrogò
partitamente intorno a noi e al nostro parentado, dicendo: Vostro padre
vive egli ancora? Avete qualche altro fratello? E noi gli rispondemmo a
tenore delle sue domande. Potevam noi mai sapere che ci avrebbe detto:
Fate venire il vostro fratello?"

<span id="an_43:8">43:8</span> E Giuda disse a Israele suo padre:
"Lascia venire il fanciullo con me, e ci leveremo e andremo; e noi
vivremo e non morremo: né noi, né tu, né i nostri piccini.

<span id="an_43:9">43:9</span> Io mi rendo garante di lui; ridomandane
conto alla mia mano; se non te lo riconduco e non te io rimetto davanti,
io sarò per sempre colpevole verso di te.

<span id="an_43:10">43:10</span> Se non ci fossimo indugiati, a
quest’ora saremmo già tornati due volte".

<span id="an_43:11">43:11</span> Allora Israele, loro padre, disse loro:
"Se così è fate questo: Prendete ne’ vostri sacchi delle cose più
squisite di questo paese, e portate a quell’uomo un dono: un po’ di
balsamo, un po’ di miele, degli aromi e della mirra, de’ pistacchi e
delle mandorle;

<span id="an_43:12">43:12</span> e pigliate con voi il doppio del
danaro, e riportate il danaro che fu rimesso alla bocca de’ vostri
sacchi; forse fu un errore;

<span id="an_43:13">43:13</span> prendete anche il vostro fratello, e
levatevi, tornate da quell’uomo;

<span id="an_43:14">43:14</span> e l’Iddio onnipotente vi faccia trovar
grazia dinanzi a quell’uomo, sì ch’egli vi rilasci l’altro vostro
fratello e Beniamino. E se debbo esser privato de’ miei figliuoli, ch’io
lo sia!"

<span id="an_43:15">43:15</span> Quelli presero dunque il dono, presero
seco il doppio del danaro, e Beniamino; e, levatisi, scesero in Egitto,
e si presentarono dinanzi a Giuseppe.

<span id="an_43:16">43:16</span> E come Giuseppe vide Beniamino con
loro, disse al suo maestro di casa: "Conduci questi uomini in casa;
macella, e prepara tutto; perché questi uomini mangeranno con me a
mezzogiorno".

<span id="an_43:17">43:17</span> E l’uomo fece come Giuseppe aveva
ordinato, e li menò in casa di Giuseppe.

<span id="an_43:18">43:18</span> E quelli ebbero paura, perché eran
menati in casa di Giuseppe, e dissero: "Siamo menati qui a motivo di
quel danaro che ci fu rimesso nei sacchi la prima volta; ei vuol darci
addosso, precipitarsi su noi e prenderci come schiavi, coi nostri
asini".

<span id="an_43:19">43:19</span> E accostatisi al maestro di casa di
Giuseppe, gli parlarono sulla porta della casa, e dissero:

<span id="an_43:20">43:20</span> "Scusa, signor mio! noi scendemmo già
una prima volta a comprar dei viveri;

<span id="an_43:21">43:21</span> e avvenne che, quando fummo giunti al
luogo dove pernottammo, aprimmo i sacchi, ed ecco il danaro di ciascun
di noi era alla bocca del suo sacco: il nostro danaro del peso esatto; e
noi l’abbiam riportato con noi.

<span id="an_43:22">43:22</span> E abbiam portato con noi dell’altro
danaro per comprar de’ viveri; noi non sappiamo chi avesse messo il
nostro danaro nei nostri sacchi".

<span id="an_43:23">43:23</span> Ed egli disse: "Datevi pace, non
temete; l’Iddio vostro e l’Iddio del vostro padre ha messo un tesoro nei
vostri sacchi. Io ebbi il vostro danaro". E, fatto uscire Simeone, lo
condusse loro.

<span id="an_43:24">43:24</span> Quell’uomo li fece entrare in casa di
Giuseppe; dette loro dell’acqua, ed essi si lavarono i piedi; ed egli
dette del foraggio ai loro asini.

<span id="an_43:25">43:25</span> Ed essi prepararono il regalo,
aspettando che Giuseppe venisse a mezzogiorno; perché aveano inteso che
rimarrebbero quivi a mangiare.

<span id="an_43:26">43:26</span> E quando Giuseppe venne a casa, quelli
gli porsero il dono che aveano portato seco nella casa, e s’inchinarono
fino a terra davanti a lui.

<span id="an_43:27">43:27</span> Egli domandò loro come stessero, e
disse: "Vostro padre, il vecchio di cui mi parlaste, sta egli bene? Vive
egli ancora?"

<span id="an_43:28">43:28</span> E quelli risposero: "Il padre nostro,
tuo servo, sta bene; vive ancora". E s’inchinarono, e gli fecero
riverenza.

<span id="an_43:29">43:29</span> Poi Giuseppe alzò gli occhi, vide
Beniamino suo fratello, figliuolo della madre sua, e disse: "E’ questo
il vostro fratello più giovine di cui mi parlaste?" Poi disse a lui:
"Iddio ti sia propizio, figliuol mio!"

<span id="an_43:30">43:30</span> E Giuseppe s’affrettò ad uscire, perché
le sue viscere s’eran commosse per il suo fratello; e cercava un luogo
dove piangere; entrò nella sua camera, e quivi pianse.

<span id="an_43:31">43:31</span> Poi si lavò la faccia, ed uscì; si fece
forza, e disse: "Portate il pranzo".

<span id="an_43:32">43:32</span> Fu dunque portato il cibo per lui a
parte, e per loro a parte, e per gli Egiziani che mangiavan con loro, a
parte; perché gli Egiziani non possono mangiare con gli Ebrei; per gli
Egiziani è cosa abominevole.

<span id="an_43:33">43:33</span> Ed essi si misero a sedere dinanzi a
lui: il primogenito, secondo il suo diritto di primogenitura, e il più
giovine secondo la sua età; e si guardavano l’un l’altro con maraviglia.

<span id="an_43:34">43:34</span> E Giuseppe fe’ loro portare delle
vivande che aveva dinanzi; ma la porzione di Beniamino era cinque volte
maggiore di quella d’ogni altro di loro. E bevvero, e stettero allegri
con lui.

<span id="an_44:1">44:1</span> Giuseppe dette quest’ordine al suo
maestro di casa: "Riempi i sacchi di questi uomini di tanti viveri
quanti ne posson portare, e metti il danaro di ciascun d’essi alla bocca
del suo sacco.

<span id="an_44:2">44:2</span> E metti la mia coppa, la coppa d’argento,
alla bocca del sacco del più giovine, assieme al danaro del suo grano".
Ed egli fece come Giuseppe avea detto.

<span id="an_44:3">44:3</span> La mattina, non appena fu giorno, quegli
uomini furon fatti partire coi loro asini.

<span id="an_44:4">44:4</span> E quando furono usciti dalla città e non
erano ancora lontani, Giuseppe disse al suo maestro di casa: "Lèvati,
va’ dietro a quegli uomini; e quando li avrai raggiunti, di’ loro:
Perché avete reso mal per bene?

<span id="an_44:5">44:5</span> Non è quella la coppa nella quale il mio
signore beve, e della quale si serve per indovinare? Avete fatto male a
far questo!"

<span id="an_44:6">44:6</span> Egli li raggiunse, e disse loro quelle
parole.

<span id="an_44:7">44:7</span> Ed essi gli risposero: "Perché il mio
signore ci rivolge parole come queste? Iddio preservi i tuoi servitori
dal fare una tal cosa!

<span id="an_44:8">44:8</span> Ecco, noi t’abbiam riportato dal paese di
Canaan il danaro che avevam trovato alla bocca de’ nostri sacchi; come
dunque avremmo rubato dell’argento o dell’oro dalla casa del tuo
signore?

<span id="an_44:9">44:9</span> Quello de’ tuoi servitori presso il quale
si troverà la coppa, sia messo a morte; e noi pure saremo schiavi del
tuo signore!"

<span id="an_44:10">44:10</span> Ed egli disse: "Ebbene, sia fatto come
dite: colui presso il quale essa sarà trovata, sarà mio schiavo; e voi
sarete innocenti".

<span id="an_44:11">44:11</span> In tutta fretta, ognun d’essi mise giù
il suo sacco a terra, e ciascuno aprì il suo.

<span id="an_44:12">44:12</span> Il maestro di casa li frugò,
cominciando da quello del maggiore, per finire con quello del più
giovane; e la coppa fu trovata nel sacco di Beniamino.

<span id="an_44:13">44:13</span> Allora quelli si stracciarono le vesti,
ognuno ricaricò il suo asino, e tornarono alla città.

<span id="an_44:14">44:14</span> Giuda e i suoi fratelli arrivarono alla
casa di Giuseppe, il quale era ancora quivi; e si gettarono in terra
dinanzi a lui.

<span id="an_44:15">44:15</span> E Giuseppe disse loro: "Che azione è
questa che avete fatta? Non lo sapete che un uomo come me ha potere
d’indovinare?"

<span id="an_44:16">44:16</span> Giuda rispose: "Che diremo al mio
signore? quali parole useremo? o come ci giustificheremo? Dio ha
ritrovato l’iniquità de’ tuoi servitori. Ecco, siamo schiavi del mio
signore: tanto noi, quanto colui in mano del quale è stata trovata la
coppa".

<span id="an_44:17">44:17</span> Ma Giuseppe disse: "Mi guardi Iddio dal
far questo! L’uomo in man del quale è stata trovata la coppa, sarà mio
schiavo; quanto a voi, risalite in pace dal padre vostro".

<span id="an_44:18">44:18</span> Allora Giuda s’accostò a Giuseppe, e
disse: "Di grazia, signor mio, permetti al tuo servitore di far udire
una parola al mio signore, e non s’accenda l’ira tua contro il tuo
servitore! poiché tu sei come Faraone.

<span id="an_44:19">44:19</span> Il mio signore interrogò i suoi
servitori, dicendo: Avete voi padre o fratello?

<span id="an_44:20">44:20</span> E noi rispondemmo al mio signore:
Abbiamo un padre ch’è vecchio, con un giovane figliuolo, natogli nella
vecchiaia; il fratello di questo è morto, talché egli è rimasto solo de’
figli di sua madre; e suo padre l’ama.

<span id="an_44:21">44:21</span> Allora tu dicesti ai tuoi servitori:
Menatemelo, perch’io lo vegga co’ miei occhi.

<span id="an_44:22">44:22</span> E noi dicemmo al mio signore: Il
fanciullo non può lasciare suo padre; perché, se lo lasciasse, suo padre
morrebbe.

<span id="an_44:23">44:23</span> E tu dicesti ai tuoi servitori: Se il
vostro fratello più giovine non scende con voi, voi non vedrete più la
mia faccia.

<span id="an_44:24">44:24</span> E come fummo risaliti a mio padre, tuo
servitore, gli riferimmo le parole del mio signore.

<span id="an_44:25">44:25</span> Poi nostro padre disse: Tornate a
comprarci un po’ di viveri.

<span id="an_44:26">44:26</span> E noi rispondemmo: Non possiamo scender
laggiù; se il nostro fratello più giovine verrà con noi, scenderemo;
perché non possiamo veder la faccia di quell’uomo, se il nostro fratello
più giovine non è con noi.

<span id="an_44:27">44:27</span> E mio padre, tuo servitore, ci rispose:
Voi sapete che mia moglie mi partorì due figliuoli;

<span id="an_44:28">44:28</span> l’un d’essi si partì da me, e io dissi:
Certo egli è stato sbranato; e non l’ho più visto da allora;

<span id="an_44:29">44:29</span> e se mi togliete anche questo, e se gli
avviene qualche disgrazia, voi farete scendere con dolore la mia canizie
nel soggiorno de’ morti.

<span id="an_44:30">44:30</span> Or dunque, quando giungerò da mio
padre, tuo servitore, se il fanciullo, all’anima del quale la sua è
legata, non è con noi,

<span id="an_44:31">44:31</span> avverrà che, come avrà veduto che il
fanciullo non c’è, egli morrà; e i tuoi servitori avranno fatto scendere
con cordoglio la canizie del tuo servitore nostro padre nel soggiorno
de’ morti.

<span id="an_44:32">44:32</span> Ora, siccome il tuo servitore s’è reso
garante del fanciullo presso mio padre, e gli ha detto: Se non te lo
riconduco sarò per sempre colpevole verso mio padre,

<span id="an_44:33">44:33</span> deh, permetti ora che il tuo servitore
rimanga schiavo del mio signore, invece del fanciullo, e che il
fanciullo se ne torni coi suoi fratelli.

<span id="an_44:34">44:34</span> Perché, come farei a risalire da mio
padre senz’aver meco il fanciullo? Ah, ch’io non vegga il dolore che ne
verrebbe a mio padre!"

<span id="an_45:1">45:1</span> Allora Giuseppe non poté più contenersi
dinanzi a tutti gli astanti, e gridò: "Fate uscir tutti dalla mia
presenza!" E nessuno rimase con Giuseppe quand’egli si diè a conoscere
ai suoi fratelli.

<span id="an_45:2">45:2</span> E alzò la voce piangendo; gli Egiziani
l’udirono, e l’udì la casa di Faraone.

<span id="an_45:3">45:3</span> E Giuseppe disse ai suoi fratelli: "Io
son Giuseppe; mio padre vive egli tuttora?" Ma i suoi fratelli non gli
potevano rispondere, perché erano sbigottiti alla sua presenza.

<span id="an_45:4">45:4</span> E Giuseppe disse ai suoi fratelli: "Deh,
avvicinatevi a me!" Quelli s’avvicinarono ed egli disse: "Io son
Giuseppe, vostro fratello, che voi vendeste perché fosse menato in
Egitto.

<span id="an_45:5">45:5</span> Ma ora non vi contristate, né vi dolga
d’avermi venduto perch’io fossi menato qua; poiché Iddio m’ha mandato
innanzi a voi per conservarvi in vita.

<span id="an_45:6">45:6</span> Infatti, sono due anni che la carestia è
nel paese; e ce ne saranno altri cinque, durante i quali non ci sarà né
aratura né mèsse.

<span id="an_45:7">45:7</span> Ma Dio mi ha mandato dinanzi a voi,
perché sia conservato di voi un resto sulla terra, e per salvarvi la
vita con una grande liberazione.

<span id="an_45:8">45:8</span> Non siete dunque voi che m’avete mandato
qua, ma è Dio; egli m’ha stabilito come padre di Faraone, signore di
tutta la sua casa, e governatore di tutto il paese d’Egitto.

<span id="an_45:9">45:9</span> Affrettatevi a risalire da mio padre, e
ditegli: Così dice il tuo figliuolo Giuseppe: Iddio mi ha stabilito
signore di tutto l’Egitto; scendi da me; non tardare;

<span id="an_45:10">45:10</span> tu dimorerai nel paese di Goscen, e
sarai vicino a me; tu e i tuoi figliuoli, i figliuoli de’ tuoi
figliuoli, i tuoi greggi, i tuoi armenti, e tutto quello che possiedi.

<span id="an_45:11">45:11</span> E quivi io ti sostenterò (perché ci
saranno ancora cinque anni di carestia), onde tu non sia ridotto alla
miseria: tu, la tua famiglia, e tutto quello che possiedi.

<span id="an_45:12">45:12</span> Ed ecco, voi vedete coi vostri occhi, e
il mio fratello Beniamino vede con gli occhi suoi, ch’è proprio la bocca
mia quella che vi parla.

<span id="an_45:13">45:13</span> Raccontate dunque a mio padre tutta la
mia gloria in Egitto, e tutto quello che avete veduto; e fate che mio
padre scenda presto qua".

<span id="an_45:14">45:14</span> E gettatosi al collo di Beniamino, suo
fratello, pianse; e Beniamino pianse sul collo di lui.

<span id="an_45:15">45:15</span> Baciò pure tutti i suoi fratelli,
piangendo. E, dopo questo, i suoi fratelli si misero a parlare con lui.

<span id="an_45:16">45:16</span> Il rumore della cosa si sparse nella
casa di Faraone, e si disse: "Sono arrivati i fratelli di Giuseppe". Il
che piacque a Faraone ed ai suoi servitori.

<span id="an_45:17">45:17</span> E Faraone disse a Giuseppe: "Di’ ai
tuoi fratelli: Fate questo: caricate le vostre bestie, e andate, tornate
al paese di Canaan;

<span id="an_45:18">45:18</span> prendete vostro padre e le vostre
famiglie, e venite da me; io vi darò del meglio del paese d’Egitto, e
voi mangerete il grasso del paese.

<span id="an_45:19">45:19</span> Tu hai l’ordine di dir loro: Fate
questo: Prendete nel paese di Egitto de’ carri per i vostri piccini e
per le vostre mogli; conducete vostro padre, e venite.

<span id="an_45:20">45:20</span> E non vi rincresca di lasciar le vostre
masserizie; perché il meglio di tutto il paese d’Egitto sarà vostro".

<span id="an_45:21">45:21</span> I figliuoli d’Israele fecero così, e
Giuseppe diede loro dei carri, secondo l’ordine di Faraone, e diede loro
delle provvisioni per il viaggio.

<span id="an_45:22">45:22</span> A tutti dette un abito di ricambio per
ciascuno; ma a Beniamino dette trecento sicli d’argento e cinque mute di
vestiti;

<span id="an_45:23">45:23</span> e a suo padre mandò questo: dieci asini
carichi delle migliori cose d’Egitto, dieci asine cariche di grano, di
pane e di viveri, per suo padre, durante il viaggio.

<span id="an_45:24">45:24</span> Così licenziò i suoi fratelli, e questi
partirono; ed egli disse loro: "Non ci siano, per via, delle dispute fra
voi".

<span id="an_45:25">45:25</span> Ed essi risalirono dall’Egitto, e
vennero nel paese di Canaan da Giacobbe loro padre.

<span id="an_45:26">45:26</span> E gli riferirono ogni cosa, dicendo:
"Giuseppe vive tuttora, ed è il governatore di tutto il paese d’Egitto".
Ma il suo cuore rimase freddo, perch’egli non credeva loro.

<span id="an_45:27">45:27</span> Essi gli ripeterono tutte le parole che
Giuseppe avea dette loro; ed egli vide i carri che Giuseppe avea mandato
per condurlo via; allora lo spirito di Giacobbe loro padre si ravvivò, e
Israele disse:

<span id="an_45:28">45:28</span> "Basta; il mio figliuolo Giuseppe vive
tuttora; io andrò, e lo vedrò prima di morire".

<span id="an_46:1">46:1</span> Israele dunque si partì con tutto quello
che aveva; e, giunto a Beer-Sceba, offrì sacrifizi all’Iddio d’Isacco
suo padre.

<span id="an_46:2">46:2</span> E Dio parlò a Israele in visioni
notturne, e disse: "Giacobbe, Giacobbe!" Ed egli rispose: "Eccomi".

<span id="an_46:3">46:3</span> E Dio disse: "Io sono Iddio, l’Iddio di
tuo padre; non temere di scendere in Egitto, perché là ti farò diventare
una grande nazione.

<span id="an_46:4">46:4</span> Io scenderò con te in Egitto, e te ne
farò anche sicuramente risalire; e Giuseppe ti chiuderà gli occhi".

<span id="an_46:5">46:5</span> Allora Giacobbe partì da Beer-Sceba; e i
figliuoli d’Israele fecero salire Giacobbe loro padre, i loro piccini e
le loro mogli sui carri che Faraone avea mandato per trasportarli.

<span id="an_46:6">46:6</span> Ed essi presero il loro bestiame e i beni
che aveano acquistato nel paese di Canaan, e vennero in Egitto:
Giacobbe, e tutta la sua famiglia con lui.

<span id="an_46:7">46:7</span> Egli condusse seco in Egitto i suoi
figliuoli, le sue figliuole, le figliuole de’ suoi figliuoli, e tutta la
sua famiglia.

<span id="an_46:8">46:8</span> Questi sono i nomi de’ figliuoli
d’Israele che vennero in Egitto: Giacobbe e i suoi figliuoli. Il
primogenito di Giacobbe: Ruben.

<span id="an_46:9">46:9</span> I figliuoli di Ruben: Henoc, Pallu,
Hetsron e Carmi.

<span id="an_46:10">46:10</span> I figliuoli di Simeone: Iemuel, Iamin,
Ohad, Iakin, Tsohar e Saul, figliuolo di una Cananea.

<span id="an_46:11">46:11</span> I figliuoli di Levi: Gherson, Kehath e
Merari.

<span id="an_46:12">46:12</span> I figliuoli di Giuda: Er, Onan, Scela,
Perets e Zerach; ma Er e Onan morirono nel paese di Canaan; e i
figliuoli di Perets furono: Hetsron e Hamul.

<span id="an_46:13">46:13</span> I figliuoli d’Issacar: Tola, Puva, Iob
e Scimron.

<span id="an_46:14">46:14</span> I figliuoli di Zabulon: Sered, Elon e
Iahleel.

<span id="an_46:15">46:15</span> Cotesti sono i figliuoli che Lea
partorì a Giacobbe a Paddan-Aram, oltre Dina figliuola di lui. I suoi
figliuoli e le sue figliuole erano in tutto trentatre persone.

<span id="an_46:16">46:16</span> I figliuoli di Gad: Tsifion, Haggi,
Shuni, Etsbon, Eri, Arodi e Areli.

<span id="an_46:17">46:17</span> I figliuoli di Ascer: Imna, Tishva,
Tishvi, Beria e Serah loro sorella. E i figliuoli di Beria: Heber e
Malkiel.

<span id="an_46:18">46:18</span> Cotesti furono i figliuoli di Zilpa che
Labano avea dato a Lea sua figliuola; ed essa li partorì a Giacobbe: in
tutto sedici persone.

<span id="an_46:19">46:19</span> I figliuoli di Rachele, moglie di
Giacobbe: Giuseppe e Beniamino.

<span id="an_46:20">46:20</span> E a Giuseppe, nel paese d’Egitto,
nacquero Manasse ed Efraim, i quali Asenath, figliuola di Potifera,
sacerdote di On, gli partorì.

<span id="an_46:21">46:21</span> I figliuoli di Beniamino: Bela, Beker,
Ashbel, Ghera, Naaman, Ehi, Rosh, Muppim, Huppim e Ard.

<span id="an_46:22">46:22</span> Cotesti sono i figliuoli di Rachele che
nacquero a Giacobbe: in tutto, quattordici persone.

<span id="an_46:23">46:23</span> I figliuoli di Dan: Huscim.

<span id="an_46:24">46:24</span> I figliuoli di Neftali: Iahtseel, Guni,
Ietser e Scillem.

<span id="an_46:25">46:25</span> Cotesti sono i figliuoli di Bilha che
Labano avea dato a Rachele sua figliuola, ed essa li partorì a Giacobbe:
in tutto, sette persone.

<span id="an_46:26">46:26</span> Le persone che vennero con Giacobbe in
Egitto, discendenti da lui, senza contare le mogli de’ figliuoli di
Giacobbe, erano in tutto sessantasei.

<span id="an_46:27">46:27</span> E i figliuoli di Giuseppe, natigli in
Egitto, erano due. Il totale delle persone della famiglia di Giacobbe
che vennero in Egitto, era di settanta.

<span id="an_46:28">46:28</span> Or Giacobbe mandò avanti a sé Giuda a
Giuseppe, perché questi lo introducesse nel paese di Goscen. E giunsero
nel paese di Goscen.

<span id="an_46:29">46:29</span> Giuseppe fece attaccare il suo carro, e
salì in Goscen a incontrare Israele, suo padre; e gli si presentò, gli
si gettò al collo, e pianse lungamente sul collo di lui.

<span id="an_46:30">46:30</span> E Israele disse a Giuseppe: "Ora, ch’io
muoia pure, giacché ho veduto la tua faccia, e tu vivi ancora!"

<span id="an_46:31">46:31</span> E Giuseppe disse ai suoi fratelli e
alla famiglia di suo padre: "Io salirò a informare Faraone, e gli dirò:
I miei fratelli e la famiglia di mio padre che erano nel paese di
Canaan, sono venuti da me.

<span id="an_46:32">46:32</span> Questi uomini sono pastori, poiché son
sempre stati allevatori di bestiame; e hanno menato seco i loro greggi,
i loro armenti, e tutto quello che posseggono.

<span id="an_46:33">46:33</span> E quando Faraone vi farà chiamare e vi
dirà: Qual è la vostra occupazione? risponderete:

<span id="an_46:34">46:34</span> I tuoi servitori sono stati allevatori
di bestiame dalla loro infanzia fino a quest’ora: così noi come i nostri
padri. Direte così, perché possiate abitare nel paese di Goscen. Poiché
gli Egiziani hanno in abominio tutti i pastori".

<span id="an_47:1">47:1</span> Giuseppe andò quindi a informare Faraone,
e gli disse: "Mio padre e i miei fratelli coi loro greggi, coi loro
armenti e con tutto quello che hanno, son venuti dal paese di Canaan; ed
ecco, sono nel paese di Goscen".

<span id="an_47:2">47:2</span> E prese cinque uomini di tra i suoi
fratelli e li presentò a Faraone.

<span id="an_47:3">47:3</span> E Faraone disse ai fratelli di Giuseppe:
"Qual è la vostra occupazione?" Ed essi risposero a Faraone: "I tuoi
servitori sono pastori, come furono i nostri padri".

<span id="an_47:4">47:4</span> Poi dissero a Faraone: "Siam venuti per
dimorare in questo paese, perché nel paese di Canaan non c’è pastura per
i greggi dei tuoi servitori; poiché la carestia v’è grave; deh, permetti
ora che i tuoi servi dimorino nel paese di Goscen".

<span id="an_47:5">47:5</span> E Faraone parlò a Giuseppe dicendo: "Tuo
padre e i tuoi fratelli son venuti da te;

<span id="an_47:6">47:6</span> il paese d’Egitto ti sta dinanzi; fa’
abitare tuo padre e i tuoi fratelli nella parte migliore del paese;
dimorino pure nel paese di Goscen; e se conosci fra loro degli uomini
capaci, falli sovrintendenti del mio bestiame".

<span id="an_47:7">47:7</span> Poi Giuseppe menò Giacobbe suo padre da
Faraone, e glielo presentò. E Giacobbe benedisse Faraone.

<span id="an_47:8">47:8</span> E Faraone disse a Giacobbe: "Quanti sono
i giorni del tempo della tua vita?"

<span id="an_47:9">47:9</span> Giacobbe rispose a Faraone: "I giorni del
tempo de’ miei pellegrinaggi sono centotrent’anni; i giorni del tempo
della mia vita sono stati pochi e cattivi, e non hanno raggiunto il
numero dei giorni della vita de’ miei padri, ai dì dei loro
pellegrinaggi".

<span id="an_47:10">47:10</span> Giacobbe benedisse ancora Faraone, e si
ritirò dalla presenza di lui.

<span id="an_47:11">47:11</span> E Giuseppe stabilì suo padre e i suoi
fratelli, e dette loro un possesso nel paese d’Egitto, nella parte
migliore del paese, nella contrada di Ramses, come Faraone aveva
ordinato.

<span id="an_47:12">47:12</span> E Giuseppe sostentò suo padre, i suoi
fratelli e tutta la famiglia di suo padre, provvedendoli di pane,
secondo il numero de’ figliuoli.

<span id="an_47:13">47:13</span> Or in tutto il paese non c’era pane,
perché la carestia era gravissima; il paese d’Egitto e il paese di
Canaan languivano a motivo della carestia.

<span id="an_47:14">47:14</span> Giuseppe ammassò tutto il danaro che si
trovava nel paese d’Egitto e nel paese di Canaan, come prezzo del grano
che si comprava; e Giuseppe portò questo danaro nella casa di Faraone.

<span id="an_47:15">47:15</span> E quando il danaro fu esaurito nel
paese d’Egitto e nel paese di Canaan, tutti gli Egiziani vennero a
Giuseppe e dissero: "Dacci del pane! Perché dovremmo morire in tua
presenza? giacché il danaro è finito".

<span id="an_47:16">47:16</span> E Giuseppe disse: "Date il vostro
bestiame; e io vi darò del pane in cambio del vostro bestiame, se non
avete più danaro".

<span id="an_47:17">47:17</span> E quelli menarono a Giuseppe il loro
bestiame; e Giuseppe diede loro del pane in cambio dei loro cavalli, dei
loro greggi di pecore, delle loro mandre di buoi e dei loro asini. Così
fornì loro del pane per quell’anno, in cambio di tutto il loro bestiame.

<span id="an_47:18">47:18</span> Passato quell’anno, tornarono a lui
l’anno seguente, e gli dissero: "Noi non celeremo al mio signore che, il
danaro essendo esaurito e le mandre del nostro bestiame essendo passate
al mio signore, nulla più resta che il mio signore possa prendere,
tranne i nostri corpi e le nostre terre.

<span id="an_47:19">47:19</span> E perché dovremmo perire sotto gli
occhi tuoi: noi e le nostre terre? Compra noi e le terre nostre in
cambio di pane; e noi con le nostre terre saremo schiavi di Faraone; e
dacci da seminare affinché possiam vivere e non moriamo, e il suolo non
diventi un deserto".

<span id="an_47:20">47:20</span> Così Giuseppe comprò per Faraone tutte
le terre d’Egitto; giacché gli Egiziani venderono ognuno il suo campo,
perché la carestia li colpiva gravemente. Così il paese diventò
proprietà di Faraone.

<span id="an_47:21">47:21</span> Quanto al popolo, lo fece passare nelle
città, da un capo all’altro dell’Egitto;

<span id="an_47:22">47:22</span> solo le terre dei sacerdoti non
acquistò; perché i sacerdoti ricevevano una provvisione assegnata loro
da Faraone, e vivevano della provvisione che Faraone dava loro; per
questo essi non venderono le loro terre.

<span id="an_47:23">47:23</span> E Giuseppe disse al popolo: "Ecco, oggi
ho acquistato voi e le vostre terre per Faraone; eccovi del seme;
seminate la terra;

<span id="an_47:24">47:24</span> e al tempo della raccolta, ne darete il
quinto a Faraone, e quattro parti saran vostre, per la sementa dei campi
e per il nutrimento vostro, di quelli che sono in casa vostra, e per il
nutrimento de’ vostri bambini".

<span id="an_47:25">47:25</span> E quelli dissero: "Tu ci hai salvato la
vita! ci sia dato di trovar grazia agli occhi del mio signore, e saremo
schiavi di Faraone!"

<span id="an_47:26">47:26</span> Giuseppe ne fece una legge, che dura
fino al dì d’oggi, secondo la quale un quinto del reddito delle terre
d’Egitto era per Faraone; non ci furono che le terre dei sacerdoti che
non furon di Faraone.

<span id="an_47:27">47:27</span> Così gl’Israeliti abitarono nel paese
d’Egitto, nel paese di Goscen; vi ebbero de’ possessi, vi s’accrebbero,
e moltiplicarono oltremodo.

<span id="an_47:28">47:28</span> E Giacobbe visse nel paese d’Egitto
diciassette anni; e i giorni di Giacobbe, gli anni della sua vita,
furono centoquarantasette.

<span id="an_47:29">47:29</span> E quando Israele s’avvicinò al giorno
della sua morte, chiamò il suo figliuolo Giuseppe, e gli disse: "Deh, se
ho trovato grazia agli occhi tuoi, mettimi la mano sotto la coscia, e
usami benignità e fedeltà; deh, non mi seppellire in Egitto!

<span id="an_47:30">47:30</span> ma, quando giacerò coi miei padri,
portami fuori d’Egitto, e seppelliscimi nel loro sepolcro!"

<span id="an_47:31">47:31</span> Ed egli rispose: "Farò come tu dici". E
Giacobbe disse: "Giuramelo". E Giuseppe glielo giurò. E Israele, vòlto
al capo del letto, adorò.

<span id="an_48:1">48:1</span> Dopo queste cose, avvenne che fu detto a
Giuseppe: "Ecco, tuo padre è ammalato". Ed egli prese seco i suoi due
figliuoli, Manasse ed Efraim.

<span id="an_48:2">48:2</span> Giacobbe ne fu informato, e gli fu detto:
"Ecco, il tuo figliuolo Giuseppe viene da te". E Israele raccolse le sue
forze, e si mise a sedere sul letto.

<span id="an_48:3">48:3</span> E Giacobbe disse a Giuseppe: "L’Iddio
onnipotente mi apparve a Luz nel paese di Canaan, mi benedisse,

<span id="an_48:4">48:4</span> e mi disse: Ecco, io ti farò fruttare, ti
moltiplicherò, ti farò diventare una moltitudine di popoli, e darò
questo paese alla tua progenie dopo di te, come un possesso perpetuo.

<span id="an_48:5">48:5</span> E ora, i tuoi due figliuoli che ti son
nati nel paese d’Egitto prima ch’io venissi da te in Egitto, sono miei.
Efraim e Manasse saranno miei, come Ruben e Simeone.

<span id="an_48:6">48:6</span> Ma i figliuoli che hai generati dopo di
loro, saranno tuoi; essi saranno chiamati col nome dei loro fratelli,
quanto alla loro eredità.

<span id="an_48:7">48:7</span> Quanto a me, allorché tornavo da Paddan,
Rachele morì presso di me, nel paese di Canaan, durante il viaggio, a
qualche distanza da Efrata; e la seppellii quivi, sulla via di Efrata,
che è Bethlehem".

<span id="an_48:8">48:8</span> Israele guardò i figliuoli di Giuseppe, e
disse: "Questi, chi sono?"

<span id="an_48:9">48:9</span> E Giuseppe rispose a suo padre: "Sono
miei figliuoli, che Dio mi ha dati qui". Ed egli disse: "Deh, fa’ che si
appressino a me, e io li benedirò".

<span id="an_48:10">48:10</span> Or gli occhi d’Israele erano annebbiati
a motivo dell’età, sì che non ci vedeva più. E Giuseppe li fece
avvicinare a lui, ed egli li baciò e li abbracciò.

<span id="an_48:11">48:11</span> E Israele disse a Giuseppe: "Io non
pensavo di riveder più la tua faccia; ed ecco che Iddio m’ha dato di
vedere anche la tua progenie".

<span id="an_48:12">48:12</span> Giuseppe li ritirò di tra le ginocchia
di suo padre, e si prostrò con la faccia a terra.

<span id="an_48:13">48:13</span> Poi Giuseppe li prese ambedue: Efraim
alla sua destra, alla sinistra d’Israele; e Manasse alla sua sinistra,
alla destra d’Israele; e li fece avvicinare a lui.

<span id="an_48:14">48:14</span> E Israele stese la sua man destra, e la
posò sul capo di Efraim ch’era il più giovane; e posò la sua mano
sinistra sul capo di Manasse, incrociando le mani; poiché Manasse era il
primogenito.

<span id="an_48:15">48:15</span> E benedisse Giuseppe, e disse:
"L’Iddio, nel cui cospetto camminarono i miei padri Abrahamo e Isacco,
l’Iddio ch’è stato il mio pastore dacché esisto fino a questo giorno,

<span id="an_48:16">48:16</span> l’angelo che mi ha liberato da ogni
male, benedica questi fanciulli! Siano chiamati col mio nome e col nome
de’ miei padri Abrahamo ed Isacco, e moltiplichino copiosamente sulla
terra!"

<span id="an_48:17">48:17</span> Or quando Giuseppe vide che suo padre
posava la man destra sul capo di Efraim, n’ebbe dispiacere, e prese la
mano di suo padre per levarla di sul capo di Efraim e metterla sul capo
di Manasse.

<span id="an_48:18">48:18</span> E Giuseppe disse a suo padre: "Non
così, padre mio; perché questo è il primogenito; metti la tua man destra
sul suo capo".

<span id="an_48:19">48:19</span> Ma suo padre ricusò e disse: "Lo so,
figliuol mio, lo so; anch’egli diventerà un popolo, e anch’egli sarà
grande; nondimeno, il suo fratello più giovane sarà più grande di lui, e
la sua progenie diventerà una moltitudine di nazioni".

<span id="an_48:20">48:20</span> E in quel giorno li benedisse, dicendo:
"Per te Israele benedirà, dicendo: Iddio ti faccia simile ad Efraim ed a
Manasse!" E mise Efraim prima di Manasse.

<span id="an_48:21">48:21</span> Poi Israele disse a Giuseppe: "Ecco, io
mi muoio; ma Dio sarà con voi, e vi ricondurrà nel paese dei vostri
padri.

<span id="an_48:22">48:22</span> E io ti do una parte di più che ai tuoi
fratelli: quella che conquistai dalle mani degli Amorei, con la mia
spada e col mio arco".

<span id="an_49:1">49:1</span> Poi Giacobbe chiamò i suoi figliuoli, e
disse: "Adunatevi, e vi annunzierò ciò che vi avverrà ne’ giorni a
venire.

<span id="an_49:2">49:2</span> Adunatevi e ascoltate, o figliuoli di
Giacobbe! Date ascolto a Israele, vostro padre!

<span id="an_49:3">49:3</span> Ruben, tu sei il mio primogenito, la mia
forza, la primizia del mio vigore, eminente in dignità ed eminente in
forza.

<span id="an_49:4">49:4</span> Impetuoso come l’acqua, tu non avrai la
preeminenza, perché sei salito sul letto di tuo padre. Allora tu l’hai
profanato. Egli è salito sul mio letto.

<span id="an_49:5">49:5</span> Simeone e Levi sono fratelli: le loro
spade sono strumenti di violenza.

<span id="an_49:6">49:6</span> Non entri l’anima mia nel loro consiglio
segreto, non si unisca la mia gloria alla loro raunanza! Poiché nella
loro ira hanno ucciso degli uomini, e nel loro mal animo han tagliato i
garetti ai tori.

<span id="an_49:7">49:7</span> Maledetta l’ira loro, perch’è stata
violenta, e il loro furore perch’è stato crudele! Io li dividerò in
Giacobbe, e li disperderò in Israele.

<span id="an_49:8">49:8</span> Giuda, te loderanno i tuoi fratelli; la
tua mano sarà sulla cervice de’ tuoi nemici; i figliuoli di tuo padre si
prostreranno dinanzi a te.

<span id="an_49:9">49:9</span> Giuda è un giovine leone; tu risali dalla
preda, figliuol mio; egli si china, s’accovaccia come un leone, come una
leonessa: chi lo farà levare?

<span id="an_49:10">49:10</span> Lo scettro non sarà rimosso da Giuda,
né il bastone del comando di fra i suoi piedi, finché venga Colui che
darà il riposo, e al quale ubbidiranno i popoli.

<span id="an_49:11">49:11</span> Egli lega il suo asinello alla vite, e
il puledro della sua asina, alla vite migliore; lava la sua veste col
vino, e il suo manto col sangue dell’uva.

<span id="an_49:12">49:12</span> Egli ha gli occhi rossi dal vino, e i
denti bianchi dal latte.

<span id="an_49:13">49:13</span> Zabulon abiterà sulla costa dei mari;
sarà sulla costa ove convengon le navi, e il suo fianco s’appoggerà a
Sidon.

<span id="an_49:14">49:14</span> Issacar è un asino robusto, sdraiato
fra i tramezzi del chiuso.

<span id="an_49:15">49:15</span> Egli ha visto che il riposo è buono, e
che il paese è ameno; ha curvato la spalla per portare il peso, ed è
divenuto un servo forzato al lavoro.

<span id="an_49:16">49:16</span> Dan giudicherà il suo popolo, come una
delle tribù d’Israele.

<span id="an_49:17">49:17</span> Dan sarà una serpe sulla strada, una
cerasta sul sentiero, che morde i talloni del cavallo, sì che il
cavaliere cade all’indietro.

<span id="an_49:18">49:18</span> Io ho aspettato la tua salvezza, o
Eterno!

<span id="an_49:19">49:19</span> Gad, l’assaliranno delle bande armate,
ma egli a sua volta le assalirà, e le inseguirà.

<span id="an_49:20">49:20</span> Da Ascer verrà il pane saporito, ed ei
fornirà delizie reali.

<span id="an_49:21">49:21</span> Neftali è una cerva messa in libertà;
egli dice delle belle parole.

<span id="an_49:22">49:22</span> Giuseppe e un ramo d’albero fruttifero;
un ramo d’albero fruttifero vicino a una sorgente; i suoi rami si
stendono sopra il muro.

<span id="an_49:23">49:23</span> Gli arcieri l’hanno provocato, gli han
lanciato dei dardi, l’hanno perseguitato;

<span id="an_49:24">49:24</span> ma l’arco suo è rimasto saldo; le sue
braccia e le sue mani sono state rinforzate dalle mani del Potente di
Giacobbe, da colui ch’è il pastore e la roccia d’Israele,

<span id="an_49:25">49:25</span> dall’Iddio di tuo padre che t’aiuterà,
e dall’Altissimo che ti benedirà con benedizioni del cielo di sopra, con
benedizioni dell’abisso che giace di sotto, con benedizioni delle
mammelle e del seno materno.

<span id="an_49:26">49:26</span> Le benedizioni di tuo padre sorpassano
le benedizioni dei miei progenitori, fino a raggiunger la cima delle
colline eterne. Esse saranno sul capo di Giuseppe, sulla fronte del
principe de’ suoi fratelli.

<span id="an_49:27">49:27</span> Beniamino è un lupo rapace; la mattina
divora la preda, e la sera spartisce le spoglie".

<span id="an_49:28">49:28</span> Tutti costoro sono gli antenati delle
dodici tribù d’Israele; e questo è quello che il loro padre disse loro,
quando li benedisse. Li benedisse, dando a ciascuno la sua benedizione
particolare.

<span id="an_49:29">49:29</span> Poi dette loro i suoi ordini, e disse:
"Io sto per essere riunito al mio popolo; seppellitemi coi miei padri
nella spelonca ch’è nel campo di Efron lo Hitteo,

<span id="an_49:30">49:30</span> nella spelonca ch’è nel campo di
Macpela, dirimpetto a Mamre, nel paese di Canaan, la quale Abrahamo
comprò, col campo, da Efron lo Hitteo, come sepolcro di sua proprietà.

<span id="an_49:31">49:31</span> Quivi furon sepolti Abrahamo e Sara sua
moglie; quivi furon sepolti Isacco e Rebecca sua moglie, e quivi io
seppellii Lea.

<span id="an_49:32">49:32</span> Il campo e la spelonca che vi si trova,
furon comprati dai figliuoli di Heth".

<span id="an_49:33">49:33</span> Quando Giacobbe ebbe finito di dare
questi ordini ai suoi figliuoli, ritirò i piedi entrò il letto, e spirò,
e fu riunito al suo popolo.

<span id="an_50:1">50:1</span> Allora Giuseppe si gettò sulla faccia di
suo padre, pianse su lui, e lo baciò.

<span id="an_50:2">50:2</span> Poi Giuseppe ordinò ai medici ch’erano al
suo servizio, d’imbalsamare suo padre; e i medici imbalsamarono Israele.

<span id="an_50:3">50:3</span> Ci vollero quaranta giorni; perché tanto
è il tempo che s’impiega ad imbalsamare; e gli Egiziani lo piansero
settanta giorni.

<span id="an_50:4">50:4</span> E quando i giorni del lutto fatto per lui
furon passati, Giuseppe parlò alla casa di Faraone, dicendo: "Se ora ho
trovato grazia agli occhi vostri, fate giungere agli orecchi di Faraone
queste parole:

<span id="an_50:5">50:5</span> Mio padre m’ha fatto giurare e m’ha
detto: Ecco, io mi muoio; seppelliscimi nel mio sepolcro, che mi sono
scavato nel paese di Canaan. Ora dunque, permetti ch’io salga e
seppellisca mio padre; poi tornerò".

<span id="an_50:6">50:6</span> E Faraone rispose: "Sali, e seppellisci
tuo padre come t’ha fatto giurare".

<span id="an_50:7">50:7</span> Allora Giuseppe salì a seppellire suo
padre; e con lui salirono tutti i servitori di Faraone, gli Anziani
della sua casa e tutti gli Anziani del paese d’Egitto,

<span id="an_50:8">50:8</span> e tutta la casa di Giuseppe e i suoi
fratelli e la casa di suo padre. Non lasciarono nel paese di Goscen che
i loro bambini, i loro greggi e i loro armenti.

<span id="an_50:9">50:9</span> Con lui salirono pure carri e cavalieri;
talché il corteggio era numerosissimo.

<span id="an_50:10">50:10</span> E come furon giunti all’aia di Atad,
ch’è oltre il Giordano, vi fecero grandi e profondi lamenti; e Giuseppe
fece a suo padre un lutto di sette giorni.

<span id="an_50:11">50:11</span> Or quando gli abitanti del paese, i
Cananei, videro il lutto dell’aia di Atad, dissero: "Questo e un grave
lutto per gli Egiziani!" Perciò fu messo nome Abel-Mitsraim a quell’aia,
ch’è oltre il Giordano.

<span id="an_50:12">50:12</span> I figliuoli di Giacobbe fecero per lui
quello ch’egli aveva ordinato loro:

<span id="an_50:13">50:13</span> lo trasportarono nel paese di Canaan, e
lo seppellirono nella spelonca del campo di Macpela, che Abrahamo avea
comprato, col campo, da Efron lo Hitteo, come sepolcro di sua proprietà,
dirimpetto a Mamre.

<span id="an_50:14">50:14</span> Giuseppe, dopo ch’ebbe sepolto suo
padre, se ne tornò in Egitto coi suoi fratelli e con tutti quelli
ch’erano saliti con lui a seppellire suo padre.

<span id="an_50:15">50:15</span> I fratelli di Giuseppe, quando videro
che il loro padre era morto, dissero: "Chi sa che Giuseppe non ci porti
odio, e non ci renda tutto il male che gli abbiam fatto!"

<span id="an_50:16">50:16</span> E mandarono a dire a Giuseppe: "Tuo
padre, prima di morire, dette quest’ordine:

<span id="an_50:17">50:17</span> Dite così a Giuseppe: Deh, perdona ora
ai tuoi fratelli il loro misfatto e il loro peccato; perché t’hanno
fatto del male. Deh, perdona dunque ora il misfatto de’ servi dell’Iddio
di tuo padre!" E Giuseppe, quando gli fu parlato così, pianse.

<span id="an_50:18">50:18</span> E i suoi fratelli vennero anch’essi, si
prostrarono ai suoi piedi, e dissero: "Ecco, siamo tuoi servi".

<span id="an_50:19">50:19</span> E Giuseppe disse loro: "Non temete;
poiché son io forse al posto di Dio?

<span id="an_50:20">50:20</span> Voi avevate pensato del male contro a
me; ma Dio ha pensato di convertirlo in bene, per compiere quello che
oggi avviene: per conservare in vita un popolo numeroso.

<span id="an_50:21">50:21</span> Ora dunque non temete; io sostenterò
voi e i vostri figliuoli". E li confortò, e parlò al loro cuore.

<span id="an_50:22">50:22</span> Giuseppe dimorò in Egitto: egli, con la
casa di suo padre; e visse centodieci anni.

<span id="an_50:23">50:23</span> Giuseppe vide i figliuoli di Efraim,
fino alla terza generazione; anche i figliuoli di Makir, figliuolo di
Manasse, nacquero sulle sue ginocchia.

<span id="an_50:24">50:24</span> E Giuseppe disse ai suoi fratelli: "Io
sto per morire; ma Dio per certo vi visiterà, e vi farà salire, da
questo paese, nel paese che promise con giuramento ad Abrahamo, a Isacco
e a Giacobbe".

<span id="an_50:25">50:25</span> E Giuseppe fece giurare i figliuoli
d’Israele, dicendo: "Iddio per certo vi visiterà; allora, trasportate di
qui le mie ossa".

<span id="an_50:26">50:26</span> Poi Giuseppe morì, in età di centodieci
anni; e fu imbalsamato, e posto in una bara in Egitto.

------------------------------------------------------------------------

[Next: Exodus](exo.md)
