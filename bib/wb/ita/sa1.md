[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](rut)  [Next](sa2.md) 

------------------------------------------------------------------------

### Italian Bible: 1 Samuel

<span id="an_1:1">1:1</span> V’era un uomo di Ramathaim-Tsofim, della
contrada montuosa di Efraim, che si chiamava Elkana, figliuolo di
Jeroham, figliuolo d’Elihu, figliuolo di Tohu, figliuolo di Tsuf,
Efraimita.

<span id="an_1:2">1:2</span> Aveva due mogli: una per nome Anna, e
l’altra per nome Peninna. Peninna avea de’ figliuoli, ma Anna non ne
aveva.

<span id="an_1:3">1:3</span> E quest’uomo, ogni anno, saliva dalla sua
città per andare ad adorar l’Eterno degli eserciti e ad offrirgli dei
sacrifizi a Sciloh; e quivi erano i due figliuoli di Eli, Hofni e
Fineas, sacerdoti dell’Eterno.

<span id="an_1:4">1:4</span> Quando venne il giorno, Elkana offerse il
sacrifizio, e diede a Peninna, sua moglie e a tutti i figliuoli e a
tutte le figliuole di lei le loro parti;

<span id="an_1:5">1:5</span> ma ad Anna diede una parte doppia, perché
amava Anna, benché l’Eterno l’avesse fatta sterile.

<span id="an_1:6">1:6</span> E la rivale mortificava continuamente Anna
affin d’inasprirla perché l’Eterno l’avea fatta sterile.

<span id="an_1:7">1:7</span> Così avveniva ogni anno; ogni volta che
Anna saliva alla casa dell’Eterno, Peninna la mortificava a quel modo;
ond’ella piangeva e non mangiava più.

<span id="an_1:8">1:8</span> Elkana, suo marito, le diceva: "Anna,
perché piangi? Perché non mangi? Perché è triste il cuor tuo? Non ti
valgo io più di dieci figliuoli?"

<span id="an_1:9">1:9</span> E, dopo ch’ebbero mangiato e bevuto a
Sciloh, Anna si levò (il sacerdote Eli stava in quell’ora seduto sulla
sua sedia all’entrata del tempio dell’Eterno);

<span id="an_1:10">1:10</span> ella avea l’anima piena di amarezza, e
pregò l’Eterno piangendo dirottamente.

<span id="an_1:11">1:11</span> E fece un voto, dicendo: "O Eterno degli
eserciti! se hai riguardo all’afflizione della tua serva, e ti ricordi
di me, e non dimentichi la tua serva, e dài alla tua serva un figliuolo
maschio, io lo consacrerò all’Eterno per tutti i giorni della sua vita,
e il rasoio non passerà sulla sua testa".

<span id="an_1:12">1:12</span> E, com’ella prolungava la sua preghiera
dinanzi all’Eterno, Eli stava osservando la bocca di lei.

<span id="an_1:13">1:13</span> Anna parlava in cuor suo; e si movevano
soltanto le sue labbra ma non si sentiva la sua voce; onde Eli credette
ch’ella fosse ubriaca;

<span id="an_1:14">1:14</span> e le disse: "Quanto durerà cotesta tua
ebbrezza? Va’ a smaltire il tuo vino!"

<span id="an_1:15">1:15</span> Ma Anna, rispondendo, disse: "No, signor
mio, io sono una donna tribolata nello spirito, e non ho bevuto né vino
né bevanda alcoolica, ma stavo spandendo l’anima mia dinanzi all’Eterno.

<span id="an_1:16">1:16</span> Non prender la tua serva per una donna da
nulla; perché l’eccesso del mio dolore e della tristezza mia m’ha fatto
parlare fino adesso".

<span id="an_1:17">1:17</span> Ed Eli replicò: "Va’ in pace, e l’Iddio
d’Israele esaudisca la preghiera che gli hai rivolta!"

<span id="an_1:18">1:18</span> Ella rispose: "Possa la tua serva trovar
grazia agli occhi tuoi!" Così la donna se ne andò per la sua via,
mangiò, e il suo sembiante non fu più quello di prima.

<span id="an_1:19">1:19</span> L’indomani, ella e suo marito, alzatisi
di buon’ora, si prostrarono dinanzi all’Eterno; poi partirono e
ritornarono a casa loro a Rama. Elkana conobbe Anna, sua moglie, e
l’Eterno si ricordò di lei.

<span id="an_1:20">1:20</span> Nel corso dell’anno, Anna concepì e
partorì un figliuolo, al quale pose nome Samuele, "perché", disse, "l’ho
chiesto all’Eterno".

<span id="an_1:21">1:21</span> E quell’uomo, Elkana, salì con tutta la
sua famiglia per andare a offrire all’Eterno il sacrifizio annuo e a
sciogliere il suo voto.

<span id="an_1:22">1:22</span> Ma Anna non salì, e disse a suo marito:
"Io non salirò finché il bambino non sia divezzato; allora lo condurrò,
perché sia presentato dinanzi all’Eterno e quivi rimanga per sempre".

<span id="an_1:23">1:23</span> Elkana, suo marito, le rispose: "Fa’ come
ti par bene; rimani finché tu l’abbia divezzato, purché l’Eterno adempia
la sua parola!" Così la donna rimase a casa, e allattò il suo figliuolo
fino al momento di divezzarlo.

<span id="an_1:24">1:24</span> E quando l’ebbe divezzato, lo menò seco,
e prese tre giovenchi, un efa di farina e un otre di vino; e lo menò
nella casa dell’Eterno a Sciloh. Il fanciullo era ancora piccolino.

<span id="an_1:25">1:25</span> Elkana ed Anna immolarono il giovenco, e
menarono il fanciullo ad Eli.

<span id="an_1:26">1:26</span> E Anna gli disse: "Signor mio! Com’è vero
che vive l’anima tua, o mio signore, io son quella donna che stava qui
vicina a te, a pregare l’Eterno.

<span id="an_1:27">1:27</span> Pregai per aver questo fanciullo; e
l’Eterno mi ha concesso quel che io gli avevo domandato.

<span id="an_1:28">1:28</span> E, dal canto mio, lo dono all’Eterno; e
finché gli durerà la vita, egli sarà donato all’Eterno". E si prostraron
quivi dinanzi all’Eterno.

<span id="an_2:1">2:1</span> Allora Anna pregò e disse: "Il mio cuore
esulta nell’Eterno, l’Eterno mi ha dato una forza vittoriosa, la mia
bocca s’apre contro i miei nemici perché gioisco per la liberazione che
tu m’hai concessa.

<span id="an_2:2">2:2</span> Non v’è alcuno che sia santo come l’Eterno,
poiché non v’è altro Dio fuori di te; ne v’è ròcca pari all’Iddio
nostro.

<span id="an_2:3">2:3</span> Non parlate più con tanto orgoglio; non
esca più l’arroganza dalla vostra bocca; poiché l’Eterno è un Dio che sa
tutto, e da lui son pesate le azioni dell’uomo.

<span id="an_2:4">2:4</span> L’arco dei potenti è spezzato, e i deboli
son cinti di forza.

<span id="an_2:5">2:5</span> Quei ch’eran satolli s’allogano per aver
del pane, e quei che pativan la fame non la patiscono più; perfin la
sterile partorisce sette volte, mentre quella che avea molti figli
diventa fiacca.

<span id="an_2:6">2:6</span> L’Eterno fa morire e fa vivere; fa scendere
nel soggiorno de’ morti e ne fa risalire.

<span id="an_2:7">2:7</span> L’Eterno fa impoverire ed arricchisce, egli
abbassa ed anche innalza.

<span id="an_2:8">2:8</span> Rileva il misero dalla polvere e trae su il
povero dal letame, per farli sedere coi principi, per farli eredi di un
trono di gloria; poiché le colonne della terra son dell’Eterno, e sopra
queste Egli ha posato il mondo.

<span id="an_2:9">2:9</span> Egli veglierà sui passi de’ suoi fedeli, ma
gli empi periranno nelle tenebre; poiché l’uomo non trionferà per la sua
forza.

<span id="an_2:10">2:10</span> Gli avversari dell’Eterno saran
frantumati. Egli tonerà contr’essi dal cielo; l’Eterno giudicherà gli
estremi confini della terra, darà forza al suo re, farà grande la
potenza del suo unto".

<span id="an_2:11">2:11</span> Elkana se ne andò a casa sua a Rama, e il
fanciullo rimase a servire l’Eterno sotto gli occhi del sacerdote Eli.

<span id="an_2:12">2:12</span> Or i figliuoli di Eli erano uomini
scellerati; non conoscevano l’Eterno.

<span id="an_2:13">2:13</span> Ed ecco qual era il modo d’agire di
questi sacerdoti riguardo al popolo: quando qualcuno offriva un
sacrifizio, il servo del sacerdote veniva, nel momento in cui si faceva
cuocere la carne, avendo in mano una forchetta a tre punte;

<span id="an_2:14">2:14</span> la piantava nella caldaia o nel paiuolo o
nella pentola o nella marmitta; e tutto quello che la forchetta tirava
su, il sacerdote lo pigliava per sé. Così facevano a tutti gl’Israeliti,
che andavano là, a Sciloh.

<span id="an_2:15">2:15</span> E anche prima che si fosse fatto fumare
il grasso, il servo del sacerdote veniva, e diceva all’uomo che faceva
il sacrifizio: "Dammi della carne da fare arrostire, per il sacerdote;
giacché egli non accetterà da te carne cotta, ma cruda".

<span id="an_2:16">2:16</span> E se quell’uomo gli diceva: "Si faccia,
prima di tutto, fumare il grasso; poi prenderai quel che vorrai", egli
rispondeva: "No, me la devi dare ora; altrimenti la prenderò per forza!"

<span id="an_2:17">2:17</span> Il peccato dunque di que’ giovani era
grande oltremodo agli occhi dell’Eterno, perché la gente sprezzava le
offerte fatte all’Eterno.

<span id="an_2:18">2:18</span> Ma Samuele faceva il servizio nel
cospetto dell’Eterno; era giovinetto, e cinto d’un efod di lino.

<span id="an_2:19">2:19</span> Sua madre gli faceva ogni anno una
piccola tonaca, e gliela portava quando saliva con suo marito ad offrire
il sacrifizio annuale.

<span id="an_2:20">2:20</span> Eli benedisse Elkana e sua moglie,
dicendo: "L’Eterno ti dia prole da questa donna, in luogo del dono
ch’ella ha fatto all’Eterno!" E se ne tornarono a casa loro.

<span id="an_2:21">2:21</span> E l’Eterno visitò Anna, la quale concepì
e partorì tre figliuoli e due figliuole. E il giovinetto Samuele
cresceva presso l’Eterno.

<span id="an_2:22">2:22</span> Or Eli era molto vecchio e udì tutto
quello che i suoi figliuoli facevano a tutto Israele, e come si
giacevano con le donne che eran di servizio all’ingresso della tenda di
convegno.

<span id="an_2:23">2:23</span> E disse loro: "Perché fate tali cose?
poiché odo tutto il popolo parlare delle vostre malvage azioni.

<span id="an_2:24">2:24</span> Non fate così, figliuoli miei, poiché
quel che odo di voi non è buono; voi inducete a trasgressione il popolo
di Dio.

<span id="an_2:25">2:25</span> Se un uomo pecca contro un altr’uomo,
Iddio lo giudica; ma, se pecca contro l’Eterno, chi intercederà per
lui?" Quelli però non diedero ascolto alla voce del padre loro, perché
l’Eterno li volea far morire.

<span id="an_2:26">2:26</span> Intanto, il giovinetto Samuele continuava
a crescere, ed era gradito così all’Eterno come agli uomini.

<span id="an_2:27">2:27</span> Or un uomo di Dio venne da Eli e gli
disse: "Così parla l’Eterno: Non mi sono io forse rivelato alla casa di
tuo padre, quand’essi erano in Egitto al servizio di Faraone?

<span id="an_2:28">2:28</span> Non lo scelsi io forse, fra tutte le
tribù d’Israele, perché fosse mio sacerdote, salisse al mio altare,
bruciasse il profumo e portasse l’efod in mia presenza? E non diedi io
forse alla casa di tuo padre tutti i sacrifizi dei figliuoli d’Israele,
fatti mediante il fuoco?

<span id="an_2:29">2:29</span> E allora perché calpestate i miei
sacrifizi e le mie oblazioni che ho comandato mi siano offerti nella mia
dimora? E come mai onori i tuoi figliuoli più di me, e v’ingrassate col
meglio di tutte le oblazioni d’Israele, mio popolo?

<span id="an_2:30">2:30</span> Perciò, così dice l’Eterno, l’Iddio
d’Israele: Io avevo dichiarato che la tua casa e la casa di tuo padre
sarebbero al mio servizio, in perpetuo; ma ora l’Eterno dice: Lungi da
me tal cosa! Poiché io onoro quelli che m’onorano, e quelli che mi
sprezzano saranno avviliti.

<span id="an_2:31">2:31</span> Ecco, i giorni vengono, quand’io
troncherò il tuo braccio e il braccio della casa di tuo padre, in guisa
che non vi sarà in casa tua alcun vecchio.

<span id="an_2:32">2:32</span> E vedrai lo squallore nella mia dimora,
mentre Israele sarà ricolmo di beni, e non vi sarà più mai alcun vecchio
nella tua casa.

<span id="an_2:33">2:33</span> E quello de’ tuoi che lascerò sussistere
presso il mio altare, rimarrà per consumarti gli occhi e illanguidirti
il cuore; e tutti i nati e cresciuti in casa tua morranno nel fior degli
anni.

<span id="an_2:34">2:34</span> E ti servirà di segno quello che accadrà
ai tuoi figliuoli, Hofni e Fineas: ambedue morranno in uno stesso
giorno.

<span id="an_2:35">2:35</span> Io mi susciterò un sacerdote fedele, che
agirà secondo il mio cuore e secondo l’anima mia; io gli edificherò una
casa stabile, ed egli sarà al servizio del mio unto per sempre.

<span id="an_2:36">2:36</span> E chiunque rimarrà della tua casa verrà a
prostrarsi davanti a lui per avere una moneta d’argento e un tozzo di
pane, e dirà: Ammettimi, ti prego, a fare alcuno de’ servigi del
sacerdozio perch’io abbia un boccon di pane da mangiare".

<span id="an_3:1">3:1</span> Or il giovinetto Samuele serviva all’Eterno
sotto gli occhi di Eli. La parola dell’Eterno era rara, a quei tempi, e
le visioni non erano frequenti.

<span id="an_3:2">3:2</span> In quel medesimo tempo, Eli, la cui vista
cominciava a intorbidarsi in guisa ch’egli non ci poteva vedere, se ne
stava un giorno coricato nel suo luogo consueto;

<span id="an_3:3">3:3</span> la lampada di Dio non era ancora spenta, e
Samuele era coricato nel tempio dell’Eterno dove si trovava l’arca di
Dio.

<span id="an_3:4">3:4</span> E l’Eterno chiamò Samuele, il quale
rispose: "Eccomi!"

<span id="an_3:5">3:5</span> e corse da Eli e disse: "Eccomi, poiché tu
m’hai chiamato". Eli rispose: "Io non t’ho chiamato, torna a coricarti".
Ed egli se ne andò a coricarsi.

<span id="an_3:6">3:6</span> L’Eterno chiamò di nuovo Samuele. E Samuele
s’alzò, andò da Eli e disse: "Eccomi, poiché tu m’hai chiamato". E
quegli rispose: "Figliuol mio, io non t’ho chiamato; torna a coricarti".

<span id="an_3:7">3:7</span> Or Samuele non conosceva ancora l’Eterno, e
la parola dell’Eterno non gli era ancora stata rivelata.

<span id="an_3:8">3:8</span> L’Eterno chiamò di bel nuovo Samuele, per
la terza volta. Ed egli s’alzò, andò da Eli e disse: "Eccomi, poiché tu
m’hai chiamato". Allora Eli comprese che l’Eterno chiamava il
giovinetto.

<span id="an_3:9">3:9</span> Ed Eli disse a Samuele: "Va’ a coricarti;
e, se sarai chiamato ancora, dirai: Parla, o Eterno, poiché il tuo servo
ascolta". Samuele andò dunque a coricarsi al suo posto.

<span id="an_3:10">3:10</span> E l’Eterno venne, si tenne lì presso, e
chiamò come le altre volte: "Samuele, Samuele!" Samuele rispose: "Parla,
poiché il tuo servo ascolta".

<span id="an_3:11">3:11</span> Allora l’Eterno disse a Samuele: "Ecco,
io sto per fare in Israele una cosa tale che chi l’udrà ne avrà
intronati ambedue gli orecchi.

<span id="an_3:12">3:12</span> In quel giorno io metterò ad effetto
contro ad Eli, dal principio fino alla fine, tutto ciò che ho detto
circa la sua casa.

<span id="an_3:13">3:13</span> Gli ho predetto che avrei esercitato i
miei giudizi sulla casa di lui in perpetuo, a cagione della iniquità
ch’egli ben conosce, poiché i suoi figli hanno attratto su di sé la
maledizione, ed egli non li ha repressi.

<span id="an_3:14">3:14</span> Perciò io giuro alla casa d’Eli che
l’iniquità della casa d’Eli non sarà mai espiata né con sacrifizi né con
oblazioni".

<span id="an_3:15">3:15</span> Samuele rimase coricato sino alla
mattina, poi aprì le porte della casa dell’Eterno. Egli temeva di
raccontare ad Eli la visione.

<span id="an_3:16">3:16</span> Ma Eli chiamò Samuele e disse: "Samuele,
figliuol mio!" Egli rispose: "Eccomi".

<span id="an_3:17">3:17</span> Ed Eli: "Qual è la parola ch’Egli t’ha
detta? Ti prego, non me la celare! Iddio ti tratti col massimo rigore,
se mi nascondi qualcosa di tutto quello ch’Egli t’ha detto".

<span id="an_3:18">3:18</span> Samuele allora gli raccontò tutto, senza
celargli nulla. Ed Eli disse: "Egli è l’Eterno: faccia quello che gli
parrà bene".

<span id="an_3:19">3:19</span> Samuele intanto cresceva, e l’Eterno era
con lui e non lasciò cader a terra alcuna delle parole di lui.

<span id="an_3:20">3:20</span> Tutto Israele, da Dan fino a Beer-Sceba,
riconobbe che Samuele era stabilito profeta dell’Eterno.

<span id="an_3:21">3:21</span> L’Eterno continuò ad apparire a Sciloh,
poiché a Sciloh l’Eterno si rivelava a Samuele mediante la sua parola, e
la parola di Samuele era rivolta a tutto Israele.

<span id="an_4:1">4:1</span> Or Israele uscì contro i Filistei per dar
battaglia, e si accampò presso Eben-Ezer; i Filistei erano accampati
presso Afek.

<span id="an_4:2">4:2</span> I Filistei si schierarono in battaglia in
faccia ad Israele; e, impegnatosi il combattimento, Israele fu sconfitto
dai Filistei, che uccisero sul campo di battaglia circa quattromila
uomini.

<span id="an_4:3">4:3</span> Quando il popolo fu tornato
nell’accampamento, gli anziani d’Israele dissero: "Perché l’Eterno ci ha
egli oggi sconfitti davanti ai Filistei? Andiamo a prendere a Sciloh
l’arca del patto dell’Eterno, e venga essa in mezzo a noi e ci salvi
dalle mani de’ nostri nemici!"

<span id="an_4:4">4:4</span> Il popolo quindi mandò gente a Sciloh, e di
la fu portata l’arca del patto dell’Eterno degli eserciti, il quale sta
fra i cherubini; e i due figliuoli di Eli, Hofni e Fineas, erano là, con
l’arca del patto di Dio.

<span id="an_4:5">4:5</span> E quando l’arca del patto dell’Eterno entrò
nel campo, tutto Israele diè in grandi grida di gioia, sì che ne
rimbombo la terra.

<span id="an_4:6">4:6</span> I Filistei, all’udire quelle alte grida,
dissero: "Che significano queste grandi grida nel campo degli Ebrei?" E
seppero che l’arca dell’Eterno era arrivata nell’accampamento.

<span id="an_4:7">4:7</span> E i Filistei ebbero paura, perché dicevano:
"Dio e venuto nell’accampamento". Ed esclamarono: "Guai a noi! poiché
non era così nei giorni passati.

<span id="an_4:8">4:8</span> Guai a noi! Chi ci salverà dalle mani di
questi dèi potenti? Questi son gli dèi che colpiron gli Egiziani d’ogni
sorta di piaghe nel deserto.

<span id="an_4:9">4:9</span> Siate forti, Filistei, e comportatevi da
uomini, onde non abbiate a diventare schiavi degli Ebrei, com’essi sono
stati schiavi vostri! Conducetevi da uomini, e combattete!"

<span id="an_4:10">4:10</span> I Filistei dunque combatterono, e Israele
fu sconfitto, e ciascuno se ne fuggì nella sua tenda. La rotta fu
enorme, e caddero, d’Israele, trentamila fanti.

<span id="an_4:11">4:11</span> L’arca di Dio fu presa, e i due figliuoli
d’Eli, Hofni e Fineas, morirono.

<span id="an_4:12">4:12</span> Un uomo di Beniamino, fuggito dal campo
di battaglia, giunse correndo a Sciloh quel medesimo giorno, con le
vesti stracciate e la testa coperta di terra.

<span id="an_4:13">4:13</span> Al suo arrivo, ecco che Eli stava
sull’orlo della strada, seduto sul suo seggio, aspettando ansiosamente,
perché gli tremava il cuore per l’arca di Dio. E come quell’uomo entrò
nella città portando la nuova, un grido si levò da tutta la città.

<span id="an_4:14">4:14</span> Ed Eli, udendo lo strepito delle grida,
disse: "Che significa il chiasso di questo tumulto?" E quell’uomo andò
in fretta a portar la nuova ad Eli.

<span id="an_4:15">4:15</span> Or Eli avea novantott’anni; la vista gli
era venuta meno, sicché non potea vedere.

<span id="an_4:16">4:16</span> Quell’uomo gli disse: "Son io che vengo
dal campo di battaglia e che ne son fuggito oggi". Ed Eli disse: "Com’è
andata la cosa, figliuol mio?"

<span id="an_4:17">4:17</span> E colui che portava la nuova,
rispondendo, disse: "Israele e fuggito d’innanzi ai Filistei; e v’è
stata una grande strage fra il popolo; anche i tuoi due figliuoli, Hofni
e Fineas, sono morti, e l’arca di Dio e stata presa".

<span id="an_4:18">4:18</span> E come ebbe mentovato l’arca di Dio, Eli
cadde dal suo seggio all’indietro, allato alla porta, si ruppe la nuca,
e morì, perché era un uomo vecchio e pesante. Era stato giudice
d’Israele quarant’anni.

<span id="an_4:19">4:19</span> La nuora di lui, moglie di Fineas, era
incinta e prossima al parto; quando udì la nuova che l’arca di Dio era
presa e che il suo suocero e il suo marito erano morti, si curvò e
partorì, perché sorpresa a un tratto dai dolori.

<span id="an_4:20">4:20</span> E nel punto che stava per morire, le
donne che l’assistevano le dissero: "Non temere, poiché hai partorito un
figliuolo". Ma ella non rispose e non ne fece caso.

<span id="an_4:21">4:21</span> E al suo bambino pose nome Icabod,
dicendo: "La gloria ha esulato da Israele", perché l’arca di Dio era
stata presa, e a motivo del suo suocero e del suo marito.

<span id="an_4:22">4:22</span> E disse: "La gloria ha esulato da
Israele, perché l’arca di Dio e stata presa".

<span id="an_5:1">5:1</span> I Filistei, dunque, presero l’arca di Dio,
e la trasportarono da Eben-Ezer a Asdod;

<span id="an_5:2">5:2</span> presero l’arca di Dio, la portarono nella
casa di Dagon, e la posarono allato a Dagon.

<span id="an_5:3">5:3</span> E il giorno dopo, gli Asdodei alzatisi di
buon’ora trovarono Dagon caduto con la faccia a terra, davanti all’arca
dell’Eterno. Presero Dagon e lo rimisero al suo posto.

<span id="an_5:4">5:4</span> Il giorno dopo, alzatisi di buon’ora,
trovarono che Dagon era di nuovo caduto con la faccia a terra, davanti
all’Arca dell’Eterno; la testa e ambedue le mani di Dagon giacevano
mozzate sulla soglia, e non gli restava più che il tronco.

<span id="an_5:5">5:5</span> Perciò, fino al dì d’oggi, i sacerdoti di
Dagon e tutti quelli che entrano nella casa di Dagon a Asdod non pongono
il piede sulla soglia.

<span id="an_5:6">5:6</span> Poi la mano dell’Eterno si aggravò su quei
di Asdod, portò fra loro la desolazione, e li colpì di emorroidi, a
Asdod e nel suo territorio.

<span id="an_5:7">5:7</span> E quando quelli di Asdod videro che così
avveniva, dissero: "L’arca dell’Iddio d’Israele non rimarrà presso di
noi, poiché la mano di lui è dura su noi e su Dagon, nostro dio".

<span id="an_5:8">5:8</span> Mandaron quindi a convocare presso di loro
tutti i principi dei Filistei, e dissero: "Che faremo dell’arca
dell’Iddio d’Israele?" I principi risposero: "Si trasporti l’arca
dell’Iddio d’Israele a Gath".

<span id="an_5:9">5:9</span> E trasportaron quivi l’arca dell’Iddio
d’Israele. E come l’ebbero trasportata, la mano dell’Eterno si volse
contro la città, e vi fu una immensa costernazione. L’Eterno colpì gli
uomini della città, piccoli e grandi, e un flagello d’emorroidi scoppiò
fra loro.

<span id="an_5:10">5:10</span> Allora mandarono l’arca di Dio a Ekron. E
come l’arca di Dio giunse a Ekron, que’ di Ekron cominciarono a gridare,
dicendo: "Hanno trasportato l’arca dell’Iddio d’Israele da noi, per far
morire noi e il nostro popolo!"

<span id="an_5:11">5:11</span> Mandaron quindi a convocare tutti i
principi dei Filistei, e dissero: "Rimandate l’arca dell’Iddio
d’Israele; torni essa al suo posto, e non faccia morir noi e il nostro
popolo!" Poiché tutta la città era in preda a un terrore di morte, e la
mano di Dio s’aggravava grandemente su di essa.

<span id="an_5:12">5:12</span> Quelli che non morivano eran colpiti
d’emorroidi, e le grida della città salivano fino al cielo.

<span id="an_6:1">6:1</span> L’arca dell’Eterno rimase nel paese dei
Filistei sette mesi.

<span id="an_6:2">6:2</span> Poi i Filistei chiamarono i sacerdoti e
gl’indovini, e dissero: "Che faremo dell’arca dell’Eterno? Insegnateci
il modo di rimandarla al suo luogo".

<span id="an_6:3">6:3</span> E quelli risposero: "Se rimandate l’arca
dell’Iddio d’Israele, non la rimandate senza nulla, ma fategli ad ogni
modo un’offerta di riparazione; allora guarirete, e così saprete perché
la sua mano non abbia cessato d’aggravarsi su voi".

<span id="an_6:4">6:4</span> Essi chiesero: "Quale offerta di
riparazione gli offriremo noi?" Quelli risposero: "Cinque emorroidi
d’oro e cinque topi d’oro, secondo il numero dei principi dei Filistei;
giacché una stessa piaga ha colpito voi e i vostri principi.

<span id="an_6:5">6:5</span> Fate dunque delle figure delle vostre
emorroidi e delle figure dei topi che vi devastano il paese, e date
gloria all’Iddio d’Israele; forse egli cesserà d’aggravare la sua mano
su voi, sui vostri dèi e sul vostro paese.

<span id="an_6:6">6:6</span> E perché indurereste il cuor vostro come
gli Egiziani e Faraone indurarono il cuor loro? Dopo ch’Egli ebbe
spiegato contro ad essi la sua potenza, gli Egiziani non lasciarono essi
partire gl’Israeliti, sì che questi poterono andarsene?

<span id="an_6:7">6:7</span> Or dunque fatevi un carro nuovo, e prendete
due vacche che allattino e che non abbian mai portato giogo; attaccate
al carro le vacche, e riconducete nella stalla i loro vitelli.

<span id="an_6:8">6:8</span> Poi prendete l’arca dell’Eterno e mettetela
sul carro; e accanto ad essa ponete, in una cassetta, i lavori d’oro che
presentate all’Eterno come offerta di riparazione; e lasciatela, sì che
se ne vada.

<span id="an_6:9">6:9</span> E state a vedere: se sale per la via che
mena al suo paese, verso Beth-Scemesh, vuol dire che l’Eterno è quegli
che ci ha fatto questo gran male; se no, sapremo che non la sua mano ci
ha percossi, ma che questo ci è avvenuto per caso".

<span id="an_6:10">6:10</span> Quelli dunque fecero così; presero due
vacche che allattavano, le attaccarono al carro, e chiusero nella stalla
i vitelli.

<span id="an_6:11">6:11</span> Poi misero sul carro l’arca dell’Eterno e
la cassetta coi topi d’oro e le figure delle emorroidi.

<span id="an_6:12">6:12</span> Le vacche presero direttamente la via che
mena a Beth-Scemesh; seguiron sempre la medesima strada, muggendo mentre
andavano, e non piegarono né a destra né a sinistra. I principi dei
Filistei tennero loro dietro, sino ai confini di Beth-Scemesh.

<span id="an_6:13">6:13</span> Ora quei di Beth-Scemesh mietevano il
grano nella valle; e alzando gli occhi videro l’arca, e si rallegrarono
vedendola.

<span id="an_6:14">6:14</span> Il carro, giunto al campo di Giosuè di
Beth-Scemesh, vi si fermò. C’era quivi una gran pietra; essi spaccarono
il legname del carro, e offrirono le vacche in olocausto all’Eterno.

<span id="an_6:15">6:15</span> I Leviti deposero l’arca dell’Eterno e la
cassetta che le stava accanto e conteneva gli oggetti d’oro, e misero
ogni cosa sulla gran pietra; e, in quello stesso giorno, quei di
Beth-Scemesh offrirono olocausti e presentarono sacrifizi all’Eterno.

<span id="an_6:16">6:16</span> I cinque principi dei Filistei, veduto
ciò, tornarono il medesimo giorno a Ekron.

<span id="an_6:17">6:17</span> Questo è il numero delle emorroidi d’oro
che i Filistei presentarono all’Eterno come offerta di riparazione; una
per Asdod, una per Gaza, una per Askalon, una per Gath, una per Ekron.

<span id="an_6:18">6:18</span> E de’ topi d’oro ne offriron tanti quante
erano le città dei Filistei appartenenti ai cinque principi, dalle città
murate ai villaggi di campagna che si estendono fino alla gran pietra
sulla quale fu posata l’arca dell’Eterno, e che sussiste anche al dì
d’oggi nel campo di Giosuè, il Beth-scemita.

<span id="an_6:19">6:19</span> L’Eterno colpì que’ di Beth-Scemesh,
perché aveano portato gli sguardi sull’arca dell’Eterno; colpì settanta
uomini del popolo. Il popolo fece cordoglio, perché l’Eterno l’avea
colpito d’una gran piaga.

<span id="an_6:20">6:20</span> E quelli di Beth-Scemesh dissero: "Chi
può sussistere in presenza dell’Eterno, di questo Dio santo? E da chi
salirà l’arca, partendo da noi?".

<span id="an_6:21">6:21</span> E spedirono de’ messi agli abitanti di
Kiriath-Jearim per dir loro: "I Filistei hanno ricondotto l’arca
dell’Eterno; scendete e menatela su fra voi".

<span id="an_7:1">7:1</span> Que’ di Kiriath-Jearim vennero, menarono su
l’arca dell’Eterno, e la trasportarono in casa di Abinadab, sulla
collina, e consacrarono il suo figliuolo Eleazar, perché custodisse
l’arca dell’Eterno.

<span id="an_7:2">7:2</span> Ora dal giorno che l’arca era stata
collocata a Kiriath-Jearim era passato molto tempo, vent’anni erano
trascorsi e tutta la casa d’Israele sospirava, anelando all’Eterno.

<span id="an_7:3">7:3</span> Allora Samuele parlò a tutta la casa
d’Israele dicendo: "Se tornate all’Eterno con tutto il vostro cuore,
togliete di mezzo a voi gli dèi stranieri e gl’idoli di Astarte, volgete
risolutamente il cuor vostro verso l’Eterno, e servite a lui solo; ed
egli vi libererà dalle mani dei Filistei".

<span id="an_7:4">7:4</span> E i figliuoli d’Israele tolsero via
gl’idoli di Baal e di Astarte, e servirono all’Eterno soltanto.

<span id="an_7:5">7:5</span> Poi Samuele disse: "Radunate tutto Israele
a Mitspa, e io pregherò l’Eterno per voi".

<span id="an_7:6">7:6</span> Ed essi si adunarono a Mitspa, attinsero
dell’acqua e la sparsero davanti all’Eterno, e digiunarono quivi quel
giorno, e dissero: "Abbiamo peccato contro l’Eterno". E Samuele fece la
funzione di giudice d’Israele a Mitspa.

<span id="an_7:7">7:7</span> Quando i Filistei seppero che i figliuoli
d’Israele s’erano adunati a Mitspa, i principi loro salirono contro
Israele. La qual cosa avendo udita i figliuoli d’Israele, ebbero paura
dei Filistei,

<span id="an_7:8">7:8</span> e dissero a Samuele: "Non cessare di gridar
per noi all’Eterno, all’Iddio nostro, affinché ci liberi dalle mani dei
Filistei".

<span id="an_7:9">7:9</span> E Samuele prese un agnello di latte e
l’offerse intero in olocausto all’Eterno; e gridò all’Eterno per
Israele, e l’Eterno l’esaudì.

<span id="an_7:10">7:10</span> Ora mentre Samuele offriva l’olocausto, i
Filistei s’avvicinarono per assalire Israele; ma l’Eterno tuonò quel
giorno con gran fracasso contro i Filistei, e li mise in rotta, talché
furono sconfitti dinanzi a Israele.

<span id="an_7:11">7:11</span> Gli uomini d’Israele uscirono da Mitspa,
inseguirono i Filistei, e li batterono fin sotto Beth-Car.

<span id="an_7:12">7:12</span> Allora Samuele prese una pietra, la pose
tra Mitspa e Scen, e la chiamò Eben-Ezer, dicendo: "Fin qui l’Eterno ci
ha soccorsi".

<span id="an_7:13">7:13</span> I Filistei furono umiliati, e non
tornaron più ad invadere il territorio d’Israele; e la mano dell’Eterno
fu contro i Filistei per tutto il tempo di Samuele.

<span id="an_7:14">7:14</span> Le città che i Filistei aveano prese ad
Israele, tornarono ad Israele, da Ekron fino a Gath. Israele liberò il
loro territorio dalle mani dei Filistei. E vi fu pace fra Israele e gli
Amorei.

<span id="an_7:15">7:15</span> E Samuele fu giudice d’Israele per tutto
il tempo della sua vita.

<span id="an_7:16">7:16</span> Egli andava ogni anno a fare il giro di
Bethel, di Ghilgal e di Mitspa, ed esercitava il suo ufficio di giudice
d’Israele in tutti quei luoghi.

<span id="an_7:17">7:17</span> Poi tornava a Rama, dove stava di casa;
quivi fungeva da giudice d’Israele, e quivi edificò un altare
all’Eterno.

<span id="an_8:1">8:1</span> Or quando Samuele fu diventato vecchio
costituì giudici d’Israele i suoi figliuoli.

<span id="an_8:2">8:2</span> Il suo figliuolo primogenito si chiamava
Joel, e il secondo Abia, e faceano le funzioni di giudici a Beer-Sceba.

<span id="an_8:3">8:3</span> I suoi figliuoli però non seguivano le sue
orme, ma si lasciavano sviare dalla cupidigia, accettavano regali e
pervertivano la giustizia.

<span id="an_8:4">8:4</span> Allora tutti gli anziani d’Israele si
radunarono, vennero da Samuele a Rama, e gli dissero:

<span id="an_8:5">8:5</span> "Ecco tu sei oramai vecchio, e i tuoi
figliuoli non seguono le tue orme; or dunque stabilisci su di noi un re
che ci amministri la giustizia, come l’hanno tutte le nazioni".

<span id="an_8:6">8:6</span> A Samuele dispiacque questo loro dire:
"Dacci un re che amministri la giustizia fra noi"; e Samuele pregò
l’Eterno.

<span id="an_8:7">8:7</span> E l’Eterno disse a Samuele: "Da’ ascolto
alla voce del popolo in tutto quello che ti dirà, poiché essi hanno
rigettato non te, ma me, perch’io non regni su di loro.

<span id="an_8:8">8:8</span> Agiscono con te come hanno sempre agito dal
giorno che li feci salire dall’Egitto a oggi: m’hanno abbandonato per
servire altri dèi.

<span id="an_8:9">8:9</span> Ora dunque da’ ascolto alla loro voce; abbi
cura però di avvertirli solennemente e di far loro ben conoscere qual
sarà il modo d’agire del re che regnerà su di loro".

<span id="an_8:10">8:10</span> Samuele riferì tutte le parole
dell’Eterno al popolo che gli domandava un re.

<span id="an_8:11">8:11</span> E disse: "Questo sarà il modo d’agire del
re che regnerà su di voi. Egli prenderà i vostri figliuoli e li metterà
sui suoi carri e fra i suoi cavalieri, e dovranno correre davanti al suo
carro;

<span id="an_8:12">8:12</span> se ne farà de’ capitani di migliaia e de’
capitani di cinquantine; li metterà ad arare i suoi campi, a mieter le
sue biade, a fabbricare i suoi ordigni di guerra e gli attrezzi de’ suoi
carri.

<span id="an_8:13">8:13</span> Prenderà le vostre figliuole per farsene
delle profumiere, delle cuoche, delle fornaie.

<span id="an_8:14">8:14</span> Prenderà i vostri campi, le vostre vigne,
i vostri migliori uliveti per darli ai suoi servitori.

<span id="an_8:15">8:15</span> Prenderà la decima delle vostre semente e
delle vostre vigne per darla ai suoi eunuchi e ai suoi servitori.

<span id="an_8:16">8:16</span> Prenderà i vostri servi, le vostre serve,
il fiore della vostra gioventù e i vostri asini per adoprarli ne’ suoi
lavori.

<span id="an_8:17">8:17</span> Prenderà la decima de’ vostri greggi, e
voi sarete suoi schiavi.

<span id="an_8:18">8:18</span> E allora griderete per cagione del re che
vi sarete scelto, ma in quel giorno l’Eterno non vi risponderà".

<span id="an_8:19">8:19</span> Il popolo rifiutò di dare ascolto alle
parole di Samuele, e disse: "No! ci sarà un re su di noi;

<span id="an_8:20">8:20</span> e anche noi saremo come tutte le nazioni;
il nostro re amministrerà la giustizia fra noi, marcerà alla nostra
testa e condurrà le nostre guerre".

<span id="an_8:21">8:21</span> Samuele, udite tutte le parole del
popolo, le riferì all’Eterno.

<span id="an_8:22">8:22</span> E l’Eterno disse a Samuele: "Da’ ascolto
alla loro voce, e stabilisci su di loro un re". E Samuele disse agli
uomini d’Israele: "Ognuno se ne torni alla sua città".

<span id="an_9:1">9:1</span> Or v’era un uomo di Beniamino, per nome
Kis, figliuolo d’Abiel, figliuolo di Tseror, figliuolo di Becorath,
figliuolo d’Afiac, figliuolo d’un Beniaminita. Era un uomo forte e
valoroso;

<span id="an_9:2">9:2</span> aveva un figliuolo per nome Saul, giovine e
bello; non ve n’era tra i figliuoli d’Israele uno più bello di lui: era
più alto di tutta la gente dalle spalle in su.

<span id="an_9:3">9:3</span> Or le asine di Kis, padre di Saul, s’erano
smarrite; e Kis disse a Saul, suo figliuolo: "Prendi teco uno dei servi,
lèvati e va’ in cerca delle asine".

<span id="an_9:4">9:4</span> Egli passò per la contrada montuosa di
Efraim e attraversò il paese di Shalisha, senza trovarle; poi passarono
per il paese di Shaalim, ma non vi erano; attraversarono il paese dei
Beniaminiti, ma non le trovarono.

<span id="an_9:5">9:5</span> Quando furon giunti nel paese di Tsuf, Saul
disse al servo che era con lui: "Vieni, torniamocene, ché altrimenti mio
padre cesserebbe dal pensare alle asine e sarebbe in pena per noi".

<span id="an_9:6">9:6</span> Il servo gli disse: "Ecco, v’è in questa
città un uomo di Dio, ch’è tenuto in grande onore; tutto quello ch’egli
dice, succede sicuramente; andiamoci; forse egli c’indicherà la via che
dobbiamo seguire".

<span id="an_9:7">9:7</span> E Saul disse al suo servo: "Ma, ecco, se
v’andiamo, che porteremo noi all’uomo di Dio? Poiché non ci son più
provvisioni nei nostri sacchi, e non abbiamo alcun presente da offrire
all’uomo di Dio. Che abbiamo con noi?"

<span id="an_9:8">9:8</span> Il servo replicò a Saul, dicendo: "Ecco, io
mi trovo in possesso del quarto d’un siclo d’argento; lo darò all’uomo
di Dio, ed egli c’indicherà la via.

<span id="an_9:9">9:9</span> (Anticamente, in Israele, quand’uno andava
a consultare Iddio, diceva: "Venite, andiamo dal Veggente!" poiché colui
che oggi si chiama Profeta, anticamente si chiamava Veggente).

<span id="an_9:10">9:10</span> E Saul disse al suo servo: "Dici bene;
vieni, andiamo". E andarono alla città dove stava l’uomo di Dio.

<span id="an_9:11">9:11</span> Mentre facevano la salita che mena alla
città, trovarono delle fanciulle che uscivano ad attingere acqua, e
chiesero loro: "E’ qui il veggente?"

<span id="an_9:12">9:12</span> Quelle risposer loro, dicendo: "Sì, c’è;
è là dove sei diretto; ma va’ presto, giacché è venuto oggi in città,
perché oggi il popolo fa un sacrifizio sull’alto luogo.

<span id="an_9:13">9:13</span> Quando sarete entrati in città, lo
troverete di certo, prima ch’egli salga all’alto luogo a mangiare. Il
popolo non mangerà prima ch’egli sia giunto, perché è lui che deve
benedire il sacrifizio; dopo di che, i convitati mangeranno. Or dunque
salite, perché proprio ora lo troverete".

<span id="an_9:14">9:14</span> Ed essi salirono alla città; e, come vi
furono entrati, ecco Samuele che usciva loro incontro per salire
all’alto luogo.

<span id="an_9:15">9:15</span> Or un giorno prima dell’arrivo di Saul,
l’Eterno aveva avvertito Samuele, dicendo:

<span id="an_9:16">9:16</span> "Domani, a quest’ora, ti manderò un uomo
del paese di Beniamino, e tu l’ungerai come capo del mio popolo
d’Israele. Egli salverà il mio popolo dalle mani dei Filistei; poiché io
ho rivolto lo sguardo verso il mio popolo, perché il suo grido è giunto
fino a me".

<span id="an_9:17">9:17</span> E quando Samuele vide Saul, l’Eterno gli
disse: "Ecco l’uomo di cui t’ho parlato; egli è colui che signoreggerà
sul mio popolo".

<span id="an_9:18">9:18</span> Saul s’avvicinò a Samuele entro la porta
della città, e gli disse: "Indicami, ti prego, dove sia la casa del
veggente".

<span id="an_9:19">9:19</span> E Samuele rispose a Saul: "Sono io il
veggente. Sali davanti a me all’alto luogo, e mangerete oggi con me; poi
domattina ti lascerò partire, e ti dirò tutto quello che hai nel cuore.

<span id="an_9:20">9:20</span> E quanto alle asine smarrite tre giorni
fa, non dartene pensiero, perché son trovate. E per chi è tutto quello
che v’è di desiderabile in Israele? Non è esso per te e per tutta la
casa di tuo padre?"

<span id="an_9:21">9:21</span> Saul, rispondendo, disse: "Non son io un
Beniaminita? di una delle più piccole tribù d’Israele? La mia famiglia
non è essa la più piccola fra tutte le famiglie della tribù di
Beniamino? Perché dunque mi parli a questo modo?"

<span id="an_9:22">9:22</span> Samuele prese Saul e il suo servo, li
introdusse nella sala e li fe’ sedere in capo di tavola fra i convitati,
ch’eran circa trenta persone.

<span id="an_9:23">9:23</span> E Samuele disse al cuoco: "Porta qua la
porzione che t’ho data, e della quale t’ho detto: Tienla in serbo presso
di te".

<span id="an_9:24">9:24</span> Il cuoco allora prese la coscia e ciò che
v’aderiva, e la mise davanti a Saul. E Samuele disse: "Ecco ciò ch’è
stato tenuto in serbo; mettitelo dinanzi e mangia, poiché è stato
serbato apposta per te quand’ho invitato il popolo". Così Saul, quel
giorno, mangiò con Samuele.

<span id="an_9:25">9:25</span> Poi scesero dall’alto luogo in città, e
Samuele s’intrattenne con Saul sul terrazzo.

<span id="an_9:26">9:26</span> L’indomani si alzarono presto; allo
spuntar dell’alba, Samuele chiamò Saul sul terrazzo, e gli disse:
"Vieni, ch’io ti lasci partire". Saul s’alzò, e uscirono fuori ambedue,
egli e Samuele.

<span id="an_9:27">9:27</span> Quando furon discesi all’estremità della
città, Samuele disse a Saul: "Di’ al servo che passi, e vada innanzi a
noi (e il servo passò); ma tu adesso fermati, ed io ti farò udire la
parola di Dio".

<span id="an_10:1">10:1</span> Allora Samuele prese un vasetto d’olio,
lo versò sul capo di lui, baciò Saul e disse: "L’Eterno non t’ha egli
unto perché tu sia il capo della sua eredità?

<span id="an_10:2">10:2</span> Oggi, quando tu sarai partito da me,
troverai due uomini presso al sepolcro di Rachele, ai confini di
Beniamino, a Tseltsah, i quali ti diranno: Le asine delle quali andavi
in cerca, sono trovate; ed ecco tuo padre non è più in pensiero per le
asine, ma è in pena per voi, e va dicendo: Che farò io riguardo al mio
figliuolo?

<span id="an_10:3">10:3</span> E quando sarai passato più innanzi e
sarai giunto alla quercia di Tabor, t’incontrerai con tre uomini che
salgono ad adorare Iddio a Bethel, portando l’uno tre capretti, l’altro
tre pani, e il terzo un otre di vino.

<span id="an_10:4">10:4</span> Essi ti saluteranno, e ti daranno due
pani, che riceverai dalla loro mano.

<span id="an_10:5">10:5</span> Poi arriverai a Ghibea-Elohim, dov’è la
guarnigione dei Filistei; e avverrà che, entrando in città, incontrerai
una schiera di profeti che scenderanno dall’alto luogo, preceduti da
saltèri, da timpani, da flauti, da cetre, e che profeteranno.

<span id="an_10:6">10:6</span> E lo spirito dell’Eterno t’investirà e tu
profeterai con loro, e sarai mutato in un altr’uomo.

<span id="an_10:7">10:7</span> E quando questi segni ti saranno
avvenuti, fa’ quello che avrai occasione di fare, poiché Dio è teco.

<span id="an_10:8">10:8</span> Poi scenderai prima di me a Ghilgal; ed
ecco io scenderò verso te per offrire olocausti e sacrifizi di azioni di
grazie. Tu aspetterai sette giorni, finch’io giunga da te e ti faccia
sapere quello che devi fare".

<span id="an_10:9">10:9</span> E non appena egli ebbe voltate le spalle
per partirsi da Samuele, Iddio gli mutò il cuore, e tutti quei segni si
verificarono in quel medesimo giorno.

<span id="an_10:10">10:10</span> E come giunsero a Ghibea, ecco che una
schiera di profeti si fece incontro a Saul; allora lo spirito di Dio lo
investì, ed egli si mise a profetare in mezzo a loro.

<span id="an_10:11">10:11</span> Tutti quelli che l’avean conosciuto
prima, lo videro che profetava coi profeti, e dicevano l’uno all’altro:
"Che è mai avvenuto al figliuolo di Kis? Saul è anch’egli tra i
profeti?"

<span id="an_10:12">10:12</span> E un uomo del luogo rispose, dicendo:
"E chi è il loro padre?" Di qui venne il proverbio: "Saul e anch’egli
tra i profeti?"

<span id="an_10:13">10:13</span> E come Saul ebbe finito di profetare,
si recò all’alto luogo.

<span id="an_10:14">10:14</span> E lo zio di Saul disse a lui e al suo
servo: "Dove siete andati?" Saul rispose: "A cercare le asine; ma
vedendo che non le potevamo trovare, siamo andati da Samuele".

<span id="an_10:15">10:15</span> E lo zio di Saul disse: "Raccontami, ti
prego, quello che vi ha detto Samuele".

<span id="an_10:16">10:16</span> E Saul a suo zio: "Egli ci ha
dichiarato positivamente che le asine erano trovate". Ma di quel che
Samuele avea detto riguardo al regno non gli riferì nulla.

<span id="an_10:17">10:17</span> Poi Samuele convocò il popolo dinanzi
all’Eterno a Mitspa,

<span id="an_10:18">10:18</span> e disse ai figliuoli d’Israele: "Così
dice l’Eterno, l’Iddio d’Israele: Io trassi Israele dall’Egitto, e vi
liberai dalle mani degli Egiziani e dalle mani di tutti i regni che vi
opprimevano.

<span id="an_10:19">10:19</span> Ma oggi voi rigettate l’Iddio vostro
che vi salvò da tutti i vostri mali e da tutte le vostre tribolazioni, e
gli dite: Stabilisci su di noi un re! Or dunque presentatevi nel
cospetto dell’Eterno per tribù e per migliaia".

<span id="an_10:20">10:20</span> Poi Samuele fece accostare tutte le
tribù d’Israele, e la tribù di Beniamino fu designata dalla sorte.

<span id="an_10:21">10:21</span> Fece quindi accostare la tribù di
Beniamino per famiglie, e la famiglia di Matri fu designata dalla sorte.
Poi fu designato Saul, figliuolo di Kis; e lo cercarono, ma non fu
trovato.

<span id="an_10:22">10:22</span> Allora consultarono di nuovo l’Eterno:
"Quell’uomo è egli già venuto qua?" L’Eterno rispose: "Guardate, ei s’è
nascosto fra i bagagli".

<span id="an_10:23">10:23</span> Corsero a trarlo di là; e quand’egli si
presentò in mezzo ai popolo, era più alto di tutta la gente dalle spalle
in su.

<span id="an_10:24">10:24</span> E Samuele disse a tutto il popolo:
"Vedete colui che l’Eterno si è scelto? Non v’è alcuno in tutto il
popolo che sia pari a lui". E tutto il popolo diè in esclamazioni di
gioia, gridando: "Viva il re!"

<span id="an_10:25">10:25</span> Allora Samuele espose al popolo la
legge del regno, e la scrisse in un libro, che depose nel cospetto
dell’Eterno. Poi Samuele rimandò tutto il popolo, ciascuno a casa sua.

<span id="an_10:26">10:26</span> Saul se ne andò anch’egli a casa sua a
Ghibea, e con lui andarono gli uomini valorosi a cui Dio avea toccato il
cuore.

<span id="an_10:27">10:27</span> Nondimeno, ci furono degli uomini da
nulla che dissero: "Come ci salverebbe costui?" E lo disprezzarono e non
gli portarono alcun dono. Ma egli fece vista di non udire.

<span id="an_11:1">11:1</span> Or Nahas, l’Ammonita, salì e s’accampò
contro Iabes di Galaad. E tutti quelli di Iabes dissero a Nahas: "Fa’
alleanza con noi, e noi ti serviremo".

<span id="an_11:2">11:2</span> E Nahas, l’Ammonita, rispose loro: "Io
farò alleanza con voi a questa condizione: ch’io vi cavi a tutti
l’occhio destro, e getti così quest’obbrobrio su tutto Israele".

<span id="an_11:3">11:3</span> Gli anziani di Iabes gli dissero:
"Concedici sette giorni di tregua perché inviamo de’ messi per tutto il
territorio d’Israele; e se non vi sarà chi ci soccorra, ci arrenderemo a
te".

<span id="an_11:4">11:4</span> I messi vennero dunque a Ghibea di Saul,
riferirono queste parole in presenza del popolo, e tutto il popolo alzò
la voce, e pianse.

<span id="an_11:5">11:5</span> Ed ecco Saul tornava dai campi, seguendo
i bovi, e disse: "Che ha egli il popolo, che piange?" E gli riferiron le
parole di quei di Iabes.

<span id="an_11:6">11:6</span> E com’egli ebbe udite quelle parole, lo
spirito di Dio investi Saul, che s’infiammò d’ira;

<span id="an_11:7">11:7</span> e prese un paio di buoi, li tagliò a
pezzi, che mandò, per mano dei messi, per tutto il territorio d’Israele,
dicendo: "Così saranno trattati i buoi di chi non seguirà Saul e
Samuele. Il terrore dell’Eterno s’impadronì del popolo, e partirono come
se fossero stati un uomo solo.

<span id="an_11:8">11:8</span> Saul li passò in rassegna a Bezek, ed
erano trecentomila figliuoli d’Israele e trentamila uomini di Giuda.

<span id="an_11:9">11:9</span> E dissero a que’ messi ch’eran venuti:
"Dite così a quei di Iabes di Galaad: Domani, quando il sole sarà in
tutto il suo calore, sarete liberati". E i messi andarono a riferire
queste parole a quei di Iabes, i quali si rallegrarono.

<span id="an_11:10">11:10</span> E quei di Iabes dissero agli Ammoniti:
"Domani verrem da voi, e farete di noi tutto quello che vi parrà".

<span id="an_11:11">11:11</span> Il giorno seguente, Saul divise il
popolo in tre schiere, che penetrarono nel campo degli Ammoniti in su la
vigilia del mattino, e li batterono fino alle ore calde del giorno.
Quelli che scamparono furon dispersi in guisa che non ne rimasero due
assieme.

<span id="an_11:12">11:12</span> Il popolo disse a Samuele: "Chi è che
diceva: Saul regnerà egli su noi? Dateci quegli uomini e li metteremo a
morte".

<span id="an_11:13">11:13</span> Ma Saul rispose: "Nessuno sarà messo a
morte in questo giorno, perché oggi l’Eterno ha operato una liberazione
in Israele".

<span id="an_11:14">11:14</span> E Samuele disse al popolo: "Venite,
andiamo a Ghilgal, ed ivi confermiamo l’autorità reale".

<span id="an_11:15">11:15</span> E tutto il popolo andò a Ghilgal, e
quivi, a Ghilgal, fecero Saul re davanti all’Eterno, e quivi offrirono
nel cospetto dell’Eterno sacrifizi di azioni di grazie. E Saul e gli
uomini tutti d’Israele fecero gran festa in quel luogo.

<span id="an_12:1">12:1</span> Allora Samuele disse a tutto Israele:
"Ecco, io vi ho ubbidito in tutto quello che m’avete detto, ed ho
costituito un re su di voi.

<span id="an_12:2">12:2</span> Ed ora, ecco il re che andrà dinanzi a
voi. Quanto a me, io son vecchio e canuto, e i miei figliuoli sono tra
voi; io sono andato innanzi a voi dalla mia giovinezza fino a questo
giorno.

<span id="an_12:3">12:3</span> Eccomi qui; rendete la vostra
testimonianza a mio carico, in presenza dell’Eterno e in presenza del
suo unto: A chi ho preso il bue? A chi ho preso l’asino? Chi ho
defraudato? A chi ho fatto violenza? Dalle mani di chi ho accettato doni
per chiuder gli occhi a suo riguardo? Io vi restituirò ogni cosa!"

<span id="an_12:4">12:4</span> Quelli risposero: "Tu non ci hai
defraudati, non ci hai fatto violenza, e non hai preso nulla dalle mani
di chicchessia"

<span id="an_12:5">12:5</span> Ed egli a loro: "Oggi l’Eterno è
testimone contro di voi, e il suo unto pure e testimone, che voi non
avete trovato nulla nelle mie mani". Il popolo rispose: "Egli e
testimone!"

<span id="an_12:6">12:6</span> Allora Samuele disse al popolo:
"Testimone è l’Eterno, che costituì Mosè ed Aaronne e fe’ salire i padri
vostri dal paese d’Egitto.

<span id="an_12:7">12:7</span> Or dunque presentatevi, ond’io, dinanzi
all’Eterno, dibatta con voi la causa relativa a tutte le opere di
giustizia che l’Eterno ha compiute a beneficio vostro e dei vostri
padri.

<span id="an_12:8">12:8</span> Dopo che Giacobbe fu entrato in Egitto, i
vostri padri gridarono all’Eterno, e l’Eterno mandò Mosè ed Aaronne i
quali trassero i padri vostri fuor dall’Egitto e li fecero abitare in
questo luogo.

<span id="an_12:9">12:9</span> Ma essi dimenticarono l’Eterno, il loro
Dio, ed egli li diede in potere di Sisera, capo dell’esercito di Hatsor,
e in potere dei Filistei e del re di Moab, i quali mossero loro guerra.

<span id="an_12:10">12:10</span> Allora gridarono all’Eterno e dissero:
"Abbiam peccato, perché abbiamo abbandonato l’Eterno, e abbiam servito
agl’idoli di Baal e d’Astarte; ma ora, liberaci dalle mani dei nostri
nemici, e serviremo te.

<span id="an_12:11">12:11</span> E l’Eterno mandò Jerubbaal e Bedan e
Jefte e Samuele, e vi liberò dalle mani de’ nemici che vi circondavano,
e viveste al sicuro.

<span id="an_12:12">12:12</span> Ma quando udiste che Nahas, re de’
figliuoli di Ammon, marciava contro di voi, mi diceste: "No, deve regnar
su noi un re", mentre l’Eterno, il vostro Dio, era il vostro re.

<span id="an_12:13">12:13</span> Or dunque, ecco il re che vi siete
scelto, che avete chiesto; ecco, l’Eterno ha costituito un re su di voi.

<span id="an_12:14">12:14</span> Se temete l’Eterno, lo servite, e
ubbidite alla sua voce, se non siete ribelli al comandamento
dell’Eterno, e tanto voi quanto il re che regna su voi siete seguaci
dell’Eterno, ch’è il vostro Dio, bene;

<span id="an_12:15">12:15</span> ma, se non ubbidite alla voce
dell’Eterno, se vi ribellate al comandamento dell’Eterno, la mano
dell’Eterno sarà contro di voi, come fu contro i vostri padri.

<span id="an_12:16">12:16</span> E anche ora, fermatevi e mirate questa
cosa grande che l’Eterno sta per compiere dinanzi agli occhi vostri!

<span id="an_12:17">12:17</span> Non siamo al tempo della mèsse del
grano? Io invocherò l’Eterno, ed egli manderà tuoni e pioggia affinché
sappiate e veggiate quanto è grande agli occhi dell’Eterno il male che
avete fatto chiedendo per voi un re".

<span id="an_12:18">12:18</span> Allora Samuele invocò l’Eterno, e
l’Eterno mandò quel giorno tuoni e pioggia; e tutto il popolo ebbe gran
timore dell’Eterno e di Samuele.

<span id="an_12:19">12:19</span> E tutto il popolo disse a Samuele:
"Prega l’Eterno, il tuo Dio, per i tuoi servi, affinché non muoiamo;
poiché a tutti gli altri nostri peccati abbiamo aggiunto questo torto di
chiedere per noi un re".

<span id="an_12:20">12:20</span> E Samuele rispose al popolo: "Non
temete; è vero, voi avete fatto tutto questo male; nondimeno, non vi
ritraete dal seguir l’Eterno, ma servitelo con tutto il cuor vostro;

<span id="an_12:21">12:21</span> non ve ne ritraete, perché andreste
dietro a cose vane, che non posson giovare ne liberare, perché son cose
vane.

<span id="an_12:22">12:22</span> Poiché l’Eterno, per amore del suo gran
nome, non abbandonerà il suo popolo, giacché è piaciuto all’Eterno di
far di voi il popolo suo.

<span id="an_12:23">12:23</span> E, quanto a me, lungi da me il peccare
contro l’Eterno cessando di pregare per voi! Anzi, io vi mostrerò la
buona e diritta via.

<span id="an_12:24">12:24</span> Solo temete l’Eterno, e servitelo
fedelmente, con tutto il cuor vostro; poiché mirate le cose grandi
ch’egli ha fatte per voi!

<span id="an_12:25">12:25</span> Ma, se continuate ad agire
malvagiamente, perirete e voi e il vostro re".

<span id="an_13:1">13:1</span> Saul aveva trent’anni quando cominciò a
regnare; e regnò quarantadue anni sopra Israele.

<span id="an_13:2">13:2</span> Saul si scelse tremila uomini d’Israele:
duemila stavano con lui a Micmas e sul monte di Bethel, e mille con
Gionathan a Ghibea di Beniamino; e rimandò il resto del popolo, ognuno
alla sua tenda.

<span id="an_13:3">13:3</span> Gionathan batté la guarnigione de’
Filistei che stava a Gheba, e i Filistei lo seppero; e Saul fe’ sonar la
tromba per tutto il paese, dicendo: "Lo sappiano gli Ebrei!"

<span id="an_13:4">13:4</span> E tutto Israele sentì dire: "Saul ha
battuto la guarnigione de’ Filistei, e Israele è venuto in odio ai
Filistei". Così il popolo fu convocato a Ghilgal per seguir Saul.

<span id="an_13:5">13:5</span> E il Filistei si radunarono per
combattere contro Israele; aveano trentamila carri, seimila cavalieri, e
gente numerosa come la rena ch’è sul lido del mare. Saliron dunque e si
accamparono a Micmas, a oriente di Beth-Aven.

<span id="an_13:6">13:6</span> Or gl’Israeliti, vedendosi ridotti a mal
partito, perché il popolo era messo alle strette, si nascosero nelle
caverne, nelle macchie, tra le rocce, nelle buche e nelle cisterne.

<span id="an_13:7">13:7</span> Ci furon degli Ebrei che passarono il
Giordano, per andare nel paese di Gad e di Galaad. Quanto a Saul, egli
era ancora a Ghilgal, e tutto il popolo che lo seguiva, tremava.

<span id="an_13:8">13:8</span> Egli aspettò sette giorni, secondo il
termine fissato da Samuele; ma Samuele non giungeva a Ghilgal, e il
popolo cominciò a disperdersi e ad abbandonarlo.

<span id="an_13:9">13:9</span> Allora Saul disse: "Menatemi l’olocausto
e i sacrifizi di azioni di grazie"; e offerse l’olocausto.

<span id="an_13:10">13:10</span> E come finiva d’offrir l’olocausto,
ecco che arrivò Samuele; e Saul gli uscì incontro per salutarlo.

<span id="an_13:11">13:11</span> Ma Samuele gli disse: "Che hai tu
fatto?" Saul rispose: "Siccome vedevo che il popolo si disperdeva e
m’abbandonava, che tu non giungevi nel giorno stabilito, e che i
Filistei erano adunati a Micmas, mi son detto:

<span id="an_13:12">13:12</span> Ora i Filistei mi piomberanno addosso a
Ghilgal, e io non ho ancora implorato l’Eterno! Così, mi son fatto
violenza, ed ho offerto l’olocausto".

<span id="an_13:13">13:13</span> Allora Samuele disse a Saul: "Tu hai
agito stoltamente; non hai osservato il comandamento che l’Eterno, il
tuo Dio, ti avea dato. L’Eterno avrebbe stabilito il tuo regno sopra
Israele in perpetuo;

<span id="an_13:14">13:14</span> ma ora il tuo regno non durerà;
l’Eterno s’è cercato un uomo secondo il cuor suo, e l’Eterno l’ha
destinato ad esser principe del suo popolo, giacché tu non hai osservato
quel che l’Eterno t’aveva ordinato".

<span id="an_13:15">13:15</span> Poi Samuele si levò e salì da Ghilgal a
Ghibea di Beniamino, e Saul fece la rassegna del popolo che si trovava
con lui; eran circa seicento uomini.

<span id="an_13:16">13:16</span> Or Saul, Gionathan suo figliuolo, e la
gente che si trovava con essi occupavano Ghibea di Beniamino, mentre i
Filistei erano accampati a Micmas.

<span id="an_13:17">13:17</span> Dal campo de’ Filistei uscirono dei
guastatori divisi in tre schiere: una prese la via d’Ofra, verso il
paese di Shual;

<span id="an_13:18">13:18</span> l’altra prese la via di Beth-Horon; la
terza prese la via della frontiera che guarda la valle di Tseboim, verso
il deserto.

<span id="an_13:19">13:19</span> Or in tutto il paese d’Israele non si
trovava un fabbro; poiché i Filistei aveano detto: "Vediamo che gli
Ebrei non si facciano spade o lance".

<span id="an_13:20">13:20</span> E tutti gl’Israeliti scendevano dai
Filistei per farsi aguzzare chi il suo vomero, chi la sua zappa, chi la
sua scure, chi la sua vanga.

<span id="an_13:21">13:21</span> E il prezzo dell’arrotatura era di un
pim per le vanghe, per le zappe, per i tridenti, per le scuri e per
aggiustare i pungoli.

<span id="an_13:22">13:22</span> Così avvenne che il dì della battaglia
non si trovava in mano a tutta la gente, ch’era con Saul e con
Gionathan, né spada né lancia; non se ne trovava che in man di Saul e di
Gionathan suo figliuolo.

<span id="an_13:23">13:23</span> E la guarnigione dei Filistei uscì ad
occupare il passo di Micmas.

<span id="an_14:1">14:1</span> Or avvenne che un giorno, Gionathan,
figliuolo di Saul, disse al giovane suo scudiero: "Vieni, andiamo verso
la guarnigione de’ Filistei, che è la dall’altra parte". Ma non ne disse
nulla a suo padre.

<span id="an_14:2">14:2</span> Saul stava allora all’estremità di Ghibea
sotto il melagrano di Migron, e la gente che avea seco noverava circa
seicento uomini;

<span id="an_14:3">14:3</span> e Ahia, figliuolo di Ahitub, fratello
d’Icabod, figliuolo di Fineas, figliuolo d’Eli sacerdote dell’Eterno a
Sciloh, portava l’efod. Il popolo non sapeva che Gionathan se ne fosse
andato.

<span id="an_14:4">14:4</span> Or fra i passi attraverso ai quali
Gionathan cercava d’arrivare alla guarnigione de’ Filistei, c’era una
punta di rupe da una parte e una punta di rupe dall’altra parte: una si
chiamava Botsets, e l’altra Seneh.

<span id="an_14:5">14:5</span> Una di queste punte sorgeva al nord,
dirimpetto a Micmas, e l’altra a mezzogiorno, dirimpetto a Ghibea.

<span id="an_14:6">14:6</span> Gionathan disse al suo giovane scudiero:
"Vieni, andiamo verso la guarnigione di questi incirconcisi; forse
l’Eterno agirà per noi, poiché nulla può impedire all’Eterno di salvare
con molta o con poca gente".

<span id="an_14:7">14:7</span> Il suo scudiero gli rispose: "Fa, tutto
quello che ti sta nel cuore; va’ pure; ecco, io son teco dove il cuor ti
mena".

<span id="an_14:8">14:8</span> Allora Gionathan disse: "Ecco, noi
andremo verso quella gente, e ci mostreremo a loro.

<span id="an_14:9">14:9</span> Se ci dicono: Fermatevi finché veniam da
voi, ci fermeremo al nostro posto, e non saliremo fino a loro;

<span id="an_14:10">14:10</span> ma se ci dicono: Venite su da noi,
saliremo, perché l’Eterno li avrà dati nelle nostre mani. Questo ci
servirà di segno".

<span id="an_14:11">14:11</span> Così si mostrarono ambedue alla
guarnigione de’ Filistei; e i Filistei dissero: "Ecco gli Ebrei che
escon dalle grotte dove s’eran nascosti!"

<span id="an_14:12">14:12</span> E gli uomini della guarnigione,
rivolgendosi a Gionathan e al suo scudiero, dissero: "Venite su da noi,
e vi faremo saper qualcosa". Gionathan disse al suo scudiero: "Sali
dietro a me, poiché l’Eterno li ha dati nelle mani d’Israele".

<span id="an_14:13">14:13</span> Gionathan salì, arrampicandosi con le
mani e coi piedi, seguito dal suo scudiero. E i Filistei caddero dinanzi
a Gionathan; e lo scudiero dietro a lui dava loro la morte.

<span id="an_14:14">14:14</span> In questa prima disfatta, inflitta da
Gionathan e dal suo scudiero, caddero circa venti uomini, sullo spazio
di circa la metà di un iugero di terra.

<span id="an_14:15">14:15</span> E lo spavento si sparse
nell’accampamento, nella campagna e fra tutto il popolo; la guarnigione
e i guastatori furono anch’essi spaventati; il paese tremò; fu uno
spavento di Dio.

<span id="an_14:16">14:16</span> Le sentinelle di Saul a Ghibea di
Beniamino guardarono ed ecco che la moltitudine si sbandava e fuggiva di
qua e di là.

<span id="an_14:17">14:17</span> Allora Saul disse alla gente ch’era con
lui: "Fate la rassegna, e vedete chi se n’è andato da noi". E, fatta la
rassegna, ecco che mancavano Gionathan e il suo scudiero.

<span id="an_14:18">14:18</span> E Saul disse ad Ahia: "Fa’ accostare
l’arca di Dio!" Poiché l’arca di Dio era allora coi figliuoli d’Israele.

<span id="an_14:19">14:19</span> E mentre Saul parlava col sacerdote, il
tumulto andava aumentando nel campo de’ Filistei; e Saul disse al
sacerdote: "Ritira la mano!"

<span id="an_14:20">14:20</span> Poi Saul e tutto il popolo ch’era con
lui si radunarono e s’avanzarono fino al luogo della battaglia; ed ecco
che la spada dell’uno era rivolta contro l’altro, e la confusione era
grandissima.

<span id="an_14:21">14:21</span> Or gli Ebrei, che già prima si trovavan
coi Filistei ed eran saliti con essi al campo dal paese d’intorno,
fecero voltafaccia e s’unirono anch’essi con gl’Israeliti ch’erano con
Saul e con Gionathan.

<span id="an_14:22">14:22</span> E parimente tutti gl’Israeliti che
s’eran nascosti nella contrada montuosa di Efraim, quand’udirono che i
Filistei fuggivano, si misero anch’essi a inseguirli da presso,
combattendo.

<span id="an_14:23">14:23</span> In quel giorno l’Eterno salvò Israele,
e la battaglia s’estese fin oltre Beth-Aven.

<span id="an_14:24">14:24</span> Or gli uomini d’Israele, in quel
giorno, erano sfiniti; ma Saul fece fare al popolo questo giuramento:
"Maledetto l’uomo che toccherà cibo prima di sera, prima ch’io mi sia
vendicato de’ miei nemici". E nessuno del popolo toccò cibo.

<span id="an_14:25">14:25</span> Or tutto il popolo giunse a una
foresta, dove c’era del miele per terra.

<span id="an_14:26">14:26</span> E come il popolo fu entrato nella
foresta, vide il miele che colava; ma nessuno si portò la mano alla
bocca, perché il popolo rispettava il giuramento.

<span id="an_14:27">14:27</span> Ma Gionathan non avea sentito quando
suo padre avea fatto giurare il popolo; e stese la punta del bastone che
teneva in mano, la intinse nel miele che colava, portò la mano alla
bocca, e gli si rischiarò la vista.

<span id="an_14:28">14:28</span> Uno del popolo, rivolgendosi a lui, gli
disse: "Tuo padre ha espressamente fatto fare al popolo questo
giuramento: Maledetto l’uomo che toccherà oggi cibo; e il popolo è
estenuato".

<span id="an_14:29">14:29</span> Allora Gionathan disse: "Mio padre ha
recato un danno al paese; vedete come l’aver gustato un po’ di questo
miele m’ha rischiarato la vista!

<span id="an_14:30">14:30</span> Ah, se il popolo avesse oggi mangiato a
sua voglia del bottino che ha trovato presso i nemici! Non si
sarebb’egli fatto una più grande strage de’ Filistei?"

<span id="an_14:31">14:31</span> Essi dunque sconfissero quel giorno i
Filistei da Micmas ad Ajalon; il popolo era estenuato, e si gettò sul
bottino;

<span id="an_14:32">14:32</span> prese pecore, buoi e vitelli, li scannò
sul suolo, e li mangiò col sangue.

<span id="an_14:33">14:33</span> E questo fu riferito a Saul e gli fu
detto: "Ecco, il popolo pecca contro l’Eterno, mangiando carne col
sangue". Ed egli disse: "Voi avete commesso un’infedeltà; rotolate
subito qua presso di me una gran pietra".

<span id="an_14:34">14:34</span> E Saul soggiunse: "Andate attorno fra
il popolo, e dite a ognuno di menarmi qua il suo bue e la sua pecora, e
di scannarli qui; poi mangiate, e non peccate contro l’Eterno, mangiando
carne con sangue!" E, quella notte, ognuno del popolo menò di propria
mano il suo bue, e lo scannò quivi.

<span id="an_14:35">14:35</span> E Saul edifico un altare all’Eterno;
questo fu il primo altare ch’egli edificò all’Eterno.

<span id="an_14:36">14:36</span> Poi Saul disse: "Scendiamo nella notte
a inseguire i Filistei; saccheggiamoli fino alla mattina, e facciamo che
non ne scampi uno". Il popolo rispose: "Fa’ tutto quello che ti par
bene". Allora disse il sacerdote: "Accostiamoci qui a Dio".

<span id="an_14:37">14:37</span> E Saul consultò Dio, dicendo: "Debbo io
scendere a inseguire i Filistei? Li darai tu nelle mani d’Israele?" Ma
questa volta Iddio non gli diede alcuna risposta.

<span id="an_14:38">14:38</span> E Saul disse: "Accostatevi qua, voi
tutti capi del popolo, riconoscete e vedete in che consista il peccato
commesso quest’oggi!

<span id="an_14:39">14:39</span> Poiché, com’è vero che l’Eterno, il
salvatore d’Israele, vive, quand’anche il reo fosse Gionathan mio
figliuolo, egli dovrà morire". Ma in tutto il popolo non ci fu alcuno
che gli rispondesse.

<span id="an_14:40">14:40</span> Allora egli disse a tutto Israele:
"Mettetevi da un lato, e io e Gionathan mio figliuolo staremo
dall’altro". E il popolo disse a Saul: "Fa’ quello che ti par bene".

<span id="an_14:41">14:41</span> Saul disse all’Eterno: "Dio d’Israele,
fa’ conoscere la verità!" E Gionathan e Saul furon designati dalla
sorte, e il popolo scampò.

<span id="an_14:42">14:42</span> Poi Saul disse: "Tirate a sorte fra me
e Gionathan mio figliuolo". E Gionathan fu designato.

<span id="an_14:43">14:43</span> Allora Saul disse a Gionathan: "Dimmi
quello che hai fatto". E Gionathan glielo confessò, e disse: "Sì, io
assaggiai un po’ di miele, con la punta del bastone che avevo in mano;
eccomi qui: morrò!"

<span id="an_14:44">14:44</span> Saul disse: "Mi tratti Iddio con tutto
il suo rigore, se non andrai alla morte, o Gionathan!"

<span id="an_14:45">14:45</span> E il popolo disse a Saul: "Gionathan,
che ha operato questa gran liberazione in Israele, dovrebb’egli morire?
Non sarà mai! Com’è vero che l’Eterno vive, non cadrà in terra un
capello del suo capo; poiché oggi egli ha operato con Dio! Così il
popolo salvò Gionathan, che non fu messo a morte.

<span id="an_14:46">14:46</span> Poi Saul tornò dall’inseguimento de’
Filistei, e i Filistei se ne tornarono al loro paese.

<span id="an_14:47">14:47</span> Or Saul, quand’ebbe preso possesso del
suo regno in Israele, mosse guerra a tutti i suoi nemici d’ogn’intorno:
a Moab, ai figliuoli d’Ammon, a Edom, ai re di Tsoba e ai Filistei; e
dovunque si volgeva, vinceva.

<span id="an_14:48">14:48</span> Spiegò il suo valore, sconfisse gli
Amalekiti, e liberò Israele dalle mani di quelli che lo predavano.

<span id="an_14:49">14:49</span> I figliuoli di Saul erano: Gionathan,
Ishvi e Malkishua; e delle sue due figliuole, la primogenita si chiamava
Merab, e la minore Mical.

<span id="an_14:50">14:50</span> Il nome della moglie di Saul era
Ahinoam, figliuola di Ahimaaz, e il nome del capitano del suo esercito
era Abner, figliuolo di Ner, zio di Saul.

<span id="an_14:51">14:51</span> E Kis, padre di Saul, e Ner, padre
d’Abner, erano figliuoli d’Abiel.

<span id="an_14:52">14:52</span> Per tutto il tempo di Saul, vi fu
guerra accanita contro i Filistei; e, come Saul scorgeva un uomo forte e
valoroso, lo prendeva seco.

<span id="an_15:1">15:1</span> Or Samuele disse a Saul: "L’Eterno mi ha
mandato per ungerti re del suo popolo, d’Israele; ascolta dunque quel
che ti dice l’Eterno.

<span id="an_15:2">15:2</span> Così parla l’Eterno degli eserciti: Io
ricordo ciò che Amalek fece ad Israele quando gli s’oppose nel viaggio
mentre saliva dall’Egitto.

<span id="an_15:3">15:3</span> Ora va’, sconfiggi Amalek, vota allo
sterminio tutto ciò che gli appartiene; non lo risparmiare, ma uccidi
uomini e donne, fanciulli e lattanti, buoi e pecore, cammelli ed asini".

<span id="an_15:4">15:4</span> Saul dunque convocò il popolo e ne fece
la rassegna in Telaim: erano duecentomila fanti e diecimila uomini di
Giuda.

<span id="an_15:5">15:5</span> Saul giunse alla città di Amalek, pose
un’imboscata nella valle,

<span id="an_15:6">15:6</span> e disse ai Kenei: "Andatevene,
ritiratevi, scendete di mezzo agli Amalekiti, perch’io non vi distrugga
insieme a loro, giacché usaste benignità verso tutti i figliuoli
d’Israele quando salirono dall’Egitto". Così i Kenei si ritirarono di
mezzo agli Amalekiti.

<span id="an_15:7">15:7</span> E Saul sconfisse gli Amalekiti da Havila
fino a Shur, che sta dirimpetto all’Egitto.

<span id="an_15:8">15:8</span> E prese vivo Agag, re degli Amalekiti, e
votò allo sterminio tutto il popolo, passandolo a fil di spada.

<span id="an_15:9">15:9</span> Ma Saul e il popolo risparmiarono Agag e
il meglio delle pecore, de’ buoi, gli animali della seconda figliatura,
gli agnelli e tutto quel che v’era di buono; non vollero votarli allo
sterminio, ma votarono allo sterminio tutto ciò che non avea valore ed
era meschino.

<span id="an_15:10">15:10</span> Allora la parola dell’Eterno fu rivolta
a Samuele, dicendo:

<span id="an_15:11">15:11</span> "Io mi pento d’aver stabilito re Saul,
perché si e sviato da me, e non ha eseguito i miei ordini". Samuele ne
fu irritato, e gridò all’Eterno tutta la notte.

<span id="an_15:12">15:12</span> Poi si levò la mattina di buon’ora e
andò incontro a Saul; e vennero a dire a Samuele: "Saul e andato a
Carmel, ed ecco che vi s’è eretto un trofeo; poi se n’è ritornato e,
passando più lungi, è sceso a Ghilgal".

<span id="an_15:13">15:13</span> Samuele si recò da Saul; e Saul gli
disse: "Benedetto sii tu dall’Eterno! Io ho eseguito l’ordine
dell’Eterno".

<span id="an_15:14">15:14</span> E Samuele disse: "Che è dunque questo
belar di pecore che mi giunge agli orecchi, e questo muggir di buoi che
sento?"

<span id="an_15:15">15:15</span> Saul rispose: "Son bestie menate dal
paese degli Amalekiti; perché il popolo ha risparmiato il meglio delle
pecore e de’ buoi per farne de’ sacrifizi all’Eterno, al tuo Dio; il
resto, però, l’abbiam votato allo sterminio".

<span id="an_15:16">15:16</span> Allora Samuele disse a Saul: "Basta! Io
t’annunzierò quel che l’Eterno m’ha detto stanotte!" E Saul gli disse:
"Parla".

<span id="an_15:17">15:17</span> E Samuele disse: "Non è egli vero che
quando ti reputavi piccolo sei divenuto capo delle tribù d’Israele, e
l’Eterno t’ha unto re d’Israele?

<span id="an_15:18">15:18</span> L’Eterno t’avea dato una missione,
dicendo: Va’, vota allo sterminio que’ peccatori d’Amalekiti, e fa’ loro
guerra finché siano sterminati.

<span id="an_15:19">15:19</span> E perché dunque non hai ubbidito alla
voce dell’Eterno? perché ti sei gettato sul bottino, e hai fatto ciò
ch’è male agli occhi dell’Eterno?"

<span id="an_15:20">15:20</span> E Saul disse a Samuele: "Ma io ho
ubbidito alla voce dell’Eterno, ho compiuto la missione che l’Eterno
m’aveva affidata, ho menato Agag, re di Amalek, e ho votato allo
sterminio gli Amalekiti;

<span id="an_15:21">15:21</span> ma il popolo ha preso, fra il bottino,
delle pecore e de’ buoi come primizie di ciò che doveva essere
sterminato, per farne de’ sacrifizi all’Eterno, al tuo Dio, a Ghilgal".

<span id="an_15:22">15:22</span> E Samuele disse: "L’Eterno ha egli a
grado gli olocausti e i sacrifizi come che si ubbidisca alla sua voce?
Ecco, l’ubbidienza val meglio che il sacrifizio, e dare ascolto val
meglio che il grasso dei montoni;

<span id="an_15:23">15:23</span> poiché la ribellione è come il peccato
della divinazione, e l’ostinatezza è come l’adorazione degli idoli e
degli dèi domestici. Giacché tu hai rigettata la parola dell’Eterno,
anch’egli ti rigetta come re".

<span id="an_15:24">15:24</span> Allora Saul disse a Samuele: "Io ho
peccato, poiché ho trasgredito il comandamento dell’Eterno e le tue
parole; io ho temuto il popolo, e ho dato ascolto alla sua voce.

<span id="an_15:25">15:25</span> Or dunque, ti prego, perdona il mio
peccato, ritorna con me, e io mi prostrerò davanti all’Eterno". E
Samuele disse a Saul:

<span id="an_15:26">15:26</span> "Io non ritornerò con te, poiché hai
rigettato la parola dell’Eterno, e l’Eterno ha rigettato te perché tu
non sia più re sopra Israele".

<span id="an_15:27">15:27</span> E come Samuele si voltava per
andarsene, Saul lo prese per il lembo del mantello che si strappò.

<span id="an_15:28">15:28</span> Allora Samuele gli disse: "L’Eterno
strappa oggi d’addosso a te il regno d’Israele, e lo dà ad un altro,
ch’è migliore di te.

<span id="an_15:29">15:29</span> E colui ch’è la gloria d’Israele non
mentirà e non si pentirà; poiché egli non è un uomo perché abbia da
pentirsi".

<span id="an_15:30">15:30</span> Allora Saul disse: "Ho peccato; ma tu
adesso onorami, ti prego, in presenza degli anziani del mio popolo e in
presenza d’Israele; ritorna con me, ed io mi prostrerò davanti
all’Eterno, al tuo Dio".

<span id="an_15:31">15:31</span> Samuele dunque ritornò, seguendo Saul,
e Saul si prostrò davanti all’Eterno.

<span id="an_15:32">15:32</span> Poi Samuele disse: "Menatemi qua Agag,
re degli Amalekiti". E Agag venne a lui incatenato. E Agag diceva:
"Certo, l’amarezza della morte e passata".

<span id="an_15:33">15:33</span> Samuele gli disse: "Come la tua spada
ha privato le donne di figliuoli, così la madre tua sarà privata di
figliuoli fra le donne". E Samuele fe’ squartare Agag in presenza
dell’Eterno a Ghilgal.

<span id="an_15:34">15:34</span> Poi Samuele se ne andò a Rama, e Saul
salì a casa sua, a Ghibea di Saul.

<span id="an_15:35">15:35</span> E Samuele, finché visse, non andò più a
vedere Saul, perché Samuele faceva cordoglio per Saul; e l’Eterno si
pentiva d’aver fatto Saul re d’Israele.

<span id="an_16:1">16:1</span> L’Eterno disse a Samuele: "Fino a quando
farai tu cordoglio per Saul, mentre io l’ho rigettato perché non regni
più sopra Israele? Empi d’olio il tuo corno, e va’; io ti manderò da
Isai di Bethlehem, perché mi son provveduto di un re tra i suoi
figliuoli".

<span id="an_16:2">16:2</span> E Samuele rispose: "Come andrò io? Saul
lo verrà a sapere, e mi ucciderà". L’Eterno disse: "Prenderai teco una
giovenca, e dirai: Son venuto ad offrire un sacrifizio all’Eterno.

<span id="an_16:3">16:3</span> Inviterai Isai al sacrifizio; io ti farò
sapere quello che dovrai fare, e mi ungerai colui che ti dirò".

<span id="an_16:4">16:4</span> Samuele dunque fece quello che l’Eterno
gli avea detto; si recò a Bethlehem, e gli anziani della città gli si
fecero incontro tutti turbati, e gli dissero: "Porti tu pace?"

<span id="an_16:5">16:5</span> Ed egli rispose: "Porto pace; vengo ad
offrire un sacrifizio all’Eterno; purificatevi, e venite meco al
sacrifizio". Fece anche purificare Isai e i suoi figliuoli, e li invitò
al sacrifizio.

<span id="an_16:6">16:6</span> Mentre entravano, egli scòrse Eliab, e
disse: "Certo, ecco l’unto dell’Eterno davanti a lui".

<span id="an_16:7">16:7</span> Ma l’Eterno disse a Samuele: "Non badare
al suo aspetto né all’altezza della sua statura, perché io l’ho
scartato; giacché l’Eterno non guarda a quello a cui guarda l’uomo:
l’uomo riguarda all’apparenza, ma l’Eterno riguarda al cuore".

<span id="an_16:8">16:8</span> Allora Isai chiamò Abinadab, e lo fece
passare davanti a Samuele; ma Samuele disse: "L’Eterno non s’è scelto
neppur questo".

<span id="an_16:9">16:9</span> Isai fece passare Shamma, ma Samuele
disse: "L’Eterno non s’è scelto neppur questo".

<span id="an_16:10">16:10</span> Isai fece passar così sette de’ suoi
figliuoli davanti a Samuele; ma Samuele disse ad Isai: "L’Eterno non s’è
scelto questi".

<span id="an_16:11">16:11</span> Poi Samuele disse ad Isai: "Sono questi
tutti i tuoi figli?" Isai rispose: "Resta ancora il più giovane, ma è a
pascere le pecore".

<span id="an_16:12">16:12</span> E Samuele disse ad Isai: "Mandalo a
cercare, perché non ci metteremo a tavola prima che sia arrivato qua".
Isai dunque lo mandò a cercare, e lo fece venire. Or egli era biondo,
avea de’ begli occhi e un bell’aspetto. E l’Eterno disse a Samuele:
"Lèvati, ungilo, perch’egli è desso".

<span id="an_16:13">16:13</span> Allora Samuele prese il corno
dell’olio, e l’unse in mezzo ai suoi fratelli; e, da quel giorno in poi,
lo spirito dell’Eterno investì Davide. E Samuele si levò e se ne andò a
Rama.

<span id="an_16:14">16:14</span> Or lo spirito dell’Eterno s’era
ritirato da Saul, ch’era turbato da un cattivo spirito suscitato
dall’Eterno.

<span id="an_16:15">16:15</span> I servitori di Saul gli dissero: "Ecco,
un cattivo spirito suscitato da Dio, ti turba.

<span id="an_16:16">16:16</span> Ordini ora il nostro signore ai tuoi
servi che ti stanno dinanzi, di cercar un uomo che sappia sonar l’arpa;
e quando il cattivo spirito suscitato da Dio t’investirà, quegli si
metterà a sonare e tu ne sarai sollevato".

<span id="an_16:17">16:17</span> Saul disse ai suoi servitori:
"Trovatemi un uomo che suoni bene e conducetemelo".

<span id="an_16:18">16:18</span> Allora uno de’ domestici prese a dire:
"Ecco io ho veduto un figliuolo di Isai, il Bethlehemita, che sa sonar
bene; è un uomo forte, valoroso, un guerriero, parla bene, è di
bell’aspetto, e l’Eterno è con lui".

<span id="an_16:19">16:19</span> Saul dunque inviò de’ messi a Isai per
dirgli: "Mandami Davide, tuo figliuolo, che è col gregge".

<span id="an_16:20">16:20</span> Ed Isai prese un asino carico di pane,
un otre di vino, un capretto, e mandò tutto a Saul per mezzo di Davide
suo figliuolo.

<span id="an_16:21">16:21</span> Davide arrivò da Saul e si presentò a
lui; ed ei gli pose grande affetto e lo fece suo scudiero.

<span id="an_16:22">16:22</span> E Saul mandò a dire ad Isai: "Ti prego,
lascia Davide al mio servizio, poich’egli ha trovato grazia agli occhi
miei".

<span id="an_16:23">16:23</span> Or quando il cattivo spirito suscitato
da Dio investiva Saul, Davide pigliava l’arpa e si metteva a sonare;
Saul si sentiva sollevato, stava meglio, e il cattivo spirito se
n’andava da lui.

<span id="an_17:1">17:1</span> Or i Filistei misero insieme i loro
eserciti per combattere, si radunarono a Soco, che appartiene a Giuda, e
si accamparono fra Soco e Azeka, a Efes-Dammim.

<span id="an_17:2">17:2</span> Saul e gli uomini d’Israele si radunarono
anch’essi, si accamparono nella valle dei terebinti, e si schierarono in
battaglia contro ai Filistei.

<span id="an_17:3">17:3</span> I Filistei stavano sul monte da una
parte, e Israele stava sul monte dall’altra parte; e fra loro c’era la
valle.

<span id="an_17:4">17:4</span> Or dal campo de’ Filistei uscì come
campione un guerriero per nome Goliath, di Gath, alto sei cubiti e un
palmo.

<span id="an_17:5">17:5</span> Aveva in testa un elmo di rame, era
vestito d’una corazza a squame il cui peso era di cinquemila sicli di
rame,

<span id="an_17:6">17:6</span> portava delle gambiere di rame e, sospeso
dietro le spalle, un giavellotto di rame.

<span id="an_17:7">17:7</span> L’asta della sua lancia era come un
subbio di tessitore; la punta della lancia pesava seicento sicli di
ferro, e colui che portava la sua targa lo precedeva.

<span id="an_17:8">17:8</span> Egli dunque si fermò; e, vòlto alle
schiere d’Israele, gridò: "Perché uscite a schierarvi in battaglia? Non
sono io il Filisteo, e voi de’ servi di Saul? Scegliete uno fra voi, e
scenda contro a me.

<span id="an_17:9">17:9</span> S’egli potrà lottare con me ed uccidermi,
noi sarem vostri servi; ma se io sarò vincitore e l’ucciderò, voi sarete
nostri sudditi e ci servirete".

<span id="an_17:10">17:10</span> E il Filisteo aggiunse: "Io lancio oggi
questa sfida a disonore delle schiere d’Israele: Datemi un uomo, e ci
batteremo!"

<span id="an_17:11">17:11</span> Quando Saul e tutto Israele udirono
queste parole del Filisteo, rimasero sbigottiti e presi da gran paura.

<span id="an_17:12">17:12</span> Or Davide era figliuolo di
quell’Efrateo di Bethlehem di Giuda, per nome Isai, che aveva otto
figliuoli e che, al tempo di Saul, era vecchio, molto innanzi nell’età.

<span id="an_17:13">17:13</span> I tre figliuoli maggiori d’Isai erano
andati alla guerra con Saul; e i tre figliuoli ch’erano andati alla
guerra, si chiamavano: Eliab, il primogenito; Abinadab il secondo, e
Shamma il terzo.

<span id="an_17:14">17:14</span> Davide era il più giovine; e quando i
tre maggiori ebbero seguito Saul,

<span id="an_17:15">17:15</span> Davide si partì da Saul, e tornò a
Bethlehem a pascolar le pecore di suo padre.

<span id="an_17:16">17:16</span> E il Filisteo si faceva avanti la
mattina e la sera, e si presentò così per quaranta giorni.

<span id="an_17:17">17:17</span> Or Isai disse a Davide, suo figliuolo:
"Prendi per i tuoi fratelli quest’efa di grano arrostito e questi dieci
pani, e portali presto al campo ai tuoi fratelli.

<span id="an_17:18">17:18</span> Porta anche queste dieci caciole al
capitano del loro migliaio; vedi se i tuoi fratelli stanno bene, e
riportami da loro un qualche contrassegno.

<span id="an_17:19">17:19</span> Saul ed essi con tutti gli uomini
d’Israele sono nella valle dei terebinti a combattere contro i
Filistei".

<span id="an_17:20">17:20</span> L’indomani Davide s’alzò di buon
mattino, lasciò le pecore a un guardiano, prese il suo carico, e partì
come Isai gli aveva ordinato; e come giunse al parco dei carri,
l’esercito usciva per schierarsi in battaglia e alzava gridi di guerra.

<span id="an_17:21">17:21</span> Israeliti e Filistei s’erano schierati,
esercito contro esercito.

<span id="an_17:22">17:22</span> Davide, lasciate in mano del guardiano
de’ bagagli le cose che portava, corse alla linea di battaglia; e,
giuntovi, chiese ai suoi fratelli come stavano.

<span id="an_17:23">17:23</span> Or mentr’egli parlava con loro, ecco
avanzarsi di tra le file de’ Filistei quel campione, quel Filisteo di
Gath, di nome Goliath, e ripetere le solite parole; e Davide le udì.

<span id="an_17:24">17:24</span> E tutti gli uomini d’Israele, alla
vista di quell’uomo, fuggiron d’innanzi a lui, presi da gran paura.

<span id="an_17:25">17:25</span> Gli uomini d’Israele dicevano: "Avete
visto quell’uomo che s’avanza? Egli s’avanza per coprir d’obbrobrio
Israele. Se qualcuno l’uccide, il re lo farà grandemente ricco, gli darà
la sua propria figliuola, ed esenterà in Israele la casa del padre di
lui da ogni aggravio".

<span id="an_17:26">17:26</span> E Davide, rivolgendosi a quelli che gli
eran vicini, disse: "Che si farà egli a quell’uomo che ucciderà questo
Filisteo e torrà l’obbrobrio di dosso a Israele? E chi è dunque questo
Filisteo, questo incirconciso, che osa insultare le schiere dell’Iddio
vivente?"

<span id="an_17:27">17:27</span> E la gente gli rispose con le stesse
parole, dicendo: "Si farà questo e questo a colui che lo ucciderà".

<span id="an_17:28">17:28</span> Eliab, suo fratello maggiore, avendo
udito Davide parlare a quella gente, s’accese d’ira contro di lui, e
disse: "Perché sei sceso qua? E a chi hai lasciato quelle poche pecore
nel deserto? Io conosco il tuo orgoglio e la malignità del tuo cuore; tu
sei sceso qua per veder la battaglia?

<span id="an_17:29">17:29</span> Davide rispose: "Che ho io fatto ora?
Non era che una semplice domanda!"

<span id="an_17:30">17:30</span> E, scostandosi da lui, si rivolse ad un
altro, facendo la stessa domanda; e la gente gli diede la stessa
risposta di prima.

<span id="an_17:31">17:31</span> Or le parole che Davide avea dette
essendo state sentite, furono riportate a Saul, che lo fece venire.

<span id="an_17:32">17:32</span> E Davide disse a Saul: "Nessuno si
perda d’animo a motivo di costui! Il tuo servo andrà e si batterà con
quel Filisteo".

<span id="an_17:33">17:33</span> Saul disse a Davide: "Tu non puoi
andare a batterti con questo Filisteo; poiché tu non sei che un
giovanetto, ed egli è un guerriero fin dalla sua giovinezza".

<span id="an_17:34">17:34</span> E Davide rispose a Saul: "Il tuo servo
pascolava il gregge di suo padre; e quando un leone o un orso veniva a
portar via una pecora di mezzo al gregge,

<span id="an_17:35">17:35</span> io gli correvo dietro, lo colpivo, gli
strappavo dalle fauci la preda; e se quello mi si rivoltava contro, io
lo pigliavo per le ganasce, lo ferivo e l’ammazzavo.

<span id="an_17:36">17:36</span> Sì, il tuo servo ha ucciso il leone e
l’orso; e questo incirconciso Filisteo sarà come uno di quelli, perché
ha coperto d’obbrobrio le schiere dell’Iddio vivente".

<span id="an_17:37">17:37</span> E Davide soggiunse: "L’Eterno che mi
liberò dalla zampa del leone e dalla zampa dell’orso, mi libererà anche
dalla mano di questo Filisteo". E Saul disse a Davide: "Va’, e l’Eterno
sia teco".

<span id="an_17:38">17:38</span> Saul rivestì Davide della sua propria
armatura, gli mise in capo un elmo di rame, e lo armò di corazza.

<span id="an_17:39">17:39</span> Poi Davide cinse la spada di Saul sopra
la sua armatura, e cercò di camminare, perché non aveva ancora provato;
ma disse a Saul: "Io non posso camminare con quest’armatura; non ci sono
abituato". E se la tolse di dosso.

<span id="an_17:40">17:40</span> E prese in mano il suo bastone, si
scelse nel torrente cinque pietre ben lisce, le pose nella sacchetta da
pastore, che gli serviva di carniera, e con la fionda in mano mosse
contro il Filisteo.

<span id="an_17:41">17:41</span> Il Filisteo anch’egli si fe’ innanzi,
avvicinandosi sempre più a Davide, ed era preceduto dal suo scudiero.

<span id="an_17:42">17:42</span> E quando il Filisteo ebbe scorto
Davide, lo disprezzò, perch’egli non era che un giovinetto, biondo e di
bell’aspetto.

<span id="an_17:43">17:43</span> Il Filisteo disse a Davide: "Son io un
cane, che tu vieni contro a me col bastone?" E il Filisteo maledisse
Davide in nome de’ suoi dèi;

<span id="an_17:44">17:44</span> e il Filisteo disse a Davide: "Vieni
qua ch’io dia la tua carne agli uccelli del cielo e alle bestie de’
campi".

<span id="an_17:45">17:45</span> Allora Davide rispose al Filisteo: "Tu
vieni a me con la spada, con la lancia e col giavellotto; ma io vengo a
te nel nome dell’Eterno degli eserciti, dell’Iddio delle schiere
d’Israele che tu hai insultato.

<span id="an_17:46">17:46</span> Oggi l’Eterno ti darà nelle mie mani, e
io ti abbatterò, ti taglierò la testa, e darò oggi stesso i cadaveri
dell’esercito de’ Filistei agli uccelli del cielo e alle fiere della
terra; e tutta la terra riconoscerà che v’è un Dio in Israele;

<span id="an_17:47">17:47</span> e tutta questa moltitudine riconoscerà
che l’Eterno non salva per mezzo di spada né per mezzo di lancia; poiché
l’esito della battaglia dipende dall’Eterno, ed egli vi darà nelle
nostre mani".

<span id="an_17:48">17:48</span> E come il Filisteo si mosse e si fe’
innanzi per accostarsi a Davide, Davide anch’egli corse prestamente
verso la linea di battaglia incontro al Filisteo;

<span id="an_17:49">17:49</span> mise la mano nella sacchetta, ne cavò
una pietra, la lanciò con la fionda, e colpì il Filisteo nella fronte;
la pietra gli si conficcò nella fronte, ed ei cadde bocconi per terra.

<span id="an_17:50">17:50</span> Così Davide, con una fionda e con una
pietra, vinse il Filisteo; lo colpì e l’uccise, senz’aver spada alla
mano.

<span id="an_17:51">17:51</span> Poi Davide corse, si gettò sul
Filisteo, gli prese la spada e, sguainatala, lo mise a morte e gli
tagliò la testa. E i Filistei, vedendo che il loro eroe era morto, si
diedero alla fuga.

<span id="an_17:52">17:52</span> E gli uomini d’Israele e di Giuda
sorsero, alzando gridi di guerra, e inseguirono i Filistei fino
all’ingresso di Gath e alle porte di Ekron. I Filistei feriti a morte
caddero sulla via di Shaaraim, fino a Gath e fino ad Ekron.

<span id="an_17:53">17:53</span> E i figliuoli d’Israele, dopo aver dato
la caccia ai Filistei, tornarono e predarono il loro campo.

<span id="an_17:54">17:54</span> E Davide prese la testa del Filisteo,
la portò a Gerusalemme, ma ripose l’armatura di lui nella sua tenda.

<span id="an_17:55">17:55</span> Or quando Saul avea veduto Davide che
andava contro il Filisteo, avea chiesto ad Abner, capo dell’esercito:
"Abner, di chi è figliuolo questo giovinetto?" E Abner avea risposto:
"Com’è vero che tu vivi, o re, io non lo so".

<span id="an_17:56">17:56</span> E il re avea detto: "Informati di chi
sia figliuolo questo ragazzo".

<span id="an_17:57">17:57</span> Or quando Davide, ucciso il Filisteo,
fu di ritorno, Abner lo prese e lo menò alla presenza di Saul, avendo
egli in mano la testa del Filisteo.

<span id="an_17:58">17:58</span> E Saul gli disse: "Giovinetto, di chi
sei tu figliuolo?" Davide rispose: "Sono figliuolo del tuo servo Isai di
Bethlehem".

<span id="an_18:1">18:1</span> Come Davide ebbe finito di parlare con
Saul, l’anima di Gionathan rimase così legata all’anima di lui, che
Gionathan l’amò come l’anima sua.

<span id="an_18:2">18:2</span> Da quel giorno Saul lo tenne presso di sé
e non permise più ch’ei se ne tornasse a casa di suo padre.

<span id="an_18:3">18:3</span> E Gionathan fece alleanza con Davide,
perché lo amava come l’anima propria.

<span id="an_18:4">18:4</span> Quindi Gionathan si tolse di dosso il
mantello, e lo diede a Davide; e così fece delle sue vesti, fino alla
sua spada, al suo arco e alla sua cintura.

<span id="an_18:5">18:5</span> E Davide andava e riusciva bene dovunque
Saul lo mandava: Saul lo mise a capo della gente di guerra, ed egli era
gradito a tutto il popolo, anche ai servi di Saul.

<span id="an_18:6">18:6</span> Or all’arrivo dell’esercito, quando
Davide, ucciso il Filisteo, facea ritorno, le donne uscirono da tutte le
città d’Israele incontro al re Saul, cantando e danzando al suon de’
timpani e de’ triangoli, e alzando grida di gioia;

<span id="an_18:7">18:7</span> e le donne, danzando, si rispondevano a
vicenda e dicevano: Saul ha ucciso i suoi mille, e Davide i suoi
diecimila.

<span id="an_18:8">18:8</span> Saul n’ebbe sdegno fortissimo; quelle
parole gli dispiacquero, e disse: "Ne dànno diecimila a Davide, e a me
non ne dan che mille! Non gli manca più che il regno!"

<span id="an_18:9">18:9</span> E Saul, da quel giorno in poi, guardò
Davide di mal occhio.

<span id="an_18:10">18:10</span> Il giorno dopo, un cattivo spirito,
suscitato da Dio, s’impossessò di Saul che era come fuori di sé in mezzo
alla casa, mentre Davide sonava l’arpa, come solea fare tutti i giorni.
Saul aveva in mano la sua lancia;

<span id="an_18:11">18:11</span> e la scagliò, dicendo: "Inchioderò
Davide al muro!" Ma Davide schivò il colpo per due volte.

<span id="an_18:12">18:12</span> Saul avea paura di Davide, perché
l’Eterno era con lui e s’era ritirato da Saul;

<span id="an_18:13">18:13</span> perciò Saul lo allontanò da sé, e lo
fece capitano di mille uomini; ed egli andava e veniva alla testa del
popolo.

<span id="an_18:14">18:14</span> Or Davide riusciva bene in tutte le sue
imprese, e l’Eterno era con lui.

<span id="an_18:15">18:15</span> E quando Saul vide ch’egli riusciva
splendidamente, cominciò ad aver timore di lui;

<span id="an_18:16">18:16</span> ma tutto Israele e Giuda amavano
Davide, perché andava e veniva alla loro testa.

<span id="an_18:17">18:17</span> Saul disse a Davide: "Ecco Merab, la
mia figliuola maggiore; io te la darò per moglie; solo siimi valente, e
combatti le battaglie dell’Eterno". Or Saul diceva tra sé: "Non sia la
mia mano che lo colpisca, ma sia la mano de’ Filistei".

<span id="an_18:18">18:18</span> Ma Davide rispose a Saul: "Chi son io,
che è la vita mia, e che è la famiglia di mio padre in Israele, ch’io
abbia ad essere genero del re?"

<span id="an_18:19">18:19</span> Or avvenne che, quando Merab figliuola
di Saul doveva esser data a Davide, fu invece sposata ad Adriel di
Mehola.

<span id="an_18:20">18:20</span> Ma Mical, figliuola di Saul, amava
Davide; lo riferirono a Saul, e la cosa gli piacque.

<span id="an_18:21">18:21</span> E Saul disse: "Gliela darò, perché sia
per lui un’insidia ed egli cada sotto la mano de’ Filistei". Saul dunque
disse a Davide: "Oggi, per la seconda volta, tu puoi diventar mio
genero".

<span id="an_18:22">18:22</span> Poi Saul diede quest’ordine ai suoi
servitori: "Parlate in confidenza a Davide, e ditegli: Ecco, tu sei in
grazia del re, e tutti i suoi servi ti amano, diventa dunque genero del
re".

<span id="an_18:23">18:23</span> I servi di Saul ridissero queste parole
a Davide. Ma Davide replicò: "Sembra a voi cosa lieve il diventar genero
del re? E io son povero e di basso stato".

<span id="an_18:24">18:24</span> I servi riferirono a Saul: "Davide ha
risposto così e così".

<span id="an_18:25">18:25</span> E Saul disse: "Dite così a Davide: Il
re non domanda dote; ma domanda cento prepuzi di Filistei, per trar
vendetta de’ suoi nemici". Or Saul aveva in animo di far cader Davide
nelle mani de’ Filistei.

<span id="an_18:26">18:26</span> I servitori dunque riferirono quelle
parole a Davide, e a Davide piacque di diventar in tal modo genero del
re. E prima del termine fissato,

<span id="an_18:27">18:27</span> Davide si levò, partì con la sua gente,
uccise duecento uomini de’ Filistei, portò i loro prepuzi e ne consegnò
il numero preciso al re, per diventar suo genero.

<span id="an_18:28">18:28</span> E Saul gli diede per moglie Mical, sua
figliuola. E Saul vide e riconobbe che l’Eterno era con Davide; e Mical,
figliuola di Saul, l’amava.

<span id="an_18:29">18:29</span> E Saul continuò più che mai a temer
Davide, e gli fu sempre nemico.

<span id="an_18:30">18:30</span> Or i principi de’ Filistei uscivano a
combattere; e ogni volta che uscivano, Davide riusciva meglio di tutti i
servi di Saul, in guisa che il suo nome divenne molto famoso.

<span id="an_19:1">19:1</span> Saul parlò a Gionathan, suo figliuolo, e
a tutti i suoi servi di far morire Davide. Ma Gionathan, figliuolo di
Saul, che voleva gran bene a Davide,

<span id="an_19:2">19:2</span> informò Davide della cosa e gli disse:
"Saul, mio padre, cerca di farti morire; or dunque, ti prego, sta’ in
guardia domattina, tienti in luogo segreto e nasconditi.

<span id="an_19:3">19:3</span> Io uscirò, e mi terrò allato a mio padre,
nel campo ove tu sarai; parlerò di te a mio padre, vedrò come vanno le
cose, e te lo farò sapere".

<span id="an_19:4">19:4</span> Gionathan dunque parlò a Saul, suo padre,
in favore di Davide, e gli disse: "Non pecchi il re contro al suo servo,
contro a Davide, giacché ei non ha peccato contro a te, e anzi l’opera
sua t’è stata di grande utilità.

<span id="an_19:5">19:5</span> Egli ha messo la propria vita a
repentaglio, ha ucciso il Filisteo, e l’Eterno ha operato una grande
liberazione a pro di tutto Israele. Tu l’hai veduto, e te ne sei
rallegrato; perché dunque peccheresti tu contro il sangue innocente
facendo morir Davide senza ragione?"

<span id="an_19:6">19:6</span> Saul diè ascolto alla voce di Gionathan,
e fece questo giuramento: "Com’è vero che l’Eterno vive, egli non sarà
fatto morire!"

<span id="an_19:7">19:7</span> Allora Gionathan chiamò Davide e gli
riferì tutto questo. Poi Gionathan ricondusse Davide da Saul, al
servizio del quale egli rimase come prima.

<span id="an_19:8">19:8</span> Ricominciò di nuovo la guerra; e Davide
uscì a combattere contro i Filistei, inflisse loro una grave sconfitta,
e quelli fuggirono d’innanzi a lui.

<span id="an_19:9">19:9</span> E uno spirito cattivo, suscitato
dall’Eterno, s’impossessò di Saul. Egli sedeva in casa sua avendo in
mano una lancia; e Davide stava sonando l’arpa.

<span id="an_19:10">19:10</span> E Saul cercò d’inchiodar Davide al muro
con la lancia, ma Davide schivò il colpo, e la lancia diè nel muro.
Davide fuggì e si mise in salvo in quella stessa notte.

<span id="an_19:11">19:11</span> Saul inviò de’ messi a casa di Davide
per tenerlo d’occhio e farlo morire la mattina dipoi; ma Mical, moglie
di Davide, lo informò della cosa, dicendo: "Se in questa stessa notte
non ti salvi la vita, domani sei morto".

<span id="an_19:12">19:12</span> E Mical calò Davide per una finestra;
ed egli se ne andò, fuggì, e si mise in salvo.

<span id="an_19:13">19:13</span> Poi Mical prese l’idolo domestico e lo
pose nel letto; gli mise in capo un cappuccio di pelo di capra, e lo
coperse d’un mantello.

<span id="an_19:14">19:14</span> E quando Saul inviò de’ messi a pigliar
Davide, ella disse: "E’ malato".

<span id="an_19:15">19:15</span> Allora Saul inviò di nuovo i messi
perché vedessero Davide, e disse loro: "Portatemelo nel letto, perch’io
lo faccia morire".

<span id="an_19:16">19:16</span> E quando giunsero i messi, ecco che nel
letto c’era l’idolo domestico con in capo un cappuccio di pel di capra.

<span id="an_19:17">19:17</span> E Saul disse a Mical: "Perché mi hai
ingannato così e hai dato campo al mio nemico di fuggire?" E Mical
rispose a Saul: "E’ lui che mi ha detto: Lasciami andare; altrimenti,
t’ammazzo!"

<span id="an_19:18">19:18</span> Davide dunque fuggì, si pose in salvo,
e venne da Samuele a Rama, e gli raccontò tutto quello che Saul gli avea
fatto. Poi, egli e Samuele andarono a stare a Naioth.

<span id="an_19:19">19:19</span> Questo fu riferito a Saul, dicendo:
"Ecco, Davide e a Naioth, presso Rama".

<span id="an_19:20">19:20</span> E Saul inviò dei messi per pigliar
Davide; ma quando questi videro l’adunanza de’ profeti che profetavano,
con Samuele che tenea la presidenza, lo spirito di Dio investì i messi
di Saul che si misero anch’essi a profetare.

<span id="an_19:21">19:21</span> Ne informarono Saul, che inviò altri
messi, i quali pure si misero a profetare. Saul ne mandò ancora per la
terza volta, e anche questi si misero a profetare.

<span id="an_19:22">19:22</span> Allora si recò egli stesso a Rama; e,
giunto alla gran cisterna ch’è a Secu, chiese: "Dove sono Samuele e
Davide?" Gli fu risposto: "Ecco, sono a Naioth, presso Rama".

<span id="an_19:23">19:23</span> Egli andò dunque là, a Naioth, presso
Rama; e lo spirito di Dio investì anche lui; ed egli continuò il suo
viaggio, profetando, finché giunse a Naioth, presso Rama.

<span id="an_19:24">19:24</span> E anch’egli si spogliò delle sue vesti,
anch’egli profetò in presenza di Samuele, e giacque nudo per terra tutto
quel giorno e tutta quella notte. Donde il detto: "Saul è anch’egli tra
i profeti?"

<span id="an_20:1">20:1</span> Davide fuggì da Naioth presso Rama, andò
a trovare Gionathan, e gli disse: "Che ho mai fatto? Qual è il mio
delitto, qual è il mio peccato verso tuo padre, ch’egli vuole la mia
vita?"

<span id="an_20:2">20:2</span> Gionathan gli rispose: "Tolga ciò Iddio!
tu non morrai; ecco, mio padre non fa cosa alcuna o grande o piccola,
senza farmene parte; e perché mi celerebbe egli questa? Non è
possibile".

<span id="an_20:3">20:3</span> Ma Davide replicò, giurando: "Tuo padre
sa molto bene che io ho trovato grazia agli occhi tuoi; perciò avrà
detto: Gionathan non sappia questo, affinché non ne abbia dispiacere; ma
com’è vero che l’Eterno vive e che vive l’anima tua, fra me e la morte
non v’ha che un passo".

<span id="an_20:4">20:4</span> Gionathan disse a Davide: "Che desideri
tu ch’io ti faccia?"

<span id="an_20:5">20:5</span> Davide rispose a Gionathan: "Ecco, domani
la luna nuova, e io dovrei sedermi a mensa col re; lasciami andare, e mi
nasconderò per la campagna fino alla sera del terzo giorno.

<span id="an_20:6">20:6</span> Se tuo padre nota la mia assenza, tu gli
dirai: Davide mi ha pregato istantemente di poter fare una corsa fino a
Bethlehem, sua città, perché v’è il sacrifizio annuo per tutta la sua
famiglia.

<span id="an_20:7">20:7</span> S’egli dice: Sta bene il tuo servo avrà
pace; ma, se si adira, sappi che il male che mi vuol fare è deciso.

<span id="an_20:8">20:8</span> Mostra dunque la tua bontà verso il tuo
servo giacché hai fatto entrare il tuo servo in un patto con te nel nome
dell’Eterno; ma, se v’è in me qualche iniquità, dammi la morte tu;
perché mi meneresti da tuo padre?"

<span id="an_20:9">20:9</span> Gionathan disse: "Lungi da te questo
pensiero! S’io venissi a sapere che il male è deciso da parte di mio
padre e sta per venirti addosso, non te lo farei io sapere?"

<span id="an_20:10">20:10</span> Davide disse a Gionathan: "Chi
m’informerà, nel caso che tuo padre ti dia una risposta dura?"

<span id="an_20:11">20:11</span> E Gionathan disse a Davide: "Vieni,
andiamo fuori alla campagna!" E andarono ambedue fuori alla campagna.

<span id="an_20:12">20:12</span> E Gionathan disse a Davide: "L’Eterno,
l’Iddio d’Israele, mi sia testimonio! Quando domani o posdomani, a
quest’ora, io avrò scandagliato mio padre, s’egli è ben disposto verso
Davide, ed io non mando a fartelo sapere, l’Eterno tratti Gionathan con
tutto il suo rigore!

<span id="an_20:13">20:13</span> Nel caso poi che piaccia a mio padre di
farti del male, te lo farò sapere, e ti lascerò partire perché tu te ne
vada in pace; e l’Eterno sia teco, com’è stato con mio padre!

<span id="an_20:14">20:14</span> E se sarò ancora in vita, non è egli
vero? tu agirai verso di me con la bontà dell’Eterno, ond’io non sia
messo a morte;

<span id="an_20:15">20:15</span> e non cesserai mai d’esser buono verso
la mia casa, neppur quando l’Eterno avrà sterminato di sulla faccia
della terra fino all’ultimo i nemici di Davide".

<span id="an_20:16">20:16</span> Così Gionathan strinse alleanza con la
casa di Davide, dicendo: "L’Eterno faccia vendetta dei nemici di
Davide!"

<span id="an_20:17">20:17</span> E, per l’amore che gli portava,
Gionathan fece di nuovo giurar Davide; perch’egli l’amava come l’anima
propria.

<span id="an_20:18">20:18</span> Poi Gionathan gli disse: "Domani è la
nuova luna, e la tua assenza sarà notata, perché il tuo posto sarà
vuoto.

<span id="an_20:19">20:19</span> Domani l’altro dunque tu scenderai giù
fino al luogo dove ti nascondesti il giorno del fatto, e rimarrai presso
la pietra di Ezel.

<span id="an_20:20">20:20</span> Io tirerò tre frecce da quel lato, come
se tirassi a segno.

<span id="an_20:21">20:21</span> Poi subito manderò il mio ragazzo,
dicendogli: Va’ a cercare le frecce. Se dico al ragazzo: Guarda, le
frecce son di qua da te, prendile! tu allora vieni, perché tutto va bene
per te, e non hai nulla da temere, come l’Eterno vive!

<span id="an_20:22">20:22</span> Ma se dico al giovanetto: Guarda, le
frecce son di là da te allora vattene, perché l’Eterno vuol che tu
parta.

<span id="an_20:23">20:23</span> Quanto a quello che abbiam convenuto
fra noi, fra me e te, ecco, l’Eterno n’è testimonio in perpetuo".

<span id="an_20:24">20:24</span> Davide dunque si nascose nella
campagna; e quando venne il novilunio, il re si pose a sedere a mensa
per il pasto.

<span id="an_20:25">20:25</span> Il re, come al solito, si pose a sedere
sulla sua sedia ch’era vicina al muro; Gionathan s’alzò per porsi di
faccia. Abner si assise accanto a Saul, ma il posto di Davide rimase
vuoto.

<span id="an_20:26">20:26</span> Nondimeno Saul non disse nulla quel
giorno, perché pensava: "Gli e successo qualcosa; ei non dev’esser puro;
per certo ei non è puro".

<span id="an_20:27">20:27</span> Ma l’indomani, secondo giorno della
luna nuova, il posto di Davide era ancora vuoto; e Saul disse a
Gionathan, suo figliuolo: "Perché il figliuolo d’Isai non è venuto a
mangiare né ieri né oggi?"

<span id="an_20:28">20:28</span> Gionathan rispose a Saul: "Davide m’ha
chiesto istantemente di lasciarlo andare a Bethlehem;

<span id="an_20:29">20:29</span> e ha detto: Ti prego, lasciami andare,
perché abbiamo in città un sacrifizio di famiglia, e il mio fratello mi
ha raccomandato d’andarvi; ora dunque, se ho trovato grazia agli occhi
tuoi, ti prego, lasciami fare una corsa per vedere i miei fratelli. Per
questa ragione egli non è venuto alla mensa del re".

<span id="an_20:30">20:30</span> Allora l’ira di Saul s’accese contro
Gionathan, ed ei gli disse: "Figliuolo perverso e ribelle, non lo so io
forse che tieni le parti del figliuol d’Isai, a tua vergogna ed a
vergogna del seno di tua madre?

<span id="an_20:31">20:31</span> Poiché, fino a tanto che il figliuol
d’Isai avrà vita sulla terra, non vi sarà stabilità né per te né per il
tuo regno. Or dunque mandalo a cercare e fallo venire da me, perché deve
morire".

<span id="an_20:32">20:32</span> Gionathan rispose a Saul suo padre e
gli disse: "Perché dovrebb’egli morire? Che ha fatto?"

<span id="an_20:33">20:33</span> E Saul brandì la lancia contro a lui
per colpirlo. Allora Gionathan riconobbe che suo padre avea deciso di
far morire Davide.

<span id="an_20:34">20:34</span> E, acceso d’ira, si levò da mensa, e
non mangiò nulla il secondo giorno della luna nuova, addolorato com’era
per l’onta che suo padre avea fatta a Davide.

<span id="an_20:35">20:35</span> La mattina dopo, Gionathan uscì fuori
alla campagna, al luogo fissato con Davide, ed avea seco un ragazzetto.

<span id="an_20:36">20:36</span> E disse al suo ragazzo: "Corri a
cercare le frecce che tiro". E, come il ragazzo correva, tirò una
freccia che passò di là da lui.

<span id="an_20:37">20:37</span> E quando il ragazzo fu giunto al luogo
dov’era la freccia che Gionathan avea tirata Gionathan gli gridò dietro:
"La freccia non è essa di là da te?"

<span id="an_20:38">20:38</span> E Gionathan gridò ancora dietro al
ragazzo: "Via, fa’ presto, non ti trattenere!" Il ragazzo di Gionathan
raccolse le frecce, e tornò dal suo padrone.

<span id="an_20:39">20:39</span> Or il ragazzo non sapeva nulla;
Gionathan e Davide soli sapevano di che si trattasse.

<span id="an_20:40">20:40</span> Gionathan diede le sue armi al suo
ragazzo, e gli disse: "Va’, portale alla città".

<span id="an_20:41">20:41</span> E come il ragazzo se ne fu andato,
Davide si levò di dietro il mucchio di pietre, si gettò con la faccia a
terra, e si prostrò tre volte; poi i due si baciarono l’un l’altro e
piansero assieme; Davide soprattutto diè in pianto dirotto.

<span id="an_20:42">20:42</span> E Gionathan disse a Davide: "Va’ in
pace, ora che abbiam fatto ambedue questo giuramento nel nome
dell’Eterno: L’Eterno sia testimonio fra me e te e fra la mia progenie e
la progenie tua, in perpetuo". (H20-43) Davide si levò e se ne andò, e
Gionathan tornò in città.

<span id="an_21:1">21:1</span> Davide andò a Nob dal sacerdote Ahimelec;
e Ahimelec gli venne incontro tutto tremante, e gli disse: "Perché sei
solo e non hai alcuno teco?"

<span id="an_21:2">21:2</span> Davide rispose al sacerdote Ahimelec: "Il
re m’ha dato un’incombenza, e m’ha detto: Nessuno sappia nulla
dell’affare per cui ti mando e dell’ordine che t’ho dato; e quanto alla
mia gente, le ho detto di trovarsi in un dato luogo.

<span id="an_21:3">21:3</span> E ora che hai tu sotto mano? Dammi cinque
pani o quel che si potrà trovare".

<span id="an_21:4">21:4</span> Il sacerdote rispose a Davide, dicendo:
"Non ho sotto mano del pane comune, ma c’è del pane consacrato; ma la
tua gente s’è almeno astenuta da contatto con donne?"

<span id="an_21:5">21:5</span> Davide rispose al sacerdote: "Da che son
partito, tre giorni fa, siamo rimasti senza donne; e quanto ai vasi
della mia gente erano puri; e se anche la nostra incombenza è profana,
essa sarà oggi santificata da quel che si porrà nei vasi.

<span id="an_21:6">21:6</span> Il sacerdote gli diè dunque del pane
consacrato perché non v’era quivi altro pane tranne quello della
presentazione, ch’era stato tolto d’innanzi all’Eterno, per mettervi
invece del pan caldo nel momento in cui si toglieva l’altro.

<span id="an_21:7">21:7</span> Or quel giorno, un cert’uomo di tra i
servi di Saul si trovava quivi, trattenuto in presenza dell’Eterno; si
chiamava Doeg, era Edomita, e capo de’ pastori di Saul.

<span id="an_21:8">21:8</span> E Davide disse ad Ahimelec: "Non hai tu
qui disponibile una lancia o una spada? Perché io non ho preso meco né
la mia spada né le mie armi, tanto premeva l’incombenza del re".

<span id="an_21:9">21:9</span> Il sacerdote rispose: "C’è la spada di
Goliath, il Filisteo, che tu uccidesti nella valle de’ terebinti; è là
involta in un panno dietro all’efod; se la vuoi prendere, prendila,
perché qui non ve n’è altra fuori di questa". E Davide disse: "Nessuna e
pari a quella; dammela!"

<span id="an_21:10">21:10</span> Allora Davide si levò, e quel giorno
fuggì per timore di Saul, e andò da Akis, re di Gath.

<span id="an_21:11">21:11</span> E i servi del re dissero ad Akis: "Non
è questi Davide, il re del paese? Non è egli colui del quale cantavan
nelle loro danze: Saul ha uccisi i suoi mille, e Davide i suoi
diecimila?

<span id="an_21:12">21:12</span> Davide si tenne in cuore queste parole,
ed ebbe gran timore di Akis, re di Gath.

<span id="an_21:13">21:13</span> Mutò il suo modo di fare in loro
presenza, faceva il pazzo in mezzo a loro, tracciava de’ segni sui
battenti delle porte, e si lasciava scorrer la saliva sulla barba.

<span id="an_21:14">21:14</span> E Akis disse ai suoi servi: "Guardate,
e un pazzo; perché me l’avete menato?

<span id="an_21:15">21:15</span> Mi mancan forse de’ pazzi, che m’avete
condotto questo a fare il pazzo in mia presenza? Costui non entrerà in
casa mia!"

<span id="an_22:1">22:1</span> Or Davide si partì di là e si rifugiò
nella spelonca di Adullam, e quando i suoi fratelli e tutta la famiglia
di suo padre lo seppero, scesero quivi per unirsi a lui.

<span id="an_22:2">22:2</span> E tutti quelli ch’erano in angustie, che
avean dei debiti o che erano scontenti, si radunaron presso di lui, ed
egli divenne loro capo, ed ebbe con sé circa quattrocento uomini.

<span id="an_22:3">22:3</span> Di là Davide andò a Mitspa di Moab, e
disse al re di Moab: "Deh, permetti che mio padre e mia madre vengano a
stare da voi, fino a tanto ch’io sappia quel che Iddio farà di me".

<span id="an_22:4">22:4</span> Egli dunque li condusse davanti al re di
Moab, ed essi rimasero con lui tutto il tempo che Davide fu nella sua
fortezza.

<span id="an_22:5">22:5</span> E il profeta Gad disse a Davide: "Non
star più in questa fortezza; parti, e récati nel paese di Giuda". Davide
allora partì, e venne nella foresta di Hereth.

<span id="an_22:6">22:6</span> Saul seppe che Davide e gli uomini
ch’eran con lui erano stati scoperti. Saul si trovava allora a Ghibea,
seduto sotto la tamerice, ch’è sull’altura; aveva in mano la lancia, e
tutti i suoi servi gli stavano attorno.

<span id="an_22:7">22:7</span> E Saul disse ai servi che gli stavano
intorno: "Ascoltate ora, Beniaminiti! Il figliuolo d’Isai vi darà egli
forse a tutti de’ campi e delle vigne? Farà egli di tutti voi de’ capi
di migliaia e de’ capi di centinaia,

<span id="an_22:8">22:8</span> che avete tutti congiurato contro di me,
e non v’è alcuno che m’abbia informato dell’alleanza che il mio
figliuolo ha fatta col figliuolo d’Isai, e non v’è alcuno di voi che mi
compianga e m’informi che il mio figliuolo ha sollevato contro di me il
mio servo perché mi tenda insidie come fa oggi?"

<span id="an_22:9">22:9</span> E Doeg, l’Idumeo, il quale era preposto
ai servi di Saul, rispose e disse: "Io vidi il figliuolo d’Isai venire a
Nob da Ahimelec, figliuolo di Ahitub,

<span id="an_22:10">22:10</span> il quale consultò l’Eterno per lui, gli
diede dei viveri, e gli diede la spada di Goliath il Filisteo".

<span id="an_22:11">22:11</span> Allora il re mandò a chiamare il
sacerdote Ahimelec, figliuolo di Ahitub, e tutta la famiglia del padre
di lui, vale a dire i sacerdoti ch’erano a Nob. E tutti vennero al re.

<span id="an_22:12">22:12</span> E Saul disse: "Ora ascolta, o figliuolo
di Ahitub!" Ed egli rispose: "Eccomi, signor mio!"

<span id="an_22:13">22:13</span> E Saul gli disse: "Perché tu e il
figliuolo d’Isai avete congiurato contro di me? Perché gli hai dato del
pane e una spada; e hai consultato Dio per lui affinché insorga contro
di me e mi tenda insidie come fa oggi?"

<span id="an_22:14">22:14</span> Allora Ahimelec rispose al re, dicendo:
"E chi v’è dunque, fra tutti i tuoi servi, fedele come Davide, genero
del re, pronto al tuo comando e onorato nella tua casa?

<span id="an_22:15">22:15</span> Ho io forse cominciato oggi a
consultare Iddio per lui? Lungi da me il pensiero di tradirti! Non
imputi il re nulla di simile al suo servo o a tutta la famiglia di mio
padre; perché il tuo servo non sa cosa alcuna, piccola o grande, di
tutto questo".

<span id="an_22:16">22:16</span> Il re disse: "Tu morrai senz’altro,
Ahimelec, tu con tutta la famiglia del padre tuo!"

<span id="an_22:17">22:17</span> E il re disse alle guardie che gli
stavano attorno: "Volgetevi e uccidete i sacerdoti dell’Eterno, perché
anch’essi son d’accordo con Davide; sapevano ch’egli era fuggito, e non
me ne hanno informato". Ma i servi del re non vollero metter le mani
addosso ai sacerdoti dell’Eterno.

<span id="an_22:18">22:18</span> E il re disse a Doeg: "Volgiti tu, e
gettati sui sacerdoti!" E Doeg, l’Idumeo, si volse, si avventò addosso
ai sacerdoti, e uccise in quel giorno ottantacinque persone che
portavano l’efod di lino.

<span id="an_22:19">22:19</span> E Saul mise pure a fil di spada Nob, la
città de’ sacerdoti, uomini, donne, fanciulli, bambini di latte, buoi,
asini e pecore: tutto mise a fil di spada.

<span id="an_22:20">22:20</span> Nondimeno, uno de’ figliuoli di
Ahimelec, figliuolo di Ahitub, di nome Abiathar, scampò e si rifugiò
presso Davide.

<span id="an_22:21">22:21</span> Abiathar riferì a Davide che Saul aveva
ucciso i sacerdoti dell’Eterno.

<span id="an_22:22">22:22</span> E Davide disse ad Abiathar: "Io sapevo
bene, quel giorno che Doeg, l’Idumeo, era là, ch’egli avrebbe senza
dubbio avvertito Saul; io son causa della morte di tutte le persone
della famiglia di tuo padre.

<span id="an_22:23">22:23</span> Resta con me, non temere; chi cerca la
mia vita cerca la tua; con me sarai al sicuro".

<span id="an_23:1">23:1</span> Or vennero a dire a Davide: "Ecco, i
Filistei hanno attaccato Keila e saccheggiano le aie".

<span id="an_23:2">23:2</span> E Davide consultò l’Eterno, dicendo:
"Andrò io a sconfiggere questi Filistei?" L’Eterno rispose a Davide:
"Va’, sconfiggi i Filistei, e salva Keila".

<span id="an_23:3">23:3</span> Ma la gente di Davide gli disse: "Tu vedi
che qui in Giuda abbiam paura; e che sarà se andiamo a Keila contro le
schiere de’ Filistei?"

<span id="an_23:4">23:4</span> Davide consultò di nuovo l’Eterno, e
l’Eterno gli rispose e gli disse: "Lèvati, scendi a Keila, perché io
darò i Filistei nelle tue mani".

<span id="an_23:5">23:5</span> Davide dunque andò con la sua gente a
Keila, combatté contro i Filistei, portò via il loro bestiame, e
inflisse loro una grande sconfitta. Così Davide liberò gli abitanti di
Keila.

<span id="an_23:6">23:6</span> Quando Abiathar, figliuolo di Ahimelec,
si rifugiò presso Davide a Keila, portò seco l’efod.

<span id="an_23:7">23:7</span> Saul fu informato che Davide era giunto a
Keila. E Saul disse: "Iddio lo dà nelle mie mani, poiché è venuto a
rinchiudersi in una città che ha porte e sbarre".

<span id="an_23:8">23:8</span> Saul dunque convocò tutto il popolo per
andare alla guerra, per scendere a Keila e cinger d’assedio Davide e la
sua gente.

<span id="an_23:9">23:9</span> Ma Davide, avuta conoscenza che Saul gli
macchinava del male, disse al sacerdote Abiathar: "Porta qua l’efod".

<span id="an_23:10">23:10</span> Poi disse: "O Eterno, Dio d’Israele, il
tuo servo ha sentito come cosa certa che Saul cerca di venire a Keila
per distruggere la città per causa mia.

<span id="an_23:11">23:11</span> Quei di Keila mi daranno essi nelle sue
mani? Saul scenderà egli come il tuo servo ha sentito dire? O Eterno,
Dio d’Israele, deh! fallo sapere al tuo servo!" L’Eterno rispose:
"Scenderà".

<span id="an_23:12">23:12</span> Davide chiese ancora: "Quei di Keila
daranno essi me e la mia gente nelle mani di Saul?" L’Eterno rispose:
"Vi daranno nelle sue mani".

<span id="an_23:13">23:13</span> Allora Davide e la sua gente, circa
seicento uomini, si levarono, uscirono da Keila e andaron qua e là a
caso; e Saul informato che Davide era fuggito da Keila, rinunziò alla
sua spedizione.

<span id="an_23:14">23:14</span> Davide rimase nel deserto in luoghi
forti; e se ne stette nella contrada montuosa del deserto di Zif. Saul
lo cercava continuamente, ma Dio non glielo dette nelle mani.

<span id="an_23:15">23:15</span> E Davide sapendo che Saul s’era mosso
per torgli la vita, restò nel deserto di Zif, nella foresta.

<span id="an_23:16">23:16</span> Allora Gionathan, figliuolo di Saul, si
levò, e si recò da Davide nella foresta. Egli fortificò la sua fiducia
in Dio,

<span id="an_23:17">23:17</span> e gli disse: "Non temere, poiché Saul,
mio padre, non riuscirà a metterti le mani addosso: tu regnerai sopra
Israele, e io sarò il secondo dopo di te; e ben lo sa anche Saul mio
padre".

<span id="an_23:18">23:18</span> E i due fecero alleanza in presenza
dell’Eterno; poi Davide rimase nella foresta, e Gionathan se ne andò a
casa sua.

<span id="an_23:19">23:19</span> Or gli Zifei salirono da Saul a Ghibea
e gli dissero: "Davide non sta egli nascosto fra noi, ne’ luoghi forti
della foresta, sul colle di Hakila che è a mezzogiorno del deserto?

<span id="an_23:20">23:20</span> Scendi dunque, o re, giacché tutto il
desiderio dell’anima tua e di scendere, e penserem noi a darlo nelle
mani del re".

<span id="an_23:21">23:21</span> Saul disse: "Siate benedetti
dall’Eterno, voi che avete pietà di me!

<span id="an_23:22">23:22</span> Andate, vi prego, informatevi anche più
sicuramente per sapere e scoprire il luogo dove suol fermarsi, e chi
l’abbia quivi veduto; poiché mi si dice ch’egli è molto astuto.

<span id="an_23:23">23:23</span> E vedete di conoscere tutti i
nascondigli dov’ei si ritira; poi tornate da me con notizie sicure, e io
andrò con voi. S’egli è nel paese, io lo cercherò fra tutte le migliaia
di Giuda".

<span id="an_23:24">23:24</span> Quelli dunque si levarono e se
n’andarono a Zif, innanzi a Saul; ma Davide e i suoi erano nel deserto
di Maon, nella pianura a mezzogiorno del deserto.

<span id="an_23:25">23:25</span> Saul con la sua gente partì in cerca di
lui; ma Davide, che ne fu informato, scese dalla roccia e rimase nel
deserto di Maon. E quando Saul lo seppe, andò in traccia di Davide nel
deserto di Maon.

<span id="an_23:26">23:26</span> Saul camminava da un lato del monte, e
Davide con la sua gente dall’altro lato; e come Davide affrettava la
marcia per sfuggire a Saul e Saul e la sua gente stavano per circondare
Davide e i suoi per impadronirsene,

<span id="an_23:27">23:27</span> arrivò a Saul un messo che disse:
"Affrettati a venire, perché i Filistei hanno invaso il paese".

<span id="an_23:28">23:28</span> Così Saul cessò d’inseguire Davide e
andò a far fronte ai Filistei; perciò a quel luogo fu messo nome
Sela-Hammahlekoth.

<span id="an_23:29">23:29</span> (H24-1) Poi Davide si partì di là e si
stabilì nei luoghi forti di En-Ghedi.

<span id="an_24:1">24:1</span> (H24-2) E quando Saul fu tornato
dall’inseguire i Filistei, gli vennero a dire: "Ecco, Davide è nel
deserto di En-Ghedi".

<span id="an_24:2">24:2</span> (H24-3) Allora Saul prese tremila uomini
scelti fra tutto Israele, e andò in traccia di Davide e della sua gente
fin sulle rocce delle capre salvatiche;

<span id="an_24:3">24:3</span> (H24-4) e giunse ai parchi di pecore
ch’eran presso la via; quivi era una spelonca, nella quale Saul entrò
per fare i suoi bisogni. Or Davide e la sua gente se ne stavano in fondo
alla spelonca.

<span id="an_24:4">24:4</span> (H24-5) La gente di Davide gli disse:
"Ecco il giorno nel quale l’Eterno ti dice: Vedi, io ti do nelle mani il
tuo nemico; fa’ di lui quello che ti piacerà". Allora Davide s’alzò, e
senza farsi scorgere tagliò il lembo del mantello di Saul.

<span id="an_24:5">24:5</span> (H24-6) Ma dopo, il cuore gli batté, per
aver egli tagliato il lembo del mantello di Saul.

<span id="an_24:6">24:6</span> (H24-7) E Davide disse alla sua gente:
"Mi guardi l’Eterno, dal commettere contro il mio signore, ch’è l’unto
dell’Eterno, l’azione di mettergli le mani addosso; poich’egli è l’unto
dell’Eterno".

<span id="an_24:7">24:7</span> (H24-8) E colle sue parole Davide
raffrenò la sua gente, e non le permise di gettarsi su Saul. E Saul si
levò, uscì dalla spelonca e continuò il suo cammino.

<span id="an_24:8">24:8</span> (H24-9) Poi anche Davide si levò, uscì
dalla spelonca, e gridò dietro a Saul, dicendo: "O re, mio signore!"
Saul si guardò dietro, e Davide s’inchinò con la faccia a terra e si
prostrò.

<span id="an_24:9">24:9</span> (H24-10) Davide disse a Saul: "Perché dài
tu retta alle parole della gente che dice: Davide cerca di farti del
male?

<span id="an_24:10">24:10</span> (H24-11) Ecco in quest’ora stessa tu
vedi coi tuoi propri occhi che l’Eterno t’avea dato oggi nelle mie mani
in quella spelonca; qualcuno mi disse di ucciderti, ma io t’ho
risparmiato, e ho detto: Non metterò le mani addosso al mio signore,
perch’egli è l’unto dell’Eterno.

<span id="an_24:11">24:11</span> (H24-12) Ora guarda, padre mio, guarda
qui nella mia mano il lembo del tuo mantello. Se io t’ho tagliato il
lembo del mantello e non t’ho ucciso, puoi da questo veder chiaro che
non v’è nella mia condotta né malvagità né ribellione, e che io non ho
peccato contro di te, mentre tu mi tendi insidie per tormi la vita!

<span id="an_24:12">24:12</span> (H24-13) L’Eterno sia giudice fra me e
te, e l’Eterno mi vendichi di te; ma io non ti metterò le mani addosso.

<span id="an_24:13">24:13</span> (H24-14) Dice il proverbio antico: Il
male vien dai malvagi; io quindi non ti metterò le mani addosso.

<span id="an_24:14">24:14</span> (H24-15) Contro chi è uscito il re
d’Israele? Chi vai tu perseguitando? Un can morto, una pulce.

<span id="an_24:15">24:15</span> (H24-16) Sia dunque arbitro l’Eterno, e
giudichi fra me e te, e vegga e difenda la mia causa e mi renda
giustizia, liberandomi dalle tue mani".

<span id="an_24:16">24:16</span> (H24-17) Quando Davide ebbe finito di
dire queste parole a Saul, Saul disse: "E’ questa la tua voce, figliuol
mio Davide?" E Saul alzò la voce e pianse.

<span id="an_24:17">24:17</span> (H24-18) E disse a Davide: "Tu sei più
giusto di me, poiché tu m’hai reso bene per male, mentre io t’ho reso
male per bene.

<span id="an_24:18">24:18</span> (H24-19) Tu hai mostrato oggi la bontà
con la quale ti conduci verso di me; poiché l’Eterno m’avea dato nelle
tue mani, e tu non m’hai ucciso.

<span id="an_24:19">24:19</span> (H24-20) Se uno incontra il suo nemico,
lo lascia egli andarsene in pace? Ti renda dunque l’Eterno il
contraccambio del bene che m’hai fatto quest’oggi!

<span id="an_24:20">24:20</span> (H24-21) Ora, ecco, io so che per certo
tu regnerai, e che il regno d’Israele rimarrà stabile nelle tue mani.

<span id="an_24:21">24:21</span> (H24-22) Or dunque giurami nel nome
dell’Eterno che non distruggerai la mia progenie dopo di me, e che non
estirperai il mio nome dalla casa di mio padre".

<span id="an_24:22">24:22</span> (H24-23) E Davide lo giurò a Saul. Poi
Saul se ne andò a casa sua, e Davide e la sua gente risaliron al loro
forte rifugio.

<span id="an_25:1">25:1</span> Samuele morì, e tutto Israele si radunò e
ne fece cordoglio; e lo seppellirono nella sua proprietà, a Rama. Allora
Davide si levò, e scese verso il deserto di Paran.

<span id="an_25:2">25:2</span> Or v’era un uomo a Maon, che aveva i suoi
beni a Carmel; era molto ricco, avea tremila pecore e mille capre, e si
trovava a Carmel per la tosatura delle sue pecore.

<span id="an_25:3">25:3</span> Quest’uomo avea nome Nabal, e il nome di
sua moglie era Abigail, donna di buon senso e di bell’aspetto; ma l’uomo
era duro e malvagio nell’agir suo; discendeva da Caleb.

<span id="an_25:4">25:4</span> Davide, avendo saputo nel deserto che
Nabal tosava le sue pecore,

<span id="an_25:5">25:5</span> gli mandò dieci giovani, ai quali disse:
"Salite a Carmel, andate da Nabal, salutatelo a nome mio,

<span id="an_25:6">25:6</span> e dite così: Salute! pace a te, pace alla
tua casa, e pace a tutto quello che t’appartiene!

<span id="an_25:7">25:7</span> Ho saputo che tu hai i tosatori; ora, i
tuoi pastori sono stati con noi, e noi non abbiam fatto loro alcun
oltraggio, e nulla è stato loro portato via per tutto il tempo che sono
stati a Carmel.

<span id="an_25:8">25:8</span> Domandane ai tuoi servi, e te lo diranno.
Trovin dunque questi giovani grazia agli occhi tuoi, giacché siam venuti
in giorno di gioia; e da’, ti prego, ai tuoi servi e al tuo figliuolo
Davide ciò che avrai fra mano".

<span id="an_25:9">25:9</span> Quando i giovani di Davide arrivarono,
ripeterono a Nabal tutte queste parole in nome di Davide, poi si
tacquero.

<span id="an_25:10">25:10</span> Ma Nabal rispose ai servi di Davide,
dicendo: "Chi è Davide? E chi e il figliuolo d’Isai? Sono molti, oggi, i
servi che scappano dai loro padroni;

<span id="an_25:11">25:11</span> e prenderei io il mio pane, la mia
acqua e la carne che ho macellata pei miei tosatori, per darli a gente
che non so donde venga?"

<span id="an_25:12">25:12</span> I giovani ripresero la loro strada,
tornarono, e andarono a riferire a Davide tutte queste parole.

<span id="an_25:13">25:13</span> Allora Davide disse ai suoi uomini:
"Ognun di voi si cinga la sua spada". Ognuno si cinse la sua spada, e
Davide pure si cinse la sua, e saliron dietro a Davide circa
quattrocento uomini; duecento rimasero presso il bagaglio.

<span id="an_25:14">25:14</span> Or Abigail, moglie di Nabal, fu
informata della cosa da uno de’ suoi servi, che le disse: "Ecco, Davide
ha inviato dal deserto de’ messi per salutare il nostro padrone, ed egli
li ha trattati male.

<span id="an_25:15">25:15</span> Eppure, quella gente è stata molto
buona verso di noi; noi non ne abbiam ricevuto alcun oltraggio, e non ci
han portato via nulla per tutto il tempo che siamo andati attorno con
loro quand’eravamo per la campagna.

<span id="an_25:16">25:16</span> Di giorno e di notte sono stati per noi
come una muraglia, per tutto il tempo che siamo stati con loro pascendo
i greggi.

<span id="an_25:17">25:17</span> Or dunque rifletti, e vedi quel che tu
debba fare; poiché un guaio è certo che avverrà al nostro padrone e a
tutta la sua casa; ed egli è uomo così malvagio, che non gli si può
parlare".

<span id="an_25:18">25:18</span> Allora Abigail prese in fretta duecento
pani, due otri di vino, cinque montoni allestiti, cinque misure di grano
arrostito, cento picce d’uva secca e duecento masse di fichi, e caricò
ogni cosa su degli asini.

<span id="an_25:19">25:19</span> Poi disse ai suoi servi: "Andate
innanzi a me; ecco, io vi seguirò". Ma non disse nulla a Nabal suo
marito.

<span id="an_25:20">25:20</span> E com’ella, a cavallo al suo asino,
scendeva il monte per un sentiero coperto, ecco Davide e i suoi uomini
che scendevano di fronte a lei, sì ch’ella li incontrò.

<span id="an_25:21">25:21</span> Or Davide avea detto: "Invano dunque ho
io protetto tutto ciò che colui aveva nel deserto, in guisa che nulla è
mancato di tutto ciò ch’ei possiede; ed egli m’ha reso male per bene.

<span id="an_25:22">25:22</span> Così tratti Iddio i nemici di Davide
col massimo rigore! Fra qui e lo spuntar del giorno, di tutto quel che
gli appartiene io non lascerò in vita un sol uomo".

<span id="an_25:23">25:23</span> E quando Abigail ebbe veduto Davide,
scese in fretta dall’asino e gettandosi con la faccia a terra, si
prostrò dinanzi a lui.

<span id="an_25:24">25:24</span> Poi, gettandosi ai suoi piedi, disse:
"O mio signore, la colpa e mia! Deh, lascia che la tua serva parli in
tua presenza, e tu ascolta le parole della tua serva!

<span id="an_25:25">25:25</span> Te ne prego, signor mio, non far caso
di quell’uomo da nulla ch’è Nabal; poiché egli è quel che dice il suo
nome; si chiama Nabal, e in lui non c’è che stoltezza; ma io, la tua
serva, non vidi i giovani mandati dal mio signore.

<span id="an_25:26">25:26</span> Or dunque, signor mio, com’è vero che
vive l’Eterno e che l’anima tua vive, l’Eterno t’ha impedito di spargere
il sangue e di farti giustizia con le tue proprie mani. Ed ora, i tuoi
nemici e quelli che voglion fare del male al mio signore siano come
Nabal!

<span id="an_25:27">25:27</span> E adesso, ecco questo regalo che la tua
serva reca al mio signore; sia dato ai giovani che seguono il mio
signore.

<span id="an_25:28">25:28</span> Deh, perdona il fallo della tua serva;
poiché per certo l’Eterno renderà stabile la casa del mio signore,
giacché il mio signore combatte le battaglie dell’Eterno, e in tutto il
tempo della tua vita non s’è trovata malvagità in te.

<span id="an_25:29">25:29</span> E se mai sorgesse alcuno a
perseguitarti e ad attentare alla tua vita, l’anima del mio signore sarà
custodita nello scrigno della vita presso l’Eterno, ch’è il tuo Dio; ma
l’anima de’ tuoi nemici l’Eterno la lancerà via, come dalla rete d’una
frombola.

<span id="an_25:30">25:30</span> E quando l’Eterno avrà fatto al mio
signore tutto il bene che t’ha promesso e t’avrà stabilito come capo
sopra Israele,

<span id="an_25:31">25:31</span> il mio signore non avrà questo dolore e
questo rimorso d’avere sparso del sangue senza motivo e d’essersi fatto
giustizia da sé. E quando l’Eterno avrà fatto del bene al mio signore,
ricordati della tua serva".

<span id="an_25:32">25:32</span> E Davide disse ad Abigail: "Sia
benedetto l’Eterno, l’Iddio d’Israele, che t’ha oggi mandata incontro a
me!

<span id="an_25:33">25:33</span> E sia benedetto il tuo senno, e
benedetta sii tu che m’hai oggi impedito di spargere del sangue e di
farmi giustizia con le mie proprie mani!

<span id="an_25:34">25:34</span> Poiché certo, com’è vero che vive
l’Eterno, l’Iddio d’Israele, che m’ha impedito di farti del male, se tu
non ti fossi affrettata a venirmi incontro, fra qui e lo spuntar del
giorno a Nabal non sarebbe rimasto un sol uomo".

<span id="an_25:35">25:35</span> Davide quindi ricevé dalle mani di lei
quello ch’essa avea portato, e le disse: "Risali in pace a casa tua;
vedi, io ho dato ascolto alla tua voce, e ho avuto riguardo a te".

<span id="an_25:36">25:36</span> Ed Abigail venne da Nabal; ed ecco
ch’egli faceva banchetto in casa sua; banchetto da re. Nabal aveva il
cuore allegro, perch’era ebbro fuor di modo; ond’ella non gli fece
sapere alcuna cosa, piccola o grande, fino allo spuntar del giorno.

<span id="an_25:37">25:37</span> Ma la mattina, quando gli fu passata
l’ebbrezza, la moglie raccontò a Nabal queste cose; allora gli si freddò
il cuore, ed ei rimase come un sasso.

<span id="an_25:38">25:38</span> E circa dieci giorni dopo, l’Eterno
colpì Nabal, ed egli morì.

<span id="an_25:39">25:39</span> Quando Davide seppe che Nabal era
morto, disse: "Sia benedetto l’Eterno, che m’ha reso giustizia
dell’oltraggio fattomi da Nabal, e ha preservato il suo servo dal far
del male! La malvagità di Nabal, l’Eterno l’ha fatta ricadere sul capo
di lui!" Poi Davide mandò da Abigail a proporle di diventar sua moglie.

<span id="an_25:40">25:40</span> E i servi di Davide vennero da Abigail
a Carmel, e le parlarono così: "Davide ci ha mandati da te, perché vuol
prenderti in moglie".

<span id="an_25:41">25:41</span> Allora ella si levò, si prostrò con la
faccia a terra, e disse: "Ecco, la tua serva farà da schiava, per lavare
i piedi ai servi del mio signore".

<span id="an_25:42">25:42</span> Poi Abigail si levò tosto, montò sopra
un asino, e, seguìta da cinque fanciulle tenne dietro ai messi di
Davide, e divenne sua moglie.

<span id="an_25:43">25:43</span> Davide sposò anche Ahinoam di Izreel, e
ambedue furono sue mogli.

<span id="an_25:44">25:44</span> Or Saul avea dato Mical sua figliuola,
moglie di Davide, a Palti, figliuolo di Laish, che era di Gallim.

<span id="an_26:1">26:1</span> Or gli Zifei vennero da Saul a Ghibea e
gli dissero: "Davide non sta egli nascosto sulla collina di Hakila
dirimpetto al deserto?"

<span id="an_26:2">26:2</span> Allora Saul si levò e scese nel deserto
di Zif avendo seco tremila uomini scelti d’Israele, per cercar Davide
nel deserto di Zif.

<span id="an_26:3">26:3</span> E Saul si accampò sulla collina di Hakila
ch’è dirimpetto al deserto, presso la strada. E Davide, che stava nel
deserto, avendo inteso che Saul veniva nel deserto per cercarlo,

<span id="an_26:4">26:4</span> mandò delle spie, e seppe con certezza
che Saul era giunto.

<span id="an_26:5">26:5</span> Allora Davide si levò, venne al luogo
dove Saul stava accampato, e notò il luogo ov’eran coricati Saul ed
Abner, il figliuolo di Ner, capo dell’esercito di lui. Saul stava
coricato nel parco dei carri, e la sua gente era accampata intorno a
lui.

<span id="an_26:6">26:6</span> E Davide prese a dire ad Ahimelec, lo
Hitteo, e ad Abishai, figliuolo di Tseruia, fratello di Joab: "Chi
scenderà con me verso Saul nel campo?" E Abishai rispose: "Scenderò io
con te".

<span id="an_26:7">26:7</span> Davide ed Abishai dunque pervennero di
notte a quella gente; ed ecco che Saul giaceva addormentato nel parco
dei carri, con la sua lancia fitta in terra, dalla parte del capo; ed
Abner e la sua gente gli stavan coricati all’intorno.

<span id="an_26:8">26:8</span> Allora Abishai disse a Davide: "Oggi
Iddio t’ha messo il tuo nemico nelle mani; or lascia, ti prego, ch’io lo
colpisca con la lancia e lo inchiodi in terra con un sol colpo; e non ci
sarà bisogno d’un secondo".

<span id="an_26:9">26:9</span> Ma Davide disse ad Abishai: "Non lo
ammazzare; chi potrebbe metter le mani addosso all’unto dell’Eterno
senza rendersi colpevole?"

<span id="an_26:10">26:10</span> Poi Davide aggiunse: "Com’è vero che
l’Eterno vive, l’Eterno solo sarà quegli che lo colpirà, sia che venga
il suo giorno e muoia, sia che scenda in campo di battaglia e vi
perisca.

<span id="an_26:11">26:11</span> Mi guardi l’Eterno dal metter le mani
addosso all’unto dell’Eterno! Prendi ora soltanto, ti prego, la lancia
ch’è presso al suo capo e la brocca dell’acqua, e andiamocene".

<span id="an_26:12">26:12</span> Davide dunque prese la lancia e la
brocca dell’acqua che Saul avea presso al suo capo, e se ne andarono.
Nessuno vide la cosa né s’accorse di nulla; e nessuno si svegliò; tutti
dormivano, perché l’Eterno avea fatto cader su loro un sonno profondo.

<span id="an_26:13">26:13</span> Poi Davide passò dalla parte opposta e
si fermò in lontananza in vetta al monte, a gran distanza dal campo di
Saul;

<span id="an_26:14">26:14</span> e gridò alla gente di Saul e ad Abner,
figliuolo di Ner: "Non rispondi tu, Abner?" Abner rispose e disse: "Chi
sei tu che gridi al re?"

<span id="an_26:15">26:15</span> E Davide disse ad Abner: "Non sei tu un
valoroso? E chi è pari a te in Israele? Perché dunque non hai tu fatto
buona guardia al re tuo signore? Poiché uno del popolo e venuto per
ammazzare il re tuo signore.

<span id="an_26:16">26:16</span> Questo che tu hai fatto non sta bene.
Com’è vero che l’Eterno vive, meritate la morte voi che non avete fatto
buona guardia al vostro signore, all’unto dell’Eterno! Ed ora guarda
dove sia la lancia del re e dove sia la brocca dell’acqua che stava
presso al suo capo!"

<span id="an_26:17">26:17</span> Saul riconobbe la voce di Davide e
disse: "E’ questa la tua voce, o figliuol mio Davide?" Davide rispose:
"E’ la mia voce, o re, mio signore!"

<span id="an_26:18">26:18</span> Poi aggiunse: "Perché il mio signore
perseguita il suo servo? Che ho io fatto? Che delitto ho io commesso?

<span id="an_26:19">26:19</span> Ora dunque, si degni il re, mio
signore, d’ascoltare le parole dei suo servo. Se è l’Eterno quegli che
t’incita contro di me, accetti egli un’oblazione! Ma se son gli uomini,
siano essi maledetti dinanzi all’Eterno, poiché m’hanno oggi cacciato
per separarmi dall’eredità dell’Eterno, dicendomi: Va’ a servir a degli
dèi stranieri!

<span id="an_26:20">26:20</span> Or dunque non cada il mio sangue in
terra lungi dalla presenza dell’Eterno! Poiché il re d’Israele è uscito
per andar in traccia d’una pulce, come si va dietro a una pernice su per
i monti".

<span id="an_26:21">26:21</span> Allora Saul disse: "Ho peccato; torna,
figliuol mio Davide; poiché io non ti farò più alcun male, giacché oggi
la mia vita è stata preziosa agli occhi tuoi; ecco, io ho operato da
stolto, e ho commesso un gran fallo".

<span id="an_26:22">26:22</span> Davide rispose: "Ecco la lancia del re;
passi qua uno de’ tuoi giovani a prenderla.

<span id="an_26:23">26:23</span> L’Eterno retribuirà ciascuno secondo la
sua giustizia e la sua fedeltà; giacché l’Eterno t’avea dato oggi nelle
mie mani, e io non ho voluto metter le mani addosso all’unto
dell’Eterno.

<span id="an_26:24">26:24</span> E come preziosa è stata oggi la tua
vita agli occhi miei, così preziosa sarà la vita mia agli occhi
dell’Eterno; ed egli mi libererà da ogni tribolazione".

<span id="an_26:25">26:25</span> E Saul disse a Davide: "Sii tu
benedetto, figliuol mio Davide. Tu agirai da forte, e riuscirai per
certo vittorioso". Davide continuò il suo cammino, e Saul tornò a casa
sua.

<span id="an_27:1">27:1</span> Or Davide disse in cuor suo: "Un giorno o
l’altro io perirò per le mani di Saul; non v’è nulla di meglio per me
che rifugiarmi nel paese dei Filistei, in guisa che Saul, perduta ogni
speranza, finisca di cercarmi per tutto il territorio d’Israele; così
scamperò dalle sue mani".

<span id="an_27:2">27:2</span> Davide dunque si levò, e coi seicento
uomini che avea seco, si recò da Akis figlio di Maoc, re di Gath.

<span id="an_27:3">27:3</span> E Davide dimorò con Akis a Gath, egli e
la sua gente, ciascuno con la sua famiglia. Davide avea seco le sue due
mogli: Ahinoam, la Izreelita, e Abigail, la Carmelita, ch’era stata
moglie di Nabal.

<span id="an_27:4">27:4</span> E Saul, informato che Davide era fuggito
Gath, non si diè più a cercarlo.

<span id="an_27:5">27:5</span> Davide disse ad Akis: "Se ho trovato
grazia agli occhi tuoi, siami dato in una delle città della campagna un
luogo dove io possa stabilirmi; e perché il tuo servo dimorerebb’egli
con te nella città reale?"

<span id="an_27:6">27:6</span> Ed Akis, in quel giorno, gli diede
Tsiklag; perciò Tsiklag ha appartenuto ai re di Giuda fino al dì d’oggi.

<span id="an_27:7">27:7</span> Or il tempo che Davide passò nel paese
dei Filistei fu di un anno e quattro mesi.

<span id="an_27:8">27:8</span> E Davide e la sua gente salivano e
facevano delle scorrerie nel paese dei Gheshuriti, dei Ghirziti e degli
Amalekiti; poiché queste popolazioni abitavano da tempi antichi il
paese, dal lato di Shur fino al paese d’Egitto.

<span id="an_27:9">27:9</span> E Davide devastava il paese, non vi
lasciava in vita né uomo né donna, e pigliava pecore, buoi, asini,
cammelli e indumenti; poi se ne tornava e andava da Akis.

<span id="an_27:10">27:10</span> Akis domandava: "Dove avete fatto la
scorreria quest’oggi?" E Davide rispondeva: "Verso il mezzogiorno di
Giuda, verso il mezzogiorno degli Jerahmeeliti e verso il mezzogiorno
dei Kenei".

<span id="an_27:11">27:11</span> E Davide non lasciava in vita né uomo
né donna per menarli a Gath, poiché diceva: "Potrebbero parlare contro
di noi e dire: Così ha fatto Davide". Questo fu il suo modo d’agire
tutto il tempo che dimorò nel paese dei Filistei.

<span id="an_27:12">27:12</span> Ed Akis avea fiducia in Davide e
diceva: "Egli si rende odioso a Israele, suo popolo; e così sarà mio
servo per sempre".

<span id="an_28:1">28:1</span> Or avvenne in quei giorni che i Filistei
radunarono i loro eserciti per muover guerra ad Israele. Ed Akis disse a
Davide: "Sappi per cosa certa che verrai meco alla guerra, tu e la tua
gente". Davide rispose ad Akis:

<span id="an_28:2">28:2</span> "E tu vedrai quello che il tuo servo
farà". E Akis a Davide: "E io t’affiderò per sempre la guardia della mia
persona".

<span id="an_28:3">28:3</span> Or Samuele era morto; tutto Israele ne
avea fatto cordoglio, e l’avean sepolto in Rama, nella sua città. E Saul
avea cacciato dal paese gli evocatori di spiriti e gl’indovini.

<span id="an_28:4">28:4</span> I Filistei si radunarono e vennero ad
accamparsi a Sunem. Saul parimente radunò tutto Israele, e si
accamparono a Ghilboa.

<span id="an_28:5">28:5</span> Quando Saul vide l’accampamento dei
Filistei ebbe paura e il cuore gli tremò forte.

<span id="an_28:6">28:6</span> E Saul consultò l’Eterno, ma l’Eterno non
gli rispose né per via di sogni, né mediante l’Urim, né per mezzo dei
profeti.

<span id="an_28:7">28:7</span> Allora Saul disse ai suoi servi:
"Cercatemi una donna che sappia evocar gli spiriti ed io andrò da lei a
consultarla". I servi gli dissero: "Ecco, a En-Dor v’è una donna che
evoca gli spiriti".

<span id="an_28:8">28:8</span> E Saul si contraffece, si mise altri
abiti, e partì accompagnato da due uomini. Giunsero di notte presso la
donna, e Saul le disse: "Dimmi l’avvenire, ti prego, evocando uno
spirito e fammi salire colui che ti dirò".

<span id="an_28:9">28:9</span> La donna gli rispose: "Ecco, tu sai quel
che Saul ha fatto, com’egli ha sterminato dal paese gli evocatori di
spiriti e gl’indovini; perché dunque tendi un’insidia alla mia vita per
farmi morire?"

<span id="an_28:10">28:10</span> E Saul le giurò per l’Eterno, dicendo:
"Com’è vero che l’Eterno vive, nessuna punizione ti toccherà per
questo!"

<span id="an_28:11">28:11</span> Allora la donna gli disse: "Chi debbo
farti salire?" Ed egli: "Fammi salire Samuele".

<span id="an_28:12">28:12</span> E quando la donna vide Samuele levò un
gran grido e disse a Saul: "Perché m’hai ingannata? Tu sei Saul!"

<span id="an_28:13">28:13</span> Il re le disse: "Non temere; ma che
vedi?" E la donna a Saul: "Vedo un essere sovrumano che esce di sotto
terra".

<span id="an_28:14">28:14</span> Ed egli a lei: "Che forma ha?" Ella
rispose: "E’ un vecchio che sale, ed è avvolto in un mantello". Allora
Saul comprese ch’era Samuele, si chinò con la faccia a terra e gli si
prostro dinanzi.

<span id="an_28:15">28:15</span> E Samuele disse a Saul: "Perché mi hai
tu disturbato, facendomi salire?" Saul rispose: "Io sono in grande
angustia, poiché i Filistei mi fanno guerra, e Dio si è ritirato da me e
non mi risponde più né mediante i profeti né per via di sogni; perciò
t’ho chiamato perché tu mi faccia sapere quel che ho da fare".

<span id="an_28:16">28:16</span> Samuele disse: "Perché consulti me,
mentre l’Eterno si è ritirato da te e t’è divenuto avversario?

<span id="an_28:17">28:17</span> L’Eterno ha agito come aveva annunziato
per mio mezzo; l’Eterno ti strappa di mano il regno e lo dà al tuo
prossimo, a Davide,

<span id="an_28:18">28:18</span> perché non hai ubbidito alla voce
dell’Eterno e non hai lasciato corso all’ardore della sua ira contro ad
Amalek; perciò l’Eterno ti tratta così quest’oggi.

<span id="an_28:19">28:19</span> E l’Eterno darà anche Israele con te
nelle mani dei Filistei, e domani tu e i tuoi figliuoli sarete meco;
l’Eterno darà pure il campo d’Israele nelle mani dei Filistei".

<span id="an_28:20">28:20</span> Allora Saul cadde subitamente lungo
disteso per terra, perché spaventato dalle parole di Samuele; ed era
inoltre senza forza, giacché non avea preso cibo tutto quel giorno e
tutta quella notte.

<span id="an_28:21">28:21</span> La donna s’avvicinò a Saul; e vedutolo
tutto atterrito, gli disse: "Ecco, la tua serva ha ubbidito alla tua
voce; io ho messo a repentaglio la mia vita per ubbidire alle parole che
m’hai dette.

<span id="an_28:22">28:22</span> Or dunque, anche tu porgi ascolto alla
voce della tua serva, e lascia ch’io ti metta davanti un boccon di pane;
e mangia per prender forza da rimetterti in viaggio".

<span id="an_28:23">28:23</span> Ma egli rifiutò e disse: "Non mangerò".
I suoi servi, però, unitamente alla donna gli fecero violenza, ed egli
s’arrese alle loro istanze; s’alzò da terra e si pose a sedere sul
letto.

<span id="an_28:24">28:24</span> Or la donna aveva in casa un vitello
ingrassato, che ella s’affrettò ad ammazzare; poi prese della farina, la
impastò e ne fece dei pani senza lievito;

<span id="an_28:25">28:25</span> mise quei cibi davanti a Saul e ai suoi
servi, e quelli mangiarono, poi si levarono e ripartirono quella stessa
notte.

<span id="an_29:1">29:1</span> I Filistei radunarono tutte le loro
truppe ad Afek, e gl’Israeliti si accamparono presso la sorgente di
Izreel.

<span id="an_29:2">29:2</span> I principi dei Filistei marciavano alla
testa delle loro centinaia e delle loro migliaia, e Davide e la sua
gente marciavano alla retroguardia con Akis.

<span id="an_29:3">29:3</span> Allora i capi dei Filistei dissero: "Che
fanno qui questi Ebrei?" E Akis rispose ai capi dei Filistei: "Ma questi
è Davide, servo di Saul re d’Israele, che è stato presso di me da
giorni, anzi da anni, e contro il quale non ho avuto nulla da ridire dal
giorno della sua defezione a oggi!"

<span id="an_29:4">29:4</span> Ma i capi de’ Filistei si adirarono
contro di lui, e gli dissero: "Rimanda costui e se ne ritorni al luogo
che tu gli hai assegnato, e non scenda con noi alla battaglia, affinché
non sia per noi un nemico durante la battaglia. Poiché come potrebbe
costui riacquistar la grazia del signor suo, se non a prezzo delle teste
di questi uomini nostri?

<span id="an_29:5">29:5</span> Non è egli quel Davide di cui si cantava
in mezzo alle danze: Saul ha ucciso i suoi mille, e Davide i suoi
diecimila?"

<span id="an_29:6">29:6</span> Allora Akis chiamò Davide e gli disse:
"Com’è vero che l’Eterno vive, tu sei un uomo retto, e vedo con piacere
il tuo andare e venire con me nel campo, poiché non ho trovato in te
nulla di male dal giorno che arrivasti da me fino ad oggi; ma tu non
piaci ai principi.

<span id="an_29:7">29:7</span> Or dunque, ritornatene e vattene in pace,
per non disgustare i principi dei Filistei".

<span id="an_29:8">29:8</span> Davide disse ad Akis: "Ma che ho mai
fatto? e che hai tu trovato nel tuo servo, in tutto il tempo che sono
stato presso di te fino al dì d’oggi, perch’io non debba andare a
combattere contro i nemici del re, mio signore?"

<span id="an_29:9">29:9</span> Akis rispose a Davide, dicendo: "Lo so;
tu sei caro agli occhi miei come un angelo di Dio; ma i principi dei
Filistei hanno detto: Egli non deve salire con noi alla battaglia!

<span id="an_29:10">29:10</span> Or dunque, alzati domattina di
buon’ora, coi servi del tuo signore che son venuti teco; alzatevi di
buon mattino e appena farà giorno, andatevene".

<span id="an_29:11">29:11</span> Davide dunque con la sua gente si levò
di buon’ora, per partire al mattino e tornare nel paese dei Filistei. E
i Filistei salirono a Izreel.

<span id="an_30:1">30:1</span> Tre giorni dopo, quando Davide e la sua
gente furon giunti a Tsiklag, ecco che gli Amalekiti avean fatto una
scorreria verso il mezzogiorno e verso Tsiklag; aveano presa Tsiklag e
l’aveano incendiata:

<span id="an_30:2">30:2</span> avean fatto prigionieri le donne e tutti
quelli che vi si trovavano, piccoli e grandi; non avevano ucciso alcuno,
ma aveano menato via tutti, e se n’eran tornati donde eran venuti.

<span id="an_30:3">30:3</span> Quando Davide e la sua gente giunsero
alla città, ecco ch’essa era distrutta dal fuoco, e le loro mogli, i
loro figliuoli e le loro figliuole erano stati menati via prigionieri.

<span id="an_30:4">30:4</span> Allora Davide e tutti quelli ch’eran con
lui alzaron la voce e piansero, finché non ebbero più forza di piangere.

<span id="an_30:5">30:5</span> Le due mogli di Davide, Ahinoam la
Izreelita e Abigail la Carmelita ch’era stata moglie di Nabal, erano
anch’esse prigioniere.

<span id="an_30:6">30:6</span> E Davide fu grandemente angosciato perché
la gente parlava di lapidarlo, essendo l’animo di tutti amareggiato a
motivo dei lor figliuoli e delle loro figliuole; ma Davide si fortificò
nell’Eterno, nel suo Dio.

<span id="an_30:7">30:7</span> Davide disse al sacerdote Abiathar,
figliuolo di Ahimelec: "Ti prego, portami qua l’efod". E Abiathar portò
l’efod a Davide.

<span id="an_30:8">30:8</span> E Davide consultò l’Eterno, dicendo:
"Debbo io dar dietro a questa banda di predoni? la raggiungerò io?"
L’Eterno rispose: "Dàlle dietro, poiché certamente la raggiungerai, e
potrai ricuperare ogni cosa".

<span id="an_30:9">30:9</span> Davide dunque andò coi seicento uomini
che avea seco, e giunsero al torrente Besor, dove quelli ch’erano
rimasti indietro si fermarono:

<span id="an_30:10">30:10</span> ma Davide continuò l’inseguimento con
quattrocento uomini: duecento erano rimasti addietro, troppo stanchi per
poter attraversare il torrente Besor.

<span id="an_30:11">30:11</span> Trovarono per la campagna un Egiziano,
e lo menarono a Davide. Gli diedero del pane, ch’egli mangiò, e
dell’acqua da bere;

<span id="an_30:12">30:12</span> e gli diedero un pezzo di schiacciata
di fichi secchi e due picce d’uva. Quand’egli ebbe mangiato, si riebbe,
perché non avea mangiato pane né bevuto acqua per tre giorni e tre
notti.

<span id="an_30:13">30:13</span> Davide gli chiese: "A chi appartieni? e
di dove sei? Quegli rispose: "Sono un giovine egiziano, servo di un
Amalekita; e il mio padrone m’ha abbandonato perché tre giorni fa caddi
infermo.

<span id="an_30:14">30:14</span> Abbiam fatto una scorreria nel
mezzogiorno dei Kerethei, sul territorio di Giuda e nel mezzogiorno di
Caleb, e abbiamo incendiato Tsiklag".

<span id="an_30:15">30:15</span> Davide gli disse: "Vuoi tu condurmi giù
dov’è quella banda?" Quegli rispose: "Giurami per il nome di Dio che non
mi ucciderai e non mi darai nelle mani del mio padrone, e io ti menerò
giù dov’è quella banda".

<span id="an_30:16">30:16</span> E quand’ei l’ebbe menato là, ecco che
gli Amalekiti erano sparsi dappertutto per la campagna, mangiando,
bevendo, e facendo festa, a motivo del gran bottino che avean portato
via dal paese dei Filistei e da paese di Giuda.

<span id="an_30:17">30:17</span> Davide diè loro addosso dalla sera di
quel giorno fino alla sera dell’indomani; e non uno ne scampò, tranne
quattrocento giovani, che montarono su dei cammelli e fuggirono.

<span id="an_30:18">30:18</span> Davide ricuperò tutto quello che gli
Amalekiti aveano portato via, e liberò anche le sue due mogli.

<span id="an_30:19">30:19</span> E non vi mancò alcuno, né dei piccoli
né dei grandi, né de’ figliuoli né delle figliuole, né alcun che del
bottino, né cosa alcuna che gli Amalekiti avessero presa. Davide
ricondusse via tutto.

<span id="an_30:20">30:20</span> Davide riprese anche tutti i greggi e
tutti gli armenti; e quelli che menavano questo bestiame e camminavano
alla sua testa, dicevano: "Questo è il bottino di Davide!"

<span id="an_30:21">30:21</span> Poi Davide tornò verso quei duecento
uomini che per la grande stanchezza non gli avevano potuto tener dietro,
e che egli avea fatti rimanere al torrente Besor. Quelli si fecero
avanti incontro a Davide e alla gente ch’era con lui. E Davide,
accostatosi a loro, li salutò.

<span id="an_30:22">30:22</span> Allora tutti i tristi e i perversi fra
gli uomini che erano andati con Davide, presero a dire: "Giacché costoro
non son venuti con noi, non darem loro nulla del bottino che abbiamo
ricuperato; tranne a ciascun di loro la sua moglie e i suoi figliuoli;
se li menino via, e se ne vadano!"

<span id="an_30:23">30:23</span> Ma Davide disse: "Non fate così,
fratelli miei, riguardo alle cose che l’Eterno ci ha date: Egli che ci
ha protetti, e ha dato nelle nostre mani la banda ch’era venuta contro
di noi.

<span id="an_30:24">30:24</span> E chi vi darebbe retta in quest’affare?
Qual è la parte di chi scende alla battaglia, tale dev’essere la parte
di colui che rimane presso il bagaglio; faranno tra loro le parti
uguali.

<span id="an_30:25">30:25</span> E da quel giorno in poi si fece così;
Davide ne fece in Israele una legge e una norma, che han durato fino al
dì d’oggi.

<span id="an_30:26">30:26</span> Quando Davide fu tornato a Tsiklag,
mandò parte di quel bottino agli anziani di Giuda, suoi amici, dicendo:
"Eccovi un dono che viene dal bottino preso ai nemici dell’Eterno".

<span id="an_30:27">30:27</span> Ne mandò a quelli di Bethel, a quelli
di Ramoth del mezzogiorno, a quelli di Jattir,

<span id="an_30:28">30:28</span> a quelli d’Aroer, a quelli di Simoth, a
quelli d’Eshtemoa,

<span id="an_30:29">30:29</span> a quelli di Racal, a quelli delle città
degli Ierahmeeliti, a quelli delle città dei Kenei,

<span id="an_30:30">30:30</span> a quelli di Horma, a quelli di
Cor-Ashan, a quelli di Athac,

<span id="an_30:31">30:31</span> a quelli di Hebron, e a quelli di tutti
i luoghi che Davide e la sua gente aveano percorso.

<span id="an_31:1">31:1</span> Or i Filistei vennero a battaglia con
Israele, e gl’Israeliti fuggirono dinanzi ai Filistei, e caddero morti
in gran numero sul monte Ghilboa.

<span id="an_31:2">31:2</span> I Filistei inseguirono accanitamente Saul
e i suoi figliuoli, e uccisero Gionathan, Abinadab e Malkishua,
figliuoli di Saul.

<span id="an_31:3">31:3</span> Il forte della battaglia si volse contro
Saul; gli arcieri lo raggiunsero, ed egli si trovò in grande angoscia a
motivo degli arcieri.

<span id="an_31:4">31:4</span> Saul disse al suo scudiero: "Sfodera la
spada, e trafiggimi, affinché questi incirconcisi non vengano a
trafiggermi ed a farmi oltraggio". Ma lo scudiero non volle farlo,
perch’era còlto da gran paura. Allora Saul prese la propria spada e vi
si gettò sopra.

<span id="an_31:5">31:5</span> Lo scudiero di Saul, vedendolo morto, si
gettò anch’egli sulla propria spada, e morì con lui.

<span id="an_31:6">31:6</span> Così, in quel giorno, morirono insieme
Saul, i suoi tre figliuoli, il suo scudiero e tutta la sua gente.

<span id="an_31:7">31:7</span> E quando gl’Israeliti che stavano di là
dalla valle e di là dal Giordano videro che la gente d’Israele s’era
data alla fuga e che Saul e i suoi figliuoli erano morti, abbandonarono
le città, e fuggirono; e i Filistei andarono essi ad abitarle.

<span id="an_31:8">31:8</span> L’indomani i Filistei vennero a spogliare
i morti, e trovarono Saul e i suoi tre figliuoli caduti sul monte
Ghilboa.

<span id="an_31:9">31:9</span> Tagliarono la testa a Saul, lo
spogliarono delle sue armi, e mandarono all’intorno per il paese de’
Filistei ad annunziare la buona notizia nei templi dei loro idoli ed al
popolo;

<span id="an_31:10">31:10</span> e collocarono le armi di lui nel tempio
di Astarte, e appesero il suo cadavere alle mura di Beth-Shan.

<span id="an_31:11">31:11</span> Ma quando gli abitanti di Jabes di
Galaad udirono quello che i Filistei avean fatto a Saul,

<span id="an_31:12">31:12</span> tutti gli uomini valorosi si levarono,
camminarono tutta la notte, tolsero dalle mura di Beth-Shan il cadavere
di Saul e i cadaveri dei suoi figliuoli, tornarono a Jabes, e quivi li
bruciarono.

<span id="an_31:13">31:13</span> Poi presero le loro ossa, le
seppellirono sotto alla tamerice di Jabes, e digiunarono per sette
giorni.

------------------------------------------------------------------------

[Next: 2 Samuel](sa2.md)
