[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](lev)  [Next](deu.md) 

------------------------------------------------------------------------

### Italian Bible: Numbers

<span id="an_1:1">1:1</span> L’Eterno parlò ancora a Mosè, nel deserto
di Sinai, nella tenda di convegno, il primo giorno del secondo mese, il
secondo anno dell’uscita de’ figliuoli d’Israele dal paese d’Egitto, e
disse:

<span id="an_1:2">1:2</span> "Fate la somma di tutta la raunanza de’
figliuoli d’Israele secondo le loro famiglie, secondo le case dei loro
padri, contando i nomi di tutti i maschi, uno per uno,

<span id="an_1:3">1:3</span> dall’età di venti anni in su, tutti quelli
che in Israele possono andare alla guerra; tu ed Aaronne ne farete il
censimento, secondo le loro schiere.

<span id="an_1:4">1:4</span> E con voi ci sarà un uomo per tribù, il
capo della casa de’ suoi padri.

<span id="an_1:5">1:5</span> Questi sono i nomi degli nomini che
staranno con voi. Di Ruben: Elitsur, figliuolo di Scedeur;

<span id="an_1:6">1:6</span> di Simeone: Scelumiel, figliuolo di
Tsurishaddai;

<span id="an_1:7">1:7</span> di Giuda: Nahshon, figliuolo di Aminadab;

<span id="an_1:8">1:8</span> di Issacar: Nethaneel, figliuolo di Tsuar;

<span id="an_1:9">1:9</span> di Zabulon: Eliab, figliuolo di Helon;

<span id="an_1:10">1:10</span> de’ figliuoli di Giuseppe: di Efraim:
Elishama, figliuolo di Ammihud; di Manasse: Gamaliel, figliuolo di
Pedahtsur;

<span id="an_1:11">1:11</span> di Beniamino: Abidan, figliuolo di
Ghideoni;

<span id="an_1:12">1:12</span> di Dan: Ahiezer, figliuolo di
Ammishaddai;

<span id="an_1:13">1:13</span> di Ascer: Paghiel, figliuolo di Ocran;

<span id="an_1:14">1:14</span> di Gad: Eliasaf, figliuolo di Deuel;

<span id="an_1:15">1:15</span> di Neftali: Ahira, figliuolo di Enan".

<span id="an_1:16">1:16</span> Questi furono i chiamati dal seno della
raunanza, i principi delle tribù de’ loro padri, i capi delle migliaia
d’Israele.

<span id="an_1:17">1:17</span> Mosè ed Aaronne presero dunque questi
uomini ch’erano stati designati per nome,

<span id="an_1:18">1:18</span> e convocarono tutta la raunanza, il primo
giorno del secondo mese; e il popolo fu inscritto secondo le famiglie,
secondo le case de’ padri, contando il numero delle persone dai venti
anni in su, uno per uno.

<span id="an_1:19">1:19</span> Come l’Eterno gli aveva ordinato, Mosè ne
fece il censimento nel deserto di Sinai.

<span id="an_1:20">1:20</span> Figliuoli di Ruben, primogenito
d’Israele, loro discendenti secondo le loro famiglie, secondo le case
dei loro padri, contando i nomi di tutti i maschi, uno per uno, dall’età
di vent’anni in su, tutti quelli che potevano andare alla guerra:

<span id="an_1:21">1:21</span> il censimento della tribù di Ruben dette
la cifra di quarantaseimila cinquecento.

<span id="an_1:22">1:22</span> Figliuoli di Simeone, loro discendenti
secondo le loro famiglie, secondo le case dei loro padri, inscritti
contando i nomi di tutti i maschi, uno per uno, dall’età di vent’anni in
su, tutti quelli che potevano andare alla guerra:

<span id="an_1:23">1:23</span> il censimento della tribù di Simeone
dette la cifra di cinquantanovemila trecento.

<span id="an_1:24">1:24</span> Figliuoli di Gad, loro discendenti
secondo le loro famiglie, secondo le case dei loro padri, contando i
nomi dall’età di vent’anni in su, tutti quelli che potevano andare alla
guerra:

<span id="an_1:25">1:25</span> il censimento della tribù di Gad dette la
cifra di quarantacinquemila seicentocinquanta.

<span id="an_1:26">1:26</span> Figliuoli di Giuda, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:27">1:27</span> il censimento della tribù di Giuda dette
la cifra di settantaquattromila seicento.

<span id="an_1:28">1:28</span> Figliuoli di Issacar, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:29">1:29</span> il censimento della tribù di Issacar
dette la cifra di cinquantaquattromila quattrocento.

<span id="an_1:30">1:30</span> Figliuoli di Zabulon, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:31">1:31</span> il censimento della tribù di Zabulon
dette la cifra di cinquantasettemila quattrocento.

<span id="an_1:32">1:32</span> Figliuoli di Giuseppe: Figliuoli
d’Efraim, loro discendenti secondo le loro famiglie, secondo le case dei
loro padri, contando i nomi dall’età di venti anni in su, tutti quelli
che potevano andare alla guerra:

<span id="an_1:33">1:33</span> il censimento della tribù di Efraim dette
la cifra di quarantamila cinquecento.

<span id="an_1:34">1:34</span> Figliuoli di Manasse, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:35">1:35</span> il censimento della tribù dì Manasse
dette la cifra di trentaduemila duecento.

<span id="an_1:36">1:36</span> Figliuoli di Beniamino, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:37">1:37</span> il censimento della tribù di Beniamino
dette la cifra di trentacinquemila quattrocento.

<span id="an_1:38">1:38</span> Figliuoli di Dan, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:39">1:39</span> il censimento della tribù di Dan dette la
cifra di sessantaduemila settecento.

<span id="an_1:40">1:40</span> Figliuoli di Ascer, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:41">1:41</span> il censimento della tribù di Ascer dette
la cifra di quarantunmila cinquecento.

<span id="an_1:42">1:42</span> Figliuoli di Neftali, loro discendenti
secondo le loro famiglie, secondo le case dei loro padri, contando i
nomi dall’età di venti anni in su, tutti quelli che potevano andare alla
guerra:

<span id="an_1:43">1:43</span> il censimento della tribù di Neftali
dette la cifra di cinquantatremila quattrocento.

<span id="an_1:44">1:44</span> Questi son quelli di cui Mosè ed Aaronne
fecero il censimento, coi dodici uomini, principi d’Israele: ce n’era
uno per ognuna delle case de’ loro padri.

<span id="an_1:45">1:45</span> Così tutti i figliuoli d’Israele dei
quali fu fatto il censimento secondo le case del loro padri, dall’età di
vent’anni in su, cioè tutti gli uomini che in Israele potevano andare
alla guerra,

<span id="an_1:46">1:46</span> tutti quelli dei quali fu fatto il
censimento, furono seicentotremila cinquecentocinquanta.

<span id="an_1:47">1:47</span> Ma i Leviti, come tribù dei loro padri,
non furon compresi nel censimento con gli altri;

<span id="an_1:48">1:48</span> poiché l’Eterno avea parlato a Mosè,
dicendo:

<span id="an_1:49">1:49</span> "Soltanto della tribù di Levi non farai
il censimento, e non ne unirai l’ammontare a quello de’ figliuoli
d’Israele;

<span id="an_1:50">1:50</span> ma affida ai Leviti la cura del
tabernacolo della testimonianza, di tutti i suoi utensili e di tutto ciò
che gli appartiene. Essi porteranno il tabernacolo e tutti i suoi
utensili, ne faranno il servizio, e staranno accampati attorno al
tabernacolo.

<span id="an_1:51">1:51</span> Quando il tabernacolo dovrà partire, i
Leviti lo smonteranno; quando il tabernacolo dovrà accamparsi in qualche
luogo, i Leviti lo rizzeranno; e l’estraneo che gli si avvicinerà sarà
messo a morte.

<span id="an_1:52">1:52</span> I figliuoli d’Israele pianteranno le loro
tende ognuno nel suo campo, ognuno vicino alla sua bandiera, secondo le
loro schiere.

<span id="an_1:53">1:53</span> Ma i Leviti pianteranno le loro attorno
al tabernacolo della testimonianza, affinché non si accenda l’ira mia
contro la raunanza de’ figliuoli d’Israele; e i Leviti avranno la cura
del tabernacolo della testimonianza".

<span id="an_1:54">1:54</span> I figliuoli d’Israele si conformarono in
tutto agli ordini che l’Eterno avea dato a Mosè; fecero così.

<span id="an_2:1">2:1</span> L’Eterno parlò ancora a Mosè e ad Aaronne,
dicendo:

<span id="an_2:2">2:2</span> "I figliuoli d’Israele s’accamperanno
ciascuno vicino alla sua bandiera sotto le insegne delle case dei loro
padri; si accamperanno di faccia e tutt’intorno alla tenda di convegno.

<span id="an_2:3">2:3</span> Sul davanti, verso oriente, s’accamperà la
bandiera del campo di Giuda con le sue schiere;

<span id="an_2:4">2:4</span> il principe de’ figliuoli di Giuda è
Nahshon, figliuolo di Aminadab, e il suo corpo, secondo il censimento, è
di settantaquattromila seicento uomini.

<span id="an_2:5">2:5</span> Accanto a lui s’accamperà la tribù di
Issacar; il principe dei figliuoli di Issacar e Nethaneel, figliuoli di
Tsuar,

<span id="an_2:6">2:6</span> e il suo corpo, secondo il censimento, è di
cinquantaquattromila quattrocento uomini.

<span id="an_2:7">2:7</span> Poi la tribù di Zabulon; il principe dei
figliuoli di Zabulon e Eliab, figliuolo di Helon, e il suo corpo,

<span id="an_2:8">2:8</span> secondo il censimento, è di
cinquantasettemila quattrocento uomini.

<span id="an_2:9">2:9</span> Il totale del censimento del campo di Giuda
è dunque centottantaseimila quattrocento uomini, secondo le loro
schiere. Si metteranno in marcia i primi.

<span id="an_2:10">2:10</span> A mezzogiorno starà la bandiera del campo
di Ruben con le sue schiere; il principe de’ figliuoli di Ruben è
Elitsur, figliuolo di Scedeur,

<span id="an_2:11">2:11</span> e il suo corpo, secondo il censimento, è
di quarantaseimila cinquecento uomini.

<span id="an_2:12">2:12</span> Accanto a lui s’accamperà la tribù di
Simeone; il principe de’ figliuoli di Simeone è Scelumiel, figliuolo di
Tsurishaddai,

<span id="an_2:13">2:13</span> e il suo corpo, secondo il censimento, è
di cinquantanovemila trecento uomini.

<span id="an_2:14">2:14</span> Poi la tribù di Gad; il principe de’
figliuoli di Gad è Eliasaf, figliuolo di Reuel,

<span id="an_2:15">2:15</span> e il suo corpo, secondo il censimento, è
di quarantacinquemila seicentocinquanta uomini.

<span id="an_2:16">2:16</span> Il totale del censimento dei campo di
Ruben è dunque centocinquantunmila e quattrocentocinquanta uomini,
secondo le loro schiere. Si metteranno in marcia in seconda linea.

<span id="an_2:17">2:17</span> Poi si metterà in marcia la tenda di
convegno col campo dei Leviti in mezzo agli altri campi. Seguiranno
nella marcia l’ordine nel quale erano accampati, ciascuno al suo posto,
con la sua bandiera.

<span id="an_2:18">2:18</span> Ad occidente starà la bandiera del campo
di Efraim con le sue schiere; il principe de’ figliuoli di Efraim è
Elishama,

<span id="an_2:19">2:19</span> figliuolo di Ammihud, e il suo corpo,
secondo il censimento, è di quarantamila cinquecento uomini.

<span id="an_2:20">2:20</span> Accanto a lui s’accamperà la tribù di
Manasse; il principe de’ figliuoli di Manasse e Gamaliel, figliuolo di
Pedahtsur,

<span id="an_2:21">2:21</span> e il suo corpo, secondo il censimento, è
di trentaduemila duecento uomini.

<span id="an_2:22">2:22</span> Poi la tribù di Beniamino; il principe
dei figliuoli di Beniamino è Abidan, figliuolo di Ghideoni,

<span id="an_2:23">2:23</span> e il suo corpo, secondo il censimento, è
di trentacinquemila quattrocento uomini.

<span id="an_2:24">2:24</span> Il totale del censimento del campo
d’Efraim è dunque centottomila cento uomini, secondo le loro schiere. Si
metteranno in marcia in terza linea.

<span id="an_2:25">2:25</span> A settentrione starà il campo di Dan con
le sue schiere; il principe de’ figliuoli di Dan è Ahiezer, figliuolo di
Ammishaddai,

<span id="an_2:26">2:26</span> e il suo campo, secondo il censimento, è
di sessantaduemila settecento uomini.

<span id="an_2:27">2:27</span> Accanto a lui s’accamperà la tribù di
Ascer; il principe de’ figliuoli di Ascer è Paghiel, figliuolo d’Ocran,

<span id="an_2:28">2:28</span> e il suo campo, secondo il censimento, è
di quarantunmila cinquecento uomini.

<span id="an_2:29">2:29</span> Poi la tribù di Neftali; il principe de’
figliuoli di Neftali è Ahira, figliuolo di Enan,

<span id="an_2:30">2:30</span> e il suo campo, secondo il censimento, è
di cinquantatremila quattrocento uomini.

<span id="an_2:31">2:31</span> Il totale del censimento del campo di Dan
è dunque centocinquantasettemila seicento. Si metteranno in marcia gli
ultimi, secondo le loro bandiere".

<span id="an_2:32">2:32</span> Questi furono i figliuoli d’Israele de’
quali si fece il censimento secondo le case dei loro padri. Tutti gli
uomini de’ quali si fece il censimento, e che formarono i campi, secondo
i loro corpi, furono seicentotremila cinquecentocinquanta.

<span id="an_2:33">2:33</span> Ma i Leviti, secondo l’ordirle che
l’Eterno avea dato a Mosè, non furon compresi nel censimento coi
figliuoli d’Israele.

<span id="an_2:34">2:34</span> E i figliuoli d’Israele si conformarono
in tutto agli ordini che l’Eterno avea dati a Mosè: così s’accampavano
secondo le loro bandiere, e così si mettevano in marcia, ciascuno
secondo la sua famiglia, secondo la casa de’ suoi padri.

<span id="an_3:1">3:1</span> Or questi sono i discendenti di Aaronne e
di Mosè nel tempo in cui l’Eterno parlò a Mosè sul monte Sinai.

<span id="an_3:2">3:2</span> Questi sono i nomi dei figliuoli di
Aaronne: Nadab, il primogenito, Abihu, Eleazar e Ithamar.

<span id="an_3:3">3:3</span> Tali i nomi dei figliuoli d’Aaronne, che
ricevettero l’unzione come sacerdoti e furon consacrati per esercitare
il sacerdozio.

<span id="an_3:4">3:4</span> Nadab e Abihu morirono davanti all’Eterno
quand’offrirono fuoco straniero davanti all’Eterno, nel deserto di
Sinai. Essi non aveano figliuoli, ed Eleazar e Ithamar esercitarono il
sacerdozio in presenza d’Aaronne, loro padre.

<span id="an_3:5">3:5</span> E l’Eterno parlò a Mosè, dicendo:

<span id="an_3:6">3:6</span> "Fa’ avvicinare la tribù de’ Leviti e
ponila davanti al sacerdote Aaronne, affinché sia al suo servizio.

<span id="an_3:7">3:7</span> Essi avranno la cura di tutto ciò che è
affidato a lui e a tutta la raunanza davanti alla tenda di convegno e
faranno così il servizio del tabernacolo.

<span id="an_3:8">3:8</span> Avranno cura di tutti gli utensili della
tenda di convegno e di quanto è affidato ai figliuoli d’Israele, e
faranno così il servizio del tabernacolo.

<span id="an_3:9">3:9</span> Tu darai i Leviti ad Aaronne e ai suoi
figliuoli; essi gli sono interamente dati di tra i figliuoli d’Israele.

<span id="an_3:10">3:10</span> Tu stabilirai Aaronne e i suoi figliuoli,
perché esercitino le funzioni del loro sacerdozio; lo straniero che
s’accosterà all’altare sarà messo a morte".

<span id="an_3:11">3:11</span> E l’Eterno parlò a Mosè, dicendo:

<span id="an_3:12">3:12</span> "Ecco, io ho preso i Leviti di tra i
figliuoli d’Israele in luogo d’ogni primogenito che apre il seno materno
tra i figliuoli d’Israele; e i Leviti saranno miei;

<span id="an_3:13">3:13</span> poiché ogni primogenito è mio; il giorno
ch’io colpii tutti i primogeniti nel paese d’Egitto, io mi consacrerai
tutti i primi parti in Israele, tanto degli uomini quanto degli animali;
saranno miei: io sono l’Eterno".

<span id="an_3:14">3:14</span> E l’Eterno parlò a Mosè nel deserto di
Sinai, dicendo:

<span id="an_3:15">3:15</span> "Fa’ il censimento de’ figliuoli di Levi
secondo le case de’ loro padri, secondo le loro famiglie; farai il
censimento di tutti i maschi dall’età d’un mese in su".

<span id="an_3:16">3:16</span> E Mosè ne fece il censimento secondo
l’ordine dell’Eterno, come gli era stato comandato di fare.

<span id="an_3:17">3:17</span> Questi sono i figliuoli di Levi, secondo
i loro nomi: Gherson, Kehath e Merari.

<span id="an_3:18">3:18</span> Questi i nomi dei figliuoli di Gherson,
secondo le loro famiglie: Libni e Scimei.

<span id="an_3:19">3:19</span> E i figliuoli di Kehath, secondo le loro
famiglie: Amram, Jitsehar, Hebron e Uzziel.

<span id="an_3:20">3:20</span> E i figliuoli di Merari secondo le loro
famiglie: Mahli e Musci. Queste sono le famiglie dei Leviti, secondo le
case de’ loro padri.

<span id="an_3:21">3:21</span> Da Gherson discendono la famiglia dei
Libniti e la famiglia dei Scimeiti, che formano le famiglie dei
Ghersoniti.

<span id="an_3:22">3:22</span> Quelli de’ quali fu fatto il censimento,
contando tutti i maschi dall’età di un mese in su, furono settemila
cinquecento.

<span id="an_3:23">3:23</span> Le famiglie dei Ghersoniti avevano il
campo dietro il tabernacolo, a occidente.

<span id="an_3:24">3:24</span> Il principe della casa de’ padri dei
Ghersoniti era Eliasaf, figliuolo di Lael.

<span id="an_3:25">3:25</span> Per quel che concerne la tenda di
convegno, i figliuoli di Gherson doveano aver cura del tabernacolo e
della tenda, della sua coperta, della portiera all’ingresso della tenda
di convegno,

<span id="an_3:26">3:26</span> delle tele del cortile e della portiera
dell’ingresso del cortile, tutt’intorno al tabernacolo e all’altare, e
dei suoi cordami per tutto il servizio del tabernacolo.

<span id="an_3:27">3:27</span> Da Kehath discendono la famiglia degli
Amramiti, la famiglia degli Jitsehariti, la famiglia degli Hebroniti e
la famiglia degli Uzzieliti, che formano le famiglie dei Kehathiti.

<span id="an_3:28">3:28</span> Contando tutti i maschi dall’età di un
mese in su, furono ottomila seicento, incaricati della cura del
santuario.

<span id="an_3:29">3:29</span> Le famiglie dei figliuoli di Kehath
avevano il campo al lato meridionale del tabernacolo.

<span id="an_3:30">3:30</span> Il principe della casa de’ padri dei
Kehathiti era Elitsafan, figliuolo di Uzziel.

<span id="an_3:31">3:31</span> Alle loro cure erano affidati l’arca, la
tavola, il candelabro, gli altari e gli utensili dei santuario coi quali
si fa il servizio, il velo e tutto ciò che si riferisce al servizio del
santuario.

<span id="an_3:32">3:32</span> Il principe dei principi dei Leviti era
Eleazar, figliuolo del sacerdote Aaronne; egli aveva la sorveglianza di
quelli ch’erano incaricati della cura del santuario.

<span id="an_3:33">3:33</span> Da Merari discendono la famiglia dei
Mahliti e la famiglia dei Musciti, che formano le famiglie di Merari.

<span id="an_3:34">3:34</span> Quelli di cui si fece il censimento,
contando tutti i maschi dall’età di un mese in su, furono seimila
duecento.

<span id="an_3:35">3:35</span> Il principe della casa de’ padri delle
famiglie di Merari era Tsuriel, figliuolo di Abihail. Essi aveano il
campo dal lato settentrionale del tabernacolo.

<span id="an_3:36">3:36</span> Alle cure dei figliuoli di Merari furono
affidati le tavole del tabernacolo, le sue traverse, le sue colonne e le
loro basi, tutti i suoi utensili e tutto ciò che si riferisce al
servizio del tabernacolo,

<span id="an_3:37">3:37</span> le colonne del cortile tutt’intorno, le
loro basi, i loro piuoli e il loro cordame.

<span id="an_3:38">3:38</span> Sul davanti del tabernacolo, a oriente,
di faccia alla tenda di convegno, verso il sol levante, avevano il campo
Mosè, Aaronne e i suoi figliuoli; essi aveano la cura del santuario in
luogo de’ figliuoli d’Israele; lo straniero che vi si fosse accostato
sarebbe stato messo a morte.

<span id="an_3:39">3:39</span> Tutti i Leviti di cui Mosè ed Aaronne
fecero il censimento secondo le loro famiglie per ordine dell’Eterno,
tutti i maschi dall’età di un mese in su, furono ventiduemila.

<span id="an_3:40">3:40</span> E l’Eterno disse a Mosè: "Fa’ il
censimento di tutti i primogeniti maschi tra i figliuoli d’Israele
dall’età di un mese in su e fa’ il conto dei loro nomi.

<span id="an_3:41">3:41</span> Prenderai i Leviti per me io sono
l’Eterno invece di tutti i primogeniti de’ figliuoli d’Israele e il
bestiame dei Leviti in luogo dei primi parti del bestiame de’ figliuoli
d’Israele".

<span id="an_3:42">3:42</span> E Mosè fece il censimento di tutti i
primogeniti tra i figliuoli d’Israele, secondo l’ordine che l’Eterno gli
avea dato.

<span id="an_3:43">3:43</span> Tutti i primogeniti maschi di cui si fece
il censimento, contando i nomi dall’età di un mese in su, furono
ventiduemila duecentosettantatre.

<span id="an_3:44">3:44</span> E l’Eterno parlò a Mosè, dicendo:

<span id="an_3:45">3:45</span> "Prendi i Leviti in luogo di tutti i
primogeniti dei figliuoli d’Israele, e il bestiame de’ Leviti in luogo
del loro bestiame; e i Leviti saranno miei. Io sono l’Eterno.

<span id="an_3:46">3:46</span> Per il riscatto dei duecentosettantatre
primogeniti dei figliuoli d’Israele che oltrepassano il numero dei
Leviti,

<span id="an_3:47">3:47</span> prenderai cinque sicli a testa; li
prenderai secondo il siclo dei santuario, che è di venti ghere.

<span id="an_3:48">3:48</span> Darai il danaro ad Aaronne e ai suoi
figliuoli per il riscatto di quelli che oltrepassano il numero dei
Leviti".

<span id="an_3:49">3:49</span> E Mosè prese il danaro per il riscatto di
quelli che oltrepassavano il numero dei primogeniti riscattati dai
Leviti;

<span id="an_3:50">3:50</span> prese il danaro dai primogeniti dei
figliuoli d’Israele: milletrecento sessantacinque sicli, secondo il
siclo del santuario.

<span id="an_3:51">3:51</span> E Mosè dette il danaro del riscatto ad
Aaronne e ai suoi figliuoli, secondo l’ordine dell’Eterno, come l’Eterno
aveva ordinato a Mosè.

<span id="an_4:1">4:1</span> L’Eterno parlò ancora a Mosè e ad Aaronne,
dicendo:

<span id="an_4:2">4:2</span> "Fate il conto dei figliuoli di Kehath, tra
i figliuoli di Levi, secondo le loro famiglie, secondo le case dei loro
padri,

<span id="an_4:3">4:3</span> dall’età di trent’anni in su fino all’età
di cinquant’anni, di tutti quelli che possono assumere un ufficio per
far l’opera nella tenda di convegno.

<span id="an_4:4">4:4</span> Questo è il servizio che i figliuoli di
Kehath avranno a fare nella tenda di convegno, e che concerne le cose
santissime.

<span id="an_4:5">4:5</span> Quando il campo si moverà, Aaronne e i suoi
figliuoli verranno a smontare il velo di separazione, e copriranno con
esso l’arca della testimonianza;

<span id="an_4:6">4:6</span> poi porranno sull’arca una coperta di pelli
di delfino, vi stenderanno sopra un panno tutto di stoffa violacea e vi
metteranno al posto le stanghe.

<span id="an_4:7">4:7</span> Poi stenderanno un panno violaceo sulla
tavola dei pani della presentazione, e vi metteranno su i piatti, le
coppe, i bacini, i calici per le libazioni; e vi sarà su anche il pane
perpetuo;

<span id="an_4:8">4:8</span> e su queste cose stenderanno un panno
scarlatto, e sopra questo una coperta di pelli di delfino, e metteranno
le stanghe alla tavola.

<span id="an_4:9">4:9</span> Poi prenderanno un panno violaceo, col
quale copriranno il candelabro, le sue lampade, le sue forbici, i suoi
smoccolatoi e tutti i suoi vasi dell’olio destinati al servizio del
candelabro;

<span id="an_4:10">4:10</span> metteranno il candelabro con tutti i suoi
utensili in una coperta di pelli di delfino, e lo porranno sopra un paio
di stanghe.

<span id="an_4:11">4:11</span> Poi stenderanno sull’altare d’oro un
panno violaceo, e sopra questo una coperta di pelli di delfino; e
metteranno le stanghe all’altare.

<span id="an_4:12">4:12</span> E prenderanno tutti gli utensili di cui
si fa uso per il servizio nel santuario, li metteranno in un panno
violaceo, li avvolgeranno in una coperta di pelli di delfino e li
porranno sopra un paio di stanghe.

<span id="an_4:13">4:13</span> Poi toglieranno le ceneri dall’altare, e
stenderanno sull’altare un panno scarlatto;

<span id="an_4:14">4:14</span> vi metteranno su tutti gli utensili
destinati al suo servizio, i bracieri, i forchettoni, le palette, i
bacini, tutti gli utensili dell’altare e vi stenderanno su una coperta
li pelli di delfino; poi porranno le stanghe all’altare.

<span id="an_4:15">4:15</span> E dopo che Aaronne e i suoi figliuoli
avranno finito di coprire il santuario e tutti gli arredi del santuario,
quando il campo si moverà, i figliuoli di Kehath verranno per portar
quelle cose; ma non toccheranno le cose sante, che non abbiano a morire.
Queste sono le incombenze de’ figliuoli di Kehath nella tenda di
convegno.

<span id="an_4:16">4:16</span> Ed Eleazar, figliuolo del sacerdote
Aaronne, avrà l’incarico dell’olio per il candelabro, del profumo
fragrante, dell’offerta perpetua e dell’olio dell’unzione, e l’incarico
di tutto il tabernacolo e di tutto ciò che contiene, del santuario e de’
suoi arredi".

<span id="an_4:17">4:17</span> Poi l’Eterno parlò a Mosè e ad Aaronne
dicendo:

<span id="an_4:18">4:18</span> "Badate che la tribù delle famiglie dei
Kehathiti non abbia ad essere sterminata di fra i Leviti;

<span id="an_4:19">4:19</span> ma fate questo per loro, affinché vivano
e non muoiano quando si accosteranno al luogo santissimo: Aaronne e i
suoi figliuoli vengano e assegnino a ciascun d’essi il proprio servizio
e il proprio incarico.

<span id="an_4:20">4:20</span> E non entrino quelli a guardare anche per
un istante le cose sante, onde non muoiano".

<span id="an_4:21">4:21</span> L’Eterno parlò ancora a Mosè, dicendo:

<span id="an_4:22">4:22</span> "Fa’ il conto anche dei figliuoli di
Gherson, secondo le case dei loro padri, secondo le loro famiglie.

<span id="an_4:23">4:23</span> Farai il censimento, dall’età di
trent’anni in su fino all’età di cinquant’anni, di tutti quelli che
possono assumere un ufficio per far l’opera nella tenda di convegno.

<span id="an_4:24">4:24</span> Questo è il servizio delle famiglie dei
Ghersoniti: quel che debbono fare e quello che debbono portare:

<span id="an_4:25">4:25</span> porteranno i teli del tabernacolo e la
tenda di convegno, la sua coperta, la coperta di pelli di delfino che
v’è sopra, e la portiera all’ingresso della tenda di convegno;

<span id="an_4:26">4:26</span> le cortine del cortile con la portiera
dell’ingresso del cortile, cortine che stanno tutt’intorno al
tabernacolo e all’altare, i loro cordami e tutti gli utensili destinati
al loro servizio; faranno tutto il servizio che si riferisce queste
cose.

<span id="an_4:27">4:27</span> Tutto il servizio dei figliuoli dei
Ghersoniti sarà sotto gli ordini di Aaronne e dei suoi figliuoli per
tutto quello che dovranno portare e per tutto quello che dovranno fare;
voi affiderete alla loro cura tutto quello che debbon portare.

<span id="an_4:28">4:28</span> Tale è il servizio delle famiglie dei
figliuoli del Ghersoniti nella tenda di convegno; e l’incarico loro sarà
eseguito agli ordini di Ithamar figliuolo del sacerdote Aaronne.

<span id="an_4:29">4:29</span> Farai il censimento dei figliuoli di
Merari secondo le loro famiglie, secondo le case dei loro padri;

<span id="an_4:30">4:30</span> farai il censimento, dall’età di
trent’anni in su fino all’età di cinquant’anni, di tutti quelli che
possono assumere un ufficio per far l’opera nella tenda di convegno.

<span id="an_4:31">4:31</span> Questo è quanto è affidato alle loro cure
e quello che debbono portare, in conformità di tutto il loro servizio
nella tenda di convegno: le assi del tabernacolo, le sue traverse, le
sue colonne, le sue basi;

<span id="an_4:32">4:32</span> le colonne che sono intorno al cortile,
le loro basi, i loro piuoli, i loro cordami, tutti i loro utensili e
tutto il servizio che vi si riferisce. Farete l’inventario nominativo
degli oggetti affidati alle loro cure e ch’essi dovranno portare.

<span id="an_4:33">4:33</span> Tale è il servizio delle famiglie dei
figliuoli di Merari, tutto il loro servizio nella tenda di convegno,
sotto ali ordini di Ithamar, figliuolo del sacerdote Aaronne".

<span id="an_4:34">4:34</span> Mosè, Aaronne e i principi della raunanza
fecero dunque il censimento dei figliuoli dei Kehathiti secondo le loro
famiglie e secondo le case dei loro padri,

<span id="an_4:35">4:35</span> di tutti quelli che dall’età di
trent’anni in su fino all’età di cinquant’anni potevano assumere un
ufficio per far l’opera nella tenda di convegno.

<span id="an_4:36">4:36</span> E quelli di cui si fece il censimento
secondo le loro famiglie, furono duemila settecentocinquanta.

<span id="an_4:37">4:37</span> Questi son quelli delle famiglie dei
Kehathiti dei quali si fece il censimento: tutti quelli che esercitavano
un qualche ufficio nella tenda di convegno; Mosè ed Aaronne ne fecero il
censimento secondo l’ordine che l’Eterno avea dato per mezzo di Mosè.

<span id="an_4:38">4:38</span> I figliuoli di Gherson, di cui si fece il
censimento secondo le loro famiglie e secondo le case dei loro padri,

<span id="an_4:39">4:39</span> dall’età di trent’anni in su fino all’età
di cinquant’anni, tutti quelli che potevano assumere un ufficio per far
l’opera nella tenda di convegno,

<span id="an_4:40">4:40</span> quelli di cui si fece il censimento
secondo le loro famiglie, secondo le case dei loro padri, furono duemila
seicentotrenta.

<span id="an_4:41">4:41</span> Questi son quelli delle famiglie dei
figliuoli di Gherson, di cui si fece il censimento: tutti quelli che
esercitavano un qualche ufficio nella tenda di convegno; Mosè ed Aaronne
ne fecero il censimento secondo l’ordine dell’Eterno.

<span id="an_4:42">4:42</span> Quelli delle famiglie dei figliuoli di
Merari dei quali si fece il censimento secondo le loro famiglie, secondo
le famiglie dei loro padri,

<span id="an_4:43">4:43</span> dall’età di trent’anni in su fino all’età
di cinquant’anni, tutti quelli che potevano assumere un ufficio per far
l’opera nella tenda di convegno,

<span id="an_4:44">4:44</span> quelli di cui si fece il censimento
secondo le loro famiglie, furono tremila duecento.

<span id="an_4:45">4:45</span> Questi son quelli delle famiglie dei
figliuoli di Merari, di cui si fece il censimento; Mosè ed Aaronne ne
fecero il censimento secondo l’ordine che l’Eterno avea dato per mezzo
di Mosè.

<span id="an_4:46">4:46</span> Tutti i Leviti dei quali Mosè, Aaronne e
i principi d’Israele fecero il censimento secondo le loro famiglie e
secondo le case dei loro padri,

<span id="an_4:47">4:47</span> dall’età di trent’anni in su fino all’età
di cinquant’anni, tutti quelli che potevano assumere l’ufficio di
servitori e l’ufficio di portatori nella tenda di convegno,

<span id="an_4:48">4:48</span> tutti quelli di cui si fece il
censimento, furono ottomila cinquecento ottanta.

<span id="an_4:49">4:49</span> Ne fu fatto il censimento secondo
l’ordine che l’Eterno avea dato per mezzo di Mosè, assegnando a ciascuno
il servizio che dovea fare e quello che dovea portare. Così ne fu fatto
il censimento come l’Eterno avea ordinato a Mosè.

<span id="an_5:1">5:1</span> Poi l’Eterno parlò a Mosè, dicendo:

<span id="an_5:2">5:2</span> "Ordina ai figliuoli d’Israele che mandino
fuori del campo ogni lebbroso, chiunque ha la gonorrea o è impuro per il
contatto con un morto.

<span id="an_5:3">5:3</span> Maschi o femmine che siano, li manderete
fuori; li manderete fuori del campo perché non contaminino il loro campo
in mezzo al quale io abito".

<span id="an_5:4">5:4</span> I figliuoli d’Israele fecero così, e li
mandarono fuori del campo. Come l’Eterno avea detto a Mosè, così fecero
i figliuoli d’Israele.

<span id="an_5:5">5:5</span> L’Eterno parlò ancora a Mosè, dicendo:

<span id="an_5:6">5:6</span> "Di’ ai figliuoli d’Israele: Quando un uomo
o una donna avrà fatto un torto a qualcuno commettendo una infedeltà
rispetto all’Eterno, e questa persona si sarà così resa colpevole,

<span id="an_5:7">5:7</span> ella confesserà il peccato commesso,
restituirà per intero il corpo del delitto, aggiungendovi in più un
quinto, e lo darà a colui verso il quale si è resa colpevole.

<span id="an_5:8">5:8</span> Ma se questi non ha prossimo parente a cui
si possa restituire il corpo del delitto, questo corpo del delitto
restituito spetterà all’Eterno, cioè al sacerdote, oltre al montone
espiatorio, mediante il quale si farà l’espiazione per il colpevole.

<span id="an_5:9">5:9</span> Ogni offerta elevata di tutte le cose
consacrate che i figliuoli d’Israele presenteranno al sacerdote, sarà
del sacerdote;

<span id="an_5:10">5:10</span> le cose che uno consacrerà saranno del
sacerdote; ciò che uno darà al sacerdote, apparterrà a lui".

<span id="an_5:11">5:11</span> L’Eterno parlò ancora a Mosè, dicendo:

<span id="an_5:12">5:12</span> "Parla ai figliuoli d’Israele, e di’
loro: Se una donna si svia dal marito e commette una infedeltà contro di
lui;

<span id="an_5:13">5:13</span> se uno ha relazioni carnali con lei e la
cosa è nascosta agli occhi del marito; s’ella si è contaminata in
segreto senza che vi sian testimoni contro di lei o ch’ella sia stata
còlta sul fatto,

<span id="an_5:14">5:14</span> ove lo spirito di gelosia s’impossessi
del marito e questi diventi geloso della moglie che si è contaminata,
ovvero lo spirito di gelosia s’impossessi di lui e questi diventi geloso
della moglie che non si è contaminata,

<span id="an_5:15">5:15</span> quell’uomo menerà la moglie al sacerdote,
e porterà un’offerta per lei: un decimo d’efa di farina d’orzo; non vi
spanderà sopra olio né vi metterà sopra incenso, perché è un’oblazione
di gelosia, un’oblazione commemorativa, destinata a ricordare una
iniquità.

<span id="an_5:16">5:16</span> Il sacerdote farà avvicinare la donna, e
la farà stare in piè davanti all’Eterno.

<span id="an_5:17">5:17</span> Poi il sacerdote prenderà dell’acqua
santa in un vaso di terra; prenderà pure della polvere ch’è sul suolo
del tabernacolo, e la metterà nell’acqua.

<span id="an_5:18">5:18</span> Il sacerdote farà quindi stare la donna
in piè davanti all’Eterno, le scoprirà il capo e porrà in mano di lei
l’oblazione commemorativa, ch’è l’oblazione di gelosia; e il sacerdote
avrà in mano l’acqua amara che arreca maledizione

<span id="an_5:19">5:19</span> Il sacerdote farà giurare quella donna, e
le dirà: Se nessun uomo ha dormito teco, e se non ti sei sviata per
contaminarti ricevendo un altro invece del tuo marito, quest’acqua amara
che arreca maledizione, non ti faccia danno!

<span id="an_5:20">5:20</span> Ma se tu ti sei sviata ricevendo un altro
invece del tuo marito e ti sei contaminata, e altri che il tuo marito ha
dormito teco…

<span id="an_5:21">5:21</span> allora il sacerdote farà giurare la donna
con un giuramento d’imprecazione e le dirà: l’Eterno faccia di te un
oggetto di maledizione e di esecrazione fra il tuo popolo, facendoti
smagrire i fianchi e gonfiare il ventre;

<span id="an_5:22">5:22</span> e quest’acqua che arreca maledizione,
t’entri nelle viscere per farti gonfiare il ventre e smagrire i fianchi!
E la donna dirà: Amen! amen!

<span id="an_5:23">5:23</span> Poi il sacerdote scriverà queste
imprecazioni in un rotolo, e le cancellerà con l’acqua amara.

<span id="an_5:24">5:24</span> Farà bere alla donna quell’acqua amara
che arreca maledizione, e l’acqua che arreca maledizione entrerà in lei
per produrle amarezza;

<span id="an_5:25">5:25</span> e il sacerdote prenderà dalle mani della
donna l’oblazione di gelosia, agiterà l’oblazione davanti all’Eterno, e
l’offrirà sull’altare;

<span id="an_5:26">5:26</span> e il sacerdote prenderà una manata di
quell’oblazione come ricordanza, e la farà fumare sull’altare; poi farà
bere l’acqua alla donna.

<span id="an_5:27">5:27</span> E quando le avrà fatto bere l’acqua,
avverrà che, s’ella si è contaminata ed ha commesso una infedeltà contro
il marito, l’acqua che arreca maledizione entrerà in lei per produrre
amarezza; il ventre le si gonfierà, i suoi fianchi smagriranno, e quella
donna diventerà un oggetto di maledizione in mezzo al suo popolo.

<span id="an_5:28">5:28</span> Ma se la donna non si è contaminata ed è
pura, sarà riconosciuta innocente, ed avrà de’ figliuoli.

<span id="an_5:29">5:29</span> Questa è la legge relativa alla gelosia,
per il caso in cui la moglie di uno si svii ricevendo un altro invece
del suo marito, e si contamini,

<span id="an_5:30">5:30</span> e per il caso in cui lo spirito di
gelosia s’impossessi del marito, e questi diventi geloso della moglie;
egli farà comparire sua moglie davanti all’Eterno, e il sacerdote le
applicherà questa legge integralmente.

<span id="an_5:31">5:31</span> Il marito sarà immune da colpa, ma la
donna porterà la pena della sua iniquità".

<span id="an_6:1">6:1</span> L’Eterno parlò ancora a Mosè, dicendo:

<span id="an_6:2">6:2</span> "Parla ai figliuoli d’Israele e di’ loro:
Quando un uomo o una donna avrà fatto un voto speciale, il voto di
nazireato,

<span id="an_6:3">6:3</span> per consacrarsi all’Eterno, si asterrà dal
vino e dalle bevande alcooliche; non berrà aceto fatto di vino, né aceto
fatto di bevanda alcoolica; non berrà liquori tratti dall’uva, e non
mangerà uva, né fresca né secca.

<span id="an_6:4">6:4</span> Tutto il tempo del suo nazireato non
mangeria alcun prodotto della vigna, dagli acini alla buccia.

<span id="an_6:5">6:5</span> Tutto il tempo del suo voto di nazireato il
rasoio non passerà sul suo capo; fino a che sian compiuti i giorni per i
quali ei s’è consacrato all’Eterno, sarà santo; si lascerà crescer
liberamente i capelli sul capo.

<span id="an_6:6">6:6</span> Tutto il tempo ch’ei s’è consacrato
all’Eterno, non si accosterà a corpo morto;

<span id="an_6:7">6:7</span> si trattasse anche di suo padre, di sua
madre, del suo fratello e della sua sorella, non si contaminerà per loro
alla loro morte, perché porta sul capo il segno della sua consacrazione
a Dio.

<span id="an_6:8">6:8</span> Tutto il tempo del suo nazireato egli è
consacrato all’Eterno.

<span id="an_6:9">6:9</span> E se uno gli muore accanto improvvisamente,
e il suo capo consacrato rimane così contaminato, si raderà il capo il
giorno della sua purificazione; se lo raderà il settimo giorno;

<span id="an_6:10">6:10</span> l’ottavo giorno porterà due tortore o due
giovani piccioni al sacerdote, all’ingresso della tenda di convegno.

<span id="an_6:11">6:11</span> E il sacerdote ne offrirà uno come
sacrifizio per il peccato e l’altro come olocausto, e farà per lui
l’espiazione del peccato che ha commesso a cagion di quel morto; e, in
quel giorno stesso, il nazireo consacrerà così il suo capo.

<span id="an_6:12">6:12</span> Consacrerà di nuovo all’Eterno i giorni
del suo nazireato, e offrirà un agnello dell’anno come sacrifizio di
riparazione; i giorni precedenti non saranno contati, perché il suo
nazireato è stato contaminato.

<span id="an_6:13">6:13</span> Questa è la legge del nazireato: quando i
giorni del suo nazireato saranno compiuti, lo si farà venire
all’ingresso della tenda di convegno;

<span id="an_6:14">6:14</span> ed egli presenterà la sua offerta
all’Eterno: un agnello dell’anno, senza difetto, per l’olocausto; una
pecora dell’anno, senza difetto, per il sacrifizio per il peccato, e un
montone senza difetto, per il sacrifizio di azioni di grazie;

<span id="an_6:15">6:15</span> un paniere di pani azzimi fatti con fior
di farina, di focacce intrise con olio, di gallette senza lievito unte
d’olio, insieme con l’oblazione e le libazioni relative.

<span id="an_6:16">6:16</span> Il sacerdote presenterà quelle cose
davanti all’Eterno, e offrirà il suo sacrifizio per il peccato e il suo
olocausto;

<span id="an_6:17">6:17</span> offrirà il montone come sacrifizio di
azioni di grazie all’Eterno col paniere dei pani azzimi; il sacerdote
offrirà pure l’oblazione e la libazione.

<span id="an_6:18">6:18</span> Il nazireo raderà, all’ingresso della
tenda di convegno, il suo capo consacrato; prenderà i capelli del suo
capo consacrato e li metterà sul fuoco che è sotto il sacrifizio di
azioni di grazie.

<span id="an_6:19">6:19</span> Il sacerdote prenderà la spalla del
montone, quando sarà cotta, una focaccia non lievitata del paniere, una
galletta senza lievito, e le porrà nelle mani del nazireo, dopo che
questi avrà raso il suo capo consacrato.

<span id="an_6:20">6:20</span> Il sacerdote le agiterà, come offerta
agitata, davanti all’Eterno; è cosa santa che appartiene al sacerdote,
assieme al petto dell’offerta agitata e alla spalla dell’offerta
elevata. Dopo questo, il nazireo potrà bere del vino.

<span id="an_6:21">6:21</span> Tale è la legge relativa a colui che ha
fatto voto di nazireato, tale è la sua offerta all’Eterno per il suo
nazireato, oltre quello che i suoi mezzi gli permetteranno di fare. Egli
agirà secondo il voto che avrà fatto, conformemente alla legge del suo
nazireato".

<span id="an_6:22">6:22</span> L’Eterno parlò ancora a Mosè, dicendo:

<span id="an_6:23">6:23</span> "Parla ad Aaronne e al suoi figliuoli, e
di’ loro: Voi benedirete così i figliuoli d’Israele; direte loro:

<span id="an_6:24">6:24</span> L’Eterno ti benedica e ti guardi!

<span id="an_6:25">6:25</span> L’Eterno faccia risplendere il suo volto
su te e ti sia propizio!

<span id="an_6:26">6:26</span> L’Eterno volga verso te il suo volto, e
ti dia la pace!

<span id="an_6:27">6:27</span> Così metteranno il mio nome sui figliuoli
d’Israele, e io li benedirò".

<span id="an_7:1">7:1</span> Il giorno che Mosè ebbe finito di rizzare
il tabernacolo e l’ebbe unto e consacrato con tutti i suoi utensili,
quando ebbe rizzato l’altare con tutti i suoi utensili, e li ebbe unti e
consacrati,

<span id="an_7:2">7:2</span> i principi d’Israele, capi delle case de’
loro padri, che erano i principi delle tribù ed aveano presieduto al
censimento, presentarono un’offerta

<span id="an_7:3">7:3</span> e la portarono davanti all’Eterno: sei
carri-lettiga e dodici buoi; vale a dire un carro per due principi e un
bove per ogni principe; e li offrirono davanti al tabernacolo.

<span id="an_7:4">7:4</span> E l’Eterno parlò a Mosè, dicendo:

<span id="an_7:5">7:5</span> "Prendili da loro per impiegarli al
servizio della tenda di convegno, e dalli ai Leviti; a ciascuno secondo
le sue funzioni".

<span id="an_7:6">7:6</span> Mosè prese dunque i carri e i buoi, e li
dette ai Leviti.

<span id="an_7:7">7:7</span> Dette due carri e quattro buoi ai figliuoli
di Gherson, secondo le loro funzioni;

<span id="an_7:8">7:8</span> dette quattro carri e otto buoi ai
figliuoli di Merari, secondo le loro funzioni, sotto la sorveglianza
d’Ithamar, figliuolo del sacerdote Aaronne;

<span id="an_7:9">7:9</span> ma ai figliuoli di Kehath non ne diede
punti, perché avevano il servizio degli oggetti sacri e doveano portarli
sulle spalle.

<span id="an_7:10">7:10</span> E i principi presentarono la loro offerta
per la dedicazione dell’altare, il giorno ch’esso fu unto; i principi
presentarono la loro offerta davanti all’altare.

<span id="an_7:11">7:11</span> E l’Eterno disse a Mosè: "I principi
presenteranno la loro offerta uno per giorno, per la dedicazione
dell’altare".

<span id="an_7:12">7:12</span> Colui che presentò la sua offerta il
primo giorno fu Nahshon, figliuolo d’Amminadab della tribù di Giuda;

<span id="an_7:13">7:13</span> e la sua offerta fu un piatto d’argento
del peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:14">7:14</span> una coppa d’oro di dieci sicli piena di
profumo,

<span id="an_7:15">7:15</span> un giovenco, un montone,

<span id="an_7:16">7:16</span> un agnello dell’anno per l’olocausto, un
capro per il sacrifizio per il peccato,

<span id="an_7:17">7:17</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Nahshon, figliuolo d’Amminadab.

<span id="an_7:18">7:18</span> Il secondo giorno, Nethaneel, figliuolo
di Tsuar, principe d’Issacar, presentò la sua offerta.

<span id="an_7:19">7:19</span> Offrì un piatto d’argento del peso di
centotrenta sicli, un bacino d’argento di settanta sicli, secondo il
siclo del santuario, ambedue pieni di fior di farina intrisa con olio,
per l’oblazione;

<span id="an_7:20">7:20</span> una coppa d’oro di dieci sicli piena di
profumo,

<span id="an_7:21">7:21</span> un giovenco, un montone, un agnello
dell’anno per l’olocausto,

<span id="an_7:22">7:22</span> un capro per il sacrifizio per il
peccato,

<span id="an_7:23">7:23</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Nethaneel, figliuolo di Tsuar.

<span id="an_7:24">7:24</span> Il terzo giorno fu Eliab, figliuolo di
Helon, principe dei figliuoli di Zabulon.

<span id="an_7:25">7:25</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:26">7:26</span> una coppa d’oro di dieci sicli piena di
profumo,

<span id="an_7:27">7:27</span> un giovenco, un montone, un agnello
dell’anno per l’olocausto,

<span id="an_7:28">7:28</span> un capro per il sacrifizio per il
peccato,

<span id="an_7:29">7:29</span> e, per sacrifizio da render grazie, due
buoi, cinque montoni, cinque capri, cinque agnelli dell’anno. Tale fu
l’offerta di Eliab, figliuolo di Helon.

<span id="an_7:30">7:30</span> Il quarto giorno fu Elitsur, figliuolo di
Scedeur, principe dei figliuoli di Ruben.

<span id="an_7:31">7:31</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:32">7:32</span> una coppa d’oro di dieci sicli piena di
profumo,

<span id="an_7:33">7:33</span> un giovenco, un montone, un agnello
dell’anno per l’olocausto,

<span id="an_7:34">7:34</span> un capro per il sacrifizio per il
peccato,

<span id="an_7:35">7:35</span> e, per sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Elitsur, figliuolo di Scedeur.

<span id="an_7:36">7:36</span> Il quinto giorno fu Scelumiel, figliuolo
di Tsurishaddai, principe dei figliuoli di Simeone.

<span id="an_7:37">7:37</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:38">7:38</span> una coppa d’oro di dieci sicli piena di
profumo,

<span id="an_7:39">7:39</span> un giovenco, un montone, un agnello
dell’anno per l’olocausto,

<span id="an_7:40">7:40</span> un capro per il sacrifizio per il
peccato,

<span id="an_7:41">7:41</span> e, per sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Scelumiel, figliuolo di Tsurishaddai.

<span id="an_7:42">7:42</span> Il sesto giorno fu Eliasaf, figliuolo di
Deuel, principe dei figliuoli di Gad.

<span id="an_7:43">7:43</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:44">7:44</span> una coppa d’oro di dieci sicli piena di
profumo,

<span id="an_7:45">7:45</span> un giovenco, un montone, un agnello
dell’anno per l’olocausto,

<span id="an_7:46">7:46</span> un capro per il sacrifizio per il
peccato,

<span id="an_7:47">7:47</span> e, per sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Eliasaf, figliuolo di Deuel.

<span id="an_7:48">7:48</span> Il settimo giorno fu Elishama, figliuolo
di Ammihud, principe dei figliuoli d’Efraim.

<span id="an_7:49">7:49</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:50">7:50</span> una coppa d’oro di dieci sicli piena di
profumo,

<span id="an_7:51">7:51</span> un giovenco, un montone, un agnello
dell’anno per l’olocausto,

<span id="an_7:52">7:52</span> un capro per il sacrifizio per il
peccato,

<span id="an_7:53">7:53</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Elishama, figliuolo di Am.

<span id="an_7:54">7:54</span> L’ottavo giorno fu Gamaliel, figliuolo di
Pedahtsur, principe dei figliuoli di Manasse.

<span id="an_7:55">7:55</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:56">7:56</span> una coppa d’oro di dieci sicli piena di
profumo,

<span id="an_7:57">7:57</span> un giovenco, un montone, un agnello
dell’anno per l’olocausto,

<span id="an_7:58">7:58</span> un capro per il sacrifizio per il
peccato,

<span id="an_7:59">7:59</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Gamaliel, figliuolo di Pedahtsur.

<span id="an_7:60">7:60</span> Il nono giorno fu Abidan, figliuolo di
Ghideoni, principe dei figliuoli di Beniamino.

<span id="an_7:61">7:61</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:62">7:62</span> una coppa d’oro di dieci sicli piena di
profumo,

<span id="an_7:63">7:63</span> un giovenco, un montone, un agnello
dell’anno per l’olocausto,

<span id="an_7:64">7:64</span> un capro per il sacrifizio per il
peccato,

<span id="an_7:65">7:65</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Abidan, figliuolo di Ghideoni.

<span id="an_7:66">7:66</span> Il decimo giorno fu Ahiezer, figliuolo di
Ammishaddai, principe dei figliuoli di Dan.

<span id="an_7:67">7:67</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:68">7:68</span> una coppa d’oro di dieci sicli piena di
profumo,

<span id="an_7:69">7:69</span> un giovenco, un montone, un agnello
dell’anno per l’olocausto,

<span id="an_7:70">7:70</span> un capro per il sacrifizio per il
peccato,

<span id="an_7:71">7:71</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Ahiezer, figliuolo di Ammishaddai.

<span id="an_7:72">7:72</span> L’undecimo giorno fu Paghiel, figliuolo
di Ocran, principe dei figliuoli di Ascer.

<span id="an_7:73">7:73</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:74">7:74</span> una coppa d’oro di dieci sicli piena di
profumo,

<span id="an_7:75">7:75</span> un giovenco, un montone, un agnello
dell’anno per l’olocausto,

<span id="an_7:76">7:76</span> un capro per il sacrifizio per il
peccato,

<span id="an_7:77">7:77</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Paghiel, figliuolo di Ocran.

<span id="an_7:78">7:78</span> Il dodicesimo giorno fu Ahira, figliuolo
d’Enan, principe dei figliuoli di Neftali.

<span id="an_7:79">7:79</span> La sua offerta fu un piatto d’argento del
peso di centotrenta sicli, un bacino d’argento di settanta sicli,
secondo il siclo del santuario, ambedue pieni di fior di farina intrisa
con olio, per l’oblazione;

<span id="an_7:80">7:80</span> una coppa d’oro di dieci sicli piena di
profumo,

<span id="an_7:81">7:81</span> un giovenco, un montone, un agnello
dell’anno per l’olocausto,

<span id="an_7:82">7:82</span> un capro per il sacrifizio per li
peccato,

<span id="an_7:83">7:83</span> e, per il sacrifizio di azioni di grazie,
due buoi, cinque montoni, cinque capri, cinque agnelli dell’anno. Tale
fu l’offerta di Ahira, figliuolo di Enan.

<span id="an_7:84">7:84</span> Questi furono i doni per la dedicazione
dell’altare, da parte dei principi d’Israele, il giorno in cui esso fu
unto: dodici piatti d’argento, dodici bacini d’argento, dodici coppe
d’oro;

<span id="an_7:85">7:85</span> ogni piatto d’argento pesava centotrenta
sicli e ogni bacino d’argento, settanta; il totale dell’argento dei vasi
fu duemila quattrocento sicli, secondo il siclo del santuario;

<span id="an_7:86">7:86</span> dodici coppe d’oro piene di profumo, le
quali, a dieci sicli per coppa, secondo il siclo del santuario, dettero,
per l’oro delle coppe, un totale di centoventi sicli.

<span id="an_7:87">7:87</span> Totale del bestiame per l’olocausto:
dodici giovenchi, dodici montoni, dodici agnelli dell’anno con le
oblazioni ordinarie, e dodici capri per il sacrifizio per il peccato.

<span id="an_7:88">7:88</span> Totale del bestiame per il sacrifizio di
azioni di grazie: ventiquattro giovenchi, sessanta montoni, sessanta
capri, sessanta agnelli dell’anno. Tali furono i doni per la dedicazione
dell’altare, dopo ch’esso fu unto.

<span id="an_7:89">7:89</span> E quando Mosè entrava nella tenda di
convegno per parlare con l’Eterno, udiva la voce che gli parlava
dall’alto del propiziatorio che è sull’arca della testimonianza fra i
due cherubini; e l’Eterno gli parlava.

<span id="an_8:1">8:1</span> L’Eterno parlò ancora a Mosè, dicendo:

<span id="an_8:2">8:2</span> "Parla ad Aaronne, e digli: Quando
collocherai le lampade, le sette lampade dovranno proiettare la luce sul
davanti del candelabro".

<span id="an_8:3">8:3</span> E Aaronne fece così; collocò le lampade in
modo che facessero luce sul davanti del candelabro, come l’Eterno aveva
ordinato a Mosè.

<span id="an_8:4">8:4</span> Or il candelabro era fatto così: era d’oro
battuto; tanto la sua base quanto i suoi fiori erano lavorati a
martello. Mosè avea fatto il candelabro secondo il modello che l’Eterno
gli avea mostrato.

<span id="an_8:5">8:5</span> E l’Eterno parlò a Mosè, dicendo:

<span id="an_8:6">8:6</span> "Prendi i Leviti di tra i figliuoli
d’Israele, e purificali.

<span id="an_8:7">8:7</span> E, per purificarli, farai così: li
aspergerai con l’acqua dell’espiazione, essi faranno passare il rasoio
su tutto il loro corpo, laveranno le loro vesti e si purificheranno.

<span id="an_8:8">8:8</span> Poi prenderanno un giovenco con l’oblazione
ordinaria di fior di farina intrisa con olio, e tu prenderai un altro
giovenco per il sacrifizio per il peccato.

<span id="an_8:9">8:9</span> Farai avvicinare i Leviti dinanzi alla
tenda di convegno, e convocherai tutta la raunanza de’ figliuoli
d’Israele.

<span id="an_8:10">8:10</span> Farai avvicinare i Leviti dinanzi
all’Eterno, e i figliuoli d’Israele poseranno le loro mani sui Leviti;

<span id="an_8:11">8:11</span> e Aaronne presenterà i Leviti come
offerta agitata davanti all’Eterno da parte dei figliuoli d’Israele, ed
essi faranno il servizio dell’Eterno.

<span id="an_8:12">8:12</span> Poi i Leviti poseranno le loro mani sulla
testa dei giovenchi, e tu ne offrirai uno come sacrifizio per il peccato
e l’altro come olocausto all’Eterno, per fare l’espiazione per i Leviti.

<span id="an_8:13">8:13</span> E farai stare i Leviti in piè davanti ad
Aaronne e davanti ai suoi figliuoli, e li presenterai come un’offerta
agitata all’Eterno.

<span id="an_8:14">8:14</span> Così separerai i Leviti di tra i
figliuoli d’Israele, e i Leviti saranno miei.

<span id="an_8:15">8:15</span> Dopo questo, i Leviti verranno a fare il
servizio nella tenda di convegno; e tu li purificherai, e li presenterai
come un’offerta agitata;

<span id="an_8:16">8:16</span> poiché mi sono interamente dati di tra i
figliuoli d’Israele; io li ho presi per me, invece di tutti quelli che
aprono il seno materno, dei primogeniti di tutti i figliuoli d’Israele.

<span id="an_8:17">8:17</span> Poiché tutti i primogeniti dei figliuoli
d’Israele, tanto degli uomini quanto del bestiame, sono miei; io me li
consacrai il giorno che percossi tutti i primogeniti nel paese d’Egitto.

<span id="an_8:18">8:18</span> E ho preso i Leviti invece di tutti i
primogeniti dei figliuoli d’Israele.

<span id="an_8:19">8:19</span> E ho dato in dono ad Aaronne ed ai suoi
figliuoli i Leviti di tra i figliuoli d’Israele, perché facciano il
servizio de’ figliuoli d’Israele nella tenda di convegno, e perché
facciano l’espiazione per i figliuoli d’Israele, onde nessuna piaga
scoppi tra i figliuoli d’Israele per il loro accostarsi ai santuario".

<span id="an_8:20">8:20</span> Così fecero Mosè, Aaronne e tutta la
raunanza dei figliuoli d’Israele rispetto ai Leviti; i figliuoli
d’Israele fecero a loro riguardo tutto quello che l’Eterno avea ordinato
a Mosè relativamente a loro.

<span id="an_8:21">8:21</span> E i Leviti si purificarono e lavarono le
loro vesti; e Aaronne li presentò come un’offerta agitata davanti
all’Eterno, e fece l’espiazione per essi, per purificarli.

<span id="an_8:22">8:22</span> Dopo questo, i Leviti vennero a fare il
loro servizio nella tenda di convegno in presenza di Aaronne e dei suoi
figliuoli. Si fece rispetto ai Leviti secondo l’ordine che l’Eterno avea
dato a Mosè circa loro.

<span id="an_8:23">8:23</span> E l’Eterno parlò a Mosè, dicendo:

<span id="an_8:24">8:24</span> "Questo è quel che concerne i Leviti: da
venticinque anni in su il Levita entrerà in servizio per esercitare un
ufficio nella tenda di convegno;

<span id="an_8:25">8:25</span> e dall’età di cinquant’anni si ritirerà
dall’esercizio dell’ufficio, e non servirà più.

<span id="an_8:26">8:26</span> Potrà assistere i suoi fratelli nella
tenda di convegno, sorvegliando ciò che è affidato alle loro cure; ma
non farà più servizio. Così farai, rispetto ai Leviti, per quel che
concerne i loro uffici".

<span id="an_9:1">9:1</span> L’Eterno parlò ancora a Mosè, nel deserto
di Sinai, il primo mese del secondo anno da che furono usciti dal paese
d’Egitto, dicendo:

<span id="an_9:2">9:2</span> "I figliuoli d’Israele celebreranno la
pasqua nel tempo stabilito.

<span id="an_9:3">9:3</span> La celebrerete nel tempo stabilito, il
quattordicesimo giorno di questo mese, sull’imbrunire; la celebrerete
secondo tutte le leggi e secondo tutte le prescrizioni che vi si
riferiscono".

<span id="an_9:4">9:4</span> E Mosè parlò ai figliuoli d’Israele perché
celebrassero la pasqua.

<span id="an_9:5">9:5</span> Ed essi celebrarono la pasqua il
quattordicesimo giorno del primo mese, sull’imbrunire, nel deserto di
Sinai; i figliuoli d’Israele si conformarono a tutti gli ordini che
l’Eterno avea dati a Mosè.

<span id="an_9:6">9:6</span> Or v’erano degli uomini che, essendo impuri
per aver toccato un morto, non potevan celebrare la pasqua in quel
giorno. Si presentarono in quello stesso giorno davanti a Mosè e davanti
ad Aaronne;

<span id="an_9:7">9:7</span> e quegli uomini dissero a Mosè: "Noi siamo
impuri per aver toccato un morto; perché ci sarebb’egli tolto di poter
presentare l’offerta dell’Eterno, al tempo stabilito, in mezzo ai
figliuoli d’Israele?"

<span id="an_9:8">9:8</span> E Mosè rispose loro: "Aspettate, e sentirò
quel che l’Eterno ordinerà a vostro riguardo".

<span id="an_9:9">9:9</span> E l’Eterno parlò a Mosè, dicendo:

<span id="an_9:10">9:10</span> "Parla ai figliuoli d’Israele, e di’
loro: Se uno di voi o de’ vostri discendenti sarà impuro per il contatto
con un morto o sarà lontano in viaggio, celebrerà lo stesso la pasqua in
onore dell’Eterno.

<span id="an_9:11">9:11</span> La celebreranno il quattordicesimo giorno
del secondo mese, sull’imbrunire; la mangeranno con del pane senza
lievito e con delle erbe amare;

<span id="an_9:12">9:12</span> non ne lasceranno nulla di resto fino al
mattino, e non ne spezzeranno alcun osso. La celebreranno secondo tutte
le leggi della pasqua.

<span id="an_9:13">9:13</span> Ma colui ch’è puro e che non è in
viaggio, se s’astiene dal celebrare la pasqua, quel tale sarà sterminato
di fra il suo popolo; siccome non ha presentato l’offerta all’Eterno nel
tempo stabilito, quel tale porterà la pena del suo peccato.

<span id="an_9:14">9:14</span> E se uno straniero che soggiorna tra voi
celebra la pasqua dell’Eterno, si conformerà alle leggi e alle
prescrizioni della pasqua. Avrete un’unica legge, per lo straniero e per
il nativo del paese".

<span id="an_9:15">9:15</span> Or il giorno in cui il tabernacolo fu
eretto, la nuvola coprì il tabernacolo, la tenda della testimonianza; e,
dalla sera fino alla mattina, aveva sul tabernacolo l’apparenza d’un
fuoco.

<span id="an_9:16">9:16</span> Così avveniva sempre: la nuvola copriva
il tabernacolo, e di notte avea l’apparenza d’un fuoco.

<span id="an_9:17">9:17</span> E tutte le volte che la nuvola s’alzava
di sulla tenda, i figliuoli d’Israele si mettevano in cammino; e dove la
nuvola si fermava, quivi i figliuoli d’Israele si accampavano.

<span id="an_9:18">9:18</span> I figliuoli d’Israele si mettevano in
cammino all’ordine dell’Eterno, e all’ordine dell’Eterno si accampavano;
rimanevano accampati tutto il tempo che la nuvola restava sul
tabernacolo.

<span id="an_9:19">9:19</span> E quando la nuvola rimaneva per molti
giorni sul tabernacolo, i figliuoli d’Israele osservavano la
prescrizione dell’Eterno e non si movevano.

<span id="an_9:20">9:20</span> E se avveniva che la nuvola rimanesse
pochi giorni sul tabernacolo, all’ordine dell’Eterno rimanevano
accampati, e all’ordine dell’Eterno si mettevano in cammino.

<span id="an_9:21">9:21</span> E se la nuvola si fermava dalla sera alla
mattina, e s’alzava la mattina, si mettevano in cammino; o se dopo un
giorno e una notte la nuvola si alzava, si mettevano in cammino.

<span id="an_9:22">9:22</span> Se la nuvola rimaneva ferma sul
tabernacolo due giorni o un mese o un anno, i figliuoli d’Israele
rimanevano accampati e non si moveano; ma, quando s’alzava, si mettevano
in cammino.

<span id="an_9:23">9:23</span> All’ordine dell’Eterno si accampavano, e
all’ordine dell’Eterno si mettevano in cammino; osservavano le
prescrizioni dell’Eterno, secondo l’ordine trasmesso dall’Eterno per
mezzo di Mosè.

<span id="an_10:1">10:1</span> L’Eterno parlò ancora a Mosè, dicendo:

<span id="an_10:2">10:2</span> "Fatti due trombe d’argento; le farai
d’argento battuto; ti serviranno per convocare la raunanza e per far
muovere i campi.

<span id="an_10:3">10:3</span> Al suon d’esse tutta la raunanza si
raccoglierà presso di te, all’ingresso della tenda di convegno.

<span id="an_10:4">10:4</span> Al suono d’una tromba sola, i principi, i
capi delle migliaia d’Israele, si aduneranno presso di te.

<span id="an_10:5">10:5</span> Quando sonerete a lunghi e forti squilli,
i campi che sono a levante si metteranno in cammino.

<span id="an_10:6">10:6</span> Quando sonerete una seconda volta a
lunghi e forti squilli, i campi che si trovano a mezzogiorno si
metteranno in cammino; si sonerà a lunghi e forti squilli quando
dovranno mettersi in cammino.

<span id="an_10:7">10:7</span> Quando dev’esser convocata la raunanza,
sonerete, ma non a lunghi e forti squilli.

<span id="an_10:8">10:8</span> E i sacerdoti figliuoli d’Aaronne
soneranno le trombe; sarà una legge perpetua per voi e per i vostri
discendenti.

<span id="an_10:9">10:9</span> Quando nel vostro paese andrete alla
guerra contro il nemico che vi attaccherà, sonerete a lunghi e forti
squilli con le trombe, e sarete ricordati dinanzi all’Eterno, al vostro
Dio, e sarete liberati dai vostri nemici.

<span id="an_10:10">10:10</span> Così pure nei vostri giorni di gioia,
nelle vostre solennità e al principio de’ vostri mesi, sonerete con le
trombe quand’offrirete i vostri olocausti e i vostri sacrifizi di azioni
di grazie; ed esse vi faranno ricordare nel cospetto del vostro Dio. Io
sono l’Eterno, il vostro Dio".

<span id="an_10:11">10:11</span> Or avvenne che, il secondo anno il
secondo mese, il ventesimo giorno del mese, la nuvola s’alzò di sopra il
tabernacolo della testimonianza.

<span id="an_10:12">10:12</span> E i figliuoli d’Israele partirono dal
deserto di Sinai, secondo l’ordine fissato per le loro marce; e la
nuvola si fermò nel deserto di Paran.

<span id="an_10:13">10:13</span> Così si misero in cammino la prima
volta, secondo l’ordine dell’Eterno trasmesso per mezzo di Mosè.

<span id="an_10:14">10:14</span> La bandiera del campo de’ figliuoli di
Giuda, diviso secondo le loro schiere, si mosse la prima. Nahshon,
figliuolo di Amminadab comandava l’esercito di Giuda.

<span id="an_10:15">10:15</span> Nethaneel, figliuolo di Tsuar,
comandava l’esercito della tribù de’ figliuoli d’Issacar,

<span id="an_10:16">10:16</span> ed Eliab, figliuolo di Helon, comandava
l’esercito della tribù dei figliuoli di Zabulon.

<span id="an_10:17">10:17</span> Il tabernacolo fu smontato, e i
figliuoli di Gherson e i figliuoli di Merari si misero in cammino,
portando il tabernacolo.

<span id="an_10:18">10:18</span> Poi si mosse la bandiera del campo di
Ruben, diviso secondo le sue schiere. Elitsur, figliuolo di Scedeur,
comandava l’esercito di Ruben.

<span id="an_10:19">10:19</span> Scelumiel, figliuolo di Tsurishaddai,
comandava l’esercito della tribù de’ figliuoli di Simeone,

<span id="an_10:20">10:20</span> ed Eliasaf, figliuolo di Deuel,
comandava l’esercito della tribù de’ figliuoli di Gad.

<span id="an_10:21">10:21</span> Poi si mossero i Kehathiti, portando
gli oggetti sacri; e gli altri rizzavano il tabernacolo, prima che
quelli arrivassero.

<span id="an_10:22">10:22</span> Poi si mosse la bandiera del campo de’
figliuoli di Efraim, diviso secondo le sue schiere. Elishama, figliuolo
di Ammihud, comandava l’esercito di Efraim.

<span id="an_10:23">10:23</span> Gamaliel, figliuolo di Pedahtsur,
comandava l’esercito della tribù dei figliuoli di Manasse,

<span id="an_10:24">10:24</span> e Abidan, figliuolo di Ghideoni,
comandava l’esercito della tribù de’ figliuoli di Beniamino.

<span id="an_10:25">10:25</span> Poi si mosse la bandiera del campo de’
figliuoli di Dan, diviso secondo le sue schiere, formando la
retroguardia di tutti i campi. Ahiezer, figliuolo di Ammishaddai,
comandava l’esercito di Dan.

<span id="an_10:26">10:26</span> Paghiel, figliuolo di Ocran, comandava
l’esercito della tribù de’ figliuoli di Ascer,

<span id="an_10:27">10:27</span> e Ahira, figliuolo di Enan, comandava
l’esercito della tribù de’ figliuoli di Neftali.

<span id="an_10:28">10:28</span> Tale era l’ordine in cui i figliuoli
d’Israele si misero in cammino, secondo le loro schiere. E così
partirono.

<span id="an_10:29">10:29</span> Or Mosè disse a Hobab, figliuolo di
Reuel, Madianita, suocero di Mosè: "Noi c’incamminiamo verso il luogo
del quale l’Eterno ha detto: Io ve lo darò. Vieni con noi e ti faremo,
del bene, perché l’Eterno ha promesso di far del bene a Israele".

<span id="an_10:30">10:30</span> Hobab gli rispose: "Io non verrò, ma
andrò al mio paese e dal miei parenti".

<span id="an_10:31">10:31</span> E Mosè disse: "Deh, non ci lasciare;
poiché tu conosci i luoghi dove dovremo accamparci nel deserto, e sarai
la nostra guida.

<span id="an_10:32">10:32</span> E, se vieni con noi, qualunque bene
l’Eterno farà a noi, noi lo faremo a te".

<span id="an_10:33">10:33</span> Così partirono dal monte dell’Eterno, e
fecero tre giornate di cammino; e l’arca del patto dell’Eterno andava
davanti a loro durante le tre giornate di cammino, per cercar loro un
luogo di riposo.

<span id="an_10:34">10:34</span> E la nuvola dell’Eterno era su loro,
durante il giorno, quando partivano dal campo.

<span id="an_10:35">10:35</span> Quando l’arca partiva, Mosè diceva:
"Lèvati, o Eterno, e siano dispersi i tuoi nemici, e fuggano dinanzi
alla tua presenza quelli che t’odiano!"

<span id="an_10:36">10:36</span> E quando si posava, diceva: "Torna, o
Eterno, alle miriadi delle schiere d’Israele!"

<span id="an_11:1">11:1</span> Or il popolo fece giungere empi mormorii
agli orecchi dell’Eterno; e come l’Eterno li udì, la sua ira si accese,
il fuoco dell’Eterno divampò fra loro e divorò l’estremità del campo.

<span id="an_11:2">11:2</span> E il popolo gridò a Mosè; Mosè pregò
l’Eterno, e il fuoco si spense.

<span id="an_11:3">11:3</span> E a quel luogo fu posto nome Taberah,
perché il fuoco dell’Eterno avea divampato fra loro.

<span id="an_11:4">11:4</span> E l’accozzaglia di gente raccogliticcia
ch’era tra il popolo, fu presa da concupiscenza; e anche i figliuoli
d’Israele ricominciarono a piagnucolare e a dire: "Chi ci darà da
mangiare della carne?

<span id="an_11:5">11:5</span> Ci ricordiamo de’ pesci che mangiavamo in
Egitto per nulla, de’ cocomeri, de’ poponi, de’ porri, delle cipolle e
degli agli.

<span id="an_11:6">11:6</span> E ora l’anima nostra e inaridita; non c’è
più nulla! gli occhi nostri non vedono altro che questa manna".

<span id="an_11:7">11:7</span> Or la manna era simile al seme di
coriandolo e avea l’aspetto del bdellio.

<span id="an_11:8">11:8</span> Il popolo andava attorno a raccoglierla;
poi la riduceva in farina con le macine o la pestava nel mortaio, la
faceva cuocere in pentole o ne faceva delle focacce, e aveva il sapore
d’una focaccia con l’olio.

<span id="an_11:9">11:9</span> Quando la rugiada cadeva sul campo, la
notte, vi cadeva anche la manna.

<span id="an_11:10">11:10</span> E Mosè udì il popolo che piagnucolava,
in tutte le famiglie, ognuno all’ingresso della propria tenda; l’ira
dell’Eterno si accese gravemente, e la cosa dispiacque anche a Mosè.

<span id="an_11:11">11:11</span> E Mosè disse all’Eterno: "Perché hai
trattato così male il tuo servo? perché non ho io trovato grazia agli
occhi tuoi, che tu m’abbia messo addosso il carico di tutto questo
popolo?

<span id="an_11:12">11:12</span> L’ho forse concepito io tutto questo
popolo? o l’ho forse dato alla luce io, che tu mi dica: Portalo sul tuo
seno, come il balio porta il bimbo lattante, fino al paese che tu hai
promesso con giuramento ai suoi padri?

<span id="an_11:13">11:13</span> Donde avrei io della carne da dare a
tutto questo popolo? Poiché piagnucola dietro a me, dicendo: Dacci da
mangiar della carne!

<span id="an_11:14">11:14</span> Io non posso, da me solo, portare tutto
questo popolo; è un peso troppo grave per me.

<span id="an_11:15">11:15</span> E se mi vuoi trattare così, uccidimi,
ti prego; uccidimi, se ho trovato grazia agli occhi tuoi; e ch’io non
vegga la mia sventura!"

<span id="an_11:16">11:16</span> E l’Eterno disse a Mosè: "Radunami
settanta uomini degli anziani d’Israele, conosciuti da te come anziani
del popolo e come aventi autorità sovr’esso; conducili alla tenda di
convegno, e vi si presentino con te.

<span id="an_11:17">11:17</span> Io scenderò e parlerò quivi teco;
prenderò dello spirito che è su te e lo metterò su loro, perché portino
con te il carico del popolo, e tu non lo porti più da solo.

<span id="an_11:18">11:18</span> E dirai al popolo: Santificatevi per
domani, e mangerete della carne, poiché avete pianto agli orecchi
dell’Eterno, dicendo: Chi ci farà mangiar della carne? Stavamo pur bene
in Egitto! Ebbene, l’Eterno vi darà della carne, e voi ne mangerete.

<span id="an_11:19">11:19</span> E ne mangerete, non per un giorno, non
per due giorni, non per cinque giorni, non per dieci giorni, non per
venti giorni, ma per un mese intero,

<span id="an_11:20">11:20</span> finché vi esca per le narici e vi
faccia nausea poiché avete rigettato l’Eterno che è in mezzo a voi, e
avete pianto davanti a lui, dicendo: Perché mai siamo usciti
dall’Egitto?"

<span id="an_11:21">11:21</span> E Mosè disse: "Questo popolo, in mezzo
al quale mi trovo, novera seicentomila adulti, e tu hai detto: Io darò
loro della carne, e ne mangeranno per un mese intero!

<span id="an_11:22">11:22</span> Si scanneranno per loro greggi ed
armenti in modo che n’abbiano abbastanza? o si radunerà per loro tutto
il pesce del mare in modo che n’abbiano abbastanza?"

<span id="an_11:23">11:23</span> E l’Eterno rispose a Mosè: "La mano
dell’Eterno è forse raccorciata? Ora vedrai se la parola che t’ho detta
s’adempia o no".

<span id="an_11:24">11:24</span> Mosè dunque uscì e riferì al popolo le
parole dell’Eterno; e radunò settanta uomini degli anziani del popolo, e
li pose intorno alla tenda.

<span id="an_11:25">11:25</span> E l’Eterno scese nella nuvola e gli
parlò; prese dello spirito ch’era su lui, e lo mise sui settanta
anziani; e avvenne che quando lo spirito si fu posato su loro, quelli
profetizzarono, ma non continuarono.

<span id="an_11:26">11:26</span> Intanto, due uomini, l’uno chiamato
Eldad e l’altro Medad, erano rimasti nel campo, e lo spirito si posò su
loro; erano fra gl’iscritti, ma non erano usciti per andare alla tenda;
e profetizzarono nel campo.

<span id="an_11:27">11:27</span> Un giovine corse a riferire la cosa a
Mosè, e disse: "Eldad e Medad profetizzano nel campo".

<span id="an_11:28">11:28</span> Allora Giosuè, figliuolo di Nun, servo
di Mosè dalla sua giovinezza, prese a dire: "Mosè, signor mio, non
glielo permettere!"

<span id="an_11:29">11:29</span> Ma Mosè gli rispose: "Sei tu geloso per
me? Oh! fossero pur tutti profeti nel popolo dell’Eterno, e volesse
l’Eterno metter su loro lo spirito suo!"

<span id="an_11:30">11:30</span> E Mosè si ritirò nel campo, insieme con
gli anziani d’Israele.

<span id="an_11:31">11:31</span> E un vento si levò, per ordine
dell’Eterno, e portò delle quaglie dalla parte del mare, e le fe’ cadere
presso il campo, sulla distesa di circa una giornata di cammino da un
lato e una giornata di cammino dall’altro intorno al campo, e a
un’altezza di circa due cubiti sulla superficie del suolo.

<span id="an_11:32">11:32</span> E il popolo si levò, e tutto quel
giorno e tutta la notte e tutto il giorno seguente raccolse le quaglie.
Chi ne raccolse meno n’ebbe dieci omer; e se le distesero tutt’intorno
al campo.

<span id="an_11:33">11:33</span> Ne avevano ancora la carne fra i denti
e non l’aveano peranco masticata, quando l’ira dell’Eterno s’accese
contro il popolo, e l’Eterno percosse il popolo con una gravissima
piaga.

<span id="an_11:34">11:34</span> E a quel luogo fu dato il nome di
Kibroth-Hattaava, perché vi si seppellì la gente ch’era stata presa
dalla concupiscenza.

<span id="an_11:35">11:35</span> Da Kibroth-Hattaava il popolo partì per
Hatseroth, e a Hatseroth si fermò.

<span id="an_12:1">12:1</span> Maria ed Aaronne parlarono contro Mosè a
cagione della moglie Cuscita che avea preso; poiché avea preso una
moglie Cuscita.

<span id="an_12:2">12:2</span> E dissero: "L’Eterno ha egli parlato
soltanto per mezzo di Mosè? non ha egli parlato anche per mezzo nostro?"
E l’Eterno l’udì.

<span id="an_12:3">12:3</span> Or Mosè era un uomo molto mansueto, più
d’ogni altro uomo sulla faccia della terra.

<span id="an_12:4">12:4</span> E l’Eterno disse a un tratto a Mosè, ad
Aaronne e a Maria: "Uscite voi tre, e andate alla tenda di convegno". E
uscirono tutti e tre.

<span id="an_12:5">12:5</span> E l’Eterno scese in una colonna di
nuvola, si fermò all’ingresso della tenda, e chiamò Aaronne e Maria;
ambedue si fecero avanti.

<span id="an_12:6">12:6</span> E l’Eterno disse: "Ascoltate ora le mie
parole; se v’è tra voi alcun profeta, io, l’Eterno, mi faccio conoscere
a lui in visione, parlo con lui in sogno.

<span id="an_12:7">12:7</span> Non così coi mio servitore Mosè, che è
fedele in tutta la mia casa.

<span id="an_12:8">12:8</span> Con lui io parlo a tu per tu, facendomi
vedere, e non per via d’enimmi; ed egli contempla la sembianza
dell’Eterno. Perché dunque non avete temuto di parlar contro il mio
servo, contro Mosè?"

<span id="an_12:9">12:9</span> E l’ira dell’Eterno s’accese contro loro,
ed egli se ne andò,

<span id="an_12:10">12:10</span> e la nuvola si ritirò di sopra alla
tenda; ed ecco che Maria era lebbrosa, bianca come neve; Aaronne guardò
Maria, ed ecco era lebbrosa.

<span id="an_12:11">12:11</span> E Aaronne disse a Mosè: "Deh, signor
mio, non ci far portare la pena di un peccato che abbiamo stoltamente
commesso, e di cui siamo colpevoli.

<span id="an_12:12">12:12</span> Deh, ch’ella non sia come il bimbo nato
morto, la cui carne è già mezzo consumata quand’esce dal seno materno!"

<span id="an_12:13">12:13</span> E Mosè gridò all’Eterno dicendo:
"Guariscila, o Dio, te ne prego!"

<span id="an_12:14">12:14</span> E l’Eterno rispose a Mosè: "Se suo
padre le avesse sputato in viso, non ne porterebbe ella la vergogna per
sette giorni? Stia dunque rinchiusa fuori del campo sette giorni; poi,
vi sarà di nuovo ammessa".

<span id="an_12:15">12:15</span> Maria dunque fu rinchiusa fuori del
campo sette giorni; e il popolo non si mise in cammino finché Maria non
fu riammessa al campo.

<span id="an_12:16">12:16</span> Poi il popolo partì da Hatseroth, e si
accampò nel deserto di Paran.

<span id="an_13:1">13:1</span> L’Eterno parlò a Mosè, dicendo:

<span id="an_13:2">13:2</span> "Manda degli uomini ad esplorare il paese
di Canaan che io do ai figliuoli d’Israele. Mandate un uomo per ogni
tribù de’ loro padri; siano tutti dei loro principi".

<span id="an_13:3">13:3</span> E Mosè li mandò dal deserto di Paran,
secondo l’ordine dell’Eterno; quegli uomini erano tutti capi de’
figliuoli d’Israele.

<span id="an_13:4">13:4</span> E questi erano i loro nomi: Per la tribù
di Ruben: Shammua, figliuolo di Zaccur; per la tribù di Simeone:

<span id="an_13:5">13:5</span> Shafat, figliuolo di Hori;

<span id="an_13:6">13:6</span> per la tribù di Giuda: Caleb, figliuolo
di Gefunne;

<span id="an_13:7">13:7</span> per la tribù d’Issacar: Igal, figliuolo
di Giuseppe;

<span id="an_13:8">13:8</span> per la tribù di Efraim: Hoscea, figliuolo
di Nun;

<span id="an_13:9">13:9</span> per la tribù di Beniamino: Palti,
figliuolo di Rafu;

<span id="an_13:10">13:10</span> per la tribù di Zabulon: Gaddiel,
figliuolo di Sodi;

<span id="an_13:11">13:11</span> per la tribù di Giuseppe, cioè, per la
tribù di Manasse: Gaddi figliuolo di Susi;

<span id="an_13:12">13:12</span> per la tribù di Dan: Ammiel, figliuolo
di Ghemalli;

<span id="an_13:13">13:13</span> per la tribù di Ascer: Sethur,
figliuolo di Micael;

<span id="an_13:14">13:14</span> per la tribù di Neftali: Nahbi,
figliuolo di Vofsi;

<span id="an_13:15">13:15</span> per la tribù di Gad: Gheual, figliuolo
di Machi.

<span id="an_13:16">13:16</span> Tali i nomi degli uomini che Mosè mandò
a esplorare il paese. E Mosè dette ad Hoscea, figliuolo di Nun, il nome
di Giosuè.

<span id="an_13:17">13:17</span> Mosè dunque li mandò ad esplorare il
paese di Canaan, e disse loro: "Andate su di qua per il Mezzogiorno; poi
salirete sui monti,

<span id="an_13:18">13:18</span> e vedrete che paese sia, che popolo
l’abiti, se forte o debole, se poco o molto numeroso;

<span id="an_13:19">13:19</span> come sia il paese che abita, se buono o
cattivo, e come siano le città dove abita, se siano degli accampamenti o
dei luoghi fortificati;

<span id="an_13:20">13:20</span> e come sia il terreno, se grasso o
magro, se vi siano alberi o no. Abbiate coraggio, e portate de’ frutti
del paese". Era il tempo che cominciava a maturar l’uva.

<span id="an_13:21">13:21</span> Quelli dunque salirono ed esplorarono
il paese dal deserto di Tsin fino a Rehob, sulla via di Hamath.

<span id="an_13:22">13:22</span> Salirono per il mezzogiorno e andarono
fino a Hebron, dov’erano Ahiman, Sceshai e Talmai, figliuoli di Anak. Or
Hebron era stata edificata sette anni prima di Tsoan in Egitto.

<span id="an_13:23">13:23</span> E giunsero fino alla valle d’Eshcol,
dove tagliarono un tralcio con un grappolo d’uva, che portarono in due
con una stanga, e presero anche delle melagrane e dei fichi.

<span id="an_13:24">13:24</span> Quel luogo fu chiamato valle d’Eshcol a
motivo del grappolo d’uva che i figliuoli d’Israele vi tagliarono.

<span id="an_13:25">13:25</span> E alla fine di quaranta giorni
tornarono dall’esplorazione del paese,

<span id="an_13:26">13:26</span> e andarono a trovar Mosè ed Aaronne e
tutta la raunanza de’ figliuoli d’Israele nel deserto di Paran, a Kades;
riferirono ogni cosa a loro e a tutta la raunanza, e mostraron loro i
frutti del paese.

<span id="an_13:27">13:27</span> E fecero il loro racconto, dicendo:
"Noi arrivammo nel paese dove tu ci mandasti, ed è davvero un paese dove
scorre il latte e il miele, ed ecco de’ suoi frutti.

<span id="an_13:28">13:28</span> Soltanto, il popolo che abita il paese
è potente, le città sono fortificate e grandissime, e v’abbiamo anche
veduto de’ figliuoli di Anak.

<span id="an_13:29">13:29</span> Gli Amalekiti abitano la parte
meridionale del paese; gli Hittei, i Gebusei e gli Amorei, la regione
montuosa; e i Cananei abitano presso il mare e lungo il Giordano".

<span id="an_13:30">13:30</span> E Caleb calmò il popolo che mormorava
contro Mosè, e disse: "Saliamo pure e conquistiamo il paese; poiché
possiamo benissimo soggiogarlo.

<span id="an_13:31">13:31</span> Ma gli uomini che v’erano andati con
lui, dissero: "Noi non siam capaci di salire contro questo popolo;
perché è più forte di noi".

<span id="an_13:32">13:32</span> E screditarono presso i figliuoli
d’Israele il paese che aveano esplorato, dicendo: "Il paese che abbiamo
attraversato per esplorarlo, è un paese che divora i suoi abitanti; e
tutta la gente che vi abbiam veduta, è gente d’alta statura;

<span id="an_13:33">13:33</span> e v’abbiam visto i giganti, figliuoli
di Anak, della razza de’ giganti, appetto ai quali ci pareva d’esser
locuste; e tali parevamo a loro".

<span id="an_14:1">14:1</span> Allora tutta la raunanza alzò la voce e
diede in alte grida; e il popolo pianse tutta quella notte.

<span id="an_14:2">14:2</span> E tutti i figliuoli d’Israele mormorarono
contro Mosè e contro Aaronne, e tutta la raunanza disse loro: "Fossimo
pur morti nel paese d’Egitto! o fossimo pur morti in questo deserto!

<span id="an_14:3">14:3</span> E perché ci mena l’Eterno in quel paese
ove cadremo per la spada? Le nostre mogli e i nostri piccini vi saranno
preda del nemico. Non sarebb’egli meglio per noi di tornare in Egitto?"

<span id="an_14:4">14:4</span> E si dissero l’uno all’altro:
"Nominiamoci un capo torniamo in Egitto!"

<span id="an_14:5">14:5</span> Allora Mosè ed Aaronne si prostrarono a
terra dinanzi a tutta l’assemblea riunita de’ figliuoli d’Israele.

<span id="an_14:6">14:6</span> E Giosuè, figliuolo di Nun, e Caleb,
figliuolo di Gefunne, ch’erano di quelli che aveano esplorato il paese,
si stracciarono le vesti,

<span id="an_14:7">14:7</span> e parlarono così a tutta la raunanza de’
figliuoli d’Israele: "Il paese che abbiamo attraversato per esplorarlo,
è un paese buono, buonissimo.

<span id="an_14:8">14:8</span> Se l’Eterno ci è favorevole, c’introdurrà
in quel paese, e ce lo darà: è un paese dove scorre il latte e il miele.

<span id="an_14:9">14:9</span> Soltanto, non vi ribellate all’Eterno, e
non abbiate paura del popolo di quel paese; poiché ne faremo nostro
pascolo; l’ombra che li copriva s’è ritirata, e l’Eterno è con noi; non
ne abbiate paura".

<span id="an_14:10">14:10</span> Allora tutta la raunanza parlò di
lapidarli; ma la gloria dell’Eterno apparve sulla tenda di convegno a
tutti i figliuoli d’Israele.

<span id="an_14:11">14:11</span> E l’Eterno disse a Mosè: "Fino a quando
mi disprezzerà questo popolo? e fino a quando non avranno fede in me
dopo tutti i miracoli che ho fatto in mezzo a loro?

<span id="an_14:12">14:12</span> Io lo colpirò con la peste, e lo
distruggerò, ma farò di te una nazione più grande e più potente di lui".

<span id="an_14:13">14:13</span> E Mosè disse all’Eterno: "Ma l’udranno
gli Egiziani, di mezzo ai quali tu hai fatto salire questo popolo per la
tua potenza,

<span id="an_14:14">14:14</span> e la cosa sarà risaputa dagli abitanti
di questo paese. Essi hanno udito che tu, o Eterno, sei nel mezzo di
questo popolo, che apparisci loro faccia a faccia, che la tua nuvola si
ferma sopra loro, e che cammini davanti a loro il giorno in una colonna
di nuvola, e la notte in una colonna di fuoco;

<span id="an_14:15">14:15</span> ora, se fai perire questo popolo come
un sol uomo, le nazioni che hanno udito la tua fama, diranno:

<span id="an_14:16">14:16</span> Siccome l’Eterno non è stato capace di
far entrare questo popolo nel paese che avea giurato di dargli, li ha
scannati nel deserto.

<span id="an_14:17">14:17</span> E ora si mostri, ti prego, la potenza
del Signore nella sua grandezza, come tu hai promesso dicendo:

<span id="an_14:18">14:18</span> L’Eterno è lento all’ira e grande in
benignità; egli perdona l’iniquità e il peccato, ma non lascia impunito
il colpevole, e punisce l’iniquità dei padri sui figliuoli, fino alla
terza e alla quarta generazione.

<span id="an_14:19">14:19</span> Deh, perdona l’iniquità di questo
popolo, secondo la grandezza della tua benignità, nel modo che hai
perdonato a questo popolo dall’Egitto fin qui".

<span id="an_14:20">14:20</span> E l’Eterno disse: "Io perdono, come tu
hai chiesto;

<span id="an_14:21">14:21</span> ma, com’è vero ch’io vivo, tutta la
terra sarà ripiena della gloria dell’Eterno,

<span id="an_14:22">14:22</span> e tutti quegli uomini che hanno veduto
la mia gloria e i miracoli che ho fatto in Egitto e nel deserto, e
nonostante m’hanno tentato già dieci volte e non hanno ubbidito alla mia
voce,

<span id="an_14:23">14:23</span> certo non vedranno il paese che promisi
con giuramento ai loro padri. Nessuno di quelli che m’hanno disprezzato
lo vedrà; ma il mio servo Caleb,

<span id="an_14:24">14:24</span> siccome è stato animato da un altro
spirito e m’ha seguito appieno, io lo introdurrò nel paese nel quale è
andato; e la sua progenie lo possederà.

<span id="an_14:25">14:25</span> Or gli Amalekiti e i Cananei abitano
nella valle; domani tornate addietro, incamminatevi verso il deserto, in
direzione del mar Rosso".

<span id="an_14:26">14:26</span> L’Eterno parlò ancora a Mosè e ad
Aaronne, dicendo:

<span id="an_14:27">14:27</span> "Fino a quando sopporterò io questa
malvagia raunanza che mormora contro di me? Io ho udito i mormorii che i
figliuoli d’Israele fanno contro di me.

<span id="an_14:28">14:28</span> Di’ loro: Com’è vero ch’io vivo, dice
l’Eterno, io vi farò quello che ho sentito dire da voi.

<span id="an_14:29">14:29</span> I vostri cadaveri cadranno in questo
deserto; e voi tutti, quanti siete, di cui s’è fatto il censimento,
dall’età di venti anni in su, e che avete mormorato contro di me,

<span id="an_14:30">14:30</span> non entrerete di certo nel paese nei
quale giurai di farvi abitare; salvo Caleb, figliuolo di Gefunne, e
Giosuè, figliuolo di Nun.

<span id="an_14:31">14:31</span> I vostri piccini, che avete detto
sarebbero preda de’ nemici, quelli vi farò entrare; ed essi conosceranno
il paese che voi avete disdegnato.

<span id="an_14:32">14:32</span> Ma quanto a voi, i vostri cadaveri
cadranno in questo deserto.

<span id="an_14:33">14:33</span> E i vostri figliuoli andran pascendo i
greggi nel deserto per quarant’anni e porteranno la pena delle vostre
infedeltà, finché i vostri cadaveri non siano consunti nel deserto.

<span id="an_14:34">14:34</span> Come avete messo quaranta giorni a
esplorare il paese, porterete la pena delle vostre iniquità
quarant’anni; un anno per ogni giorno; e saprete che cosa sia incorrere
nella mia disgrazia.

<span id="an_14:35">14:35</span> Io, l’Eterno, ho parlato; certo, così
farò a tutta questa malvagia raunanza, la quale s’è messa assieme contro
di me; in questo deserto saranno consunti; quivi morranno".

<span id="an_14:36">14:36</span> E gli uomini che Mosè avea mandato ad
esplorare il paese e che, tornati, avean fatto mormorare tutta la
raunanza contro di lui screditando il paese,

<span id="an_14:37">14:37</span> quegli uomini, dico, che aveano
screditato il paese, morirono colpiti da una piaga, dinanzi all’Eterno.

<span id="an_14:38">14:38</span> Ma Giosuè, figliuolo di Nun, e Caleb,
figliuolo di Gefunne, rimasero vivi fra quelli ch’erano andati ad
esplorare il paese.

<span id="an_14:39">14:39</span> Or Mosè riferì quelle parole a tutti i
figliuoli d’Israele; e il popolo ne fece gran cordoglio.

<span id="an_14:40">14:40</span> E la mattina si levarono di buon’ora e
salirono sulla cima del monte, dicendo: "Eccoci qua; noi saliremo ai
luogo di cui ha parlato l’Eterno, poiché abbiamo peccato".

<span id="an_14:41">14:41</span> Ma Mosè disse: "Perché trasgredite
l’ordine dell’Eterno? La cosa non v’andrà bene.

<span id="an_14:42">14:42</span> Non salite, perché l’Eterno non è in
mezzo a voi; che non abbiate ad essere sconfitti dai vostri nemici!

<span id="an_14:43">14:43</span> Poiché là, di fronte a voi, stanno gli
Amalekiti e i Cananei, e voi cadrete per la spada; giacché vi siete
sviati dall’Eterno, l’Eterno non sarà con voi".

<span id="an_14:44">14:44</span> Nondimeno, s’ostinarono a salire sulla
cima del monte; ma l’arca del patto dell’Eterno e Mosè non si mossero di
mezzo al campo.

<span id="an_14:45">14:45</span> Allora gli Amalekiti e i Cananei che
abitavano su quel monte scesero giù, li batterono, e li fecero a pezzi
fino a Hormah.

<span id="an_15:1">15:1</span> Poi l’Eterno parlò a Mosè, dicendo:

<span id="an_15:2">15:2</span> "Parla ai figliuoli d’Israele e di’ loro:
Quando sarete entrati nel paese che dovrete abitare e che io vi do,

<span id="an_15:3">15:3</span> e offrirete all’Eterno un sacrifizio
fatto mediante il fuoco, olocausto o sacrifizio, per adempimento d’un
voto o come offerta volontaria, o nelle vostre feste solenni, per fare
un profumo soave all’Eterno col vostro grosso o minuto bestiame,

<span id="an_15:4">15:4</span> colui che presenterà la sua offerta
all’Eterno, offrirà come oblazione un decimo d’efa di fior di farina
stemperata col quarto di un hin d’olio,

<span id="an_15:5">15:5</span> e farai una libazione d’un quarto di hin
di vino con l’olocausto o il sacrifizio, per ogni agnello.

<span id="an_15:6">15:6</span> Se è per un montone, offrirai come
oblazione due decimi d’efa di fior di farina stemperata col terzo di un
hin d’olio,

<span id="an_15:7">15:7</span> e farai una libazione d’un terzo di hin
di vino come offerta di odor soave all’Eterno.

<span id="an_15:8">15:8</span> E se offri un giovenco come olocausto o
come sacrifizio, per adempimento d’un voto o come sacrifizio d’azioni di
grazie all’Eterno,

<span id="an_15:9">15:9</span> si offrirà, col giovenco, come oblazione,
tre decimi d’efa di fior di farina stemperata con la metà di un hin
d’olio,

<span id="an_15:10">15:10</span> e farai una libazione di un mezzo hin
di vino: è un sacrifizio fatto mediante il fuoco, di soave odore
all’Eterno.

<span id="an_15:11">15:11</span> Così si farà per ogni bue, per ogni
montone, per ogni agnello o capretto.

<span id="an_15:12">15:12</span> Qualunque sia il numero degli animali
che immolerete, farete così per ciascuna vittima.

<span id="an_15:13">15:13</span> Tutti quelli che sono nativi del paese
faranno le cose così, quando offriranno un sacrifizio fatto mediante il
fuoco, di soave odore all’Eterno.

<span id="an_15:14">15:14</span> E se uno straniero che soggiorna da
voi, o chiunque dimori fra voi nel futuro, offre un sacrifizio fatto
mediante il fuoco, di soave odore all’Eterno, farà come fate voi.

<span id="an_15:15">15:15</span> Vi sarà una sola legge per tutta
l’assemblea, per voi e per lo straniero che soggiorna fra voi; sarà una
legge perpetua, di generazione in generazione; come siete voi, così sarà
lo straniero davanti all’Eterno.

<span id="an_15:16">15:16</span> Ci sarà una stessa legge e uno stesso
diritto per voi e per lo straniero che soggiorna da voi".

<span id="an_15:17">15:17</span> L’Eterno parlò ancora a Mosè, dicendo:

<span id="an_15:18">15:18</span> "Parla ai figliuoli d’Israele e di’
loro: Quando sarete arrivati nel paese dove io vi conduco,

<span id="an_15:19">15:19</span> e mangerete del pane di quel paese, ne
preleverete un’offerta da presentare all’Eterno.

<span id="an_15:20">15:20</span> Delle primizie della vostra pasta
metterete da parte una focaccia come offerta; la metterete da parte,
come si mette da parte l’offerta dell’aia.

<span id="an_15:21">15:21</span> Delle primizie della vostra pasta
darete all’Eterno una parte come offerta, di generazione in generazione.

<span id="an_15:22">15:22</span> Quando avrete errato e non avrete
osservato tutti questi comandamenti che l’Eterno ha dati a Mosè,

<span id="an_15:23">15:23</span> tutto quello che l’Eterno vi ha
comandato per mezzo di Mosè, dal giorno che l’Eterno vi ha dato dei
comandamenti e in appresso, nelle vostre successive generazioni,

<span id="an_15:24">15:24</span> se il peccato è stato commesso per
errore, senza che la raunanza se ne sia accorta, tutta la raunanza
offrirà un giovenco come olocausto di soave odore all’Eterno, con la sua
oblazione e la sua libazione secondo le norme stabilite, e un capro come
sacrifizio per il peccato.

<span id="an_15:25">15:25</span> E il sacerdote farà l’espiazione per
tutta la raunanza dei figliuoli d’Israele, e sarà loro perdonato, perché
è stato un peccato commesso per errore, ed essi hanno portato la loro
offerta, un sacrifizio fatto all’Eterno mediante il fuoco, e il loro
sacrifizio per il peccato dinanzi all’Eterno, a causa del loro errore.

<span id="an_15:26">15:26</span> Sarà perdonato a tutta la raunanza de’
figliuoli d’Israele e allo straniero che soggiorna in mezzo a loro,
perché tutto il popolo ha peccato per errore.

<span id="an_15:27">15:27</span> Se è una persona sola che pecca per
errore, offra una capra d’un anno come sacrifizio per il peccato.

<span id="an_15:28">15:28</span> E il sacerdote farà l’espiazione
dinanzi all’Eterno per la persona che avrà mancato commettendo un
peccato per errore; e quando avrà fatta l’espiazione per essa, le sarà
perdonato.

<span id="an_15:29">15:29</span> Sia che si tratti d’un nativo del paese
tra i figliuoli d’Israele o d’uno straniero che soggiorna fra voi,
avrete un’unica legge per colui che pecca per errore.

<span id="an_15:30">15:30</span> Ma la persona che agisce con proposito
deliberato, sia nativo del paese o straniero, oltraggia l’Eterno; quella
persona sarà sterminata di fra il suo popolo.

<span id="an_15:31">15:31</span> Siccome ha sprezzato la parola
dell’Eterno e ha violato il suo comandamento, quella persona dovrà
essere sterminata; porterà il peso della sua iniquità".

<span id="an_15:32">15:32</span> Or mentre i figliuoli d’Israele erano
nel deserto, trovarono un uomo che raccoglieva delle legna in giorno di
sabato.

<span id="an_15:33">15:33</span> Quelli che l’aveano trovato a
raccogliere le legna lo menarono a Mosè, ad Aaronne e a tutta la
raunanza.

<span id="an_15:34">15:34</span> E lo misero in prigione, perché non era
ancora stato stabilito che cosa gli si dovesse fare.

<span id="an_15:35">15:35</span> E l’Eterno disse a Mosè: "Quell’uomo
dev’esser messo a morte; tutta la raunanza lo lapiderà fuori del campo".

<span id="an_15:36">15:36</span> Tutta la raunanza lo menò fuori del
campo e lo lapidò; e quello morì, secondo l’ordine che l’Eterno avea
dato a Mosè.

<span id="an_15:37">15:37</span> L’Eterno parlò ancora a Mosè, dicendo:

<span id="an_15:38">15:38</span> "Parla ai figliuoli d’Israele e di’
loro che si facciano, di generazione in generazione, delle nappe agli
angoli delle loro vesti, e che mettano alla nappa d’ogni angolo un
cordone violetto.

<span id="an_15:39">15:39</span> Sarà questa una nappa d’ornamento, e
quando la guarderete, vi ricorderete di tutti i comandamenti dell’Eterno
per metterli in pratica; e non andrete vagando dietro ai desideri del
vostro cuore e dei vostri occhi che vi trascinano alla infedeltà.

<span id="an_15:40">15:40</span> Così vi ricorderete di tutti i miei
comandamenti, li metterete in pratica, e sarete santi al vostro Dio.

<span id="an_15:41">15:41</span> Io sono l’Eterno, il vostro Dio, che vi
ho tratti dal paese d’Egitto per essere vostro Dio. Io sono l’Eterno,
l’Iddio vostro".

<span id="an_16:1">16:1</span> Or Kore, figliuolo di Itshar, figliuolo
di Kehath, figliuolo di Levi, insieme con Dathan e Abiram figliuoli di
Eliab, e On, figliuolo di Peleth, tutti e tre figliuoli di Ruben,

<span id="an_16:2">16:2</span> presero altra gente e si levaron su in
presenza di Mosè, con duecentocinquanta uomini dei figliuoli d’Israele,
principi della raunanza, membri dei consiglio, uomini di grido;

<span id="an_16:3">16:3</span> e, radunatisi contro Mosè e contro
Aaronne, dissero loro: "Basta! tutta la raunanza, tutti fino ad uno son
santi, e l’Eterno è in mezzo a loro; perché dunque v’innalzate voi sopra
la raunanza dell’Eterno?"

<span id="an_16:4">16:4</span> Quando Mosè ebbe udito questo, si prostrò
colla faccia a terra;

<span id="an_16:5">16:5</span> poi parlò a Kore e a tutta la gente
ch’era con lui, dicendo: "Domattina l’Eterno farà conoscere chi è suo e
chi è santo, e se lo farà avvicinare: farà avvicinare a se colui ch’egli
avrà scelto.

<span id="an_16:6">16:6</span> Fate questo: prendete de’ turiboli, tu,
Kore, e tutta la gente che è con te;

<span id="an_16:7">16:7</span> e domani mettetevi del fuoco, e ponetevi
su del profumo dinanzi all’Eterno; e colui che l’Eterno avrà scelto sarà
santo. Basta, figliuoli di Levi!"

<span id="an_16:8">16:8</span> Mosè disse inoltre a Kore: "Ora
ascoltate, o figliuoli di Levi!

<span id="an_16:9">16:9</span> E’ egli poco per voi che l’Iddio
d’Israele v’abbia appartati dalla raunanza d’Israele e v’abbia fatto
accostare a sé per fare il servizio del tabernacolo dell’Eterno e per
tenervi davanti alla raunanza affin d’esercitare a pro suo il vostro
ministerio?

<span id="an_16:10">16:10</span> Egli vi fa accostare a sé, te e tutti i
tuoi fratelli figliuoli di Levi con te, e cercate anche il sacerdozio?

<span id="an_16:11">16:11</span> E per questo tu e tutta la gente che è
teco vi siete radunati contro l’Eterno! poiché chi è Aaronne che vi
mettiate a mormorare contro di lui?"

<span id="an_16:12">16:12</span> E Mosè mandò a chiamare Dathan e
Abiram, figliuoli di Eliab; ma essi dissero: "Noi non saliremo.

<span id="an_16:13">16:13</span> E’ egli poco per te l’averci tratti
fuori da un paese ove scorre il latte e il miele, per farci morire nel
deserto, che tu voglia anche farla da principe, si, da principe su noi?

<span id="an_16:14">16:14</span> E poi, non ci hai davvero condotti in
un paese dove scorra il latte e il miele, e non ci hai dato possessi di
campi e di vigne! Credi tu di potere render cieca questa gente? Noi non
saliremo".

<span id="an_16:15">16:15</span> Allora Mosè si adirò forte e disse
all’Eterno: "Non gradire la loro oblazione; io non ho preso da costoro
neppure un asino, e non ho fatto torto ad alcuno di loro".

<span id="an_16:16">16:16</span> Poi Mosè disse a Kore: "Tu e tutta la
tua gente trovatevi domani davanti all’Eterno: tu e loro, con Aaronne;

<span id="an_16:17">16:17</span> e ciascun di voi prenda il suo
turibolo, vi metta del profumo, e porti ciascuno il suo turibolo davanti
all’Eterno: saranno duecentocinquanta turiboli. Anche tu ed Aaronne
prenderete ciascuno il vostro turibolo".

<span id="an_16:18">16:18</span> Essi dunque presero ciascuno il suo
turibolo, vi misero del fuoco, vi posero su del profumo, e si fermarono
all’ingresso della tenda di convegno; lo stesso fecero Mosè ed Aaronne.

<span id="an_16:19">16:19</span> E Kore convocò tutta la raunanza contro
Mosè ed Aaronne all’ingresso della tenda di convegno; e la gloria
dell’Eterno apparve a tutta la raunanza.

<span id="an_16:20">16:20</span> E l’Eterno parlò a Mosè e ad Aaronne,
dicendo:

<span id="an_16:21">16:21</span> "Separatevi da questa raunanza, e io li
consumerò in un attimo".

<span id="an_16:22">16:22</span> Ma essi, prostratisi con la faccia a
terra, dissero: "O Dio, Dio degli spiriti d’ogni carne! Un uomo solo ha
peccato, e ti adireresti tu contro tutta la raunanza?"

<span id="an_16:23">16:23</span> E l’Eterno parlò a Mosè, dicendo:

<span id="an_16:24">16:24</span> "Parla alla raunanza e dille:
Ritiratevi d’intorno alla dimora di Kore, di Dathan e di Abiram".

<span id="an_16:25">16:25</span> Mosè si levò e andò da Dathan e da
Abiram; e gli anziani d’Israele lo seguirono.

<span id="an_16:26">16:26</span> Ed egli parlò alla raunanza, dicendo:
"Allontanatevi dalle tende di questi uomini malvagi, e non toccate nulla
di ciò ch’è loro, affinché non abbiate a perire a cagione di tutti i
loro peccati".

<span id="an_16:27">16:27</span> Così quelli si ritirarono d’intorno
alla dimora di Kore, di Dathan e di Abiram. Dathan ed Abiram uscirono, e
si fermarono all’ingresso delle loro tende con le loro mogli, i loro
figliuoli e i loro piccini. E Mosè disse:

<span id="an_16:28">16:28</span> "Da questo conoscerete che l’Eterno mi
ha mandato per fare tutte queste cose, e che io non le ho fatte di mia
testa.

<span id="an_16:29">16:29</span> Se questa gente muore come muoion tutti
gli uomini, se la loro sorte è la sorte comune a tutti gli uomini,
l’Eterno non mi ha mandato;

<span id="an_16:30">16:30</span> ma se l’Eterno fa una cosa nuova, se la
terra apre la sua bocca e li ingoia con tutto quello che appartiene loro
e s’essi scendono vivi nel soggiorno de’ morti, allora riconoscerete che
questi uomini hanno disprezzato l’Eterno".

<span id="an_16:31">16:31</span> E avvenne, com’egli ebbe finito di
proferire tutte queste parole, che il suolo si spaccò sotto i piedi di
coloro,

<span id="an_16:32">16:32</span> la terra spalancò la sua bocca e li
ingoiò: essi e le loro famiglie, con tutta la gente che apparteneva a
Kore, e tutta la loro roba.

<span id="an_16:33">16:33</span> E scesero vivi nel soggiorno de’ morti;
la terra si richiuse su loro, ed essi scomparvero di mezzo
all’assemblea.

<span id="an_16:34">16:34</span> Tutto Israele ch’era attorno ad essi
fuggì alle loro grida; perché dicevano: "Che la terra non inghiottisca
noi pure!"

<span id="an_16:35">16:35</span> E un fuoco uscì dalla presenza
dell’Eterno e divorò i duecentocinquanta uomini che offrivano il
profumo.

<span id="an_16:36">16:36</span> Poi l’Eterno parlò a Mosè, dicendo:

<span id="an_16:37">16:37</span> "Di’ a Eleazar, figliuolo del sacerdote
Aaronne, di trarre i turiboli di mezzo all’incendio e di disperdere qua
e là il fuoco, perché quelli son sacri;

<span id="an_16:38">16:38</span> e dei turiboli di quegli uomini che
hanno peccato al prezzo della loro vita si facciano tante lamine battute
per rivestirne l’altare, poiché sono stati presentati davanti all’Eterno
e quindi son sacri; e serviranno di segno ai figliuoli d’Israele".

<span id="an_16:39">16:39</span> E il sacerdote Eleazar prese i turiboli
di rame presentati dagli uomini ch’erano stati arsi; e furon tirati in
lamine per rivestirne l’altare,

<span id="an_16:40">16:40</span> affinché servissero di ricordanza ai
figliuoli d’Israele, e niun estraneo che non sia della progenie
d’Aaronne s’accosti ad arder profumo davanti all’Eterno ed abbia la
sorte di Kore e di quelli ch’eran con lui. Eleazar fece come l’Eterno
gli avea detto per mezzo di Mosè.

<span id="an_16:41">16:41</span> Il giorno seguente, tutta la raunanza
de’ figliuoli d’Israele mormorò contro Mosè ed Aaronne dicendo: "Voi
avete fatto morire il popolo dell’Eterno".

<span id="an_16:42">16:42</span> E avvenne che, come la raunanza si
faceva numerosa contro Mosè e contro Aaronne, i figliuoli d’Israele si
volsero verso la tenda di convegno; ed ecco che la nuvola la ricoprì, e
apparve la gloria dell’Eterno.

<span id="an_16:43">16:43</span> Mosè ed Aaronne vennero davanti alla
tenda di convegno.

<span id="an_16:44">16:44</span> E l’Eterno parlò a Mosè, dicendo:

<span id="an_16:45">16:45</span> "Toglietevi di mezzo a questa raunanza,
e io li consumerò in un attimo". Ed essi si prostrarono con la faccia a
terra.

<span id="an_16:46">16:46</span> E Mosè disse ad Aaronne: "Prendi il
turibolo, mettivi del fuoco di sull’altare, ponvi su del profumo, e
portalo presto in mezzo alla raunanza e fa’ l’espiazione per essi;
poiché l’ira dell’Eterno è scoppiata, la piaga è già cominciata".

<span id="an_16:47">16:47</span> E Aaronne prese il turibolo, come Mosè
avea detto; corse in mezzo all’assemblea, ed ecco che la piaga era già
cominciata fra il popolo; mise il profumo nel turibolo e fece
l’espiazione per il popolo.

<span id="an_16:48">16:48</span> E si fermò tra i morti e i vivi, e la
piaga fu arrestata.

<span id="an_16:49">16:49</span> Or quelli che morirono di quella piaga
furono quattordicimila settecento, oltre quelli che morirono per il
fatto di Kore.

<span id="an_16:50">16:50</span> Aaronne tornò a Mosè all’ingresso della
tenda di convegno e la piaga fu arrestata.

<span id="an_17:1">17:1</span> Poi l’Eterno parlò a Mosè, dicendo:

<span id="an_17:2">17:2</span> "Parla ai figliuoli d’Israele, e fatti
dare da loro delle verghe: una per ogni casa dei loro padri: cioè,
dodici verghe da parte di tutti i loro principi secondo le case dei loro
padri; scriverai il nome d’ognuno sulla sua verga;

<span id="an_17:3">17:3</span> e scriverai il nome d’Aaronne sulla verga
di Levi; poiché ci sarà una verga per ogni capo delle case dei loro
padri.

<span id="an_17:4">17:4</span> E riporrai quelle verghe nella tenda di
convegno, davanti alla testimonianza, dove io mi ritrovo con voi.

<span id="an_17:5">17:5</span> E avverrà che l’uomo che io avrò scelto
sarà quello la cui verga fiorirà; e farò cessare davanti a me i mormorii
che i figliuoli d’Israele fanno contro di voi".

<span id="an_17:6">17:6</span> E Mosè parlò ai figliuoli d’Israele, e
tutti i loro principi gli dettero una verga per uno, secondo le case dei
loro padri: cioè, dodici verghe; e la verga d’Aaronne era in mezzo alle
verghe loro.

<span id="an_17:7">17:7</span> E Mosè ripose quelle verghe davanti
all’Eterno nella tenda della testimonianza.

<span id="an_17:8">17:8</span> E avvenne, l’indomani, che Mosè entrò
nella tenda della testimonianza; ed ecco che la verga d’Aaronne per la
casa di Levi aveva fiorito, gettato dei bottoni, sbocciato dei fiori e
maturato delle mandorle.

<span id="an_17:9">17:9</span> Allora Mosè tolse tutte le verghe di
davanti all’Eterno e le portò a tutti i figliuoli d’Israele; ed essi le
videro e presero ciascuno la sua verga.

<span id="an_17:10">17:10</span> E l’Eterno disse a Mosè: "Riporta la
verga d’Aaronne davanti alla testimonianza, perché sia conservata come
un segno ai ribelli; onde sia messo fine ai loro mormorii contro di me,
ed essi non muoiano".

<span id="an_17:11">17:11</span> Mosè fece così; fece come l’Eterno gli
avea comandato.

<span id="an_17:12">17:12</span> E i figliuoli d’Israele dissero a Mosè:
"Ecco, periamo! siam perduti! siam tutti perduti!

<span id="an_17:13">17:13</span> Chiunque s’accosta, chiunque s’accosta
al tabernacolo dell’Eterno, muore; dovrem perire tutti quanti?"

<span id="an_18:1">18:1</span> E l’Eterno disse ad Aaronne: "Tu, i tuoi
figliuoli e la casa di tuo padre con te porterete il peso delle iniquità
commesse nel santuario; e tu e i tuoi figliuoli porterete il peso delle
iniquità commesse nell’esercizio del vostro sacerdozio.

<span id="an_18:2">18:2</span> E anche i tuoi fratelli, la tribù di
Levi, la tribù di tuo padre, farai accostare a te, affinché ti siano
aggiunti e ti servano quando tu e i tuoi figliuoli con te sarete davanti
alla tenda della testimonianza.

<span id="an_18:3">18:3</span> Essi faranno il servizio sotto i tuoi
ordini in tutto quel che concerne la tenda; soltanto non si accosteranno
agli utensili del santuario né all’altare affinché non moriate e gli uni
e gli altri.

<span id="an_18:4">18:4</span> Essi ti saranno dunque aggiunti, e
faranno il servizio della tenda di convegno in tutto ciò che la
concerne, e nessun estraneo s’accosterà a voi.

<span id="an_18:5">18:5</span> E voi farete il servizio del santuario e
dell’altare affinché non vi sia più ira contro i figliuoli d’Israele.

<span id="an_18:6">18:6</span> Quanto a me, ecco, io ho preso i vostri
fratelli, i Leviti, di mezzo ai figliuoli d’Israele; dati all’Eterno,
essi son rimessi in dono a voi per fare il servizio della tenda di
convegno.

<span id="an_18:7">18:7</span> E tu e i tuoi figliuoli con te
eserciterete il vostro sacerdozio in tutto ciò che concerne l’altare e
in ciò ch’è di la dal velo; e farete il vostro servizio. Io vi do
l’esercizio del sacerdozio come un dono; l’estraneo che si accosterà
sarà messo a morte".

<span id="an_18:8">18:8</span> L’Eterno disse ancora ad Aaronne: "Ecco,
di tutte le cose consacrate dai figliuoli d’Israele io ti do quelle che
mi sono offerte per elevazione: io te le do, a te e ai tuoi figliuoli,
come diritto d’unzione, per legge perpetua.

<span id="an_18:9">18:9</span> Questo ti apparterrà fra le cose
santissime non consumate dal fuoco: tutte le loro offerte, vale a dire
ogni oblazione, ogni sacrifizio per il peccato e ogni sacrifizio di
riparazione che mi presenteranno; son tutte cose santissime che
apparterranno a te ed ai tuoi figliuoli.

<span id="an_18:10">18:10</span> Le mangerai in luogo santissimo; ne
mangerà ogni maschio; ti saranno cose sante.

<span id="an_18:11">18:11</span> Questo ancora ti apparterrà: i doni che
i figliuoli d’Israele presenteranno per elevazione, e tutte le loro
offerte agitate; io le do a te, ai tuoi figliuoli e alle tue figliuole
con te, per legge perpetua. Chiunque sarà puro in casa tua ne potrà
mangiare.

<span id="an_18:12">18:12</span> Ti do pure tutte le primizie ch’essi
offriranno all’Eterno: il meglio dell’olio e il meglio del mosto e del
grano.

<span id="an_18:13">18:13</span> Le primizie di tutto ciò che produrrà
la loro terra e ch’essi presenteranno all’Eterno saranno tue. Chiunque
sarà puro in casa tua ne potrà mangiare.

<span id="an_18:14">18:14</span> Tutto ciò che sarà consacrato per voto
d’interdetto in Israele sarà tuo.

<span id="an_18:15">18:15</span> Ogni primogenito d’ogni carne ch’essi
offriranno all’Eterno, così degli uomini come degli animali, sarà tuo;
però, farai riscattare il primogenito dell’uomo, e farai parimente
riscattare il primogenito d’un animale impuro.

<span id="an_18:16">18:16</span> E quanto al riscatto, li farai
riscattare dall’età di un mese, secondo la tua stima, per cinque sicli
d’argento, a siclo di santuario, che è di venti ghere.

<span id="an_18:17">18:17</span> Ma non farai riscattare il primogenito
della vacca né il primogenito della pecora né il primogenito della
capra; sono cosa sacra; spanderai il loro sangue sull’altare, e farai
fumare il loro grasso come sacrifizio fatto mediante il fuoco, di soave
odore all’Eterno.

<span id="an_18:18">18:18</span> La loro carne sarà tua; sarà tua come
il petto dell’offerta agitata e come la coscia destra.

<span id="an_18:19">18:19</span> Io ti do, a te, ai tuoi figliuoli e
alle tue figliuole con te, per legge perpetua, tutte le offerte di cose
sante che i figliuoli d’Israele presenteranno all’Eterno per elevazione.
E un patto inalterabile, perpetuo, dinanzi all’Eterno, per te e per la
tua progenie con te".

<span id="an_18:20">18:20</span> L’Eterno disse ancora ad Aaronne: "Tu
non avrai alcun possesso nel loro paese, e non ci sarà parte per te in
mezzo a loro; io sono la tua parte e il tuo possesso in mezzo ai
figliuoli d’Israele.

<span id="an_18:21">18:21</span> E ai figliuoli di Levi io do come
possesso tutte le decime in Israele in contraccambio del servizio che
fanno, il servizio della tenda di convegno.

<span id="an_18:22">18:22</span> E i figliuoli d’Israele non
s’accosteranno più alla tenda di convegno, per non caricarsi d’un
peccato che li trarrebbe a morte.

<span id="an_18:23">18:23</span> Ma il servizio della tenda di convegno
lo faranno soltanto i Leviti; ed essi porteranno il peso delle proprie
iniquità; sarà una legge perpetua, di generazione in generazione; e non
possederanno nulla tra i figliuoli d’Israele;

<span id="an_18:24">18:24</span> poiché io do come possesso ai Leviti le
decime che i figliuoli d’Israele presenteranno all’Eterno come offerta
elevata; per questo dico di loro: Non possederanno nulla tra i figliuoli
d’Israele".

<span id="an_18:25">18:25</span> E l’Eterno parlò a Mosè, dicendo:

<span id="an_18:26">18:26</span> "Parlerai inoltre ai Leviti e dirai
loro: Quando riceverete dai figliuoli d’Israele le decime che io vi do
per conto loro come vostro possesso, ne metterete da parte un’offerta da
fare all’Eterno: una decima della decima;

<span id="an_18:27">18:27</span> e l’offerta che avrete prelevata vi
sarà contata come il grano che vien dall’aia e come il mosto che esce
dallo strettoio.

<span id="an_18:28">18:28</span> Così anche voi metterete da parte
un’offerta per l’Eterno da tutte le decime che riceverete dai figliuoli
d’Israele, e darete al sacerdote Aaronne l’offerta che avrete messa da
parte per l’Eterno.

<span id="an_18:29">18:29</span> Da tutte le cose che vi saranno donate
metterete da parte tutte le offerte per l’Eterno; di tutto ciò che vi
sarà di meglio metterete da parte quel tanto ch’è da consacrare.

<span id="an_18:30">18:30</span> E dirai loro: Quando ne avrete messo da
parte il meglio, quel che rimane sarà contato ai Leviti come il provento
dell’aia e come il provento dello strettoio.

<span id="an_18:31">18:31</span> E lo potrete mangiare in qualunque
luogo, voi e le vostre famiglie, perché è la vostra mercede, in
contraccambio del vostro servizio nella tenda di convegno.

<span id="an_18:32">18:32</span> E così non vi caricherete d’alcun
peccato, giacché ne avrete messo da parte il meglio; e non profanerete
le cose sante de’ figliuoli d’Israele, e non morrete".

<span id="an_19:1">19:1</span> L’Eterno parlò ancora a Mosè e ad
Aaronne, dicendo:

<span id="an_19:2">19:2</span> "Questo è l’ordine della legge che
l’Eterno ha prescritta dicendo: Di’ ai figliuoli d’Israele che ti menino
una giovenca rossa, senza macchia, senza difetti, e che non abbia mai
portato il giogo.

<span id="an_19:3">19:3</span> E la darete al sacerdote Eleazar, che la
condurrà fuori del campo e la farà scannare in sua presenza.

<span id="an_19:4">19:4</span> Il sacerdote Eleazar prenderà col dito
del sangue della giovenca, e ne farà sette volte l’aspersione dal lato
dell’ingresso della tenda di convegno;

<span id="an_19:5">19:5</span> poi si brucerà la giovenca sotto gli
occhi di lui; se ne brucerà la pelle, la carne e il sangue con i suoi
escrementi.

<span id="an_19:6">19:6</span> Il sacerdote prenderà quindi del legno di
cedro, dell’issopo, della stoffa scarlatta, e getterà tutto in mezzo al
fuoco che consuma la giovenca.

<span id="an_19:7">19:7</span> Poi il sacerdote si laverà le vesti ed il
corpo nell’acqua; dopo di che rientrerà nel campo, e il sacerdote sarà
impuro fino alla sera.

<span id="an_19:8">19:8</span> E colui che avrà bruciato la giovenca si
laverà le vesti nell’acqua, farà un’abluzione del corpo nell’acqua, e
sarà impuro fino alla sera.

<span id="an_19:9">19:9</span> Un uomo puro raccoglierà le ceneri della
giovenca e le depositerà fuori del campo in luogo puro, dove saranno
conservate per la raunanza de’ figliuoli d’Israele come acqua di
purificazione: è un sacrifizio per il peccato.

<span id="an_19:10">19:10</span> E colui che avrà raccolto le ceneri
della giovenca si laverà le vesti e sarà impuro fino alla sera. E questa
sarà una legge perpetua per i figliuoli d’Israele e per lo straniero che
soggiornerà da loro:

<span id="an_19:11">19:11</span> chi avrà toccato il cadavere di una
persona umana sarà impuro sette giorni.

<span id="an_19:12">19:12</span> Quand’uno si sarà purificato con
quell’acqua il terzo e il settimo giorno, sarà puro; ma se non si
purifica il terzo ed il settimo giorno, non sarà puro.

<span id="an_19:13">19:13</span> Chiunque avrà toccato un morto, il
corpo d’una persona umana che sia morta e non si sarà purificato, avrà
contaminato la dimora dell’Eterno; e quel tale sarà sterminato di mezzo
a Israele. Siccome l’acqua di purificazione non è stata spruzzata su
lui, egli è impuro; ha ancora addosso la sua impurità.

<span id="an_19:14">19:14</span> Questa è la legge: Quando un uomo sarà
morto in una tenda, chiunque entrerà nella tenda e chiunque sarà nella
tenda sarà impuro sette giorni.

<span id="an_19:15">19:15</span> E ogni vaso scoperto sul quale non sia
coperchio attaccato, sarà impuro.

<span id="an_19:16">19:16</span> E chiunque, per i campi, avrà toccato
un uomo ucciso per la spada o morto da sé, o un osso d’uomo, o un
sepolcro, sarà impuro sette giorni.

<span id="an_19:17">19:17</span> E per colui che sarà divenuto impuro si
prenderà della cenere della vittima arsa per il peccato, e vi si verserà
su dell’acqua viva, in un vaso:

<span id="an_19:18">19:18</span> poi un uomo puro prenderà dell’issopo,
lo intingerà nell’acqua, e ne spruzzerà la tenda, tutti gli utensili e
tutte le persone che son quivi, e colui che ha toccato l’osso o l’ucciso
o il morto da sé o il sepolcro.

<span id="an_19:19">19:19</span> L’uomo puro spruzzerà l’impuro il terzo
giorno e il settimo giorno, e lo purificherà il settimo giorno; poi
colui ch’è stato immondo si laverà le vesti, laverà sé stesso
nell’acqua, e sarà puro la sera.

<span id="an_19:20">19:20</span> Ma colui che divenuto impuro non si
purificherà, sarà sterminato di mezzo alla raunanza, perché ha
contaminato il santuario dell’Eterno; l’acqua della purificazione non è
stata spruzzata su lui; è impuro.

<span id="an_19:21">19:21</span> Sarà per loro una legge perpetua: Colui
che avrà spruzzato l’acqua di purificazione si laverà le vesti; e chi
avrà toccato l’acqua di purificazione sarà impuro fino alla sera.

<span id="an_19:22">19:22</span> E tutto quello che l’impuro avrà
toccato sarà impuro; e la persona che avrà toccato lui sarà impura fino
alla sera".

<span id="an_20:1">20:1</span> Or tutta la raunanza dei figliuoli
d’Israele arrivò al deserto di Tsin il primo mese, e il popolo si fermò
a Kades. Quivi morì e fu sepolta Maria.

<span id="an_20:2">20:2</span> E mancava l’acqua per la raunanza; onde
ci fu un assembramento contro Mosè e contro Aaronne.

<span id="an_20:3">20:3</span> E il popolo contese con Mosè, dicendo:
"Fossimo pur morti quando morirono i nostri fratelli davanti all’Eterno!

<span id="an_20:4">20:4</span> E perché avete menato la raunanza
dell’Eterno in questo deserto per morirvi noi e il nostro bestiame?

<span id="an_20:5">20:5</span> E perché ci avete fatti salire
dall’Egitto per menarci in questo tristo luogo? Non è un luogo dove sì
possa seminare; non ci son fichi, non vigne, non melagrane, e non c’è
acqua da bere".

<span id="an_20:6">20:6</span> Allora Mosè ed Aaronne s’allontanarono
dalla raunanza per recarsi all’ingresso della tenda di convegno; si
prostrarono con la faccia in terra, e la gloria dell’Eterno apparve
loro.

<span id="an_20:7">20:7</span> E l’Eterno parlò a Mosè, dicendo:

<span id="an_20:8">20:8</span> "Prendi il bastone; e tu e tuo fratello
Aaronne convocate la raunanza e parlate a quel sasso, in loro presenza,
ed esso darà la sua acqua; e tu farai sgorgare per loro dell’acqua dal
sasso, e darai da bere alla raunanza e al suo bestiame".

<span id="an_20:9">20:9</span> Mosè dunque prese il bastone ch’era
davanti all’Eterno, come l’Eterno gli aveva ordinato.

<span id="an_20:10">20:10</span> E Mosè ed Aaronne convocarono la
raunanza dirimpetto al sasso, e Mosè disse loro: "Ora ascoltate, o
ribelli; vi farem noi uscir dell’acqua da questo sasso?"

<span id="an_20:11">20:11</span> E Mosè alzò la mano, percosse il sasso
col suo bastone due volte, e ne uscì dell’acqua in abbondanza; e la
raunanza e il suo bestiame bevvero.

<span id="an_20:12">20:12</span> Poi L’Eterno disse a Mosè e ad Aaronne:
"Siccome non avete avuto fiducia in me per dar gloria al mio santo nome
agli occhi dei figliuoli d’Israele, voi non introdurrete questa raunanza
nel paese che io le do".

<span id="an_20:13">20:13</span> Queste sono le acque di Meriba dove i
figliuoli d’Israele contesero con l’Eterno che si fece riconoscere come
il Santo in mezzo a loro.

<span id="an_20:14">20:14</span> Poi Mosè mandò da Kades degli
ambasciatori al re di Edom per dirgli: "Così dice Israele tuo fratello:
Tu sai tutte le tribolazioni che ci sono avvenute:

<span id="an_20:15">20:15</span> come i nostri padri scesero in Egitto e
noi in Egitto dimorammo per lungo tempo e gli Egiziani maltrattaron noi
e i nostri padri.

<span id="an_20:16">20:16</span> E noi gridammo all’Eterno ed egli udì
la nostra voce e mandò un angelo e ci fece uscire dall’Egitto; ed eccoci
ora in Kades, che è città agli estremi tuoi confini.

<span id="an_20:17">20:17</span> Deh, lasciaci passare per il tuo paese,
noi non passeremo né per campi né per vigne e non berremo l’acqua dei
pozzi; seguiremo la strada pubblica senza deviare né a destra né a
sinistra finché abbiamo oltrepassato i tuoi confini".

<span id="an_20:18">20:18</span> Ma Edom gli rispose: "Tu non passerai
sul mio territorio; altrimenti, ti verrò contro con la spada".

<span id="an_20:19">20:19</span> I figliuoli d’Israele gli dissero: "Noi
saliremo per la strada maestra; e se noi e il nostro bestiame berremo
dell’acqua tua, te la pagheremo; lasciami semplicemente transitare a
piedi".

<span id="an_20:20">20:20</span> Ma quello rispose: "Non passerai!" E
Edom mosse contro Israele con molta gente e con potente mano.

<span id="an_20:21">20:21</span> Così Edom ricusò a Israele il transito
per i suoi confini; onde Israele s’allontanò da lui.

<span id="an_20:22">20:22</span> Tutta la raunanza de’ figliuoli
d’Israele si partì da Kades e arrivò al monte Hor.

<span id="an_20:23">20:23</span> E l’Eterno parlò a Mosè e ad Aaronne al
monte Hor sui confini del paese di Edom, dicendo:

<span id="an_20:24">20:24</span> "Aaronne sta per esser raccolto presso
il suo popolo, e non entrerà nel paese che ho dato ai figliuoli
d’Israele, perché siete stati ribelli al mio comandamento alle acque di
Meriba.

<span id="an_20:25">20:25</span> Prendi Aaronne ed Eleazar suo figliuolo
e falli salire sul monte Hor.

<span id="an_20:26">20:26</span> Spoglia Aaronne de’ suoi paramenti, e
rivestine Eleazar suo figliuolo; quivi Aaronne sarà raccolto presso il
suo popolo, e morrà".

<span id="an_20:27">20:27</span> E Mosè fece come l’Eterno aveva
ordinato; ed essi salirono sul monte Hor, a vista di tutta la raunanza.

<span id="an_20:28">20:28</span> Mosè spogliò Aaronne de’ suoi
paramenti, e ne rivestì Eleazar, figliuolo di lui; e Aaronne morì quivi
sulla cima del monte. Poi Mosè ed Eleazar scesero dal monte.

<span id="an_20:29">20:29</span> E quando tutta la raunanza vide che
Aaronne era morto, tutta la casa d’Israele lo pianse per trenta giorni.

<span id="an_21:1">21:1</span> Or il re cananeo di Arad, che abitava il
mezzogiorno, avendo udito che Israele veniva per la via di Atharim,
combatté contro Israele, e fece alcuni prigionieri.

<span id="an_21:2">21:2</span> Allora Israele fece un voto all’Eterno, e
disse: "Se tu dài nelle mie mani questo popolo, le loro città saranno da
me votate allo sterminio".

<span id="an_21:3">21:3</span> L’Eterno porse ascolto alla voce
d’Israele e gli diede nelle mani i Cananei; e Israele votò allo
sterminio i Cananei e le loro città, e a quel luogo fu posto nome Horma.

<span id="an_21:4">21:4</span> Poi gl’Israeliti si partirono dal monte
Hor, movendo verso il mar Rosso per fare il giro del paese di Edom; e il
popolo si fe’ impaziente nel viaggio.

<span id="an_21:5">21:5</span> E il popolo parlò contro Dio e contro
Mosè, dicendo: "Perché ci avete fatti salire fuori d’Egitto per farci
morire in questo deserto? Poiché qui non c’è né pane né acqua, e l’anima
nostra è nauseata di questo cibo tanto leggero".

<span id="an_21:6">21:6</span> Allora l’Eterno mandò fra il popolo de’
serpenti ardenti i quali mordevano la gente, e gran numero d’Israeliti
morirono.

<span id="an_21:7">21:7</span> Allora il popolo venne a Mosè e disse:
"Abbiamo peccato, perché abbiam parlato contro l’Eterno e contro te;
prega l’Eterno che allontani da noi questi serpenti". E Mosè pregò per
il popolo.

<span id="an_21:8">21:8</span> E l’Eterno disse a Mosè: "Fatti un
serpente ardente, e mettilo sopra un’antenna; e avverrà che chiunque
sarà morso e lo guarderà, scamperà".

<span id="an_21:9">21:9</span> Mosè allora fece un serpente di rame e lo
mise sopra un’antenna; e avveniva che, quando un serpente avea morso
qualcuno, se questi guardava il serpente di rame, scampava.

<span id="an_21:10">21:10</span> Poi i figliuoli d’Israele partirono e
si accamparono a Oboth;

<span id="an_21:11">21:11</span> e partitisi da Oboth, si accamparono a
Ije-Abarim nel deserto ch’è dirimpetto a Moab dal lato dove sorge il
sole.

<span id="an_21:12">21:12</span> Di là si partirono e si accamparono
nella valle di Zered.

<span id="an_21:13">21:13</span> Poi si partirono di là e si accamparono
dall’altro lato dell’Arnon, che scorre nel deserto e nasce sui confini
degli Amorei: poiché l’Arnon e il confine di Moab, fra Moab e gli
Amorei.

<span id="an_21:14">21:14</span> Per questo è detto nel Libro delle
Guerre dell’Eterno: "…Vaheb in Sufa, e le valli dell’Arnon

<span id="an_21:15">21:15</span> e i declivi delle valli che si
estendono verso le dimore di Ar, e s’appoggiano alla frontiera di Moab".

<span id="an_21:16">21:16</span> E di là andarono a Beer, che è il pozzo
a proposito del quale l’Eterno disse a Mosè: "Raduna il popolo e io gli
darò dell’acqua".

<span id="an_21:17">21:17</span> Fu in quell’occasione che Israele cantò
questo cantico: "Scaturisci, o pozzo! Salutatelo con canti!

<span id="an_21:18">21:18</span> Pozzo che i principi hanno scavato, che
i nobili del popolo hanno aperto con lo scettro, coi loro bastoni!"

<span id="an_21:19">21:19</span> Poi dal deserto andarono a Matthana; da
Matthana a Nahaliel; da Nahaliel a Bamoth,

<span id="an_21:20">21:20</span> e da Bamoth nella valle che è nella
campagna di Moab, verso l’altura del Pisga che domina il deserto.

<span id="an_21:21">21:21</span> Or Israele mandò ambasciatori a Sihon,
re degli Amorei, per dirgli:

<span id="an_21:22">21:22</span> "Lasciami passare per il tuo paese; noi
non ci svieremo per i campi né per le vigne, non berremo l’acqua dei
pozzi; seguiremo la strada pubblica finché abbiamo oltrepassato i tuoi
confini".

<span id="an_21:23">21:23</span> Ma Sihon non permise a Israele di
passare per i suoi confini; anzi radunò tutta la sua gente e uscì fuori
contro Israele nel deserto; giunse a Jahats, e diè battaglia a Israele.

<span id="an_21:24">21:24</span> Israele lo sconfisse passandolo a fil
di spada, e conquistò il suo paese dall’Arnon fino al Jabbok, sino ai
confini de’ figliuoli di Ammon, poiché la frontiera dei figliuoli di
Ammon era forte.

<span id="an_21:25">21:25</span> E Israele prese tutte quelle città, e
abitò in tutte le città degli Amorei: in Heshbon e in tutte le città del
suo territorio;

<span id="an_21:26">21:26</span> poiché Heshbon era la città di Sihon,
re degli Amorei, il quale avea mosso guerra al precedente re di Moab, e
gli avea tolto tutto il suo paese fino all’Arnon.

<span id="an_21:27">21:27</span> Per questo dicono i poeti: "Venite a
Heshbon! La città di Sihon sia ricostruita e fortificata!

<span id="an_21:28">21:28</span> Poiché un fuoco è uscito da Heshbon una
fiamma dalla città di Sihon; essa ha divorato Ar di Moab,

<span id="an_21:29">21:29</span> i padroni delle alture dell’Arnon. Guai
e te, o Moab! Sei perduto, o popolo di Kemosh! Kemosh ha fatto de’ suoi
figliuoli tanti fuggiaschi, e ha dato le sue figliuole come schiave a
Sihon, re degli Amorei.

<span id="an_21:30">21:30</span> Noi abbiamo scagliato su loro le nostre
frecce; Heshbon è distrutta fino a Dibon. Abbiam tutto devastato fino a
Nofah, il fuoco e giunto fino a Medeba".

<span id="an_21:31">21:31</span> Così Israele si stabilì nel paese degli
Amorei.

<span id="an_21:32">21:32</span> Poi Mosè mandò a esplorare Jaezer, e
gl’Israeliti presero le città del suo territorio e ne cacciarono gli
Amorei che vi si trovavano.

<span id="an_21:33">21:33</span> E, mutata direzione, risalirono il
paese in direzione di Bashan; e Og, re di Bashan, uscì contro loro con
tutta la sua gente per dar loro battaglia a Edrei.

<span id="an_21:34">21:34</span> Ma l’Eterno disse a Mosè: "Non lo
temere; poiché io lo do nelle tue mani: lui, tutta la sua gente e il suo
paese; trattalo com’hai trattato Sihon, re degli Amorei che abitava a
Heshbon".

<span id="an_21:35">21:35</span> E gli Israeliti batteron lui, coi suoi
figliuoli e con tutto il suo popolo, in guisa che non gli rimase più
anima viva; e s’impadronirono del suo paese.

<span id="an_22:1">22:1</span> Poi i figliuoli d’Israele partirono e si
accamparono nelle pianure di Moab, oltre il Giordano di Gerico.

<span id="an_22:2">22:2</span> Or Balak, figliuolo di Tsippor, vide
tutto quello che Israele avea fatto agli Amorei;

<span id="an_22:3">22:3</span> e Moab ebbe grande paura di questo
popolo, ch’era così numeroso; Moab fu preso d’angoscia a cagione de’
figliuoli d’Israele.

<span id="an_22:4">22:4</span> Onde Moab disse agli anziani di Madian:
"Ora questa moltitudine divorerà tutto ciò ch’è dintorno a noi, come il
bue divora l’erba dei campi". Or Balak, figliuolo di Tsippor era, in
quel tempo, re di Moab.

<span id="an_22:5">22:5</span> Egli mandò ambasciatori a Balaam,
figliuolo di Beor, a Pethor che sta sul fiume, nel paese de’ figliuoli
del suo popolo per chiamarlo e dirgli: "Ecco un popolo è uscito
d’Egitto; esso ricopre la faccia della terra, e si è stabilito
dirimpetto a me;

<span id="an_22:6">22:6</span> or dunque vieni, te ne prego, e
maledicimi questo popolo; poiché è troppo potente per me; forse così
riusciremo a sconfiggerlo, e potrò cacciarlo dal paese; poiché so che
chi tu benedici è benedetto, e chi tu maledici è maledetto".

<span id="an_22:7">22:7</span> Gli anziani di Moab e gli anziani di
Madian partirono portando in mano la mercede dell’indovino; e, arrivati
da Balaam, gli riferirono le parole di Balak.

<span id="an_22:8">22:8</span> E Balaam disse loro: "Alloggiate qui
stanotte; e vi darò la risposta secondo che mi dirà l’Eterno". E i
principi di Moab stettero da Balaam.

<span id="an_22:9">22:9</span> Or Dio venne a Balaam e gli disse: "Chi
sono questi uomini che stanno da te?"

<span id="an_22:10">22:10</span> E Balaam rispose a Dio: "Balak,
figliuolo di Tsippor, re di Moab, mi ha mandato a dire:

<span id="an_22:11">22:11</span> Ecco, il popolo ch’è uscito d’Egitto
ricopre la faccia della terra; or vieni a maledirmelo; forse riuscirò
così a batterlo e potrò cacciarlo".

<span id="an_22:12">22:12</span> E Dio disse a Balaam: "Tu non andrai
con loro, non maledirai quel popolo, perché egli è benedetto".

<span id="an_22:13">22:13</span> Balaam si levò, la mattina, e disse ai
principi di Balak: "Andatevene al vostro paese, perché l’Eterno m’ha
rifiutato il permesso di andare con voi".

<span id="an_22:14">22:14</span> E i principi di Moab si levarono,
tornarono da Balak e dissero: "Balaam ha rifiutato di venir con noi".

<span id="an_22:15">22:15</span> Allora Balak mandò di nuovo de’
principi, in maggior numero e più ragguardevoli che que’ di prima.

<span id="an_22:16">22:16</span> I quali vennero da Balaam e gli
dissero: "Così dice Balak, figliuolo di Tsippor: Deh, nulla ti trattenga
dal venire da me;

<span id="an_22:17">22:17</span> poiché io ti ricolmerò di onori farò
tutto ciò che mi dirai; vieni dunque, te ne prego, e maledicimi questo
popolo".

<span id="an_22:18">22:18</span> Ma Balaam rispose e disse ai servi di
Balak: "Quand’anche Balak mi desse la sua casa piena d’argento e d’oro,
non potrei trasgredire l’ordine dell’Eterno, del mio Dio, per fare cosa
piccola o grande che fosse.

<span id="an_22:19">22:19</span> Nondimeno, trattenetevi qui, anche voi,
stanotte, ond’io sappia ciò che l’Eterno mi dirà ancora".

<span id="an_22:20">22:20</span> E Dio venne la notte a Balaam e gli
disse: "Se quegli uomini son venuti a chiamarti, lèvati e va’ con loro;
soltanto, farai ciò che io ti dirò".

<span id="an_22:21">22:21</span> Balaam quindi si levò la mattina, sellò
la sua asina, e se ne andò coi principi di Moab.

<span id="an_22:22">22:22</span> Ma l’ira di Dio s’accese perché egli se
n’era andato; e l’angelo dell’Eterno si pose sulla strada per fargli
ostacolo. Or egli cavalcava la sua asina e avea seco due servitori.

<span id="an_22:23">22:23</span> L’asina, vedendo l’angelo dell’Eterno
che stava sulla strada con la sua spada sguainata in mano, uscì di via e
cominciava ad andare per i campi. Balaam percosse l’asina per rimetterla
sulla strada.

<span id="an_22:24">22:24</span> Allora l’angelo dell’Eterno si fermò in
un sentiero incavato che passava tra le vigne e aveva un muro di qua e
un muro di là.

<span id="an_22:25">22:25</span> L’asina vide l’angelo dell’Eterno; si
serrò al muro e strinse il piede di Balaam al muro; e Balaam la percosse
di nuovo.

<span id="an_22:26">22:26</span> L’angelo dell’Eterno passò di nuovo
oltre, e si fermò in un luogo stretto dove non c’era modo di volgersi né
a destra né a sinistra.

<span id="an_22:27">22:27</span> L’asina vide l’angelo dell’Eterno e si
sdraiò sotto Balaam; l’ira di Balaam s’accese, ed egli percosse l’asina
con un bastone.

<span id="an_22:28">22:28</span> Allora l’Eterno aprì la bocca
all’asina, che disse a Balaam: "Che t’ho io fatto che tu mi percuoti già
per la terza volta?"

<span id="an_22:29">22:29</span> E Balaam rispose all’asina: "Perché ti
sei fatta beffe di me. Ah se avessi una spada in mano! t’ammazzerei
sull’attimo".

<span id="an_22:30">22:30</span> L’asina disse a Balaam: "Non son io la
tua asina che hai sempre cavalcata fino a quest’oggi? Sono io solita
farti così?" Ed egli rispose: "No".

<span id="an_22:31">22:31</span> Allora l’Eterno aprì gli occhi a
Balaam, ed egli vide l’angelo dell’Eterno che stava sulla strada, con la
sua spada sguainata. Balaam s’inchinò e si prostrò con la faccia in
terra.

<span id="an_22:32">22:32</span> L’angelo dell’Eterno gli disse: "Perché
hai percosso la tua asina già tre volte? Ecco, io sono uscito per farti
ostacolo, perché la via che batti è contraria al voler mio;

<span id="an_22:33">22:33</span> e l’asina m’ha visto ed è uscita di
strada davanti a me queste tre volte; se non fosse uscita di strada
davanti a me, certo io avrei già ucciso te e lasciato in vita lei".

<span id="an_22:34">22:34</span> Allora Balaam disse all’angelo
dell’Eterno: "Io ho peccato, perché non sapevo che tu ti fossi posto
contro di me sulla strada; e ora, se questo ti dispiace, io me ne
ritornerò".

<span id="an_22:35">22:35</span> E l’angelo dell’Eterno disse a Balaam:
"Va’ pure con quegli uomini; ma dirai soltanto quello che io ti dirò". E
Balaam se ne andò coi principi di Balak.

<span id="an_22:36">22:36</span> Quando Balak udì che Balaam arrivava,
gli andò incontro a Jr-Moab che è sul confine segnato dall’Arnon, alla
frontiera estrema.

<span id="an_22:37">22:37</span> E Balak disse a Balaam: "Non t’ho io
mandato con insistenza a chiamare? perché non sei venuto da me? non son
io proprio i grado di farti onore?"

<span id="an_22:38">22:38</span> E Balaam rispose a Balak: "Ecco, son
venuto da te; ma posso io adesso dire qualsiasi cosa? la parola che Dio
mi metterà in bocca, quella dirò".

<span id="an_22:39">22:39</span> Balaam andò con Balak, e giunsero a
Kiriath-Hutsoth.

<span id="an_22:40">22:40</span> E Balak sacrificò buoi e pecore e mandò
parte delle carni a Balaam e ai principi ch’eran con lui.

<span id="an_22:41">22:41</span> La mattina Balak prese Balaam e lo fece
salire a Bamoth Baal, donde Balaam vide l’estremità del campo d’Israele.

<span id="an_23:1">23:1</span> Balaam disse a Balak: "Edificami qui
sette altari e preparami qui sette giovenchi e sette montoni".

<span id="an_23:2">23:2</span> Balak fece come Balaam avea detto e Balak
e Balaam offrirono un giovenco e un montone su ciascun altare.

<span id="an_23:3">23:3</span> E Balaam disse a Balak: "Stattene presso
al tuo olocausto, e io andrò: forse l’Eterno mi verrà incontro; e quei
che mi avrà fatto vedere, te lo riferirò". E se ne andò sopra una nuda
altura.

<span id="an_23:4">23:4</span> E Dio si fece incontro a Balaam, e Balaam
gli disse: "Io ho preparato i sette altari, ed ho offerto un giovenco e
un montone su ciascun altare".

<span id="an_23:5">23:5</span> Allora l’Eterno mise delle parole in
bocca a Balaam e gli disse: "Torna da Balak, e parla così".

<span id="an_23:6">23:6</span> Balaam tornò da Balak, ed ecco che questi
stava presso al suo olocausto: egli con tutti i principi di Moab.

<span id="an_23:7">23:7</span> Allora Balaam pronunziò il suo oracolo e
disse: Balak m’ha fatto venire da Aram, re di Moab, dalle montagne
d’Oriente. "Vieni", disse, "maledicimi Giacobbe! Vieni, esecra Israele!"

<span id="an_23:8">23:8</span> Come farò a maledire? Iddio non l’ha
maledetto. Come farò ad esecrare? L’Eterno non l’ha esecrato.

<span id="an_23:9">23:9</span> Io lo guardo dal sommo delle rupi e lo
contemplo dall’alto dei colli; ecco, è un popolo che dimora solo, e non
è contato nel novero delle nazioni.

<span id="an_23:10">23:10</span> Chi può contar la polvere di Giacobbe o
calcolare il quarto d’Israele? Possa io morire della morte dei giusti, e
possa la mia fine esser simile alla loro!

<span id="an_23:11">23:11</span> Allora Balak disse a Balaam: "Che m’hai
tu fatto? T’ho preso per maledire i miei nemici, ed ecco, non hai fatto
che benedirli".

<span id="an_23:12">23:12</span> L’altro gli rispose e disse: "Non debbo
io stare attento a dire soltanto ciò che l’Eterno mi mette in bocca?"

<span id="an_23:13">23:13</span> E Balak gli disse: "Deh, vieni meco in
un altro luogo, donde tu lo potrai vedere; tu, di qui, non ne puoi
vedere che una estremità; non lo puoi vedere tutto quanto; e di la me lo
maledirai".

<span id="an_23:14">23:14</span> E lo condusse al campo di Tsofim, sulla
cima del Pisga; edificò sette altari, e offrì un giovenco e un montone
su ciascun altare.

<span id="an_23:15">23:15</span> E Balaam disse a Balak: "Stattene qui
presso ai tuo olocausto, e io andrò a incontrare l’Eterno".

<span id="an_23:16">23:16</span> E l’Eterno si fece incontro a Balaam,
gli mise delle parole in bocca e gli disse: "Torna da Balak, e parla
così".

<span id="an_23:17">23:17</span> Balaam tornò da Balak, ed ecco che
questi stava presso al suo olocausto, coi principi di Moab. E Balak gli
disse: "Che ha detto l’Eterno?"

<span id="an_23:18">23:18</span> Allora Balaam pronunziò il suo oracolo
e disse: "Lèvati, Balak, e ascolta! Porgimi orecchio, figliuolo di
Tsippor!

<span id="an_23:19">23:19</span> Iddio non è un uomo, perch’ei mentisca,
né un figliuol d’uomo, perch’ei si penta. Quand’ha detto una cosa non la
farà? o quando ha parlato non manterrà la parola?

<span id="an_23:20">23:20</span> Ecco, ho ricevuto l’ordine di benedire;
egli ha benedetto; io non revocherò la benedizione.

<span id="an_23:21">23:21</span> Egli non scorge iniquità in Giacobbe,
non vede perversità in Israele. L’Eterno, il suo Dio, è con lui, e
Israele lo acclama come suo re.

<span id="an_23:22">23:22</span> Iddio lo ha tratto dall’Egitto e gli da
il vigore del bufalo.

<span id="an_23:23">23:23</span> In Giacobbe non v’è magia, in Israele,
non v’è divinazione; a suo tempo vien detto a Giacobbe e ad Israele qual
è l’opera che Iddio compie.

<span id="an_23:24">23:24</span> Ecco un popolo che si leva su come una
leonessa, si rizza come un leone; ei non si sdraia prima d’aver divorato
la preda e bevuto il sangue di quelli che ha ucciso".

<span id="an_23:25">23:25</span> Allora Balak disse a Balaam: "Non lo
maledire, ma anche non lo benedire".

<span id="an_23:26">23:26</span> Ma Balaam rispose e disse a Balak: "Non
t’ho io detto espressamente: Io farò tutto quello che l’Eterno dirà?"

<span id="an_23:27">23:27</span> E Balak disse a Balaam: "Deh, vieni, io
ti condurrò in un altro luogo; forse piacerà a Dio che tu me lo maledica
di là".

<span id="an_23:28">23:28</span> Balak dunque condusse Balaam in cima al
Peor che domina il deserto.

<span id="an_23:29">23:29</span> E Balaam disse a Balak: "Edificami qui
sette altari, e preparami qui sette giovenchi e sette montoni".

<span id="an_23:30">23:30</span> Balak fece come Balaam avea detto, e
offrì un giovenco e un montone su ciascun altare.

<span id="an_24:1">24:1</span> E Balaam, vedendo che piaceva all’Eterno
di benedire Israele, non ricorse come le altre volte alla magia, ma
voltò la faccia verso il deserto.

<span id="an_24:2">24:2</span> E, alzati gli occhi, Balaam vide Israele
accampato tribù per tribù; e lo spirito di Dio fu sopra lui.

<span id="an_24:3">24:3</span> E Balaam pronunziò il suo oracolo e
disse: "Così dice Balaam, figliuolo di Beor, così dice l’uomo che ha
l’occhio aperto,

<span id="an_24:4">24:4</span> così dice colui che ode le parole di Dio,
colui che contempla la visione dell’Onnipotente, colui che si prostra e
a cui s’aprono gli occhi:

<span id="an_24:5">24:5</span> Come son belle le tue tende, o Giacobbe,
le tue dimore, o Israele!

<span id="an_24:6">24:6</span> Esse si estendono come valli, come
giardini in riva ad un fiume, come aloe piantati dall’Eterno, come cedri
vicini alle acque.

<span id="an_24:7">24:7</span> L’acqua trabocca dalle sue secchie, la
sua semenza è bene adacquata, il suo re sarà più in alto di Agag, e il
suo regno sarà esaltato.

<span id="an_24:8">24:8</span> Iddio che l’ha tratto d’Egitto, gli dà il
vigore del bufalo. Egli divorerà i popoli che gli sono avversari,
frantumerà loro le ossa, li trafiggerà con le sue frecce.

<span id="an_24:9">24:9</span> Egli si china, s’accovaccia come un
leone, come una leonessa: chi lo farà rizzare? Benedetto chiunque ti
benedice maledetto chiunque ti maledice!"

<span id="an_24:10">24:10</span> Allora l’ira di Balak s’accese contro
Balaam; e Balak, battendo le mani, disse a Balaam: "Io t’ho chiamato per
maledire i miei nemici, ed ecco che li hai benedetti già per la terza
volta.

<span id="an_24:11">24:11</span> Or dunque fuggitene a casa tua! Io
avevo detto che ti colmerei di onori; ma, ecco, l’Eterno ti rifiuta gli
onori".

<span id="an_24:12">24:12</span> E Balaam rispose a Balak: "E non dissi
io, fin da principio, agli ambasciatori che mi mandasti:

<span id="an_24:13">24:13</span> Quand’anche Balak mi desse la sua casa
piena d’argento e d’oro, non potrei trasgredire l’ordine dell’Eterno per
far di mia iniziativa alcun che di bene o di male; ciò che l’Eterno
dirà, quello dirò?

<span id="an_24:14">24:14</span> Ed ora, ecco, io me ne vado al mio
popolo; vieni, io t’annunzierò ciò che questo popolo farà al popolo tuo
nei giorni avvenire".

<span id="an_24:15">24:15</span> Allora Balaam pronunziò il suo oracolo
e disse: "Così dice Balaam, figliuolo di Beor; così dice l’uomo che ha
l’occhio aperto,

<span id="an_24:16">24:16</span> così dice colui che ode le parole di
Dio, che conosce la scienza dell’Altissimo, che contempla la visione
dell’Onnipotente, colui che si prostra e a cui s’aprono gli occhi:

<span id="an_24:17">24:17</span> Lo vedo, ma non ora; lo contemplo, ma
non vicino: un astro sorge da Giacobbe, e uno scettro s’eleva da
Israele, che colpirà Moab da un capo all’altro e abbatterà tutta quella
razza turbolenta.

<span id="an_24:18">24:18</span> S’impadronirà di Edom, s’impadronirà di
Seir, suo nemico; Israele farà prodezze.

<span id="an_24:19">24:19</span> Da Giacobbe verrà un dominatore che
sterminerà i superstiti delle città.

<span id="an_24:20">24:20</span> Balaam vide anche Amalek, e pronunziò
il suo oracolo, dicendo: "Amalek è la prima delle nazioni ma il suo
avvenire fa capo alla rovina".

<span id="an_24:21">24:21</span> Vide anche i Kenei, e pronunziò il suo
oracolo, dicendo: "La tua dimora è solida e il tuo nido è posto nella
roccia;

<span id="an_24:22">24:22</span> nondimeno, il Keneo dovrà essere
devastato, finché l’Assiro ti meni in cattività".

<span id="an_24:23">24:23</span> Poi pronunziò di nuovo il suo oracolo e
disse: "Ahimè! Chi sussisterà quando Iddio avrà stabilito colui?

<span id="an_24:24">24:24</span> Ma delle navi verranno dalle parti di
Kittim e umilieranno Assur, umilieranno Eber, ed egli pure finirà per
esser distrutto".

<span id="an_24:25">24:25</span> Poi Balaam si levò, partì e se ne tornò
a casa sua; e Balak pure se ne andò per la sua strada.

<span id="an_25:1">25:1</span> Or Israele era stanziato a Sittim, e il
popolo cominciò a darsi alla impurità con le figliuole di Moab.

<span id="an_25:2">25:2</span> Esse invitarono il popolo ai sacrifizi
offerti ai loro dèi, e il popolo mangiò e si prostrò dinanzi agli dèi di
quelle.

<span id="an_25:3">25:3</span> Israele si unì a Baal-Peor, e l’ira
dell’Eterno si accese contro Israele.

<span id="an_25:4">25:4</span> E l’Eterno disse a Mosè: "Prendi tutti i
capi del popolo e falli appiccare davanti all’Eterno, in faccia al sole,
affinché l’ardente ira dell’Eterno sia rimossa da Israele".

<span id="an_25:5">25:5</span> E Mosè disse ai giudici d’Israele:
"Ciascuno di voi uccida quelli de’ suoi uomini che si sono uniti a
Baal-Peor".

<span id="an_25:6">25:6</span> Ed ecco che uno dei figliuoli d’Israele
venne e condusse ai suoi fratelli una donna Madianita, sotto gli occhi
di Mosè e di tutta la raunanza dei figliuoli d’Israele, mentr’essi
stavano piangendo all’ingresso della tenda di convegno.

<span id="an_25:7">25:7</span> La qual cosa avendo veduta Fineas,
figliuolo di Eleazar, figliuolo del sacerdote Aaronne, si alzò di mezzo
alla raunanza e die’ di piglio ad una lancia;

<span id="an_25:8">25:8</span> andò dietro a quell’uomo d’Israele nella
sua tenda, e li trafisse ambedue, l’uomo d’Israele e la donna, nel basso
ventre. E il flagello cessò tra i figliuoli d’Israele.

<span id="an_25:9">25:9</span> Di quel flagello morirono
ventiquattromila persone.

<span id="an_25:10">25:10</span> L’Eterno parlò a Mosè, dicendo:

<span id="an_25:11">25:11</span> "Fineas, figliuolo di Eleazar,
figliuolo del sacerdote Aaronne, ha rimossa l’ira mia dai figliuoli
d’Israele, perch’egli è stato animato del mio zelo in mezzo ad essi; ed
io, nella mia indignazione, non ho sterminato i figliuoli d’Israele.

<span id="an_25:12">25:12</span> Perciò digli ch’io fermo con lui un
patto di pace,

<span id="an_25:13">25:13</span> che sarà per lui e per la sua progenie
dopo di lui l’alleanza d’un sacerdozio perpetuo, perch’egli ha avuto
zelo per il suo Dio, e ha fatta l’espiazione per i figliuoli d’Israele".

<span id="an_25:14">25:14</span> Or l’uomo d’Israele che fu ucciso con
la donna Madianita, si chiamava Zimri, figliuolo di Salu, capo di una
casa patriarcale dei Simeoniti.

<span id="an_25:15">25:15</span> E la donna che fu uccisa, la Madianita,
si chiamava Cozbi, figliuola di Tsur, capo della gente di una casa
patriarcale in Madian.

<span id="an_25:16">25:16</span> Poi l’Eterno parlò a Mosè, dicendo:

<span id="an_25:17">25:17</span> "Trattate i Madianiti come nemici e
uccideteli,

<span id="an_25:18">25:18</span> poiché essi vi hanno trattati da nemici
con gl’inganni mediante i quali v’hanno sedotti nell’affare di Peor e
nell’affare di Cozbi, figliuola d’un principe di Madian, loro sorella,
che fu uccisa il giorno della piaga causata dall’affare di Peor.

<span id="an_26:1">26:1</span> Or avvenne che, dopo quella piaga,
l’Eterno disse a Mosè e ad Eleazar, figliuolo del sacerdote Aaronne:

<span id="an_26:2">26:2</span> "Fate il conto di tutta la raunanza de’
figliuoli d’Israele, dall’età di vent’anni in su, secondo le case de’
loro padri, di tutti quelli che in Israele possono andare alla guerra".

<span id="an_26:3">26:3</span> E Mosè e il sacerdote Eleazar parlarono
loro nelle pianure di Moab presso al Giordano di faccia a Gerico,
dicendo:

<span id="an_26:4">26:4</span> "Si faccia il censimento dall’età di
venti anni in su, come l’Eterno ha ordinato a Mosè e ai figliuoli
d’Israele, quando furono usciti dal paese d’Egitto".

<span id="an_26:5">26:5</span> Ruben, primogenito d’Israele. Figliuoli
di Ruben: Hanoch, da cui discende la famiglia degli Hanochiti; Pallu, da
cui discende la famiglia de’ Palluiti;

<span id="an_26:6">26:6</span> Hetsron, da cui discende la famiglia
degli Hetsroniti; Carmi da cui discende la famiglia de’ Carmiti.

<span id="an_26:7">26:7</span> Tali sono le famiglie dei Rubeniti: e
quelli dei quali si fece il censimento furono quarantatremila
settecentotrenta.

<span id="an_26:8">26:8</span> Figliuoli di Pallu: Eliab.

<span id="an_26:9">26:9</span> Figliuoli di Eliab: Nemuel, Dathan ed
Abiram. Questi sono quel Dathan e quell’Abiram, membri del consiglio,
che si sollevarono contro Mosè e contro Aaronne con la gente di Kore,
quando si sollevarono contro l’Eterno;

<span id="an_26:10">26:10</span> e la terra aprì la sua bocca e li
inghiottì assieme con Kore, allorché quella gente perì, e il fuoco
divorò duecentocinquanta uomini, che servirono d’esempio.

<span id="an_26:11">26:11</span> Ma i figliuoli di Kore non perirono.

<span id="an_26:12">26:12</span> Figliuoli di Simeone secondo le loro
famiglie. Da Nemuel discende la famiglia dei Nemueliti; da Jamin, la
famiglia degli Jaminiti; da Jakin, la famiglia degli Jakiniti; da
Zerach, la famiglia de’ Zerachiti;

<span id="an_26:13">26:13</span> da Saul, la famiglia dei Sauliti.

<span id="an_26:14">26:14</span> Tali sono le famiglie dei Simeoniti:
ventiduemila duecento.

<span id="an_26:15">26:15</span> Figliuoli di Gad secondo le loro
famiglie. Da Tsefon discende la famiglia dei Tsefoniti; da Hagghi, la
famiglia degli Hagghiti; da Shuni, la famiglia degli Shuniti;

<span id="an_26:16">26:16</span> da Ozni, la famiglia degli Ozniti; da
Eri, la famiglia degli Eriti;

<span id="an_26:17">26:17</span> da Arod, la famiglia degli Aroditi; da
Areli, la famiglia degli Areliti.

<span id="an_26:18">26:18</span> Tali sono le famiglie dei figliuoli di
Gad secondo il loro censimento: quarantamila cinquecento.

<span id="an_26:19">26:19</span> Figliuoli di Giuda: Er e Onan; ma Er e
Onan morirono nel paese di Canaan

<span id="an_26:20">26:20</span> Ecco i figliuoli di Giuda secondo le
loro famiglie: da Scelah discende la famiglia degli Shelaniti; da
Perets, la famiglia dei Peretsiti; da Zerach, la famiglia dei Zerachiti.

<span id="an_26:21">26:21</span> I figliuoli di Perets furono: Hetsron
da cui discende la famiglia degli Hetsroniti; Hamul da cui discende la
famiglia degli Hamuliti.

<span id="an_26:22">26:22</span> Tali sono le famiglie di Giuda secondo
il loro censimento: settantaseimila cinquecento.

<span id="an_26:23">26:23</span> Figliuoli d’Issacar secondo le loro
famiglie: da Thola discende la famiglia dei Tholaiti: da Puva, la
famiglia dei Puviti;

<span id="an_26:24">26:24</span> da Jashub, la famiglia degli Jashubiti;
da Scimron, la famiglia dei Scimroniti.

<span id="an_26:25">26:25</span> Tali sono le famiglie d’Issacar secondo
il loro censimento: sessanta quattromila trecento.

<span id="an_26:26">26:26</span> Figliuoli di Zabulon secondo le loro
famiglie: da Sered discende la famiglia dei Sarditi; da Elon, la
famiglia degli Eloniti; da Jahleel, la famiglia degli Jahleeliti.

<span id="an_26:27">26:27</span> Tali sono le famiglie degli Zabuloniti
secondo il loro censimento: sessantamila cinquecento.

<span id="an_26:28">26:28</span> Figliuoli di Giuseppe secondo le loro
famiglie: Manasse ed Efraim.

<span id="an_26:29">26:29</span> Figliuoli di Manasse: da Makir discende
la famiglia dei Makiriti. Makir generò Galaad. Da Galaad discende la
famiglia dei Galaaditi.

<span id="an_26:30">26:30</span> Questi sono i figliuoli di Galaad:
Jezer, da cui discende la famiglia degli Jezeriti; Helek, da cui
discende la famiglia degli Helekiti;

<span id="an_26:31">26:31</span> Asriel, da cui discende la famiglia
degli Asrieliti; Sichem, da cui discende la famiglia dei Sichemiti;

<span id="an_26:32">26:32</span> Scemida, da cui discende la famiglia
dei Scemidaiti; Hefer, da cui discende la famiglia degli Heferiti.

<span id="an_26:33">26:33</span> Or Tselofehad, figliuolo di Hefer, non
ebbe maschi ma soltanto delle figliuole; e i nomi delle figliuole di
Tselofehad furono: Mahlah, Noah, Hoglah, Milcah e Thirtsah.

<span id="an_26:34">26:34</span> Tali sono le famiglie di Manasse; le
persone censite furono cinquantaduemila settecento.

<span id="an_26:35">26:35</span> Ecco i figliuoli di Efraim secondo le
loro famiglie: da Shuthelah discende la famiglia dei Shuthelahiti; da
Beker, la famiglia dei Bakriti; da Tahan, la famiglia dei Tahaniti.

<span id="an_26:36">26:36</span> Ed ecco i figliuoli di Shuthelah: da
Eran è discesa la famiglia degli Eraniti.

<span id="an_26:37">26:37</span> Tali sono le famiglie de’ figliuoli
d’Efraim secondo il loro censimento: trentaduemila cinquecento. Questi
sono i figliuoli di Giuseppe secondo le loro famiglie.

<span id="an_26:38">26:38</span> Figliuoli di Beniamino secondo le loro
famiglie: da Bela discende la famiglia dei Belaiti; da Ashbel, la
famiglia degli Ashbeliti; da Ahiram, la famiglia degli Ahiramiti;

<span id="an_26:39">26:39</span> da Scefulam, la famiglia degli
Shufamiti;

<span id="an_26:40">26:40</span> da Hufam, la famiglia degli Hufamiti. I
figliuoli di Bela furono: Ard e Naaman; da Ard discende la famiglia
degli Arditi; da Naaman, la famiglia dei Naamiti.

<span id="an_26:41">26:41</span> Tali sono i figliuoli di Beniamino
secondo le loro famiglie. Le persone censite furono quarantacinquemila
seicento.

<span id="an_26:42">26:42</span> Ecco i figliuoli di Dan secondo le loro
famiglie: da Shuham discende la famiglia degli Shuhamiti. Sono queste le
famiglie di Dan secondo le loro famiglie.

<span id="an_26:43">26:43</span> Totale per le famiglie degli Shuhamiti
secondo il loro censimento: sessanta quattromila quattrocento.

<span id="an_26:44">26:44</span> Figliuoli di Ascer secondo le loro
famiglie: da Imna discende la famiglia degli Imniti; da Ishvi, la
famiglia degli Ishviti; da Beriah, la famiglia de’ Beriiti.

<span id="an_26:45">26:45</span> Dai figliuoli di Beriah discendono: da
Heber, la famiglia degli Hebriti; da Malkiel, la famiglia de’
Malkieliti.

<span id="an_26:46">26:46</span> Il nome della figliuola di Ascer era
Serah.

<span id="an_26:47">26:47</span> Tali sono le famiglie de’ figliuoli di
Ascer secondo il loro censimento: cinquantatremila quattrocento.

<span id="an_26:48">26:48</span> Figliuoli di Neftali secondo le loro
famiglie: da Jahtseel discende la famiglia degli Jahtseeliti; da Guni,
la famiglia dei Guniti;

<span id="an_26:49">26:49</span> da Jetser, la famiglia degli Jetseriti;
da Scillem la famiglia degli Scillemiti.

<span id="an_26:50">26:50</span> Tali sono le famiglie di Neftali
secondo le loro famiglie. Le persone censite furono quarantacinquemila
quattrocento.

<span id="an_26:51">26:51</span> Tali sono i figliuoli d’Israele di cui
si fece il censimento: seicentunmila settecentotrenta.

<span id="an_26:52">26:52</span> L’Eterno parlò a Mosè dicendo:

<span id="an_26:53">26:53</span> "Il paese sarà diviso tra essi, per
esser loro proprietà, secondo il numero de’ nomi.

<span id="an_26:54">26:54</span> A quelli che sono in maggior numero
darai in possesso una porzione maggiore; a quelli che sono in minor
numero darai una porzione minore; si darà a ciascuno la sua porzione
secondo il censimento.

<span id="an_26:55">26:55</span> Ma la spartizione del paese sarà fatta
a sorte; essi riceveranno la rispettiva proprietà secondo i nomi delle
loro tribù paterne.

<span id="an_26:56">26:56</span> La spartizione delle proprietà sarà
fatta a sorte fra quelli che sono in maggior numero e quelli che sono in
numero minore".

<span id="an_26:57">26:57</span> Ecco i Leviti dei quali si fece il
censimento secondo le loro famiglie; da Gherson discende la famiglia dei
Ghersoniti; da Kehath, la famiglia de’ Kehathiti; da Merari, la famiglia
de’ Merariti.

<span id="an_26:58">26:58</span> Ecco le famiglie di Levi: la famiglia
de’ Libniti, la famiglia degli Hebroniti, la famiglia dei Mahliti, la
famiglia de’ Mushiti, la famiglia de’ Korahiti. E Kehath generò Amram.

<span id="an_26:59">26:59</span> Il nome della moglie di Amram era
Jokebed, figliuola di Levi che nacque a Levi in Egitto; ed essa partorì
ad Amram Aaronne, Mosè e Maria loro sorella.

<span id="an_26:60">26:60</span> E ad Aaronne nacquero Nadab e Abihu,
Eleazar e Ithamar.

<span id="an_26:61">26:61</span> Or Nadab e Abihu morirono quando
presentarono all’Eterno fuoco estraneo.

<span id="an_26:62">26:62</span> Quelli de’ quali si fece il censimento
furono ventitremila: tutti maschi, dell’età da un mese in su. Non furon
compresi nel censimento dei figliuoli d’Israele perché non fu loro data
alcuna proprietà tra i figliuoli d’Israele.

<span id="an_26:63">26:63</span> Tali son quelli de’ figliuoli d’Israele
dei quali Mosè e il sacerdote Eleazar fecero il censimento nelle pianure
di Moab presso al Giordano di Gerico.

<span id="an_26:64">26:64</span> Fra questi non v’era alcuno di quei
figliuoli d’Israele de’ quali Mosè e il sacerdote Aaronne aveano fatto
il censimento nel deserto di Sinai.

<span id="an_26:65">26:65</span> Poiché l’Eterno avea detto di loro:
"Certo morranno nel deserto!" E non ne rimase neppur uno, salvo Caleb,
figliuolo di Gefunne, e Giosuè, figliuolo di Nun.

<span id="an_27:1">27:1</span> Or le figliuole di Tselofehad, figliuolo
di Hefer, figliuolo di Galaad, figliuolo di Makir, figliuolo di Manasse,
delle famiglie di Manasse, figliuolo di Giuseppe, che si chiamavano
Mahlah, Noah, Hoglah, Milcah e Thirtsah,

<span id="an_27:2">27:2</span> si accostarono e si presentarono davanti
a Mosè, davanti al sacerdote Eleazar, davanti ai principi e a tutta la
raunanza all’ingresso della tenda di convegno, e dissero:

<span id="an_27:3">27:3</span> "Il padre nostro morì nel deserto, e non
fu nella compagnia di quelli che si adunarono contro l’Eterno, non fu
della gente di Kore, ma morì a motivo del suo peccato, e non ebbe
figliuoli.

<span id="an_27:4">27:4</span> Perché dovrebbe il nome del padre nostro
scomparire di mezzo alla sua famiglia s’egli non ebbe figliuoli? Dacci
un possesso in mezzo ai fratelli di nostro padre".

<span id="an_27:5">27:5</span> E Mosè portò la loro causa davanti
all’Eterno.

<span id="an_27:6">27:6</span> E l’Eterno disse a Mosè:

<span id="an_27:7">27:7</span> "Le figliuole di Tselofehad dicono bene.
Sì, tu darai loro in eredità un possesso tra i fratelli del padre loro,
e farai passare ad esse l’eredità del padre loro.

<span id="an_27:8">27:8</span> Parlerai pure ai figliuoli d’Israele, e
dirai: Quand’uno sarà morto senza lasciar figliuolo maschio, farete
passare l’eredità sua alla sua figliuola.

<span id="an_27:9">27:9</span> E, se non ha figliuola, darete la sua
eredità ai suoi fratelli.

<span id="an_27:10">27:10</span> E, se non ha fratelli, darete la sua
eredità ai fratelli di suo padre.

<span id="an_27:11">27:11</span> E, se non ci sono fratelli del padre,
darete la sua eredità al parente più stretto nella sua famiglia; quello
la possederà. Questo sarà per i figliuoli d’Israele una norma di
diritto, come l’Eterno ha ordinato a Mosè".

<span id="an_27:12">27:12</span> Poi l’Eterno disse a Mosè: "Sali su
questo monte di Abarim e contempla il paese che io do ai figliuoli
d’Israele.

<span id="an_27:13">27:13</span> E quando l’avrai veduto, anche tu sarai
raccolto presso il tuo popolo, come fu raccolto Aaronne tuo fratello,

<span id="an_27:14">27:14</span> perché vi ribellaste all’ordine che vi
detti nel deserto di Tsin quando la raunanza si mise a contendere, e voi
non mi santificaste agli occhi loro, a proposito di quelle acque". Sono
le acque della contesa di Kades, nel deserto di Tsin.

<span id="an_27:15">27:15</span> E Mosè parlò all’Eterno, dicendo:

<span id="an_27:16">27:16</span> "L’Eterno, l’Iddio degli spiriti d’ogni
carne, costituisca su questa raunanza un uomo

<span id="an_27:17">27:17</span> che esca davanti a loro ed entri
davanti a loro, e li faccia uscire e li faccia entrare, affinché la
raunanza dell’Eterno non sia come un gregge senza pastore".

<span id="an_27:18">27:18</span> E l’Eterno disse a Mosè: "Prenditi
Giosuè, figliuolo di Nun, uomo in cui è lo spirito; poserai la tua mano
su lui,

<span id="an_27:19">27:19</span> lo farai comparire davanti al sacerdote
Eleazar e davanti a tutta la raunanza, gli darai i tuoi ordini in loro
presenza,

<span id="an_27:20">27:20</span> e lo farai partecipe della tua
autorità, affinché tutta la raunanza de’ figliuoli d’Israele gli
obbedisca.

<span id="an_27:21">27:21</span> Egli si presenterà davanti al sacerdote
Eleazar, che consulterà per lui il giudizio dell’Urim davanti
all’Eterno; egli e tutti i figliuoli d’Israele con lui e tutta la
raunanza usciranno all’ordine di Eleazar ed entreranno all’ordine suo".

<span id="an_27:22">27:22</span> E Mosè fece come l’Eterno gli aveva
ordinato; prese Giosuè e lo fece comparire davanti al sacerdote Eleazar
e davanti a tutta la raunanza;

<span id="an_27:23">27:23</span> posò su lui le sue mani e gli diede i
suoi ordini, come l’Eterno aveva comandato per mezzo di Mosè.

<span id="an_28:1">28:1</span> E l’Eterno parlò a Mosè, dicendo:

<span id="an_28:2">28:2</span> "Da’ quest’ordine ai figliuoli d’Israele,
e di’ loro: Avrete cura d’offrirmi al tempo stabilito la mia offerta, il
cibo de’ miei sacrifizi fatti mediante il fuoco, e che mi sono di soave
odore.

<span id="an_28:3">28:3</span> E dirai loro: Questo è il sacrifizio
mediante il fuoco, che offrirete all’Eterno: degli agnelli dell’anno,
senza difetti, due al giorno, come olocausto perpetuo.

<span id="an_28:4">28:4</span> Uno degli agnelli offrirai la mattina, e
l’altro agnello offrirai sull’imbrunire:

<span id="an_28:5">28:5</span> e, come oblazione, un decimo d’efa di
fior di farina, intrisa con un quarto di hin d’olio vergine.

<span id="an_28:6">28:6</span> Tale è l’olocausto perpetuo, offerto sul
monte Sinai: sacrifizio fatto mediante il fuoco, di soave odore
all’Eterno.

<span id="an_28:7">28:7</span> La libazione sarà di un quarto di hin per
ciascun agnello; la libazione di vino puro all’Eterno la farai nel luogo
santo.

<span id="an_28:8">28:8</span> E l’altro agnello l’offrirai
sull’imbrunire, con un’oblazione e una libazione simili a quelle della
mattina: è un sacrifizio fatto mediante il fuoco, di soave odore
all’Eterno.

<span id="an_28:9">28:9</span> Nel giorno di sabato offrirete due
agnelli dell’anno, senza difetti; e, come oblazione, due decimi di fior
di farina intrisa con olio, con la sua libazione.

<span id="an_28:10">28:10</span> E’ l’olocausto del sabato, per ogni
sabato, oltre l’olocausto perpetuo e la sua libazione.

<span id="an_28:11">28:11</span> Al principio de’ vostri mesi offrirete
come olocausto all’Eterno due giovenchi, un montone, sette agnelli
dell’anno, senza difetti,

<span id="an_28:12">28:12</span> e tre decimi di fior di farina intrisa
con olio, come oblazione per ciascun giovenco; due decimi di fior di
farina intrisa con olio, come oblazione per il montone,

<span id="an_28:13">28:13</span> e un decimo di fior di farina intrisa
con olio, come oblazione per ogni agnello. E’ un olocausto di soave
odore, un sacrifizio fatto mediante il fuoco all’Eterno.

<span id="an_28:14">28:14</span> Le libazioni saranno di un mezzo hin di
vino per giovenco, d’un terzo di hin per il montone e di un quarto di
hin per agnello. Tale è l’olocausto del mese, per tutti i mesi
dell’anno.

<span id="an_28:15">28:15</span> E s’offrirà all’Eterno un capro come
sacrifizio per il peccato, oltre l’olocausto perpetuo e la sua
libazione.

<span id="an_28:16">28:16</span> Il primo mese, il quattordicesimo
giorno del mese sarà la Pasqua in onore dell’Eterno.

<span id="an_28:17">28:17</span> E il quindicesimo giorno di quel mese
sarà giorno di festa. Per sette giorni si mangerà pane senza lievito.

<span id="an_28:18">28:18</span> Il primo giorno vi sarà una santa
convocazione; non farete alcuna opera servile,

<span id="an_28:19">28:19</span> ma offrirete, come sacrifizio mediante
il fuoco, un olocausto all’Eterno: due giovenchi, un montone e sette
agnelli dell’anno che siano senza difetti;

<span id="an_28:20">28:20</span> e, come oblazione, del fior di farina
intrisa con olio; e ne offrirete tre decimi per giovenco e due per il
montone;

<span id="an_28:21">28:21</span> ne offrirai un decimo per ciascuno de’
sette agnelli,

<span id="an_28:22">28:22</span> e offrirai un capro come sacrifizio per
il peccato, per fare l’espiazione per voi.

<span id="an_28:23">28:23</span> Offrirete questi sacrifizi oltre
l’olocausto della mattina, che è un olocausto perpetuo.

<span id="an_28:24">28:24</span> L’offrirete ogni giorno, per sette
giorni; è un cibo di sacrifizio fatto mediante il fuoco, di soave odore
all’Eterno. Lo si offrirà oltre l’olocausto perpetuo con la sua
libazione.

<span id="an_28:25">28:25</span> E il settimo giorno avrete una santa
convocazione; non farete alcuna opera servile.

<span id="an_28:26">28:26</span> Il giorno delle primizie, quando
presenterete all’Eterno una oblazione nuova, alla vostra festa delle
settimane, avrete una santa convocazione; non farete alcuna opera
servile.

<span id="an_28:27">28:27</span> E offrirete, come olocausto di soave
odore all’Eterno, due giovenchi, un montone e sette agnelli dell’anno;

<span id="an_28:28">28:28</span> e, come oblazione, del fior di farina
intrisa con olio; tre decimi per ciascun giovenco, due decimi per il
montone,

<span id="an_28:29">28:29</span> e un decimo per ciascuno dei sette
agnelli;

<span id="an_28:30">28:30</span> e offrirete un capro per fare
l’espiazione per voi.

<span id="an_28:31">28:31</span> Offrirete questi sacrifizi, oltre
l’olocausto perpetuo e la sua oblazione. Sceglierete degli animali senza
difetti e v’aggiungerete le relative libazioni.

<span id="an_29:1">29:1</span> Il settimo mese, il primo giorno del mese
avrete una santa convocazione; non farete alcuna opera servile; sarà per
voi il giorno dei suon delle trombe.

<span id="an_29:2">29:2</span> Offrirete come olocausto di soave odore
all’Eterno un giovenco, un montone, sette agnelli dell’anno senza
difetti,

<span id="an_29:3">29:3</span> e, come oblazione, del fior di farina
intrisa con olio: tre decimi per il giovenco, due decimi per il montone,

<span id="an_29:4">29:4</span> un decimo per ciascuno dei sette agnelli;

<span id="an_29:5">29:5</span> e un capro, come sacrifizio per il
peccato, per fare l’espiazione per voi,

<span id="an_29:6">29:6</span> oltre l’olocausto del mese con la sua
oblazione, e l’olocausto perpetuo con la sua oblazione, e le loro
libazioni, secondo le regole stabilite. Sarà un sacrifizio, fatto
mediante il fuoco, di soave odore all’Eterno.

<span id="an_29:7">29:7</span> Il decimo giorno di questo settimo mese
avrete una santa convocazione e umilierete le anime vostre; non farete
lavoro di sorta,

<span id="an_29:8">29:8</span> e offrirete, come olocausto di soave
odore all’Eterno, un giovenco, un montone, sette agnelli dell’anno che
siano senza difetti,

<span id="an_29:9">29:9</span> e, come oblazione, del fior di farina
intrisa con olio: tre decimi per il giovenco, due decimi per il montone,

<span id="an_29:10">29:10</span> un decimo per ciascuno dei sette
agnelli;

<span id="an_29:11">29:11</span> e un capro come sacrifizio per il
peccato, oltre il sacrifizio d’espiazione, l’olocausto perpetuo con la
sua oblazione e le loro libazioni.

<span id="an_29:12">29:12</span> Il quindicesimo giorno del settimo mese
avrete una santa convocazione; non farete alcuna opera servile, e
celebrerete una festa in onor dell’Eterno per sette giorni.

<span id="an_29:13">29:13</span> E offrirete come olocausto, come
sacrifizio fatto mediante il fuoco, di soave odore all’Eterno, tredici
giovenchi, due montoni, quattordici agnelli dell’anno, che siano senza
difetti,

<span id="an_29:14">29:14</span> e, come oblazione, del fior di farina
intrisa con olio: tre decimi per ciascuno dei tredici giovenchi, due
decimi per ciascuno dei due montoni,

<span id="an_29:15">29:15</span> un decimo per ciascuno dei quattordici
agnelli,

<span id="an_29:16">29:16</span> e un capro come sacrifizio per il
peccato, oltre l’olocausto perpetuo, con la sua oblazione e la sua
libazione.

<span id="an_29:17">29:17</span> Il secondo giorno offrirete dodici
giovenchi, due montoni, quattordici agnelli dell’anno, senza difetti,

<span id="an_29:18">29:18</span> con le loro oblazioni e le libazioni
per i giovenchi, i montoni e gli agnelli secondo il loro numero,
seguendo le regole stabilite;

<span id="an_29:19">29:19</span> e un capro come sacrifizio per il
peccato, oltre l’olocausto perpetuo, la sua oblazione e le loro
libazioni.

<span id="an_29:20">29:20</span> Il terzo giorno offrirete undici
giovenchi, due montoni, quattordici agnelli dell’anno, senza difetti,

<span id="an_29:21">29:21</span> con le loro oblazioni e le loro
libazioni per i giovenchi, i montoni e gli agnelli, secondo il loro
numero, seguendo le regole stabilite;

<span id="an_29:22">29:22</span> e un capro come sacrifizio per il
peccato, oltre l’olocausto perpetuo, la sua oblazione e la sua
libazione.

<span id="an_29:23">29:23</span> Il quarto giorno offrirete dieci
giovenchi, due montoni e quattordici agnelli dell’anno, senza difetti,

<span id="an_29:24">29:24</span> con le loro offerte e le loro libazioni
per i giovenchi, i montoni e gli agnelli, secondo il loro numero e
seguendo le regole stabilite;

<span id="an_29:25">29:25</span> e un capro, come sacrifizio per il
peccato, oltre l’olocausto perpetuo, la sua oblazione e la sua
libazione.

<span id="an_29:26">29:26</span> Il quinto giorno offrirete nove
giovenchi, due montoni, quattordici agnelli dell’anno, senza difetti,

<span id="an_29:27">29:27</span> con le loro oblazioni e le loro
libazioni per i giovenchi, i montoni e gli agnelli, secondo il loro
numero e seguendo le regole stabilite;

<span id="an_29:28">29:28</span> e un capro, come sacrificio per il
peccato, oltre l’olocausto perpetuo, la sua oblazione e la sua
libazione.

<span id="an_29:29">29:29</span> Il sesto giorno offrirete otto
giovenchi, due montoni, quattordici agnelli dell’anno, senza difetti,

<span id="an_29:30">29:30</span> con le loro oblazioni e le loro
libazioni per i giovenchi, i montoni e gli agnelli, secondo il loro
numero e seguendo le regole stabilite;

<span id="an_29:31">29:31</span> e un capro, come sacrifizio per il
peccato, oltre l’olocausto perpetuo, la sua oblazione e la sua
libazione.

<span id="an_29:32">29:32</span> Il settimo giorno offrirete sette
giovenchi, due montoni, quattordici agnelli dell’anno, senza difetti,

<span id="an_29:33">29:33</span> con le loro oblazioni e le loro
libazioni per i giovenchi, i montoni e gli agnelli, secondo il loro
numero e seguendo le regole stabilite;

<span id="an_29:34">29:34</span> e un capro, come sacrifizio per il
peccato, oltre l’olocausto perpetuo, la sua oblazione e la sua
libazione.

<span id="an_29:35">29:35</span> L’ottavo giorno avrete una solenne
raunanza; non farete alcuna opera servile,

<span id="an_29:36">29:36</span> e offrirete come olocausto, come
sacrifizio fatto mediante il fuoco, di soave odore all’Eterno, un
giovenco, un montone, sette agnelli dell’anno, senza difetti,

<span id="an_29:37">29:37</span> con le loro oblazioni e le loro
libazioni per il giovenco, il montone e gli agnelli, secondo il loro
numero, seguendo le regole stabilite;

<span id="an_29:38">29:38</span> e un capro, come sacrifizio per il
peccato, oltre l’olocausto perpetuo, la sua oblazione e la sua
libazione.

<span id="an_29:39">29:39</span> Tali sono i sacrifizi che offrirete
all’Eterno nelle vostre solennità, oltre i vostri voti e le vostre
offerte volontarie, sia che si tratti de’ vostri olocausti o delle
vostre oblazioni o delle vostre libazioni o de’ vostri sacrifizi di
azioni di grazie".

<span id="an_29:40">29:40</span> E Mosè riferì ai figliuoli d’Israele
tutto quello che l’Eterno gli aveva ordinato.

<span id="an_30:1">30:1</span> Mosè parlò ai capi delle tribù de’
figliuoli d’Israele, dicendo: "Questo è quel che l’Eterno ha ordinato:

<span id="an_30:2">30:2</span> Quand’uno avrà fatto un voto all’Eterno
od avrà con giuramento contratta una solenne obbligazione, non violerà
la sua parola, ma metterà in esecuzione tutto quello che gli è uscito di
bocca.

<span id="an_30:3">30:3</span> Così pure quando una donna avrà fatto un
voto all’Eterno e si sarà legata con un impegno essendo in casa dei
padre, durante la sua giovinezza,

<span id="an_30:4">30:4</span> se il padre, avendo conoscenza del voto
di lei e dell’impegno per il quale ella si è legata, non dice nulla a
questo proposito, tutti i voti di lei saranno validi, e saranno validi
tutti gli impegni per i quali ella si sarà legata.

<span id="an_30:5">30:5</span> Ma se il padre, il giorno che ne viene a
conoscenza, le fa opposizione, tutti i voti di lei e tutti gl’impegni
per i quali si sarà legata, non saranno validi; e l’Eterno le perdonerà,
perché il padre le ha fatto opposizione.

<span id="an_30:6">30:6</span> E se viene a maritarsi essendo legata da
voti o da una promessa fatta alla leggera con le labbra, per la quale si
sia impegnata,

<span id="an_30:7">30:7</span> se il marito ne ha conoscenza e il giorno
che ne viene a conoscenza non dice nulla a questo proposito, i voti di
lei saranno validi, e saranno validi gl’impegni per i quali ella si è
legata.

<span id="an_30:8">30:8</span> Ma se il marito, il giorno che ne viene a
conoscenza, le fa opposizione, egli annullerà il voto ch’ella ha fatto e
la promessa che ha proferito alla leggera per la quale s’è impegnata; e
l’Eterno le perdonerà.

<span id="an_30:9">30:9</span> Ma il voto di una vedova o di una donna
ripudiata, qualunque sia l’impegno per il quale si sarà legata, rimarrà
valido.

<span id="an_30:10">30:10</span> Quando una donna, nella casa di suo
marito, farà dei voti o si legherà con un giuramento,

<span id="an_30:11">30:11</span> e il marito ne avrà conoscenza, se il
marito non dice nulla a questo proposito e non le fa opposizione, tutti
i voti di lei saranno validi, e saran validi tutti gl’impegni per i
quali ella si sarà legata.

<span id="an_30:12">30:12</span> Ma se il marito, il giorno che ne viene
a conoscenza li annulla, tutto ciò che le sarà uscito dalle labbra,
siano voti o impegni per cui s’è legata, non sarà valido; il marito lo
ha annullato; e l’Eterno le perdonerà.

<span id="an_30:13">30:13</span> Il marito può ratificare e il marito
può annullare qualunque voto e qualunque giuramento, per il quale ella
si sia impegnata a mortificare la sua persona.

<span id="an_30:14">30:14</span> Ma se il marito, giorno dopo giorno,
non dice nulla in proposito, egli ratifica così tutti i voti di lei e
tutti gl’impegni per i quali ella si è legata; li ratifica, perché non
ha detto nulla a questo proposito il giorno che ne ha avuto conoscenza.

<span id="an_30:15">30:15</span> Ma se li annulla qualche tempo dopo
averne avuto conoscenza, sarà responsabile del peccato della moglie".

<span id="an_30:16">30:16</span> Tali sono le leggi che l’Eterno
prescrisse a Mosè, riguardo al marito e alla moglie, al padre e alla
figliuola, quando questa è ancora fanciulla, in casa di suo padre.

<span id="an_31:1">31:1</span> Poi l’Eterno parlò a Mosè, dicendo:
"Vendica i figliuoli d’Israele dei Madianiti;

<span id="an_31:2">31:2</span> poi sarai raccolto col tuo popolo".

<span id="an_31:3">31:3</span> E Mosè parlò al popolo, dicendo:
"Mobilitate tra voi uomini per la guerra, e marcino contro Madian per
eseguire la vendetta dell’Eterno su Madian.

<span id="an_31:4">31:4</span> Manderete alla guerra mille uomini per
tribù, di tutte le tribù d’Israele".

<span id="an_31:5">31:5</span> Così furon forniti, fra le migliaia
d’Israele, mille uomini per tribù: cioè dodicimila uomini, armati per la
guerra.

<span id="an_31:6">31:6</span> E Mosè mandò alla guerra que’ mille
uomini per tribù, e con loro Fineas figliuolo del sacerdote Eleazar, il
quale portava gli strumenti sacri ed aveva in mano le trombe d’allarme.

<span id="an_31:7">31:7</span> Essi marciarono dunque contro Madian,
come l’Eterno aveva ordinato a Mosè, e uccisero tutti i maschi.

<span id="an_31:8">31:8</span> Uccisero pure, con tutti gli altri, i re
di Madian Evi, Rekem, Tsur, Hur e Reba: cinque re di Madian; uccisero
pure con la spada Balaam, figliuolo di Beor.

<span id="an_31:9">31:9</span> E i figliuoli d’Israele presero
prigioniere le donne di Madian e i loro fanciulli, e predarono tutto il
loro bestiame, tutti i loro greggi e ogni loro bene;

<span id="an_31:10">31:10</span> e appiccarono il fuoco a tutte le città
che quelli abitavano, e a tutti i loro accampamenti,

<span id="an_31:11">31:11</span> e presero tutte le spoglie e tutta la
preda: gente e bestiame;

<span id="an_31:12">31:12</span> e menarono i prigionieri, la preda e le
spoglie a Mosè, al sacerdote Eleazar e alla raunanza dei figliuoli
d’Israele, accampati nelle pianure di Moab, presso il Giordano, di
faccia a Gerico.

<span id="an_31:13">31:13</span> Mosè, il sacerdote Eleazar e tutti i
principi della raunanza uscirono loro incontro fuori dei campo.

<span id="an_31:14">31:14</span> E Mosè si adirò contro i comandanti
dell’esercito, capi di migliaia e capi di centinaia, che tornavano da
quella spedizione di guerra.

<span id="an_31:15">31:15</span> Mosè disse loro: "Avete lasciato la
vita a tutte le donne?

<span id="an_31:16">31:16</span> Ecco, sono esse che, a suggestione di
Balaam, trascinarono i figliuoli d’Israele alla infedeltà verso
l’Eterno, nel fatto di Peor, onde la piaga scoppiò nella raunanza
dell’Eterno.

<span id="an_31:17">31:17</span> Or dunque uccidete ogni maschio tra i
fanciulli, e uccidete ogni donna che ha avuto relazioni carnali con un
uomo;

<span id="an_31:18">31:18</span> ma tutte le fanciulle che non hanno
avuto relazioni carnali con uomini, serbatele in vita per voi.

<span id="an_31:19">31:19</span> E voi accampatevi per sette giorni
fuori del campo; chiunque ha ucciso qualcuno e chiunque ha toccato una
persona uccisa, si purifichi il terzo e il settimo giorno: e questo,
tanto per voi quanto per i vostri prigionieri.

<span id="an_31:20">31:20</span> Purificherete anche ogni veste, ogni
oggetto di pelle, ogni lavoro di pel di capra e ogni utensile di legno".

<span id="an_31:21">31:21</span> E il sacerdote Eleazar disse ai soldati
ch’erano andati alla guerra: "Questo è l’ordine della legge che l’Eterno
ha prescritta a Mosè:

<span id="an_31:22">31:22</span> L’oro, l’argento, il rame, il ferro, lo
stagno e il piombo,

<span id="an_31:23">31:23</span> tutto ciò, insomma, che può reggere al
fuoco, lo farete passare per il fuoco e sarà reso puro; nondimeno, sarà
purificato anche con l’acqua di purificazione; e tutto ciò che non può
reggere al fuoco, lo farete passare per l’acqua.

<span id="an_31:24">31:24</span> E vi laverete lei vesti il settimo
giorno, e sarete puri; poi potrete entrare nel campo".

<span id="an_31:25">31:25</span> L’Eterno parlò ancora a Mosè, dicendo:

<span id="an_31:26">31:26</span> "Tu, col sacerdote Eleazar e con i capi
delle case della raunanza, fa’ il conto di tutta la preda ch’è stata
fatta: della gente e del bestiame;

<span id="an_31:27">31:27</span> e dividi la preda fra i combattenti che
sono andati alla guerra e tutta la raunanza.

<span id="an_31:28">31:28</span> Dalla parte spettante ai soldati che
sono andati alla guerra preleverai un tributo per l’Eterno: cioè uno su
cinquecento, tanto delle persone quanto de’ buoi, degli asini e delle
pecore.

<span id="an_31:29">31:29</span> Lo prenderete sulla loro metà e lo
darai al sacerdote Eleazar come un’offerta all’Eterno.

<span id="an_31:30">31:30</span> E dalla metà che spetta ai figliuoli
d’Israele prenderai uno su cinquanta, tanto delle persone quanto dei
buoi, degli asini, delle pecore, di tutto il bestiame; e lo darai ai
Leviti, che hanno l’incarico del tabernacolo dell’Eterno".

<span id="an_31:31">31:31</span> E Mosè e il sacerdote Eleazar fecero
come l’Eterno aveva ordinato a Mosè.

<span id="an_31:32">31:32</span> Or la preda, cioè quel che rimaneva del
bottino fatto da quelli ch’erano stati alla guerra, consisteva in
seicentosettanta cinquemila pecore,

<span id="an_31:33">31:33</span> settantaduemila buoi,

<span id="an_31:34">31:34</span> sessantamila asini, e trentaduemila
persone, ossia donne,

<span id="an_31:35">31:35</span> che non avevano avuto relazioni carnali
con uomini.

<span id="an_31:36">31:36</span> La metà, cioè la parte di quelli
ch’erano andati alla guerra, fu di trecentotrenta settemila cinquecento
pecore,

<span id="an_31:37">31:37</span> delle quali seicentosettanta cinque per
il tributo all’Eterno;

<span id="an_31:38">31:38</span> trentaseimila bovi, dei quali
settantadue per il tributo all’Eterno;

<span id="an_31:39">31:39</span> trentamila cinquecento asini, dei quali
sessantuno per il tributo all’Eterno;

<span id="an_31:40">31:40</span> e sedicimila persone, delle quali
trentadue per il tributo all’Eterno.

<span id="an_31:41">31:41</span> E Mosè dette a sacerdote Eleazar il
tributo prelevato per l’offerta all’Eterno, come l’Eterno gli aveva
ordinato.

<span id="an_31:42">31:42</span> La metà che spettava ai figliuoli
d’Israele, dopo che Mosè ebbe fatta la spartizione con gli uomini andati
alla guerra, la metà spettante alla raunanza,

<span id="an_31:43">31:43</span> fu di trecentotrenta settemila
cinquecento pecore,

<span id="an_31:44">31:44</span> trentaseimila buoi,

<span id="an_31:45">31:45</span> trentamila cinquecento asini e
sedicimila persone.

<span id="an_31:46">31:46</span> Da questa metà,

<span id="an_31:47">31:47</span> che spettava ai figliuoli d’Israele,
Mosè prese uno su cinquanta, tanto degli uomini quanto degli animali, e
li dette ai Leviti che hanno l’incarico del tabernacolo dell’Eterno,
come l’Eterno aveva ordinato a Mosè.

<span id="an_31:48">31:48</span> I comandanti delle migliaia
dell’esercito, capi di migliaia e capi di centinaia, s’avvicinarono a
Mosè e gli dissero:

<span id="an_31:49">31:49</span> "I tuoi servi hanno fatto il conto dei
soldati che erano sotto i nostri ordini, e non ne manca neppur uno.

<span id="an_31:50">31:50</span> E noi portiamo, come offerta
all’Eterno, ciascuno quel che ha trovato di oggetti d’oro: catenelle,
braccialetti, anelli, pendenti, collane, per fare l’espiazione per le
nostre persone davanti all’Eterno".

<span id="an_31:51">31:51</span> E Mosè e il sacerdote Eleazar presero
dalle loro mani tutto quell’oro in gioielli lavorati.

<span id="an_31:52">31:52</span> Tutto l’oro dell’offerta ch’essi
presentarono all’Eterno da parte de’ capi di migliaia e de’ capi di
centinaia pesava sedicimila settecentocinquanta sicli.

<span id="an_31:53">31:53</span> Or gli uomini dell’esercito si tennero
il bottino che ognuno avea fatto per conto suo.

<span id="an_31:54">31:54</span> E Mosè e il sacerdote Eleazar presero
l’oro dei capi di migliaia e di centinaia e lo portarono nella tenda di
convegno come ricordanza per i figliuoli d’Israele davanti all’Eterno.

<span id="an_32:1">32:1</span> Or i figliuoli di Ruben e i figliuoli di
Gad aveano del bestiame in grandissimo numero; e quando videro che il
paese di Iazer e il paese di Galaad erano luoghi da bestiame,

<span id="an_32:2">32:2</span> i figliuoli di Gad e i figliuoli di Ruben
vennero a parlare a Mosè, al sacerdote Eleazar e ai principi della
raunanza, e dissero:

<span id="an_32:3">32:3</span> "Ataroth, Dibon, Iazer, Nimrah, Heshbon,
Elealeh, Sebam, Nebo e Beon,

<span id="an_32:4">32:4</span> terre che l’Eterno ha colpite dinanzi
alla raunanza d’Israele, sono terre da bestiame, e i tuoi servi hanno
del bestiame".

<span id="an_32:5">32:5</span> E dissero ancora: "Se abbiam trovato
grazia agli occhi tuoi, sia concesso ai tuoi servi il possesso di questo
paese, e non ci far passare il Giordano".

<span id="an_32:6">32:6</span> Ma Mosè rispose ai figliuoli di Gad e ai
figliuoli di Ruben: "Andrebbero eglino i vostri fratelli alla guerra e
voi ve ne stareste qui?

<span id="an_32:7">32:7</span> E perché volete scoraggiare i figliuoli
d’Israele dal passare nei paese che l’Eterno ha loro dato?

<span id="an_32:8">32:8</span> Così fecero i vostri padri, quando li
mandai da Kades-Barnea per esplorare il paese.

<span id="an_32:9">32:9</span> Salirono fino alla valle d’Eshcol; e dopo
aver esplorato il paese, scoraggiarono i figliuoli d’Israele
dall’entrare nel paese che l’Eterno avea loro dato.

<span id="an_32:10">32:10</span> E l’ira dell’Eterno s’accese in quel
giorno, ed egli giurò dicendo:

<span id="an_32:11">32:11</span> Gli uomini che son saliti dall’Egitto,
dall’età di vent’anni in su non vedranno mai il paese che promisi con
giuramento ad Abrahamo, a Isacco ed a Giacobbe, perché non m’hanno
seguitato fedelmente,

<span id="an_32:12">32:12</span> salvo Caleb, figliuolo di Gefunne, il
Kenizeo, e Giosuè, figliuolo di Nun, che hanno seguitato l’Eterno
fedelmente.

<span id="an_32:13">32:13</span> E l’ira dell’Eterno si accese contro
Israele; ed ei lo fece andar vagando per il deserto durante
quarant’anni, finché tutta la generazione che avea fatto quel male agli
occhi dell’Eterno, fosse consumata.

<span id="an_32:14">32:14</span> Ed ecco che voi sorgete al posto de’
vostri padri, razza d’uomini peccatori, per rendere l’ira dell’Eterno
anche più ardente contro Israele.

<span id="an_32:15">32:15</span> Perché, se voi vi sviate da lui, egli
continuerà a lasciare Israele nel deserto, e voi farete perire tutto
questo popolo".

<span id="an_32:16">32:16</span> Ma quelli s’accostarono a Mosè e gli
dissero: "Noi edificheremo qui dei recinti per il nostro bestiame, e
delle città per i nostri figliuoli;

<span id="an_32:17">32:17</span> ma, quanto a noi, ci terremo pronti, in
armi, per marciare alla testa de’ figliuoli d’Israele, finché li abbiam
condotti ai luogo destinato loro; intanto, i nostri figliuoli
dimoreranno nelle città forti a cagione degli abitanti del paese.

<span id="an_32:18">32:18</span> Non torneremo alle nostre case finché
ciascuno de’ figliuoli d’Israele non abbia preso possesso della sua
eredità;

<span id="an_32:19">32:19</span> e non possederemo nulla con loro al di
là del Giordano e più oltre, giacché la nostra eredità ci è toccata da
questa parte dei Giordano, a oriente".

<span id="an_32:20">32:20</span> E Mosè disse loro: "Se fate questo, se
vi armate per andare a combattere davanti all’Eterno,

<span id="an_32:21">32:21</span> se tutti quelli di voi che s’armeranno
passeranno il Giordano davanti all’Eterno finch’egli abbia cacciato i
suoi nemici dal suo cospetto,

<span id="an_32:22">32:22</span> e se non tornate che quando il paese vi
sarà sottomesso davanti all’Eterno, voi non sarete colpevoli di fronte
all’Eterno e di fronte a Israele, e questo paese sarà vostra proprietà
davanti all’Eterno.

<span id="an_32:23">32:23</span> Ma, se non fate così, voi avrete
peccato contro l’Eterno; e sappiate che il vostro peccato vi ritroverà.

<span id="an_32:24">32:24</span> Edificatevi delle città per i vostri
figliuoli e dei recinti per i vostri greggi, e fate quello che la vostra
bocca ha proferito".

<span id="an_32:25">32:25</span> E i figliuoli di Gad e i figliuoli di
Ruben parlarono a Mosè, dicendo: "I tuoi servi faranno quello che il mio
signore comanda.

<span id="an_32:26">32:26</span> I nostri fanciulli, le nostre mogli, i
nostri greggi e tutto il nostro bestiame rimarranno qui nelle città di
Galaad;

<span id="an_32:27">32:27</span> ma i tuoi servi, tutti quanti armati
per la guerra, andranno a combattere davanti all’Eterno, come dice il
mio signore".

<span id="an_32:28">32:28</span> Allora Mosè dette per loro degli ordini
al sacerdote Eleazar, a Giosuè figliuolo di Nun e ai capi famiglia delle
tribù de’ figliuoli d’Israele.

<span id="an_32:29">32:29</span> Mosè disse loro: "Se i figliuoli di Gad
e i figliuoli di Ruben passano con voi il Giordano tutti armati per
combattere davanti all’Eterno, e se il paese sarà sottomesso davanti a
voi, darete loro come proprietà il paese di Galaad.

<span id="an_32:30">32:30</span> Ma se non passano armati con voi,
avranno la loro proprietà tra voi nel paese di Canaan".

<span id="an_32:31">32:31</span> E i figliuoli di Gad e i figliuoli di
Ruben risposero dicendo: "Faremo come l’Eterno ha detto ai tuoi servi.

<span id="an_32:32">32:32</span> Passeremo in armi, davanti all’Eterno,
nel paese di Canaan; ma il possesso della nostra eredità resti per noi
di qua dal Giordano".

<span id="an_32:33">32:33</span> Mosè dunque dette ai figliuoli di Gad,
ai figliuoli di Ruben e alla metà della tribù di Manasse, figliuolo di
Giuseppe, il regno di Sihon, re degli Amorei, e il regno di Og, re di
Basan: il paese, le sue città e i territori delle città del paese
all’intorno.

<span id="an_32:34">32:34</span> E i figliuoli di Gad edificarono Dibon,
Ataroth, Aroer, Atroth-Shofan,

<span id="an_32:35">32:35</span> Iazer, Iogbehah,

<span id="an_32:36">32:36</span> Beth-Nimra e Beth-Haran, città
fortificate, e fecero de’ recinti per i greggi.

<span id="an_32:37">32:37</span> E i figliuoli di Ruben edificarono
Heshbon, Elealeh, Kiriathaim, Nebo e Baal-Meon,

<span id="an_32:38">32:38</span> i cui nomi furon mutati, e Sibmah, e
dettero dei nomi alle città che edificarono.

<span id="an_32:39">32:39</span> E i figliuoli di Makir, figliuolo di
Manasse, andarono nel paese di Galaad, lo presero, e ne cacciarono gli
Amorei che vi stavano.

<span id="an_32:40">32:40</span> Mosè dunque dette Galaad a Makir,
figliuolo di Manasse, che vi si stabilì.

<span id="an_32:41">32:41</span> Iair, figliuolo di Manasse, andò
anch’egli e prese i loro borghi, e li chiamò Havvoth-Iair.

<span id="an_32:42">32:42</span> E Nobah andò e prese Kenath co’ suoi
villaggi, e le diede il suo nome di Nobah.

<span id="an_33:1">33:1</span> Queste sono le tappe dei figliuoli
d’Israele che uscirono dal paese d’Egitto, secondo le loro schiere,
sotto la guida di Mosè e di Aaronne.

<span id="an_33:2">33:2</span> Or Mosè mise in iscritto le loro marce,
tappa per tappa, per ordine dell’Eterno; e queste sono le loro tappe
nell’ordine delle loro marce.

<span id="an_33:3">33:3</span> Partirono da Rameses il primo mese, il
quindicesimo giorno del primo mese. Il giorno dopo la Pasqua i figliuoli
d’Israele partirono a test’alta, a vista di tutti gli Egiziani,

<span id="an_33:4">33:4</span> mentre gli Egiziani seppellivano quelli
che l’Eterno avea colpiti fra loro, cioè tutti i primogeniti, allorché
anche i loro dèi erano stati colpiti dal giudizio dell’Eterno.

<span id="an_33:5">33:5</span> I figliuoli d’Israele partiron dunque da
Rameses e si accamparono a Succoth.

<span id="an_33:6">33:6</span> Partirono da Succoth e si accamparono a
Etham che è all’estremità del deserto.

<span id="an_33:7">33:7</span> Partirono da Etham e piegarono verso
Pi-Hahiroth che è dirimpetto a Baal-Tsefon, e si accamparono davanti a
Migdol.

<span id="an_33:8">33:8</span> Partirono d’innanzi ad Hahiroth,
attraversarono il mare il direzione dei deserto, fecero tre giornate di
marcia nel deserto di Etham si accamparono a Mara.

<span id="an_33:9">33:9</span> Partirono da Mara e giunsero ad Elim; ad
Elim c’erano dodici sorgenti d’acqua e settanta palme; e quivi si
accamparono.

<span id="an_33:10">33:10</span> Partirono da Elim e si accamparono
presso il mar Rosso.

<span id="an_33:11">33:11</span> Partirono dal mar Rosso e si
accamparono nel deserto di Sin.

<span id="an_33:12">33:12</span> Partirono dal deserto di Sin e si
accamparono Dofka.

<span id="an_33:13">33:13</span> Partirono da Dofka e si accamparono ad
Alush.

<span id="an_33:14">33:14</span> Partirono da Alush e si accamparono a
Refidim dove non c’era acqua da bere per il popolo.

<span id="an_33:15">33:15</span> Partirono da Refidim e si accamparono
nel deserto di Sinai.

<span id="an_33:16">33:16</span> Partirono dal deserto di Sinai e si
accamparono a Kibroth-Hattaava.

<span id="an_33:17">33:17</span> Partirono da Kibroth-Hattaava e si
accamparono a Hatseroth.

<span id="an_33:18">33:18</span> Partirono da Hatseroth e si accamparono
a Rithma.

<span id="an_33:19">33:19</span> Partirono da Rithma e si accamparono a
Rimmon-Perets.

<span id="an_33:20">33:20</span> Partirono da Rimmon-Perets e si
accamparono a Libna.

<span id="an_33:21">33:21</span> Partirono da Libna e si accamparono a
Rissa.

<span id="an_33:22">33:22</span> Partirono da Rissa e si accamparono a
Kehelatha.

<span id="an_33:23">33:23</span> Partirono da Kehelatha e si accamparono
al monte di Scefer.

<span id="an_33:24">33:24</span> Partirono dal monte di Scefer e si
accamparono a Harada.

<span id="an_33:25">33:25</span> Partirono da Harada e si accamparono a
Makheloth.

<span id="an_33:26">33:26</span> Partirono da Makheloth e si accamparono
a Tahath.

<span id="an_33:27">33:27</span> Partirono da Tahath e si accamparono a
Tarach.

<span id="an_33:28">33:28</span> Partirono da Tarach e si accamparono a
Mithka.

<span id="an_33:29">33:29</span> Partirono da Mithka e si accamparono a
Hashmona.

<span id="an_33:30">33:30</span> Partirono da Hashmona e si accamparono
a Moseroth.

<span id="an_33:31">33:31</span> Partirono da Moseroth e si accamparono
a Bene-Jaakan.

<span id="an_33:32">33:32</span> Partirono da Bene-Jaakan e si
accamparono a Hor-Ghidgad.

<span id="an_33:33">33:33</span> Partirono da Hor-Ghidgad e si
accamparono a Jotbathah.

<span id="an_33:34">33:34</span> Partirono da Jotbathah e si accamparono
a Abrona.

<span id="an_33:35">33:35</span> Partirono da Abrona e si accamparono a
Etsion-Gheber.

<span id="an_33:36">33:36</span> Partirono da Etsion-Gheber e si
accamparono nel deserto di Tsin, cioè a Kades.

<span id="an_33:37">33:37</span> Poi partirono da Kades e si accamparono
al monte Hor all’estremità del paese di Edom.

<span id="an_33:38">33:38</span> E il sacerdote Aaronne salì sui monte
Hor per ordine dell’Eterno, e quivi morì il quarantesimo anno dopo
l’uscita de’ figliuoli d’Israele dal paese di Egitto, il quinto mese, il
primo giorno del mese.

<span id="an_33:39">33:39</span> Aaronne era in età di centoventitre
anni quando morì sul monte Hor.

<span id="an_33:40">33:40</span> E il Cananeo re di Arad, che abitava il
mezzogiorno del paese di Canaan, udì che i figliuoli d’Israele
arrivavano.

<span id="an_33:41">33:41</span> E quelli partirono dal monte Hor e si
accamparono a Tsalmona.

<span id="an_33:42">33:42</span> Partirono da Tsalmona e si accamparono
a Punon.

<span id="an_33:43">33:43</span> Partirono da Punon e si accamparono a
Oboth.

<span id="an_33:44">33:44</span> Partirono da Oboth e si accamparono a
Ije-Abarim sui confini di Moab.

<span id="an_33:45">33:45</span> Partirono da Ijim e si accamparono a
Dibon-Gad.

<span id="an_33:46">33:46</span> Partirono da Dibon-Gad e si accamparono
a Almon-Diblathaim.

<span id="an_33:47">33:47</span> Partirono da Almon-Diblathaim e si
accamparono ai monti d’Abarim dirimpetto a Nebo.

<span id="an_33:48">33:48</span> Partirono dai monti d’Abarim e si
accamparono nelle pianure di Moab, presso il Giordano di faccia a
Gerico.

<span id="an_33:49">33:49</span> E si accamparono presso al Giordano, da
Beth-Jescimoth fino ad Abel-Sittim, nelle pianure di Moab.

<span id="an_33:50">33:50</span> E l’Eterno parlò a Mosè, nelle pianure
di Moab, presso al Giordano di faccia a Gerico, dicendo:

<span id="an_33:51">33:51</span> "Parla ai figliuoli d’Israele, e di’
loro: Quando avrete passato il Giordano e sarete entrati nel paese di
Canaan,

<span id="an_33:52">33:52</span> caccerete d’innanzi a voi tutti gli
abitanti del paese, distruggerete tutte le loro immagini, distruggerete
tutte le loro statue di getto e demolirete tutti i loro alti luoghi.

<span id="an_33:53">33:53</span> Prenderete possesso del paese, e in
esso vi stabilirete, perché io vi ho dato il paese affinché lo
possediate.

<span id="an_33:54">33:54</span> Dividerete il paese a sorte, secondo le
vostre famiglie. A quelle che sono più numerose darete una porzione
maggiore, e a quelle che sono meno numerose darete una porzione minore.
Ognuno possederà quello che gli sarà toccato a sorte; vi spartirete il
possesso secondo le tribù de’ vostri padri.

<span id="an_33:55">33:55</span> Ma se non cacciate d’innanzi a voi gli
abitanti del paese, quelli di loro che vi avrete lasciato saranno per
voi come spine negli occhi e pungoli ne’ fianchi e vi faranno tribolare
nel paese che abiterete.

<span id="an_33:56">33:56</span> E avverrà che io tratterò voi come mi
ero proposto di trattar loro".

<span id="an_34:1">34:1</span> L’Eterno parlò ancora a Mosè, dicendo:

<span id="an_34:2">34:2</span> "Da’ quest’ordine ai figliuoli d’Israele,
e di’ loro: Quando entrerete nel paese di Canaan, questo sarà il paese
che vi toccherà come eredità: il paese di Canaan, di cui ecco i confini:

<span id="an_34:3">34:3</span> la vostra regione meridionale comincerà
al deserto di Tsin, vicino a Edom; così la vostra frontiera meridionale
partirà dalla estremità del mar Salato, verso oriente;

<span id="an_34:4">34:4</span> e questa frontiera volgerà al sud della
salita di Akrabbim, passerà per Tsin, e si estenderà a mezzogiorno di
Kades-Barnea; poi continuerà verso Hatsar-Addar, e passerà per Atsmon.

<span id="an_34:5">34:5</span> Da Atsmon la frontiera girerà fino al
torrente d’Egitto, e finirà al mare.

<span id="an_34:6">34:6</span> La vostra frontiera a occidente sarà il
mar grande: quella sarà la vostra frontiera occidentale.

<span id="an_34:7">34:7</span> E questa sarà la vostra frontiera
settentrionale: partendo dal mar grande, la traccerete fino al monte
Hor;

<span id="an_34:8">34:8</span> dal monte Hor la traccerete fin là dove
s’entra in Hamath, e l’estremità della frontiera sarà a Tsedad;

<span id="an_34:9">34:9</span> la frontiera continuerà fino a Zifron,
per finire a Hatsar-Enan: questa sarà la vostra frontiera
settentrionale.

<span id="an_34:10">34:10</span> Traccerete la vostra frontiera
orientale da Hatsar-Enan a Scefam;

<span id="an_34:11">34:11</span> la frontiera scenderà da Scefam verso
Ribla, a oriente di Ain; poi la frontiera scenderà, e si estenderà lungo
il mare di Kinnereth, a oriente;

<span id="an_34:12">34:12</span> poi la frontiera scenderà verso il
Giordano, e finirà al mar Salato. Tale sarà il vostro paese con le sue
frontiere tutt’intorno".

<span id="an_34:13">34:13</span> E Mosè trasmise quest’ordine ai
figliuoli d’Israele, e disse loro: "Questo è il paese che vi
distribuirete a sorte, e che l’Eterno ha ordinato si dia a nove tribù e
mezzo;

<span id="an_34:14">34:14</span> poiché la tribù de’ figliuoli di Ruben,
secondo le case de’ loro padri, e la tribù dei figliuoli di Gad, secondo
le case de’ loro padri, e la mezza tribù di Manasse hanno ricevuto la
loro porzione.

<span id="an_34:15">34:15</span> Queste due tribù e mezzo hanno ricevuto
la loro porzione di qua dal Giordano di Gerico, dal lato d’oriente".

<span id="an_34:16">34:16</span> E l’Eterno parlò a Mosè, dicendo:

<span id="an_34:17">34:17</span> "Questi sono i nomi degli uomini che
spartiranno il paese fra voi: il sacerdote Eleazar, e Giosuè, figliuolo
di Nun.

<span id="an_34:18">34:18</span> Prenderete anche un principe d’ogni
tribù per fare la spartizione del paese.

<span id="an_34:19">34:19</span> Ecco i nomi di questi uomini. Per la
tribù di Giuda: Caleb, figliuolo di Gefunne.

<span id="an_34:20">34:20</span> Per la tribù de’ figliuoli di Simeone:
Samuele, figliuolo di Ammihud.

<span id="an_34:21">34:21</span> Per la tribù di Beniamino: Elidad,
figliuolo di Kislon.

<span id="an_34:22">34:22</span> Per la tribù de’ figliuoli di Dan: il
principe Buki, figliuolo di Iogli.

<span id="an_34:23">34:23</span> Per i figliuoli di Giuseppe: per la
tribù de’ figliuoli di Manasse, il principe Hanniel, figliuolo d’Efod;

<span id="an_34:24">34:24</span> e per la tribù de’ figliuoli d’Efraim,
il principe Kemuel, figliuolo di Sciftan.

<span id="an_34:25">34:25</span> Per la tribù de’ figliuoli di Zabulon:
principe Elitsafan, figliuolo di Parnac.

<span id="an_34:26">34:26</span> Per la tribù de’ figliuoli di Issacar:
il principe Paltiel, figliuolo d’Azzan.

<span id="an_34:27">34:27</span> Per la tribù de’ figliuoli di Ascer: il
principe Ahihud, figliuolo di Scelomi.

<span id="an_34:28">34:28</span> E per la tribù de’ figliuoli di
Neftali: il principe Pedahel, figliuolo d’Ammihud".

<span id="an_34:29">34:29</span> Queste sono le persone alle quali
l’Eterno ordinò di spartire il possesso del paese di Canaan tra i
figliuoli d’Israele.

<span id="an_35:1">35:1</span> L’Eterno parlò ancora a Mosè nelle
pianure di Moab presso il Giordano, di faccia a Gerico, dicendo:

<span id="an_35:2">35:2</span> "Ordina ai figliuoli d’Israele che, della
eredità che possederanno diano ai Leviti delle città da abitare; darete
pure ai Leviti il contado ch’è intorno alle città.

<span id="an_35:3">35:3</span> Ed essi avranno le città pel abitarvi; e
il contado servirà per i loro bestiami, per i loro beni e per tutti i
loro animali.

<span id="an_35:4">35:4</span> Il contado delle città che darete ai
Leviti si estenderà fuori per lo spazio di mille cubiti dalle mura della
città, tutt’intorno.

<span id="an_35:5">35:5</span> Misurerete dunque, fuori della città,
duemila cubiti dal lato orientale, duemila cubiti dal lato meridionale,
duemila cubiti dal lato occidentale e duemila cubiti dal lato
settentrionale; la città sarà in mezzo. Tale sarà il contado di ciascuna
delle loro città.

<span id="an_35:6">35:6</span> Fra le città che darete ai Leviti ci
saranno le sei città di rifugio, che voi designerete perché vi si rifugi
l’omicida; e a queste aggiungerete altre quarantadue città.

<span id="an_35:7">35:7</span> Tutte le città che darete ai Leviti
saranno dunque quarantotto, col relativo contado.

<span id="an_35:8">35:8</span> E di queste città che darete ai Leviti,
prendendole dalla proprietà dei figliuoli d’Israele, ne prenderete di
più da quelli che ne hanno di più, e di meno da quelli che ne hanno di
meno; ognuno darà, delle sue città, ai Leviti, in proporzione della
eredità che gli sarà toccata".

<span id="an_35:9">35:9</span> Poi l’Eterno parlò a Mosè, dicendo:

<span id="an_35:10">35:10</span> "Parla ai figliuoli d’Israele e di’
loro: Quando avrete passato il Giordano e sarete entrati nel paese di
Canaan,

<span id="an_35:11">35:11</span> designerete delle città che siano per
voi delle città di rifugio, dove possa ricoverarsi l’omicida che avrà
ucciso qualcuno involontariamente.

<span id="an_35:12">35:12</span> Queste città vi serviranno di rifugio
contro il vindice del sangue, affinché l’omicida non sia messo a morte
prima d’esser comparso in giudizio dinanzi alla raunanza.

<span id="an_35:13">35:13</span> Delle città che darete, sei saranno
dunque per voi città di rifugio.

<span id="an_35:14">35:14</span> Darete tre città di qua dal Giordano, e
darete tre altre città nel paese di Canaan; e saranno città di rifugio.

<span id="an_35:15">35:15</span> Queste sei città serviranno di rifugio
ai figliuoli d’Israele, allo straniero e a colui che soggiornerà fra
voi, affinché vi scampi chiunque abbia ucciso qualcuno
involontariamente.

<span id="an_35:16">35:16</span> Ma se uno colpisce un altro con uno
stromento di ferro, sì che quello ne muoia, quel tale è un omicida;
l’omicida dovrà esser punito di morte.

<span id="an_35:17">35:17</span> E se lo colpisce con una pietra che
aveva in mano, atta a causare la morte, e il colpito muore, quel tale è
un omicida; l’omicida dovrà esser punito di morte.

<span id="an_35:18">35:18</span> O se lo colpisce con uno stromento di
legno che aveva in mano, atto a causare la morte, e il colpito muore,
quel tale è un omicida; l’omicida dovrà esser punito di morte.

<span id="an_35:19">35:19</span> Sarà il vindice del sangue quegli che
metterà a morte l’omicida; quando lo incontrerà, l’ucciderà.

<span id="an_35:20">35:20</span> Se uno dà a un altro una spinta per
odio, o gli getta contro qualcosa con premeditazione, sì che quello ne
muoia,

<span id="an_35:21">35:21</span> o lo colpisce per inimicizia con la
mano, sì che quello ne muoia, colui che ha colpito dovrà esser punito di
morte; è un omicida; il vindice del sangue ucciderà l’omicida quando lo
incontrerà.

<span id="an_35:22">35:22</span> Ma se gli da una spinta per caso e non
per inimicizia, o gli getta contro qualcosa senza premeditazione,

<span id="an_35:23">35:23</span> o se, senza vederlo, gli fa cadere
addosso una pietra che possa causare la morte, e quello ne muore, senza
che l’altro gli fosse nemico o gli volesse fare del male,

<span id="an_35:24">35:24</span> allora ecco le norme secondo le quali
la raunanza giudicherà fra colui che ha colpito e il vindice del sangue.

<span id="an_35:25">35:25</span> La raunanza libererà l’omicida dalle
mani del vindice del sangue e lo farà tornare alla città di rifugio dove
s’era ricoverato. Quivi dimorerà, fino alla morte del sommo sacerdote
che fu unto con l’olio santo.

<span id="an_35:26">35:26</span> Ma se l’omicida esce dai confini della
città di rifugio dove s’era ricoverato,

<span id="an_35:27">35:27</span> e se il vindice del sangue trova
l’omicida fuori de’ confini della sua città di rifugio e l’uccide, il
vindice del sangue non sarà responsabile del sangue versato.

<span id="an_35:28">35:28</span> Poiché l’omicida deve stare nella sua
città di rifugio fino alla morte del sommo sacerdote; ma, dopo la morte
del sommo sacerdote, l’omicida potrà tornare nella terra di sua
proprietà.

<span id="an_35:29">35:29</span> Queste vi servano come norme di
diritto, di generazione in generazione, dovunque dimorerete.

<span id="an_35:30">35:30</span> Se uno uccide un altro, l’omicida sarà
messo a morte in seguito a deposizione di testimoni; ma un unico
testimone non basterà per far condannare una persona a morte.

<span id="an_35:31">35:31</span> Non accetterete prezzo di riscatto per
la vita d’un omicida colpevole e degno di morte, perché dovrà esser
punito di morte.

<span id="an_35:32">35:32</span> Non accetterete prezzo di riscatto che
permetta a un omicida di ricoverarsi nella sua città di rifugio e di
tornare ad abitare nel paese prima della morte del sacerdote.

<span id="an_35:33">35:33</span> Non contaminerete il paese dove sarete,
perché il sangue contamina il paese; e non si potrà fare per il paese
alcuna espiazione del sangue che vi sarà stato sparso, se non mediante
il sangue di colui che l’avrà sparso.

<span id="an_35:34">35:34</span> Non contaminerete dunque il paese che
andate ad abitare, e in mezzo al quale io dimorerò; poiché io sono
l’Eterno che dimoro in mezzo ai figliuoli d’Israele".

<span id="an_36:1">36:1</span> Or i capi famiglia del figliuoli di
Galaad, figliuolo di Makir, figliuolo di Manasse, di tra le famiglie de’
figliuoli di Giuseppe, si fecero avanti a parlare in presenza di Mosè e
dei principi capi famiglia dei figliuoli d’Israele,

<span id="an_36:2">36:2</span> e dissero: "L’Eterno ha ordinato al mio
signore di dare il paese in eredità ai figliuoli d’Israele, a sorte; e
il mio signore ha pure ricevuto l’ordine dall’Eterno di dare l’eredità
di Tselofehad, nostro fratello, alle figliuole di lui.

<span id="an_36:3">36:3</span> Se queste si maritano a qualcuno de’
figliuoli delle altre tribù de’ figliuoli d’Israele, la loro eredità
sarà detratta dall’eredità de’ nostri padri, o aggiunta all’eredità
della tribù nella quale esse saranno entrate; così sarà detratta
dall’eredità che ci è toccata a sorte.

<span id="an_36:4">36:4</span> E quando verrà il giubileo per i
figliuoli d’Israele, la loro eredità sarà aggiunta a quella della tribù
nella quale saranno entrate, e l’eredità loro sarà detratta dalla
eredità della tribù de’ nostri padri".

<span id="an_36:5">36:5</span> E Mosè trasmise ai figliuoli d’Israele
questi ordini dell’Eterno, dicendo: "La tribù dei figliuoli di Giuseppe
dice bene.

<span id="an_36:6">36:6</span> Questo è quel che l’Eterno ha ordinato
riguardo alle figliuole di Tselofehad: si mariteranno a chi vorranno,
purché si maritino in una famiglia della tribù de’ loro padri.

<span id="an_36:7">36:7</span> Cosicché, nessuna eredità, tra i
figliuoli d’Israele, passerà da una tribù all’altra, poiché ciascuno dei
figliuoli d’Israele si terrà stretto all’eredità della tribù dei suoi
padri.

<span id="an_36:8">36:8</span> E ogni fanciulla che possiede un’eredità
in una delle tribù de’ figliuoli d’Israele, si mariterà a qualcuno d’una
famiglia della tribù di suo padre, affinché ognuno dei figliuoli
d’Israele possegga l’eredità de’ suoi padri.

<span id="an_36:9">36:9</span> Così nessuna eredità passerà da una tribù
all’altra, ma ognuna delle tribù de’ figliuoli d’Israele si terrà
stretta alla propria eredità".

<span id="an_36:10">36:10</span> Le figliuole di Tselofehad si
conformarono all’ordine che l’Eterno aveva dato a Mosè.

<span id="an_36:11">36:11</span> Mahlah, Thirtsah, Hoglah, Milcah e
Noah, figliuole di Tselofehad, si maritarono coi figliuoli dei loro zii;

<span id="an_36:12">36:12</span> si maritarono nelle famiglie de’
figliuoli di Manasse, figliuolo di Giuseppe, e la loro eredità rimase
nella tribù della famiglia del padre loro.

<span id="an_36:13">36:13</span> Tali sono i comandamenti e le leggi che
l’Eterno dette ai figliuoli d’Israele per mezzo di Mosè, nelle pianure
di Moab, presso al Giordano, di faccia a Gerico.

------------------------------------------------------------------------

[Next: Deuteronomy](deu.md)
