[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](sol)  [Next](jer) 

------------------------------------------------------------------------

### Italian Bible: Isaiah

<span id="an_1:1">1:1</span> La visione d’Isaia, figliuolo d’Amots,
ch’egli ebbe relativamente a Giuda e a Gerusalemme ai giorni di Uzzia,
di Jotham, di Achaz e di Ezechia, re di Giuda.

<span id="an_1:2">1:2</span> Udite, o cieli! e tu, terra, presta
orecchio! poiché l’Eterno parla: Io, dic’egli, ho nutrito de’ figliuoli
e li ho allevati, ma essi si son ribellati a me.

<span id="an_1:3">1:3</span> Il bue conosce il suo possessore, e l’asino
la greppia del suo padrone; ma Israele non ha conoscenza, il mio popolo
non ha discernimento.

<span id="an_1:4">1:4</span> Ahi, nazione peccatrice, popolo carico
d’iniquità, razza di malvagi, figliuoli corrotti! Hanno abbandonato
l’Eterno, hanno sprezzato il Santo d’Israele, si son vòlti e ritratti
indietro.

<span id="an_1:5">1:5</span> A che pro colpirvi ancora? Aggiungereste
altre rivolte. Tutto il capo è malato, tutto il cuore è languente.

<span id="an_1:6">1:6</span> Dalla pianta del piè fino alla testa non
v’è nulla di sano in esso: non vi son che ferite, contusioni, piaghe
aperte, che non sono state nettate, né fasciate, né lenite con olio.

<span id="an_1:7">1:7</span> Il vostro paese è desolato, le vostre città
son consumate dal fuoco, i vostri campi li divorano degli stranieri,
sotto agli occhi vostri; tutto è devastato, come per sovvertimento dei
barbari.

<span id="an_1:8">1:8</span> E la figliuola di Sion è rimasta come un
frascato in una vigna, come una capanna in un campo di cocomeri, come
una città assediata.

<span id="an_1:9">1:9</span> Se l’Eterno degli eserciti non ci avesse
lasciato un picciol residuo, saremmo come Sodoma, somiglieremmo a
Gomorra.

<span id="an_1:10">1:10</span> Ascoltate la parola dell’Eterno, o capi
di Sodoma! Prestate orecchio alla legge del nostro Dio, o popolo di
Gomorra!

<span id="an_1:11">1:11</span> Che m’importa la moltitudine de’ vostri
sacrifizi? dice l’Eterno; io son sazio d’olocausti di montoni e di
grasso di bestie ingrassate; il sangue dei giovenchi, degli agnelli e
dei capri, io non li gradisco.

<span id="an_1:12">1:12</span> Quando venite a presentarvi nel mio
cospetto, chi v’ha chiesto di calcare i mie cortili?

<span id="an_1:13">1:13</span> Cessate dal recare oblazioni vane; il
profumo io l’ho in abominio; e quanto ai noviluni, ai sabati, al
convocar raunanze, io non posso soffrire l’iniquità unita all’assemblea
solenne.

<span id="an_1:14">1:14</span> I vostri noviluni, le vostre feste
stabilite l’anima mia li odia, mi sono un peso che sono stanco di
portare.

<span id="an_1:15">1:15</span> Quando stendete le mani, io rifiuto di
vederlo; anche quando moltiplicate le preghiere, io non ascolto; le
vostre mani son piene di sangue.

<span id="an_1:16">1:16</span> Lavatevi, purificatevi, togliete
d’innanzi agli occhi miei la malvagità delle vostre azioni; cessate del
far il male;

<span id="an_1:17">1:17</span> imparate a fare il bene; cercate la
giustizia, rialzate l’oppresso, fate ragione all’orfano, difendete la
causa della vedova!

<span id="an_1:18">1:18</span> Eppoi venite, e discutiamo assieme, dice
l’Eterno; quand’anche i vostri peccati fossero come lo scarlatto,
diventeranno bianchi come la neve quand’anche fossero rossi come la
porpora, diventeranno come la lana.

<span id="an_1:19">1:19</span> Se siete disposti ad ubbidire, mangerete
i prodotti migliori del paese;

<span id="an_1:20">1:20</span> ma se rifiutate e siete ribelli, sarete
divorati dalla spada; poiché la bocca dell’Eterno ha parlato.

<span id="an_1:21">1:21</span> Come mai la città fedele è ella divenuta
una prostituta? Era piena di rettitudine, la giustizia dimorava in lei,
ed ora è ricetto d’assassini!

<span id="an_1:22">1:22</span> Il tuo argento s’è cangiato in scorie, il
tuo vino è stato tagliato con acqua.

<span id="an_1:23">1:23</span> I tuoi principi sono ribelli e compagni
di ladri; tutti amano i regali e corron dietro alle ricompense; non
fanno ragione all’orfano, e la causa della vedova non viene davanti a
loro.

<span id="an_1:24">1:24</span> Perciò il Signore, l’Eterno degli
eserciti, il Potente d’Israele, dice: Ah, io avrò soddisfazione dai miei
nemici avversari, e mi vendicherò de’ miei nemici!

<span id="an_1:25">1:25</span> E ti rimetterò la mano addosso, ti
purgherò delle tue scorie come colla potassa, e ti toglierò da te ogni
particella di piombo.

<span id="an_1:26">1:26</span> Ristabilirò i tuoi giudici com’erano
anticamente, e i tuoi consiglieri com’erano al principio. Dopo questo,
sarai chiamata "la città della giustizia", "la città fedele".

<span id="an_1:27">1:27</span> Sion sarà redenta mediante la
rettitudine, e quelli in lei si convertiranno saran redenti mediante la
giustizia;

<span id="an_1:28">1:28</span> ma i ribelli e i peccatori saran fiaccati
assieme, e quelli che abbandonano l’Eterno saranno distrutti.

<span id="an_1:29">1:29</span> Allora avrete vergogna de’ terebinti che
avete amati, e arrossirete dei giardini che vi siete scelti.

<span id="an_1:30">1:30</span> Poiché sarete come un terebinto dalle
foglie appassite, e come un giardino senz’acqua.

<span id="an_1:31">1:31</span> L’uomo forte sarà come stoppa, e l’opera
sua come una favilla; ambedue bruceranno assieme, e non vi sarà chi
spenga.

<span id="an_2:1">2:1</span> Parola che Isaia, figliuolo d’Amots, ebbe
in visione, relativamente a Giuda e a Gerusalemme.

<span id="an_2:2">2:2</span> Avverrà, negli ultimi giorni, che il monte
della casa dell’Eterno si ergerà sulla vetta dei monti, e sarà elevato
al disopra dei colli; e tutte le nazioni affluiranno ad esso.

<span id="an_2:3">2:3</span> Molti popoli v’accorreranno, e diranno:
"Venite, saliamo al monte dell’Eterno, alla casa dell’Iddio di Giacobbe;
egli ci ammaestrerà intorno alle sue vie, e noi cammineremo per i suoi
sentieri". Poiché da Sion uscirà la legge, e da Gerusalemme la parola
dell’Eterno.

<span id="an_2:4">2:4</span> Egli giudicherà tra nazione e nazione e
sarà l’arbitro fra molti popoli; ed essi delle loro spade fabbricheranno
vomeri d’aratro, e delle loro lance, roncole; una nazione non leverà più
la spada contro un’altra, e non impareranno più la guerra.

<span id="an_2:5">2:5</span> O casa di Giacobbe, venite e camminiamo
alla luce dell’Eterno!

<span id="an_2:6">2:6</span> Poiché tu, o Eterno, hai abbandonato il tuo
popolo, la casa di Giacobbe, perché son pieni di pratiche orientali,
praticano le arti occulte come i Filistei, fanno alleanza coi figli
degli stranieri.

<span id="an_2:7">2:7</span> Il loro paese è pieno d’argento e d’oro, e
hanno tesori senza fine; il loro paese è pieno di cavalli, e hanno carri
senza fine.

<span id="an_2:8">2:8</span> Il loro paese è pieno d’idoli; si prostrano
dinanzi all’opera delle loro mani, dinanzi a ciò che le lor dita han
fatto.

<span id="an_2:9">2:9</span> Perciò l’uomo del volgo è umiliato, e i
grandi sono abbassati, e tu non li perdoni.

<span id="an_2:10">2:10</span> Entra nella roccia, e nasconditi nella
polvere per sottrarti al terrore dell’Eterno e allo splendore della sua
maestà.

<span id="an_2:11">2:11</span> Lo sguardo altero dell’uomo del volgo
sarà abbassato, e l’orgoglio de’ grandi sarà umiliato; l’Eterno solo
sarà esaltato in quel giorno.

<span id="an_2:12">2:12</span> Poiché l’Eterno degli eserciti ha un
giorno contro tutto ciò ch’è orgoglioso ed altero, e contro chiunque
s’innalza, per abbassarlo;

<span id="an_2:13">2:13</span> contro tutti i cedri del Libano, alti,
elevati, e contro tutte le querce di Basan;

<span id="an_2:14">2:14</span> e contro tutti i monti alti, e contro
tutti i colli elevati;

<span id="an_2:15">2:15</span> contro ogni torre eccelsa, e contro ogni
muro fortificato;

<span id="an_2:16">2:16</span> contro tutte le navi di Tarsis, e contro
tutto ciò che piace allo sguardo.

<span id="an_2:17">2:17</span> L’alterigia dell’uomo del volgo sarà
abbassata, e l’orgoglio de’ grandi sarà umiliato; l’Eterno solo sarà
esaltato in quel giorno.

<span id="an_2:18">2:18</span> Gl’idoli scompariranno del tutto.

<span id="an_2:19">2:19</span> Gli uomini entreranno nelle caverne delle
rocce e negli antri della terra per sottrarsi al terrore dell’Eterno e
allo splendore della sua maestà, quand’ei si leverà per far tremare la
terra.

<span id="an_2:20">2:20</span> In quel giorno, gli uomini getteranno ai
topi ed ai pipistrelli gl’idoli d’argento e gl’idoli d’oro, che s’eran
fatti per adorarli;

<span id="an_2:21">2:21</span> ed entreranno nelle fessure delle rocce e
nei crepacci delle rupi per sottrarsi al terrore dell’Eterno e allo
splendore della sua maestà, quand’ei si leverà per far tremare la terra.

<span id="an_2:22">2:22</span> Cessate di confidarvi nell’uomo, nelle
cui narici non è che un soffio; poiché qual caso se ne può fare?

<span id="an_3:1">3:1</span> Ecco, il Signore, l’Eterno degli eserciti,
sta per togliere a Gerusalemme ed a Giuda ogni risorsa ed ogni appoggio,
ogni risorsa di pane e ogni risorsa di acqua,

<span id="an_3:2">3:2</span> il prode ed il guerriero, il giudice ed il
profeta, l’indovino e l’anziano,

<span id="an_3:3">3:3</span> il capo di cinquantina e il notabile, il
consigliere, l’artefice esperto, e l’abile incantatore.

<span id="an_3:4">3:4</span> Io darò loro de’ giovinetti per principi, e
de’ bambini domineranno sovr’essi.

<span id="an_3:5">3:5</span> Il popolo sarà oppresso, uomo da uomo,
ciascuno dal suo prossimo; il giovane insolentirà contro il vecchio,
l’abietto contro colui che è onorato.

<span id="an_3:6">3:6</span> Quand’uno prenderà il fratello nella sua
casa paterna e gli dirà: "Tu hai un mantello, sii nostro capo, prendi
queste ruine sotto la tua mano",

<span id="an_3:7">3:7</span> egli, in quel giorno, alzerà la voce,
dicendo: "Io non sarò vostro medico, e nella mia casa non v’è né pane né
mantello; non mi fate capo del popolo!"

<span id="an_3:8">3:8</span> Poiché Gerusalemme vacilla e Giuda crolla,
perché la loro lingua e le opere sono contro l’Eterno, sì da provocare
ad ira il suo sguardo maestoso.

<span id="an_3:9">3:9</span> L’aspetto del loro volto testimonia
contr’essi, pubblicano il loro peccato, come Sodoma, e non lo
nascondono. Guai all’anima loro! perché procurano a se stessi del male.

<span id="an_3:10">3:10</span> Ditelo che il giusto avrà del bene,
perch’ei mangerà il frutto delle opere sue!

<span id="an_3:11">3:11</span> Guai all’empio! male gl’incoglierà,
perché gli sarà reso quel che le sue mani han fatto.

<span id="an_3:12">3:12</span> Il mio popolo ha per oppressori dei
fanciulli, e delle donne lo signoreggiano. O popolo mio, quei che ti
guidano ti sviano, e ti distruggono il sentiero per cui devi passare!

<span id="an_3:13">3:13</span> L’Eterno si presenta per discutere la
causa, e sta in piè per giudicare i popoli.

<span id="an_3:14">3:14</span> L’Eterno entra in giudizio con gli
anziani del suo popolo e coi principi d’esso: "Voi siete quelli che
avete divorato la vigna! Le spoglie del povero sono nelle nostre case!

<span id="an_3:15">3:15</span> Con qual diritto schiacciate voi il mio
popolo e pestate la faccia de’ miseri?" dice il Signore, l’Eterno degli
eserciti.

<span id="an_3:16">3:16</span> L’Eterno dice ancora: Poiché le figliuolo
di Sion sono altere, sen vanno col collo teso, lanciando sguardi
provocanti, camminando a piccoli passi e facendo tintinnare gli anelli
de’ lor piedi,

<span id="an_3:17">3:17</span> il Signore renderà calvo il sommo del
capo alle figliuole di Sion, e l’Eterno metterà a nudo le loro vergogne.

<span id="an_3:18">3:18</span> In quel giorno, il Signore torrà via il
lusso degli anelli de’ piedi, delle reti e delle mezzelune;

<span id="an_3:19">3:19</span> gli orecchini, i braccialetti ed i veli;

<span id="an_3:20">3:20</span> i diademi, le catenelle de’ piedi, le
cinture, i vasetti di profumo e gli amuleti;

<span id="an_3:21">3:21</span> gli anelli, i cerchietti da naso;

<span id="an_3:22">3:22</span> gli abiti da festa, le mantelline, gli
scialli e le borse;

<span id="an_3:23">3:23</span> gli specchi, le camicie finissime, le
tiare e le mantiglie.

<span id="an_3:24">3:24</span> Invece del profumo s’avrà fetore; invece
di cintura, una corda; invece di riccioli calvizie; invece d’ampio
manto, un sacco stretto; un marchio di fuoco invece di bellezza.

<span id="an_3:25">3:25</span> I tuoi uomini cadranno di spada, e i tuoi
prodi, in battaglia.

<span id="an_3:26">3:26</span> Le porte di Sion gemeranno e saranno in
lutto; tutta desolata, ella sederà per terra.

<span id="an_4:1">4:1</span> E, in quel giorno, sette donne afferreranno
un uomo e diranno: "Noi mangeremo il nostro pane, ci vestiremo delle
nostre vesti; facci solo portare il tuo nome! togli via il nostro
obbrobrio!"

<span id="an_4:2">4:2</span> In quel giorno, il germoglio dell’Eterno
sarà lo splendore e la gloria degli scampati d’Israele, e il frutto
della terra sarà il loro orgoglio ed il loro ornamento.

<span id="an_4:3">4:3</span> Ed avverrà che i superstiti di Sion e i
rimasti di Gerusalemme saran chiamati santi: chiunque, cioè, in
Gerusalemme, sarà iscritto tra i vivi,

<span id="an_4:4">4:4</span> una volta che il Signore avrà lavato le
brutture delle figliuole di Sion, e avrà nettato Gerusalemme dal sangue
ch’è in mezzo a lei, col soffio della giustizia, e col soffio dello
sterminio.

<span id="an_4:5">4:5</span> E l’Eterno creerà su tutta la distesa del
monte Sion e sulle sue raunanze una nuvola di fumo durante il giorno, e
uno splendore di fuoco fiammeggiante durante la notte; poiché, su tutta
questa gloria vi sarà un padiglione.

<span id="an_4:6">4:6</span> E vi sarà una tenda per far ombra di giorno
e proteggere dal caldo, e per servir di rifugio e d’asilo durante la
tempesta e la pioggia.

<span id="an_5:1">5:1</span> Io vo’ cantare per il mio benamato il
cantico dell’amico mio circa la sua vigna. Il mio benamato aveva una
vigna sopra una fertile collina.

<span id="an_5:2">5:2</span> La dissodò, ne tolse via le pietre, vi
piantò delle viti di scelta, vi fabbricò in mezzo una torre, e vi scavò
uno strettoio. Ei s’aspettava ch’essa gli facesse dell’uva, e gli ha
fatto invece delle lambrusche.

<span id="an_5:3">5:3</span> Or dunque, o abitanti di Gerusalemme e voi
uomini di Giuda, giudicate fra me e la mia vigna!

<span id="an_5:4">5:4</span> Che più si sarebbe potuto fare alla mia
vigna di quello che io ho fatto per essa? Perché, mentr’io m’aspettavo
che facesse dell’uva, ha essa fatto delle lambrusche?

<span id="an_5:5">5:5</span> Ebbene, ora io vi farò conoscere quel che
sto per fare alla mia vigna: ne torrò via la siepe e vi pascoleranno le
bestie; ne abbatterò il muro di cinta e sarà calpestata.

<span id="an_5:6">5:6</span> Ne farò un deserto; non sarà più né potata
né zappata, vi cresceranno i rovi e le spine; e darò ordine alle nuvole
che su lei non lascino cader pioggia.

<span id="an_5:7">5:7</span> Or la vigna dell’Eterno degli eserciti è la
casa d’Israele, e gli uomini di Giuda son la piantagione ch’era la sua
delizia; ei s’era aspettato rettitudine, ed ecco spargimento di sangue;
giustizia, ed ecco grida d’angoscia!

<span id="an_5:8">5:8</span> Guai a quelli che aggiungon casa a casa,
che uniscon campo a campo, finché non rimanga più spazio, e voi restiate
soli ad abitare in mezzo al paese!

<span id="an_5:9">5:9</span> Questo m’ha detto all’orecchio l’Eterno
degli eserciti: In verità queste case numerose saranno desolate, queste
case grandi e belle saran private d’abitanti;

<span id="an_5:10">5:10</span> dieci iugeri di vigna non daranno che un
bato, e un omer di seme non darà che un efa.

<span id="an_5:11">5:11</span> Guai a quelli che la mattina s’alzano di
buon’ora per correr dietro alle bevande alcooliche, e fan tardi la sera,
finché il vino l’infiammi!

<span id="an_5:12">5:12</span> La cetra, il saltèro, il tamburello, il
flauto ed il vino, ecco i loro conviti! ma non pongon mente a quel che
fa l’Eterno, e non considerano l’opera delle sue mani.

<span id="an_5:13">5:13</span> Perciò il mio popolo sen va in cattività
per mancanza di conoscimento, la sua nobiltà muore di fame, e le sue
folle sono inaridite dalla sete.

<span id="an_5:14">5:14</span> Perciò il soggiorno de’ morti s’è aperto
bramoso, ed ha spalancata fuor di modo la gola; e laggiù scende lo
splendore di Sion, la sua folla, il suo chiasso, e colui che in mezzo ad
essa festeggia.

<span id="an_5:15">5:15</span> E l’uomo del volgo è umiliato, i grandi
sono abbassati, e abbassati son gli sguardi alteri;

<span id="an_5:16">5:16</span> ma l’Eterno degli eserciti è esaltato
mediante il giudizio e l’Iddio santo è santificato per la sua giustizia.

<span id="an_5:17">5:17</span> Gli agnelli pastureranno come nei loro
pascoli, e gli stranieri divoreranno i campi deserti dei ricchi!

<span id="an_5:18">5:18</span> Guai a quelli che tiran l’iniquità con le
corde del vizio, e il peccato con le corde d’un occhio,

<span id="an_5:19">5:19</span> e dicono: "Faccia presto, affretti
l’opera sua, che noi la veggiamo! Venga e si eseguisca il disegno del
Santo d’Israele, che noi lo conosciamo!"

<span id="an_5:20">5:20</span> Guai a quelli che chiaman bene il male, e
male il bene, che mutan le tenebre in luce e la luce in tenebre, che
mutan l’amaro in dolce e il dolce in amaro!

<span id="an_5:21">5:21</span> Guai a quelli che si reputano savi e si
credono intelligenti!

<span id="an_5:22">5:22</span> Guai a quelli che son prodi nel bevere il
vino, e valorosi nel mescolar le bevande alcooliche;

<span id="an_5:23">5:23</span> che assolvono il malvagio per un regalo,
e privano il giusto del suo diritto!

<span id="an_5:24">5:24</span> Perciò, come una lingua di fuoco divora
la stoppia e come la fiamma consuma l’erba secca, così la loro radice
sarà come marciume, e il loro fiore sarà portato via come polvere,
perché hanno rigettata la legge dell’Eterno degli eserciti, e hanno
sprezzata la parola del Santo d’Israele.

<span id="an_5:25">5:25</span> Per questo avvampa l’ira dell’Eterno
contro il suo popolo; ed egli stende contr’esso la sua mano, e lo
colpisce; tremano i monti, e i cadaveri son come spazzatura in mezzo
alle vie; e, con tutto ciò, l’ira sua non si calma, e la sua mano rimase
distesa.

<span id="an_5:26">5:26</span> Egli alza un vessillo per le nazioni
lontane; fischia ad un popolo, ch’è all’estremità della terra; ed eccolo
che arriva, pronto, leggero.

<span id="an_5:27">5:27</span> In esso nessuno è stanco o vacilla,
nessuno sonnecchia o dorme; a nessuno si scoglie la cintura de’ fianchi
o si rompe il legaccio dei calzari.

<span id="an_5:28">5:28</span> Le sue frecce sono acute, tutti i suoi
archi son tesi; gli zoccoli de’ suoi cavalli paiono pietre, le ruote de’
suoi carri, un turbine.

<span id="an_5:29">5:29</span> Il suo ruggito è come quello d’un leone;
rugge come i leoncelli; rugge, afferra la preda, la porta via al sicuro,
senza che alcuno gliela strappi.

<span id="an_5:30">5:30</span> In quel giorno, ei muggirà contro Giuda,
come mugge il mare; e a guardare il paese, ecco tenebre, angoscia, e la
luce che s’oscura nel suo cielo.

<span id="an_6:1">6:1</span> Nell’anno della morte del re Uzzia, io vidi
il Signore assiso sopra un trono alto, molto elevato, e i lembi del suo
manto riempivano il tempio.

<span id="an_6:2">6:2</span> Sopra di lui stavano dei serafini, ognun
de’ quali aveva sei ali: con due si copriva la faccia, con due si
copriva i piedi, e con due volava.

<span id="an_6:3">6:3</span> E l’uno gridava all’altro e diceva: Santo,
santo, santo è l’Eterno degli eserciti! Tutta la terra è piena della sua
gloria!

<span id="an_6:4">6:4</span> Le porte furono scosse fin dalla loro
fondamenta dalla voce di loro che gridavano, e la casa fu ripiena di
fumo.

<span id="an_6:5">6:5</span> Allora io dissi: "Ahi, lasso me, ch’io son
perduto! Poiché io sono un uomo dalle labbra impure, e abito in mezzo a
un popolo dalle labbra impure; e gli occhi miei han veduto il Re,
l’Eterno degli eserciti!"

<span id="an_6:6">6:6</span> Ma uno de’ serafini volò verso di me,
tenendo in mano un carbone ardente, che avea tolto con le molle di
sull’altare.

<span id="an_6:7">6:7</span> Mi toccò con esso la bocca, e disse: "Ecco,
questo t’ha toccato le labbra, la tua iniquità è tolta e il tuo peccato
è espiato".

<span id="an_6:8">6:8</span> Poi udii la voce del Signore che diceva:
"Chi manderò? E chi andrà per noi?" Allora io risposi: "Eccomi, manda
me!"

<span id="an_6:9">6:9</span> Ed egli disse: "Va’ e di’ a questo popolo:
Ascoltate, sì, ma senza capire; guardate, sì, ma senza discernere!

<span id="an_6:10">6:10</span> Rendi insensibile il cuore di questo
popolo, rendigli duri gli orecchi, e chiudigli gli occhi, in guisa che
non vegga co’ suoi occhi, non oda co’ suoi orecchi, non intenda col
cuore, non si converta e non sia guarito!"

<span id="an_6:11">6:11</span> E io dissi: "Fino a quando, Signore?" Ed
egli rispose: "Finché le città siano devastate e senza abitanti e non vi
si alcuno nelle case e il paese sia ridotto in desolazione;

<span id="an_6:12">6:12</span> finché l’Eterno abbia allontanati gli
uomini, e la solitudine sia grande in mezzo al paese.

<span id="an_6:13">6:13</span> E se vi rimane ancora un decimo della
popolazione, esso a sua volta sarà distrutto; ma, come al terebinto e
alle querce, quando sono abbattuti, rimane il ceppo, così rimarrà al
popolo, come ceppo, una progenie santa".

<span id="an_7:1">7:1</span> Or avvenne ai giorni d’Achaz, figliuolo di
Jotham, figliuolo d’Uzzia, re di Giuda, che Retsin, re di Siria, e
Pekah, figliuolo di Remalia, re d’Israele, salirono contro Gerusalemme
per muoverle guerra; ma non riuscirono ad espugnarla.

<span id="an_7:2">7:2</span> E fu riferito alla casa di Davide questa
notizia: "La Siria s’è confederata con Efraim". E il cuore d’Achaz e il
cuore del suo popolo furono agitati, come gli alberi della foresta sono
agitati dal vento.

<span id="an_7:3">7:3</span> Allora l’Eterno disse ad Isaia: "Va’
incontro ad Achaz, tu con Scear-Jashub, tuo figliuolo, verso l’estremità
dell’acquedotto dello stagno superiore, sulla strada del campo del
gualchieraio e digli:

<span id="an_7:4">7:4</span> Guarda di startene calmo e tranquillo, non
temere e non ti s’avvilisca il cuore a motivo di questi due avanzi di
tizzone fumanti, a motivo dell’ira ardente di Retsin e della Siria e del
figliuolo di Remalia.

<span id="an_7:5">7:5</span> Siccome la Siria, Efraim e il figliuolo di
Remalia meditano del male a tuo danno, dicendo

<span id="an_7:6">7:6</span> Saliamo contro Giuda, terrorizzandolo,
apriamovi una breccia e proclamiamo re in mezzo ad esso il figliuolo di
Tabbeel,

<span id="an_7:7">7:7</span> così dice il Signore, l’Eterno: Questo non
avrà effetto; non succederà;

<span id="an_7:8">7:8</span> poiché Damasco è il capo della Siria, e
Retsin è il capo di Damasco. Fra sessantacinque anni Efraim sarà
fiaccato in guisa che non sarà più popolo.

<span id="an_7:9">7:9</span> E Samaria è il capo d’Efraim, e il
figliuolo di Remalia è il capo di Samaria. Se voi non avete fede, certo,
non potrete sussistere".

<span id="an_7:10">7:10</span> L’Eterno parlò di nuovo ad Achaz e gli
disse:

<span id="an_7:11">7:11</span> "Chiedi un segno all’Eterno, al tuo Dio!
chiedilo giù nei luoghi sotterra o nei luoghi eccelsi!"

<span id="an_7:12">7:12</span> Achaz rispose: "Io non chiederò nulla;
non tenterò l’Eterno".

<span id="an_7:13">7:13</span> E Isaia disse: "Or ascoltate, o casa di
Davide! E’ egli poca cosa per voi lo stancar degli uomini, che volete
stancare anche l’Iddio mio?

<span id="an_7:14">7:14</span> Perciò il Signore stesso vi darà un
segno: Ecco, la giovane concepirà, partorirà un figliuolo e gli porrà
nome Emmanuele.

<span id="an_7:15">7:15</span> Egli mangerà crema e miele finché sappia
riprovare il male e scegliere il bene.

<span id="an_7:16">7:16</span> Ma prima che il fanciullo sappia
riprovare il male e scegliere il bene, il paese del quale tu paventi i
due re, sarà devastato.

<span id="an_7:17">7:17</span> L’Eterno farà venire su te, sul tuo
popolo e sulla casa di tuo padre dei giorni, come non s’ebbero mai dal
giorno che Efraim s’è separato da Giuda: vale a dire, il re d’Assiria.

<span id="an_7:18">7:18</span> E in quel giorno l’Eterno fischierà alle
mosche che sono all’estremità de’ fiumi d’Egitto, e alle api che sono
nel paese d’Assiria.

<span id="an_7:19">7:19</span> Esse verranno e si poseranno tutte nelle
valli deserte, nelle fessure delle rocce, su tutti gli spini e su tutti
i pascoli.

<span id="an_7:20">7:20</span> In quel giorno, il Signore, con un rasoi
preso a nolo di là dal fiume, cioè col re d’Assiria, raderà la testa, i
peli delle gambe, e porterà via anche la barba.

<span id="an_7:21">7:21</span> In quel giorno avverrà che uno nutrirà
una giovine vacca e due pecore,

<span id="an_7:22">7:22</span> ed esse daranno tale abbondanza di latte,
che egli mangerà della crema; poiché crema e miele mangerà chiunque sarà
rimasto superstite in mezzo al paese.

<span id="an_7:23">7:23</span> In quel giorno, ogni terreno contenente
mille viti del valore di mille sicli d’argento, sarà abbandonato in
balìa de’ rovi e de’ pruni.

<span id="an_7:24">7:24</span> Vi s’entrerà con le freccie e con l’arco,
perché tutto il paese non sarà che rovi e pruni.

<span id="an_7:25">7:25</span> E tutti i colli che si dissodavan con la
vanga, non saran più frequentati per timore de’ rovi e dei pruni; vi si
lasceran andare i buoi, e le pecore ne calpesteranno il suolo".

<span id="an_8:1">8:1</span> L’Eterno mi disse: "Prenditi una tavoletta
grande e scrivici sopra in carattere leggibili: "Affrettate il
saccheggio! Presto, al bottino!"

<span id="an_8:2">8:2</span> E presi meco come testimoni, dei testimoni
fededegni: il sacerdote Uria e Zaccaria, figliuolo di Jeberekia.

<span id="an_8:3">8:3</span> M’accostai pure alla profetessa, ed ella
concepì e partorì un figliuolo. Allora l’Eterno mi disse: "Chiamalo
Maher-Shalal-Hash-Baz;

<span id="an_8:4">8:4</span> poiché prima che il bambino sappia gridare:
Padre mio, Madre mia, le ricchezze di Damasco e il bottino di Samaria
saran portati davanti al re d’Assiria".

<span id="an_8:5">8:5</span> E l’Eterno mi parlò ancora e mi disse:

<span id="an_8:6">8:6</span> poiché questo popolo ha sprezzato le acque
di Siloe che corrono placidamente, e si rallegra a motivo di Retsin e
del figliuolo di Remalia,

<span id="an_8:7">8:7</span> perciò ecco, il Signore sta per far salire
su loro le potenti e grandi acque del fiume, cioè il re d’Assiria e
tutta la sua gloria; esso s’eleverà da per tutto sopra il suo livello, e
strariperà su tutte le sponde.

<span id="an_8:8">8:8</span> Passerà sopra Giuda, inonderà, e passerà
oltre; arriverà fino al collo, e le sue ali spiegate copriranno tutta la
larghezza del tuo paese, o Emmanuele!

<span id="an_8:9">8:9</span> Mandate pur gridi di guerra, o popoli;
sarete frantumati! Prestate orecchio, o voi tutti di paesi lontani!
Preparatevi pure alla lotta; sarete frantumati!

<span id="an_8:10">8:10</span> Fate pure de’ piani, e saranno sventati!
Dite pur la parola, e rimarrà senza effetto, perché Dio è con noi.

<span id="an_8:11">8:11</span> Poiché così m’ha parlato l’Eterno, quando
la sua mano m’ha afferrato, ed egli m’ha avvertito di non camminare per
la via di questo popolo, dicendo:

<span id="an_8:12">8:12</span> "Non chiamate congiura tutto ciò che
questo popolo chiama congiura; e non temete ciò ch’esso teme, e non vi
spaventate.

<span id="an_8:13">8:13</span> L’Eterno degli eserciti, quello,
santificate! Sia lui quello che temete e paventate!

<span id="an_8:14">8:14</span> Ed gli sarà un santuario, ma anche una
pietra d’intoppo, un sasso d’inciampo per le due case d’Israele, un
laccio e una rete per gli abitanti di Gerusalemme.

<span id="an_8:15">8:15</span> Molti fra loro inciamperanno, cadranno,
saranno infranti, rimarranno nel laccio, e saranno presi".

<span id="an_8:16">8:16</span> "Chiudi questa testimonianza, suggella
questa legge fra i miei discepoli".

<span id="an_8:17">8:17</span> Io aspetto l’Eterno che nasconde la sua
faccia alla casa di Giacobbe; in lui ripongo la mia speranza.

<span id="an_8:18">8:18</span> Ecco me, e i figliuoli che l’Eterno m’ha
dati; noi siam de’ segni e dei presagi in Israele da parte dell’Eterno
degli Eserciti, che abita sul monte Sion.

<span id="an_8:19">8:19</span> Se vi si dice: "Consultate quelli che
evocano gli spiriti e gli indovini, quelli che susurranno e
bisbigliano", rispondete: "Un popolo non dev’egli consultare il suo Dio?
Si rivolgerà egli ai morti a pro de’ vivi?"

<span id="an_8:20">8:20</span> Alla legge! alla testimonianza! Se il
popolo non parla così, non vi sarà per lui alcuna aurora!

<span id="an_8:21">8:21</span> Andrà errando per il paese, affranto,
affamato; e quando avrà fame, s’irriterà, maledirà il suo re e il suo
Dio. Volgerà lo sguardo in alto,

<span id="an_8:22">8:22</span> lo volgerà verso la terra, ed ecco, non
vedrà che distretta, tenebre, oscurità piena d’angoscia, e sarà sospinto
in fitta tenebria.

<span id="an_9:1">9:1</span> (H8-23) Ma le tenebre non dureranno sempre
per la terra ch’è ora nell’angoscia. Come ne’ tempi passati Iddio coprì
d’obbrobrio il paese di Zabulon e il paese di Neftali, così nei tempi
avvenire coprirà di gloria la terra vicina al mare, di là del Giordano,
la Galilea de’ Gentili.

<span id="an_9:2">9:2</span> (H9-1) Il popolo che camminava nelle
tenebre, vede una gran luce; su quelli che abitavano il paese dell’ombra
della morte, la luce risplende.

<span id="an_9:3">9:3</span> (H9-2) Tu moltiplichi il popolo, tu gli
largisci una gran gioia; ed egli si rallegra nel tuo cospetto come uno
si rallegra al tempo della mèsse, come uno giubila quando si spartisce
il bottino.

<span id="an_9:4">9:4</span> (H9-3) Poiché il giogo che gravava su lui,
il bastone che gli percoteva il dosso, la verga di chi l’opprimeva tu li
spezzi, come nel giorno di Madian.

<span id="an_9:5">9:5</span> (H9-4) Poiché ogni calzatura portata dal
guerriero nella mischia, ogni mantello avvoltolato nel sangue, saran
dati alle fiamme, saran divorati dal fuoco.

<span id="an_9:6">9:6</span> (H9-5) Poiché un fanciullo ci è nato, un
fanciullo ci è stato dato, e l’imperio riposerà sulle sue spalle; sarà
chiamato Consigliere ammirabile, Dio potente, Padre Eterno, Principe
della Pace,

<span id="an_9:7">9:7</span> (H9-6) per dare incremento all’impero e una
pace senza fine al trono di Davide e al suo regno, per stabilirlo
fermamente e sostenerlo mediante il diritto e la giustizia, da ora in
perpetuo: questo farà lo zelo dell’Eterno degli eserciti.

<span id="an_9:8">9:8</span> (H9-7) il Signore manda una parola a
Giacobbe, ed essa cade sopra a Israele.

<span id="an_9:9">9:9</span> (H9-8) Tutto il popolo ne avrà conoscenza,
Efraim e gli abitanti della Samaria, che nel loro orgoglio e nella
superbia del loro cuore dicono:

<span id="an_9:10">9:10</span> (H9-9) "I mattoni son caduti, ma noi
costruiremo con pietre squadrate; i sicomori sono stati tagliati, ma noi
li sostituiremo con dei cedri".

<span id="an_9:11">9:11</span> (H9-10) Per questo l’Eterno farà sorgere
contro il popolo gli avversari di Retsin, ed ecciterà i suoi nemici:

<span id="an_9:12">9:12</span> (H9-11) i Siri da oriente, i Filistei da
occidente; ed essi divoreranno Israele a bocca spalancata. E, con tutto
ciò, l’ira sua non si calma, e la sua mano rimane distesa.

<span id="an_9:13">9:13</span> (H9-12) Ma il popolo non torna a colui
che lo colpisce, e non cerca l’Eterno degli eserciti.

<span id="an_9:14">9:14</span> (H9-13) Perciò l’Eterno reciderà da
Israele capo e coda, palmizio e giunco, in un medesimo giorno.

<span id="an_9:15">9:15</span> (H9-14) (L’anziano e il notabile sono il
capo, e il profeta che insegna la menzogna è la coda).

<span id="an_9:16">9:16</span> (H9-15) Quelli che guidano questo popolo
lo sviano, e quelli che si lascian guidare vanno in perdizione.

<span id="an_9:17">9:17</span> (H9-16) Perciò l’Eterno non si compiacerà
de’ giovani del popolo, né avrà compassione de’ suoi orfani e delle sue
vedove; poiché tutti quanti son empi e perversi, ed ogni bocca
proferisce follia. E, con tutto ciò, la sua ira non si calma, e la sua
mano rimane distesa.

<span id="an_9:18">9:18</span> (H9-17) Poiché la malvagità arde come il
fuoco, che divora rovi e pruni e divampa nel folto della foresta, donde
s’elevano vorticosamente colonne di fumo.

<span id="an_9:19">9:19</span> (H9-18) Per l’ira dell’Eterno degli
eserciti il paese è in fiamme, e il popolo è in preda al fuoco; nessuno
risparmia il fratello.

<span id="an_9:20">9:20</span> (H9-19) Si saccheggia a destra, e si ha
fame; si divora a sinistra, e non si è saziati; ognuno divora la carne
del proprio braccio:

<span id="an_9:21">9:21</span> (H9-20) Manasse divora Efraim, ed Efraim
Manasse; e insieme piomban su Giuda. E, con tutto ciò, l’ira sua non si
calma, e la sua mano rimane distesa.

<span id="an_10:1">10:1</span> Guai a quelli che fanno decreti iniqui e
a quelli che redigono in iscritto sentenze ingiuste,

<span id="an_10:2">10:2</span> per negare giustizia ai miseri, per
spogliare del loro diritto i poveri del mio popolo, per far delle vedove
la loro preda e degli orfani il loro bottino!

<span id="an_10:3">10:3</span> E che farete nel giorno che Dio vi
visiterà, nel giorno che la ruina verrà di lontano? A chi fuggirete in
cerca di soccorso? e dove lascerete quel ch’è la vostra gloria?

<span id="an_10:4">10:4</span> Non rimarrà loro che curvarsi fra i
prigionieri o cadere fra gli uccisi. E, con tutto ciò, l’ira sua non si
calma, e la sua mano rimane distesa.

<span id="an_10:5">10:5</span> Guai all’Assiria, verga della mia ira! Il
bastone che ha in mano, è lo strumento della mia indignazione.

<span id="an_10:6">10:6</span> Io l’ho mandato contro una nazione empia,
gli ho dato, contro il popolo del mio cruccio, l’ordine di darsi al
saccheggio, di far bottino, di calpestarlo come il fango delle strade.

<span id="an_10:7">10:7</span> Ma egli non la intende così; non così la
pensa in cuor suo; egli ha in cuore di distruggere, di sterminare
nazioni in gran numero.

<span id="an_10:8">10:8</span> Poiché dice: "I miei principi non son
eglino tanti re?

<span id="an_10:9">10:9</span> Non è egli avvenuto di Calno come di
Carkemish? Di Hamath come d’Arpad? di Samaria come di Damasco?

<span id="an_10:10">10:10</span> Come la mia mano è giunta a colpire i
regni degl’idoli dove le immagini eran più numerose che a Gerusalemme e
a Samaria,

<span id="an_10:11">10:11</span> come ho fatto a Samaria e ai suoi
idoli, non farò io così a Gerusalemme e alle sue statue?"

<span id="an_10:12">10:12</span> Ma quando il Signore avrà compiuta
tutta l’opera sua sul monte di Sion e a Gerusalemme, io, dice l’Eterno,
punirò il re d’Assiria per il frutto della superbia del cuor suo e
dell’arroganza de’ suoi sguardi alteri.

<span id="an_10:13">10:13</span> Poich’egli dice: "Io l’ho fatto per la
forza della mia mano, e per la mia sapienza, perché sono intelligente;
ho rimosso i confini de’ popoli, ho predato i loro tesori; e, potente
come sono, ho detronizzato dei re,

<span id="an_10:14">10:14</span> la mia mano ha trovato, come un nido,
le ricchezze dei popoli; e come uno raccoglie delle uova abbandonate,
così ho io raccolta tutta la terra; e nessuno ha mosso l’ala o aperto il
becco o mandato un grido".

<span id="an_10:15">10:15</span> La scure si gloria essa contro colui
che la maneggia? la sega si magnifica essa contro colui che la mena?
Come se la verga facesse muovere colui che l’alza, come se il bastone
alzasse colui che non ne è di legno!

<span id="an_10:16">10:16</span> Perciò il Signore, l’Eterno degli
eserciti, manderà la consunzione tra i suoi più robusti; e sotto la sua
gloria accenderà un fuoco, come il fuoco d’un incendio.

<span id="an_10:17">10:17</span> La luce d’Israele diventerà un fuoco, e
il suo Santo una fiamma, che arderà e divorerà i suoi rovi ed i suoi
pruni in un sol giorno.

<span id="an_10:18">10:18</span> E la gloria della sua foresta e della
sua ferace campagna egli la consumerà, anima e corpo; sarà come il
deperimento d’un uomo che langue.

<span id="an_10:19">10:19</span> Il resto degli alberi della sua foresta
sarà così minimo che un bambino potrebbe farne il conto.

<span id="an_10:20">10:20</span> In quel giorno, il residuo d’Israele e
gli scampati della casa di Giacobbe cesseranno d’appoggiarsi su colui
che li colpiva, e s’appoggeranno con sincerità sull’Eterno, sul Santo
d’Israele.

<span id="an_10:21">10:21</span> Un residuo, il residuo di Giacobbe,
tornerà all’Iddio potente.

<span id="an_10:22">10:22</span> Poiché, quand’anche il tuo popolo, o
Israele, fosse come la rena del mare, un residuo soltanto ne tornerà;
uno sterminio è decretato, che farà traboccare la giustizia.

<span id="an_10:23">10:23</span> Poiché lo sterminio, che ha decretato
il Signore, l’Eterno degli eserciti, lo effettuerà in mezzo a tutta la
terra.

<span id="an_10:24">10:24</span> Così dunque dice il Signore, l’Eterno
degli eserciti: O popolo mio, che abiti in Sion, non temere l’Assiro,
benché ti batta di verga e alzi su te il bastone, come fece l’Egitto!

<span id="an_10:25">10:25</span> Ancora un breve, brevissimo tempo, e la
mia indignazione sarà finita, e l’ira mia si volgerà alla loro
distruzione.

<span id="an_10:26">10:26</span> L’Eterno degli eserciti leverà contro
di lui la frustra, come quando colpì Madian, alla roccia d’Oreb; e come
alzò il suo bastone sul mare, così l’alzerà ancora, come in Egitto.

<span id="an_10:27">10:27</span> E, in quel giorno, il suo carico ti
cadrà dalle spalle, e il suo giogo di sul collo; il giogo sarò scosso
dalla tua forza rigogliosa.

<span id="an_10:28">10:28</span> L’Assiro marcia contro Aiath,
attraversa Migron, depone i suoi bagagli a Micmash.

<span id="an_10:29">10:29</span> Valicano il passo, passano la notte a
Gheba, Rama trema, Ghibea di Saul è in fuga.

<span id="an_10:30">10:30</span> Grida forte a tutta voce, o figlia di
Gallim! Tendi l’orecchio, o Laish! Povera Anathoth!

<span id="an_10:31">10:31</span> Madmenah è in fuga precipitosa, gli
abitanti di Ghebim cercano un rifugio.

<span id="an_10:32">10:32</span> Oggi stesso sosterà a Nob, agitando il
pugno contro il monte della figlia di Sion, contro la collina di
Gerusalemme.

<span id="an_10:33">10:33</span> Ecco, il Signore, l’Eterno degli
Eserciti, stronca i rami in modo tremendo; i più alti sono tagliati, i
più superbi sono atterrati.

<span id="an_10:34">10:34</span> Egli abbatte col ferro il folto della
foresta, e il Libano cade sotto i colpi del Potente.

<span id="an_11:1">11:1</span> Poi un ramo uscirà dal tronco d’Isai, e
un rampollo spunterà dalle sue radici.

<span id="an_11:2">11:2</span> Lo spirito dell’Eterno riposerà su lui:
spirito di sapienza e di intelligenza, spirito di consiglio e di forza,
spirito di conoscenza e di timor dell’Eterno.

<span id="an_11:3">11:3</span> Respirerà come profumo il timor
dell’Eterno, non giudicherà dall’apparenza, non darà sentenze stando al
sentito dire,

<span id="an_11:4">11:4</span> ma giudicherà i poveri con giustizia,
farà ragione con equità agli umili del paese. Colpirà il paese con la
verga della sua bocca, e col soffio delle sue labbra farà morir l’empio.

<span id="an_11:5">11:5</span> La giustizia sarà la cintura delle sue
reni, e la fedeltà la cintura dei suoi fianchi.

<span id="an_11:6">11:6</span> Il lupo abiterà con l’agnello, e il
leopardo giacerà col capretto, il vitello, il giovin leone e il bestiame
ingrassato staranno assieme, e un bambino li condurrà.

<span id="an_11:7">11:7</span> La vacca pascolerà con l’orsa, i loro
piccini giaceranno assieme, e il leone mangerà lo strame come il bue.

<span id="an_11:8">11:8</span> Il lattante si trastullerà sul buco
dell’aspide, e il divezzato stenderà la mano sul covo del basilisco.

<span id="an_11:9">11:9</span> Non si farà né male né guasto su tutto il
mio monte santo, poiché la terra sarà ripiena della conoscenza
dell’Eterno, come il fondo del mare dall’acque che lo coprono.

<span id="an_11:10">11:10</span> In quel giorno, verso la radice d’Isai,
issata come il vessillo de’ popoli, si volgeranno premurose le nazioni,
e il luogo del suo riposo sarà glorioso.

<span id="an_11:11">11:11</span> In quel giorno, il Signore stenderà una
seconda volta la mano per riscattare il residuo del suo popolo rimasto
in Assiria e in Egitto, a Pathros e in Etiopia, ad Elam, a Scinear ed a
Hamath, e nelle isole del mare.

<span id="an_11:12">11:12</span> Egli alzerà un vessillo verso le
nazioni, raccoglierà gli esuli d’Israele e radunerà i dispersi di Giuda
dai quattro canti della terra.

<span id="an_11:13">11:13</span> La gelosia d’Efraim scomparirà, e gli
avversari di Giuda saranno annientati; Efraim non invidierà più Giuda, e
Giuda non sarà più ostile ad Efraim.

<span id="an_11:14">11:14</span> Essi piomberanno a volo sulle spalle
de’ Filistei ad occidente, insieme prederanno i figliuoli dell’oriente;
metteran le mani addosso a Edom ed a Moab, e i figliuoli d’Ammon saran
loro sudditi.

<span id="an_11:15">11:15</span> L’Eterno metterà interamente a secco la
lingua del mar dell’Egitto, scuoterà minacciosamente la mano sul fiume,
e col suo soffio impetuoso, lo spartirà in sette canali, e farà si che
lo si passi coi sandali.

<span id="an_11:16">11:16</span> E ci farà una strada per il residuo del
suo popolo rimasto in Assiria, come ve ne fu una per Israele il giorno
che uscì dal paese d’Egitto.

<span id="an_12:1">12:1</span> In quel giorno, dirai: "Io ti celebro, o
Eterno! Poiché, dopo esserti adirato con me, l’ira tua s’è calmata, e tu
m’hai consolato.

<span id="an_12:2">12:2</span> Ecco, Iddio è la mia salvezza, io avrò
fiducia, e non avrò paura di nulla; poiché l’Eterno, l’Eterno è la mia
forza ed il mio cantico, ed egli è stato la mia salvezza".

<span id="an_12:3">12:3</span> Voi attingerete con gioia l’acqua dalle
fonti della salvezza,

<span id="an_12:4">12:4</span> e in quel giorno direte: "Celebrate
l’Eterno, invocate il suo nome, fate conoscere le sue opere tra i
popoli, proclamate che il suo nome è eccelso!

<span id="an_12:5">12:5</span> Salmeggiate all’Eterno, perché ha fatte
cose magnifiche; siano esse note a tutta la terra!

<span id="an_12:6">12:6</span> Manda de’ gridi, de’ gridi di gioia, o
abitatrice di Sion! poiché il Santo d’Israele è grande in mezzo a te".

<span id="an_13:1">13:1</span> Oracolo contro Babilonia, rivelato a
Isaia, figliuolo di Amots.

<span id="an_13:2">13:2</span> Su di un nudo monte, innalzate un
vessillo, chiamateli a gran voce, fate segno con la mano, ed entrino
nelle porte de’ principi!

<span id="an_13:3">13:3</span> Io ho dato ordine a quelli che mi son
consacrati, ho chiamato i miei prodi, ministri della mia ira, quelli che
esultano nella mia grandezza.

<span id="an_13:4">13:4</span> S’ode sui monti un rumore di gente, come
quello d’un popolo immenso; il rumor d’un tumulto di regni, di nazioni
raunate: l’Eterno degli eserciti passa in rivista l’esercito, che va a
combattere.

<span id="an_13:5">13:5</span> Vengono da lontan paese, dalla estremità
de’ cieli, l’Eterno e gli strumenti della sua ira, per distruggere tutta
la terra.

<span id="an_13:6">13:6</span> Urlate, poiché il giorno dell’Eterno è
vicino; esso viene come una devastazione dell’Onnipotente.

<span id="an_13:7">13:7</span> Perciò, tutte le mani diventan fiacche, e
ogni cuor d’uomo vien meno.

<span id="an_13:8">13:8</span> Son còlti da spavento, son presi da
spasimi e da doglie; si contorcono come donna che partorisce, si guardan
l’un l’altro sbigottiti, le loro facce son facce di fuoco.

<span id="an_13:9">13:9</span> Ecco il giorno dell’Eterno giunge: giorno
crudele, d’indignazione e d’ira ardente, che farà della terra un
deserto, e ne distruggerà i peccatori.

<span id="an_13:10">13:10</span> Poiché le stelle e le costellazioni del
cielo non far più brillare la loro luce, il sole s’oscurerà fin dalla
sua levata, e la luna non farà più risplendere il suo chiarore.

<span id="an_13:11">13:11</span> Io punirò il mondo per la sua
malvagità, e gli empi per la loro iniquità; farò cessare l’alterigia de’
superbi e abbatterò l’arroganza de’ tiranni.

<span id="an_13:12">13:12</span> Renderò gli uomini più rari dell’oro
fino, più rari dell’oro d’Ofir.

<span id="an_13:13">13:13</span> Perciò farò tremare i cieli, e la terra
sarà scossa dal suo luogo per l’indignazione dell’Eterno degli eserciti,
nel giorno della sua ira ardente.

<span id="an_13:14">13:14</span> Allora, come gazzella inseguita o come
pecora che nessuno raccoglie, ognuno si volgerà verso il suo popolo,
ognuno fuggirà al proprio paese.

<span id="an_13:15">13:15</span> Chiunque sarà trovato sarò trafitto,
chiunque sarà còlto cadrà di spada.

<span id="an_13:16">13:16</span> I loro bimbi saranno schiacciati
davanti ai loro occhi, le loro case saran saccheggiate, le loro mogli
saranno violentate.

<span id="an_13:17">13:17</span> Ecco, io suscito contro di loro i Medi,
i quali non faranno alcun caso dell’argento, e non prendono alcun
piacere nell’oro.

<span id="an_13:18">13:18</span> I loro archi atterreranno i giovani, ed
essi non avran pietà del frutto delle viscere: l’occhio loro non
risparmierà i bambini.

<span id="an_13:19">13:19</span> E Babilonia, lo splendore de’ regni, la
superba bellezza de’ Caldei, sarà come Sodoma e Gomorra quando Iddio le
sovvertì.

<span id="an_13:20">13:20</span> Essa non sarà mai più abitata, d’età in
età nessuno vi si stabilirà più; l’Arabo non vi pianterà più la sua
tenda, né i pastori vi faran più riposare i lor greggi;

<span id="an_13:21">13:21</span> ma vi riposeranno le bestie del
deserto, e le sue case saran piene di gufi; vi faran la loro dimora gli
struzzi, i satiri vi balleranno.

<span id="an_13:22">13:22</span> Gli sciacalli ululeranno nei suoi
palazzi, i cani salvatici nelle sue ville deliziose. Il suo tempo sta
per venire, i suoi giorni non saran prolungati.

<span id="an_14:1">14:1</span> Poiché l’Eterno avrà pietà di Giacobbe,
sceglierà ancora Israele, e li ristabilirà sul loro suolo; lo straniero
s’unirà ad essi, e si stringerà alla casa di Giacobbe.

<span id="an_14:2">14:2</span> I popoli li prenderanno e li
ricondurranno al loro luogo, e la casa d’Israele li possederà nel paese
dell’Eterno come servi e come serve; essi terranno in cattività quelli
che li avean ridotti in cattività, e signoreggeranno sui loro
oppressori.

<span id="an_14:3">14:3</span> E il giorno che l’Eterno t’avrà dato
requie dal tuo affanno, dalle tue agitazioni e dalla dura schiavitù alla
quale eri stato assoggettato, tu pronunzierai questo canto sul re di
Babilonia e dirai:

<span id="an_14:4">14:4</span> Come! l’oppressore ha finito? ha finito
l’esattrice d’oro?

<span id="an_14:5">14:5</span> L’Eterno ha spezzato il bastone degli
empi, lo scettro dei despoti.

<span id="an_14:6">14:6</span> colui che furiosamente percoteva i popoli
di colpi senza tregua, colui che dominava irosamente sulle nazioni, è
inseguito senza misericordia.

<span id="an_14:7">14:7</span> Tutta la terra è in riposo, è tranquilla,
la gente manda gridi di gioia.

<span id="an_14:8">14:8</span> Perfino i cipressi e i cedri del Libano
si rallegrano a motivo di te. "Da che sei atterrato, essi dicono, il
boscaiolo non sale più contro a noi".

<span id="an_14:9">14:9</span> Il soggiorno de’ morti, laggiù s’è
commosso per te, per venire ad incontrarti alla tua venuta; esso sveglia
per te le ombre, tutti i principi della terra; fa alzare dai loro troni
tutti i re delle nazioni.

<span id="an_14:10">14:10</span> Tutti prendon la parola e ti dicono:
"Anche tu dunque sei diventato debole come noi? anche tu sei dunque
divenuto simile a noi?

<span id="an_14:11">14:11</span> Il tuo fasto e il suon de’ tuoi saltèri
sono stati fatti scendere nel soggiorno de’ morti; sotto di te sta un
letto di vermi, e i vermi son la tua coperta".

<span id="an_14:12">14:12</span> Come mai sei caduto dal cielo, o astro
mattutino, figliuol dell’aurora?! Come mai sei atterrato, tu che
calpestavi le nazioni?!

<span id="an_14:13">14:13</span> Tu dicevi in cuor tuo: "Io salirò in
cielo, eleverò il mio trono al disopra delle stelle di Dio; io
m’assiderò sul monte dell’assemblea, nella parte estrema del
settentrione;

<span id="an_14:14">14:14</span> salirò sulle sommità delle nubi, sarò
simile all’Altissimo".

<span id="an_14:15">14:15</span> Invece t’han fatto discendere nel
soggiorno de’ morti, nelle profondità della fossa!

<span id="an_14:16">14:16</span> Quei che ti vedono fissano in te lo
sguardo, ti considerano attentamente, e dicono: "E’ questo l’uomo che
faceva tremare la terra, che scoteva i regni,

<span id="an_14:17">14:17</span> che riduceva il mondo in un deserto, ne
distruggeva le città, e non rimandava mai liberi a casa i suoi
prigionieri?"

<span id="an_14:18">14:18</span> Tutti i re delle nazioni, tutti quanti
riposano in gloria ciascuno nella propria dimora;

<span id="an_14:19">14:19</span> ma tu sei stato gettato lungi dalla tua
tomba come un rampollo abominevole coperto di uccisi trafitti colla
spada, calati sotto i sassi della fossa, come un cadavere calpestato.

<span id="an_14:20">14:20</span> Tu non sarai riunito a loro nel
sepolcro perché hai distrutto il tuo paese, hai ucciso il tuo popolo;
della razza de’ malfattori non si ragionerà mai più.

<span id="an_14:21">14:21</span> Preparate il massacro dei suoi figli, a
motivo della iniquità dei loro padri! Che non si rialzino più a
conquistare la terra, a riempire il mondo di città!

<span id="an_14:22">14:22</span> Io mi leverò contro di loro, dice
l’Eterno degli eserciti; sterminerò di Babilonia il nome, ed i
superstiti, la razza e la progenie, dice l’Eterno.

<span id="an_14:23">14:23</span> Ne farò il dominio del porcospino, un
luogo di palude, la spazzerò con la scopa della distruzione, dice
l’Eterno degli eserciti.

<span id="an_14:24">14:24</span> L’Eterno degli eserciti l’ha giurato,
dicendo: In verità, com’io penso, così sarà, come ho deciso, così
avverrà.

<span id="an_14:25">14:25</span> Frantumerò l’Assiro nel mio paese, lo
calpesterò sui miei monti; allora il suo giogo sarà tolto di sovr’essi,
e il suo carico sarà tolto di su le loro spalle.

<span id="an_14:26">14:26</span> Questo è il piano deciso contro tutta
la terra; questa è la mano stesa contro tutte le nazioni.

<span id="an_14:27">14:27</span> L’Eterno degli eserciti ha fatto questo
piano; Chi lo frusterà? La sua mano è stesa; chi gliela farà ritirare?

<span id="an_14:28">14:28</span> L’anno della morte di Achaz fu
pronunziato questo oracolo:

<span id="an_14:29">14:29</span> Non ti rallegrare, o Filistia tutta
quanta, perché la verga che ti colpiva è spezzata! giacché dalla radice
del serpente uscirà un basilisco, e il suo frutto sarà un serpente
ardente e volante.

<span id="an_14:30">14:30</span> I più poveri avran di che pascersi, e i
bisognosi riposeranno al sicuro; ma io farò morir di fame la tua radice,
e quel che rimarrà di te sarà ucciso.

<span id="an_14:31">14:31</span> Urla, o porta! grida, o città!
Struggiti, o Filistei tutta quanta! Poiché dal nord viene un fumo, e
niuno si sbanda dalla sua schiera.

<span id="an_14:32">14:32</span> E che si risponderà ai messi di questa
nazione? Che l’Eterno ha fondata Sion, e che in essa gli afflitti del
suo popolo trovano rifugio.

<span id="an_15:1">15:1</span> Oracolo su Moab. Sì, nella notte in cui è
devastata, Ar-Moab perisce! Sì, nella notte in cui è devastata, Kir-Moab
perisce!

<span id="an_15:2">15:2</span> Si sale al tempio e a Dibon, sugli alti
luoghi, per piangere; Moab urla su Nebo e su Medeba: tutte le teste son
rase, tutte le barbe, tagliate.

<span id="an_15:3">15:3</span> Per le strade tutti indossano sacchi, sui
tetti e per le piazze ognuno urla, piangendo a dirotto.

<span id="an_15:4">15:4</span> Heshbon ed Elealeh gridano; la loro voce
s’ode fino a Jahats; perciò i guerrieri di Moab si lamentano, l’anima
loro trema.

<span id="an_15:5">15:5</span> Il mio cuore geme per Moab, i cui
fuggiaschi son già a Tsoar, a Eglath-Scelisciah; perché fanno,
piangendo, la salita di Luhit e mandan grida d’angoscia sulla via di
Horonaim;

<span id="an_15:6">15:6</span> perché le acque di Nimrim sono una
desolazione, l’erba è seccata, l’erba minuta è scomparsa, non c’è più
verdura;

<span id="an_15:7">15:7</span> onde le ricchezze che hanno accumulate,
le provvisioni che han tenute accumulate in serbo, essi le trasportano
oltre il torrente de’ salici.

<span id="an_15:8">15:8</span> Le grida fanno il giro de’ confini di
Moab, il suo urlo rintrona fino a Beer-Elim.

<span id="an_15:9">15:9</span> Perché le acque di Dimon son piene di
sangue, perché infliggerò a Dimon de’ nuovi guai: un leone contro gli
scampati di Moab e contro quel che resta del paese.

<span id="an_16:1">16:1</span> "Mandate gli agnelli per il dominatore
del paese, mandateli da Sela, per la via del deserto, al monte della
figliuola di Sion!"

<span id="an_16:2">16:2</span> Come uccelli che fuggono, come una
nidiata dispersa, così saranno le figliuole di Moab ai guadi dell’Arnon.

<span id="an_16:3">16:3</span> "Consigliaci, fa giustizia! In pien
mezzodì, stendi su noi l’ombra tua densa come la notte, nascondi gli
esuli, non tradire i fuggiaschi;

<span id="an_16:4">16:4</span> lascia dimorare presso di te gli esuli di
Moab, si tu per loro un rifugio contro il devastatore! Poiché
l’oppressione è finita, la devastazione è cessata, gl’invasori sono
scomparsi dal paese,

<span id="an_16:5">16:5</span> il trono è stabilito fermamente sulla
clemenza, e sul trono sta assiso fedelmente, nella tenda di Davide, un
giudice amico del diritto, e pronto a far giustizia".

<span id="an_16:6">16:6</span> "Noi conosciamo l’orgoglio di Moab,
l’orgogliosissima, la sua alterigia, la sua superbia, la sua arroganza,
il suo vantarsi senza fondamento!"

<span id="an_16:7">16:7</span> Perciò gema Moab per Moab, tutti gemano!
Rimpiangete, costernati, le schiacciate d’uva di Kir-Hareseth!

<span id="an_16:8">16:8</span> Poiché le campagne di Heshbon languono;
languono i vigneti di Sibmah, le cui viti scelte, che inebriavano i
padroni delle nazioni, arrivavano fino a Jazer, erravano per il deserto,
ed avean propaggini che s’espandevan lontano, e passavano il mare.

<span id="an_16:9">16:9</span> Piango, perciò, come piange Jazer, i
vigneti di Sibmah; io v’irrigo delle mie lacrime, o Heshbon, o Elealeh!
poiché sui vostri frutti d’estate e sulle vostre mèssi s’è abbattuto un
grido di guerra.

<span id="an_16:10">16:10</span> La gioia, il giubilo sono scomparsi
dalla ferace campagna; e nelle vigne non ci sono più canti, né grida
d’allegrezza; il vendemmiatore non pigia più l’uva nei tini; io ho fatto
cessare il grido di gioia della vendemmia.

<span id="an_16:11">16:11</span> Perciò le mie viscere fremono per Moab
come un’arpa, e geme il mio cuore per Kir-Heres.

<span id="an_16:12">16:12</span> E quando Moab si presenterà, quando si
affaticherà su l’alto luogo ed entrerà nel suo santuario a pregare, esso
nulla otterrà.

<span id="an_16:13">16:13</span> Questa è la parola che l’Eterno già da
lungo tempo pronunziò contro Moab.

<span id="an_16:14">16:14</span> E ora l’Eterno parla e dice: "Fra tre
anni, contati come quelli d’un mercenario, la gloria di Moab cadrà in
disprezzo, nonostante la sua gran moltitudine; e ciò che ne resterà sarà
poca, pochissima cosa, senza forza".

<span id="an_17:1">17:1</span> Oracolo contro Damasco. Ecco, Damasco è
tolto dal numero delle città, e non sarà più che un ammasso di rovine.

<span id="an_17:2">17:2</span> Le città d’Aroer sono abbandonate; son
lasciate alle mandre che vi si riposano e niuno le spaventa.

<span id="an_17:3">17:3</span> Non vi sarà più fortezza in Efraim né
reame in Damasco; e del residuo di Siria avverrà quel ch’è avvenuto
della gloria de’ figliuoli d’Israele, dice l’Eterno degli eserciti.

<span id="an_17:4">17:4</span> In quel giorno, la gloria di Giacobbe
sarà menomata, e la pinguedine del suo corpo dimagrerà.

<span id="an_17:5">17:5</span> Avverrà come quando il mietitore
raccoglie il grano, e col braccio falcia le spighe; avverrà come quando
si raccolgon le spighe nella valle di Refaim.

<span id="an_17:6">17:6</span> Vi rimarrà qualcosa da spigolare, come
quando si scuote l’ulivo restan due o tre ulive nelle cime più alte,
quattro o cinque nei rami più carichi, dice l’Eterno, l’Iddio d’Israele.

<span id="an_17:7">17:7</span> In quel giorno, l’uomo volgerà lo sguardo
verso il suo Creatore, e i suoi occhi guarderanno al Santo d’Israele;

<span id="an_17:8">17:8</span> e non volgerà più lo sguardo verso gli
altari, opera delle sue mani; e non guarderà più a quel che le sue dite
han fatto, agl’idoli d’Astarte e alle colonne solari.

<span id="an_17:9">17:9</span> In quel giorno, le sue città forti
saranno abbandonate, come le foreste e le sommità dei monti furono
abbandonate all’avvicinarsi de’ figliuoli d’Israele: sarà una
desolazione.

<span id="an_17:10">17:10</span> Perché hai dimenticato l’Iddio della
tua salvezza e non ti sei ricordato della ròcca della tua forza; tu ti
sei fatto delle piantagioni piacevoli, e hai piantato de’ magliuoli
stranieri.

<span id="an_17:11">17:11</span> Il giorno che li piantasti li
circondasti d’una siepe, e ben presto facesti fiorire le tue piante: ma
la raccolta ti sfugge nel dì dell’angoscia, del disperato dolore.

<span id="an_17:12">17:12</span> Oh che rumore di popoli numerosi!
muggono, come muggono i mari.

<span id="an_17:13">17:13</span> Che tumulto di nazioni! tumultuano come
tumultuan le grandi acque. Ma Egli le minaccia, ed esse fuggon lontane,
cacciate, come la pula de’ monti dal vento, come un turbine di polvere
dell’uragano.

<span id="an_17:14">17:14</span> Alla sera, ecco il terrore; prima del
mattino, non son più. Ecco la parte di quei che ci spogliano, ecco la
sorte di chi ci saccheggia!

<span id="an_18:1">18:1</span> Oh paese dall’ali strepitanti oltre i
fiumi dell’Etiopia,

<span id="an_18:2">18:2</span> che invia messi per mare in navicelle di
papiro, vogati a pel d’acqua! Andate, o veloci messaggeri, verso la
nazione dall’alta statura e dalla pelle lucida, verso il popolo temuto
fin nelle regioni lontane, nazione potente che calpesta tutto, il cui
paese è solcato da fiumi!

<span id="an_18:3">18:3</span> Voi tutti, abitanti del mondo, voi tutti
che abitate sulla terra, quando il vessillo sarà issato sui monti,
guardate! quando la tromba sonerà, ascoltate!

<span id="an_18:4">18:4</span> Poiché così m’ha detto l’Eterno: Io me ne
starò tranquillo e guarderò dalla mia dimora, come un calore sereno alla
luce del sole, come una nube di rugiada nel calor della mèsse.

<span id="an_18:5">18:5</span> Ma prima della mèsse, quando la fioritura
sarà passata e il fiore sarà divenuto grappolo formato, Egli taglierà i
tralci con delle roncole, torrà via e reciderà i pampini.

<span id="an_18:6">18:6</span> Gli Assiri saran tutti insieme
abbandonati agli uccelli rapaci de’ monti e alle bestie della terra: gli
uccelli rapaci passeran l’estate sui loro cadaveri, e le bestie della
terra vi passeran l’inverno.

<span id="an_18:7">18:7</span> In quel tempo, delle offerte saran recate
all’Eterno degli eserciti dalla nazione dall’alta statura e dalla pelle
lucida, dal popolo temuto fin dalle regioni lontane, dalla nazione
potente che calpesta tutto, il cui paese è solcato da fiumi: saran
recate al luogo dov’è il nome dell’Eterno degli eserciti, sul monte di
Sion.

<span id="an_19:1">19:1</span> Oracolo sull’Egitto. Ecco l’Eterno, che
cavalcava portato da una nuvola leggera, e viene in Egitto; gl’idoli
d’Egitto tremano dinanzi a lui, e all’Egitto si strugge, dentro, il
cuore.

<span id="an_19:2">19:2</span> Io inciterò Egiziani contro Egiziani,
combatteranno il fratello contro il fratello, il vicino contro il
vicino, città contro città, regno contro regno.

<span id="an_19:3">19:3</span> Lo spirito che anima l’Egitto svanirà, io
frustrerò i suoi disegni; e quelli consulteranno gl’idoli,
gl’incantatori, gli evocatori di spiriti e gl’indovini.

<span id="an_19:4">19:4</span> Io darò l’Egitto in mano d’un signore
duro, e un re crudele signoreggerà su lui, dice il Signore, l’Eterno
degli eserciti.

<span id="an_19:5">19:5</span> Le acque verranno meno al mare, il fiume
diverrà secco, arido;

<span id="an_19:6">19:6</span> i rivi diventeranno infetti, i canali
d’Egitto scemeranno e resteranno asciutti, le canne ed i giunchi
deperiranno.

<span id="an_19:7">19:7</span> Le praterie sul Nilo, lungo le rive del
Nilo, tutti i seminati presso il fiume seccheranno, diverranno brulli,
spariranno.

<span id="an_19:8">19:8</span> I pescatori gemeranno, tutti quelli che
gettan l’amo nel Nilo saranno in lutto, e quei che stendono le reti
sull’acque languiranno.

<span id="an_19:9">19:9</span> Quei che lavorano il lino pettinato e i
tessitori di cotone saranno confusi.

<span id="an_19:10">19:10</span> Le colonne del paese saranno infrante,
tutti quelli che vivon d’un salario avran l’anima rattristata.

<span id="an_19:11">19:11</span> I principi di Tsoan non son che degli
stolti; i più savi tra i consiglieri di Faraone dànno dei consigli
insensati. Come potete mai dire a Faraone: "Io sono figliuolo de’ savi,
figliuolo degli antichi re?"

<span id="an_19:12">19:12</span> E dove sono i tuoi savi? Te lo
annunziano essi e lo riconoscano essi stessi quel che l’Eterno degli
eserciti ha deciso contro l’Egitto!

<span id="an_19:13">19:13</span> I principi di Tsoan sono diventati
stolti, i principi di Nof s’ingannano; han traviato l’Egitto, essi, la
pietra angolare delle sue tribù.

<span id="an_19:14">19:14</span> L’Eterno ha messo in loro uno spirito
di vertigine, ed essi fan barcollare l’Egitto in ogni sua impresa, come
l’ubriaco, che barcolla vomitando.

<span id="an_19:15">19:15</span> E nulla gioverà all’Egitto di quel che
potran fare il capo o la coda, la palma o il giunco.

<span id="an_19:16">19:16</span> In quel giorno, l’Egitto sarà come le
donne: tremerà, sarà spaventato, vedendo la mano dell’Eterno degli
eserciti che s’agita, minacciosa contro di lui.

<span id="an_19:17">19:17</span> E il paese di Giuda sarà il terrore
dell’Egitto; tutte le volte che gli se ne farà menzione, l’Egitto sarà
spaventato a motivo della decisione presa contro di lui dall’Eterno
degli eserciti.

<span id="an_19:18">19:18</span> In quel giorno, vi saranno nel paese
d’Egitto cinque città che parleranno la lingua di Canaan, e che
giureranno per l’Eterno degli eserciti; una d’esse si chiamerà "la città
del sole".

<span id="an_19:19">19:19</span> In quel giorno, in mezzo al paese
d’Egitto, vi sarà un altare eretto all’Eterno; e presso la frontiera,
una colonna consacrata all’Eterno.

<span id="an_19:20">19:20</span> Sarà per l’Eterno degli eserciti un
segno e una testimonianza nel paese d’Egitto; quand’essi grideranno
all’Eterno a motivo dei loro oppressori, egli manderà loro un salvatore
e un difensore a liberarli.

<span id="an_19:21">19:21</span> E l’Eterno si farà conoscere all’Egitto
e gli Egiziani, in quel giorno, conosceranno l’Eterno, gli offriranno un
culto con sacrifizi ed offerte, faranno voti all’Eterno e li
adempiranno.

<span id="an_19:22">19:22</span> Così l’Eterno colpirà gli Egiziani: li
colpirà e li guarirà, ed essi si convertiranno all’Eterno, che
s’arrenderà alle loro supplicazioni e li guarirà.

<span id="an_19:23">19:23</span> In quel giorno, vi sarà una strada
dall’Egitto in Assiria; gli Assiri andranno in Egitto, e gli Egiziani in
Assiria, e gli Egiziani serviranno l’Eterno con gli Assiri.

<span id="an_19:24">19:24</span> In quel giorno, Israele sarà terzo con
l’Egitto e con l’Assiria, e tutti e tre saranno una benedizione in mezzo
alla terra.

<span id="an_19:25">19:25</span> L’Eterno degli eserciti li benedirà,
dicendo: "Benedetti siano l’Egitto, mio popolo, l’Assiria, opera delle
mie mani, e Israele, mia eredità!"

<span id="an_20:1">20:1</span> L’anno che Tartan, mandato da Sargon, re
d’Assiria, mosse contro Asdod, la cinse d’assedio e la prese,

<span id="an_20:2">20:2</span> verso quel tempo, l’Eterno parlò per
mezzo d’Isaia, figliuolo di Amots, e gli disse: "Va’, sciogliti il sacco
di su i fianchi, e togliti i calzari dai piedi". Questi fece così, e
camminò seminudo e scalzo.

<span id="an_20:3">20:3</span> E l’Eterno disse: "Come il mio servo
Isaia va seminudo e scalzo, segno e presagio, durante tre anni, contro
l’Egitto e contro l’Etiopia,

<span id="an_20:4">20:4</span> così il re d’Assiria menerà via i
prigionieri dall’Egitto e i deportati dall’Etiopia, giovani e vecchi,
seminudi e scalzi, con la natiche scoperte, a vergogna dell’Egitto.

<span id="an_20:5">20:5</span> E quelli saranno costernati e confusi, a
motivo dell’Etiopia in cui avevan riposta la loro speranza, e a motivo
dell’Egitto in cui si gloriavano.

<span id="an_20:6">20:6</span> E gli abitanti di questa costa diranno in
quel giorno: "Ecco a che è ridotto il paese in cui speravamo, al quale
avevamo ricorso in cerca d’aiuto, per essere liberati dal re d’Assiria!
Come scamperemo noi?"

<span id="an_21:1">21:1</span> Oracolo contro il deserto marittimo. Come
gli uragani del mezzodì quando si scatenano, ei viene dal deserto, da un
paese spaventoso.

<span id="an_21:2">21:2</span> Una visione terribile m’è stata data: "Il
perfido agisce con perfidia, il devastatore devasta. Sali, o Elam! Metti
l’assedio o Media! Io fo cessare ogni gemito".

<span id="an_21:3">21:3</span> Perciò i miei fianchi son pieni si
dolori; delle doglie m’han còlto, pari alle doglie d’una donna di parto;
io mi contorco, per quel che sento; sono spaventato da quel che vedo.

<span id="an_21:4">21:4</span> Il mio cuore si smarrisce, il terrore
s’impossessa di me; la sera, alla quale anelavo, è diventato per me uno
spavento.

<span id="an_21:5">21:5</span> Si prepara la mensa, veglian le guardie,
si mangia, si beve… "In piedi, o capi! ungete lo scudo!"

<span id="an_21:6">21:6</span> Poiché così m’ha parlato il Signore: "Va,
metti una sentinella; ch’essa annunzi quel che vedrà!"

<span id="an_21:7">21:7</span> Essa vide della cavalleria, de’ cavalieri
a due a due, della truppa a dorso d’asini, della truppa a dorso di
cammelli; e quella ascoltava, ascoltava attentamente.

<span id="an_21:8">21:8</span> Poi gridò come un leone: "O Signore, di
giorni io sto del continuo sulla torre di vedetta, e tutte le notti sono
in piè nel mio posto di guardia.

<span id="an_21:9">21:9</span> Ed ecco venir della cavalleria, dei
cavalieri a due a due". E quella riprese a dire: "Caduta, caduta è
Babilonia! e tutte le immagini scolpite de’ suoi dèi giaccion frantumate
al suolo".

<span id="an_21:10">21:10</span> O popolo mio, che ti sei trebbiato come
il grano della mia aia, ciò che ho udito dall’Eterno degli eserciti,
dall’Iddio d’Israele, io te l’ho annunziato!

<span id="an_21:11">21:11</span> Oracolo contro Duma. Mi si grida da
Seir: "Sentinella, a che punto è la notte? Sentinella, a che punto è la
notte?"

<span id="an_21:12">21:12</span> La sentinella risponde: "Vien la
mattina, e vien anche la notte. Se volete interrogare, interrogate pure;
tornate un’altra volta".

<span id="an_21:13">21:13</span> Oracolo contro l’Arabia. Passerete la
notte nelle foreste, in Arabia, o carovane dei Dedaniti!

<span id="an_21:14">21:14</span> Venite incontro all’assetato con
dell’acqua, o abitanti del paese di Tema; recate del pane ai fuggiaschi.

<span id="an_21:15">21:15</span> Poich’essi fuggon dinanzi alle spade,
dinanzi alla spada snudata, dinanzi all’arco teso, dinanzi al furor
della battaglia.

<span id="an_21:16">21:16</span> Poiché così m’ha parlato il Signore:
"Fra un anno, contato come quello d’un mercenario, tutta la gloria di
Kedar sarà venuta meno,

<span id="an_21:17">21:17</span> e ciò che resterà del numero dei
valorosi arcieri di Kedar sarà poca cosa; poiché l’Eterno, l’Iddio
d’Israele, l’ha detto".

<span id="an_22:1">22:1</span> Oracolo contro la Valle della Visione.
Che hai tu dunque che tu sia tutta quanta salita sui tetti,

<span id="an_22:2">22:2</span> o città piena di clamori, città di
tumulti, città piena di gaiezza? I tuoi uccisi non sono uccisi di spada
né morti in battaglia.

<span id="an_22:3">22:3</span> Tutti i tuoi capi fuggono assieme, son
fatti prigionieri senza che l’arco sia stato tirato; tutti quelli de’
tuoi che sono trovati son fatti prigionieri, benché fuggiti lontano.

<span id="an_22:4">22:4</span> Perciò dico: "Stornate da me lo sguardo,
io vo’ piangere amaramente; non insistete nel volermi consolare del
disastro della figliuola del mio popolo!"

<span id="an_22:5">22:5</span> Poiché è un giorno di tumulto, di
calpestamento, di perplessità, il giorno del Signore, dell’Eterno degli
eserciti, nella Valle delle Visioni. Si abbatton le mura, il grido
d’angoscia giunge fino ai monti.

<span id="an_22:6">22:6</span> Elam porta il turcasso con delle truppe
sui carri, e dei cavalieri; Kir snuda lo scudo.

<span id="an_22:7">22:7</span> Le tue più belle valli son piene di
carri, e i cavalieri prendon posizioni davanti alle tue porte.

<span id="an_22:8">22:8</span> Il velo è strappato a Giuda; in quel
giorno, ecco che volgete lo sguardo all’arsenale del palazzo della
Foresta,

<span id="an_22:9">22:9</span> osservate che le brecce della città di
Davide son numerose, e raccogliete le acque dal serbatoio disotto;

<span id="an_22:10">22:10</span> contate le case di Gerusalemme, e
demolite le case per fortificare mura;

<span id="an_22:11">22:11</span> fate un bacino fra le due mura per le
acque del serbatoio antico, ma non volgete lo sguardo a Colui che ha
fatto queste cose, e non vedete Colui che da lungo tempo le ha
preparate.

<span id="an_22:12">22:12</span> Il Signore, l’Eterno degli eserciti, vi
chiama in questo giorno a piangere, a far lamento, e radervi il capo, a
cingere il sacco,

<span id="an_22:13">22:13</span> ed ecco che tutto è gioia, tutto è
festa! Si ammazzano buoi, si scannano pecore, si mangia carne, si beve
vino… "Mangiamo e beviamo, poiché domani morremo!"

<span id="an_22:14">22:14</span> Ma l’Eterno degli eserciti me l’ha
rivelato chiaramente: No, questa iniquità non la potrete espiare che con
la vostra morte, dice il Signore, l’Iddio degli eserciti.

<span id="an_22:15">22:15</span> Così parla il Signore, l’Eterno degli
eserciti: Va’ a trovare questo cortigiano, Scebna, prefetto del palazzo
e digli:

<span id="an_22:16">22:16</span> Che hai tu qui, e chi hai tu qui, che
ti sei fatto scavar qui un sepolcro? Scavarsi un sepolcro in alto!…
Lavorarsi una dimora nella roccia!…

<span id="an_22:17">22:17</span> Ecco, l’Eterno ti lancerà via con
braccio vigoroso, farà di te un gomitolo,

<span id="an_22:18">22:18</span> ti farà rotolare, rotolare come una
palla sopra una spaziosa pianura. Quivi morrai, quivi saranno i tuoi
carri superbi, o vituperio della casa del tuo Signore!

<span id="an_22:19">22:19</span> Io ti caccerò dal tuo ufficio, e tu
sarai buttato giù dal tuo posto!

<span id="an_22:20">22:20</span> In quel giorno, io chiamerò il mio
servo Eliakim, figliuolo di Hilkia;

<span id="an_22:21">22:21</span> lo vestirò della tua tunica, lo
ricingerò della tua cintura, rimetterò la tua autorità nelle sue mani;
ed egli sarà un padre per gli abitanti di Gerusalemme e per la casa di
Giuda.

<span id="an_22:22">22:22</span> Metterò sulla sua spalla la chiave
della casa di Davide: egli aprirà, e niuno chiuderà; egli chiuderà, e
niuno aprirà.

<span id="an_22:23">22:23</span> Lo pianterò come un chiodo in un luogo
solido; ed egli diverrà un trono di gloria per la casa di suo padre.

<span id="an_22:24">22:24</span> A lui sarà sospesa tutta la gloria
della casa di suo padre, i suoi rampolli nobili e ignobili, tutti i vasi
più piccoli, dalle coppe alle bottiglie.

<span id="an_22:25">22:25</span> In quel giorno, dice l’Eterno degli
eserciti, il chiodo piantato in luogo solido sarà tolto, sarà strappato,
cadrà; e tutto ciò che v’era appeso sarà distrutto, poiché l’Eterno l’ha
detto.

<span id="an_23:1">23:1</span> Oracolo contro Tiro. Urlate, o navi di
Tarsis! Poich’essa è distrutta; non più case! non più alcuno ch’entri in
essa! Dalla terra di Kittim n’è giunta loro la notizia.

<span id="an_23:2">23:2</span> Siate stupefatti, o abitanti della costa,
che i mercanti di Sidon, passando il mare, affollavano!

<span id="an_23:3">23:3</span> Attraverso le grandi acque, i grani del
Nilo, la mèsse del fiume, eran la sua entrata; ell’era il mercato delle
nazioni.

<span id="an_23:4">23:4</span> Sii confusa, o Sidon! Poiché così parla
il mare, la fortezza del mare: "Io non sono stata in doglie, e non ho
partorito, non ho nutrito dei giovani, non ho allevato delle vergini".

<span id="an_23:5">23:5</span> Quando la notizia giungerà in Egitto,
tutti saranno addolorati a sentir le notizie di Tiro.

<span id="an_23:6">23:6</span> Passate a Tarsis, urlate, o abitanti
della costa!

<span id="an_23:7">23:7</span> E’ questa la vostra città sempre gaia, la
cui origine data dai giorni antichi? I suoi piedi la portavano in terre
lontane a soggiornarvi.

<span id="an_23:8">23:8</span> Chi mai ha decretato questo contro Tiro,
la dispensatrice di corone, i cui mercanti erano i principi, i cui
negozianti eran dei nobili della terra?

<span id="an_23:9">23:9</span> L’ha decretato l’Eterno degli eserciti,
per offuscare l’orgoglio d’ogni splendore, per avvilire tutti i grandi
della terra.

<span id="an_23:10">23:10</span> Percorri liberamente il tuo paese, come
fa il Nilo, figliuola di Tarsis! Nessun giogo più!

<span id="an_23:11">23:11</span> L’Eterno ha steso la sua mano sul mare,
ha fatto tramare i regni, ha ordinato riguardo a Canaan che sian
distrutte le sue fortezze,

<span id="an_23:12">23:12</span> e ha detto: "tu non continuerai più a
rallegrarti, o figliuola di Sidon, vergine disonorata!" Lèvati, passa
nel paese di Kittim! Neppur quivi troverai requie.

<span id="an_23:13">23:13</span> Ecco il paese de’ Caldei, di questo
popolo che già non esisteva, il paese che l’Assiro assegnò a questi
abitatori del deserto. Essi innalzano le loro torri d’assedio,
distruggono i palazzi di tiro, ne fanno un monte di rovine.

<span id="an_23:14">23:14</span> Urlate, o navi di Tarsis, perché la
vostra fortezza è distrutta.

<span id="an_23:15">23:15</span> In quel giorno, Tiro cadrà nell’oblìo
per settant’anni, per la durata della vita d’un re. In capo a
settant’anni, avverrò di Tiro quel che dice la canzone della meretrice:

<span id="an_23:16">23:16</span> Prendi la cetra, va’ attorno per la
città, o meretrice dimenticata, suona bene, moltiplica i canti, perché
qualcuno si ricordi di te.

<span id="an_23:17">23:17</span> E in capo a settant’anni, l’Eterno
visiterà Tiro, ed essa tornerà ai suoi guadagni, e si prostituirà con
tutti i regni del mondo sulla faccia della terra.

<span id="an_23:18">23:18</span> Ma i suoi guadagni e i suoi salari
impuri saran consacrati all’Eterno, non saranno accumulati né riposti;
poiché i suoi guadagni andranno a quelli che stanno nel cospetto
dell’Eterno, perché mangino, si sazino, e si vestano d’abiti sontuosi.

<span id="an_24:1">24:1</span> Ecco, l’Eterno vuota la terra, e la rende
deserta; ne sconvolge la faccia e ne disperde gli abitanti.

<span id="an_24:2">24:2</span> Avverrà al sacerdote lo stesso che al
popolo, al padrone lo stesso che al suo servo, alla padrona lo stesso
che alla sua serva, a chi vende lo stesso che a chi compra, a chi presta
lo stesso che a chi prende ad imprestito, al creditore lo stesso che al
debitore.

<span id="an_24:3">24:3</span> La terra sarà del tutto vuotata, sarà del
tutto abbandonata al saccheggio, poiché l’Eterno ha pronunziato questa
parola.

<span id="an_24:4">24:4</span> La terra è in lutto, è spossata, il mondo
langue, è spossato, gli altolocati fra il popolo della terra languono.

<span id="an_24:5">24:5</span> La terra è profanata dai suoi abitanti,
perch’essi han trasgredito le leggi, han violato il comandamento, han
rotto il patto eterno.

<span id="an_24:6">24:6</span> Perciò una maledizione ha divorato la
terra, e i suoi abitanti ne portan la pena; perciò gli abitanti della
terra son consumati, e poca è la gente che v’è rimasta.

<span id="an_24:7">24:7</span> Il mosto è in lutto, la vigna langue,
tutti quelli che avean la gioia nel cuore sospirano.

<span id="an_24:8">24:8</span> L’allegria de’ tamburelli è cessata, il
chiasso de’ festanti è finito, il suono allegro dell’arpa è cessato.

<span id="an_24:9">24:9</span> Non si beve più vino in mezzo ai canti,
la bevanda alcoolica è amara ai bevitori.

<span id="an_24:10">24:10</span> La città deserta è in rovina; ogni casa
è serrata, nessuno più v’entra.

<span id="an_24:11">24:11</span> Per le strade s’odon lamenti, perché
non c’è vino; ogni gioia è tramontata, l’allegrezza ha esulato dalla
terra.

<span id="an_24:12">24:12</span> Nella città non resta che la
desolazione, e la porta sfondata cade in rovina.

<span id="an_24:13">24:13</span> Poiché avviene in mezzo alla terra, fra
i popoli, quel che avviene quando si scuoton gli ulivi, quando si
racimola dopo la vendemmia.

<span id="an_24:14">24:14</span> I superstiti alzan la voce, mandan
gridi di gioia, acclaman dal mare la maestà dell’Eterno:

<span id="an_24:15">24:15</span> "Glorificate dunque l’Eterno nelle
regioni dell’aurora, glorificate il nome dell’Eterno, l’Iddio d’Israele,
nelle isole del mare!

<span id="an_24:16">24:16</span> Dall’estremità della terra udiam
cantare: "Gloria al giusto!" Ma io dico: Ahimè lasso! ahimè lasso! Guai
a me! i perfidi agiscono perfidamente, sì, i perfidi raddoppian la
perfidia.

<span id="an_24:17">24:17</span> Spavento, fossa, laccio ti sovrastano,
o abitante della terra!

<span id="an_24:18">24:18</span> E avverrà che chi fuggirà dinanzi alle
grida di spavento cadrà nella fossa; e chi risalirà dalla fossa resterà
preso nel laccio. Poiché si apriranno dall’alto le cateratte, e le
fondamenta della terra tremeranno.

<span id="an_24:19">24:19</span> La terra si schianterà tutta, la terra
si screpolerà interamente, la terrà tremerà, traballerà.

<span id="an_24:20">24:20</span> La terra barcollerà come un ebbro,
vacillerà come una capanna. Il suo peccato grava su lei; essa cade, e
non si rialzerò mai più.

<span id="an_24:21">24:21</span> In quel giorno, l’Eterno punirà nei
luoghi eccelsi l’esercito di lassù, e giù sulla terra, i re della terra;

<span id="an_24:22">24:22</span> saranno raunati assieme, come si fa dei
prigionieri nel carcere sottoterra; saranno rinchiusi nella prigione, e
dopo gran numero di giorni saranno puniti.

<span id="an_24:23">24:23</span> La luna sarà coperta di rossore, e il
sole di vergogna; poiché l’Eterno degli eserciti regnerà sul monte di
Sion ed in Gerusalemme, fulgido di gloria in presenza de’ suoi anziani.

<span id="an_25:1">25:1</span> O Eterno, tu sei il mio Dio; io
t’esalterò, celebrerò il tuo nome, perché hai fatto cose maravigliose; i
tuoi disegni, concepiti da tempo, sono fedeli e stabili.

<span id="an_25:2">25:2</span> Poiché tu hai ridotto la città in un
mucchio di pietre, la città forte in un monte di rovine; il castello
degli stranieri non è più una città, non sarà mai più riedificato.

<span id="an_25:3">25:3</span> Perciò il popolo forte ti glorifica, le
città delle nazioni possenti ti temono,

<span id="an_25:4">25:4</span> poiché tu sei stato una fortezza per il
povero, una fortezza per il misero nella sua distretta, un rifugio
contro la tempesta, un’ombra contro l’arsura; giacché il soffio de’
tiranni era come una tempesta che batte la muraglia.

<span id="an_25:5">25:5</span> Come il calore è domato in una terra
arida, così tu hai domato il tumulto degli stranieri; come il calore è
diminuito dall’ombra d’una nuvola, così il canto dei tiranni è stato
abbassato.

<span id="an_25:6">25:6</span> L’Eterno degli eserciti preparerà su
questo monte a tutti i popoli un convito di cibi succulenti, un convito
di vini vecchi, di cibi succulenti, pieni di midollo, di vini vecchi,
ben chiariti.

<span id="an_25:7">25:7</span> Distruggerà su quel monte il velo che
cuopre la faccia di tutti i popoli, e la coperta stessa su tutte le
nazioni.

<span id="an_25:8">25:8</span> Annienterà per sempre la morte; il
Signore, l’Eterno, asciugherà le lacrime da ogni viso, torrà via di su
tutta la terra l’onta del suo popolo, perché l’Eterno ha parlato.

<span id="an_25:9">25:9</span> In quel giorno, si dirà: "Ecco, questo è
il nostro Dio: in lui abbiamo sperato, ed egli ci ha salvati. Questo è
l’Eterno in cui abbiamo sperato; esultiamo, rallegriamoci per la sua
salvezza!"

<span id="an_25:10">25:10</span> Poiché la mano dell’Eterno riposerà su
questo monte, mentre Moab sarà trebbiato sulla sua terra come si pigia
la paglia nel letamaio.

<span id="an_25:11">25:11</span> Di mezzo al letamaio egli stenderà le
mani come le stende il nuotatore per nuotare, ma l’Eterno farà cadere la
sua superbia in un con le trame che ha ordite.

<span id="an_25:12">25:12</span> E l’alta fortezza delle tua mura Ei la
demolirà, l’abbatterà, l’atterrerà fin nella polvere.

<span id="an_26:1">26:1</span> In quel giorno, si canterà questo cantico
nel paese di Giuda: Noi abbiamo una città forte; l’Eterno vi pone la
salvezza per mura e per bastioni.

<span id="an_26:2">26:2</span> Aprite le porte ed entri la nazione
giusta, che si mantiene fedele.

<span id="an_26:3">26:3</span> A colui ch’è fermo nei suoi sentimenti tu
conservi la pace, la pace, perché in te confida.

<span id="an_26:4">26:4</span> Confidate in perpetuo nell’Eterno, poiché
l’Eterno, sì l’Eterno, è la roccia dei secoli.

<span id="an_26:5">26:5</span> Egli ha umiliato quelli che stavano in
alto, Egli ha abbassato la città elevata, l’ha abbassata fino a terra,
l’ha stesa nella polvere;

<span id="an_26:6">26:6</span> i piedi la calpestano, i piedi del
povero, vi passan sopra i meschini.

<span id="an_26:7">26:7</span> La via del giusto è diritta; Tu rendi
perfettamente piano il sentiero del giusto.

<span id="an_26:8">26:8</span> Sulla via dei tuoi giudizi, o Eterno, noi
t’abbiamo aspettato! Al tuo nome, al tuo ricordo anela l’anima nostra.

<span id="an_26:9">26:9</span> Con l’anima mia ti desidero, durante al
notte; con lo spirito ch’è dentro di me, ti cerco; poiché, quando i tuoi
giudizi si compion sulla terra, gli abitanti del mondo imparan la
giustizia.

<span id="an_26:10">26:10</span> Se si fa grazia all’empio, ei non
impara la giustizia; agisce da perverso nel paese della rettitudine, e
non considera la maestà dell’Eterno.

<span id="an_26:11">26:11</span> O Eterno, la tua mano è levata, ma
quelli non la scorgono! Essi vedranno lo zelo che hai per il tuo popolo,
e saranno confusi; il fuoco divorerà i tuoi nemici.

<span id="an_26:12">26:12</span> O Eterno, tu ci darai la pace; poiché
ogni opera nostra sei tu che la compi per noi.

<span id="an_26:13">26:13</span> O Eterno, Dio nostro, altri signori,
fuori di te, han dominato su noi; ma, grazie a te solo, noi possiamo
celebrare il tuo nome.

<span id="an_26:14">26:14</span> Quelli son morti, e non rivivranno più;
son ombre, e non risorgeranno più; tu li hai così puniti, li hai
distrutti, ne hai fatto perire ogni ricordo.

<span id="an_26:15">26:15</span> Tu hai aumentata la nazione, o Eterno!
hai aumentata la nazione, ti sei glorificato, hai allargato tutti i
confini del paese.

<span id="an_26:16">26:16</span> O Eterno, essi, nella distretta ti
hanno cercato, si sono effusi in umile preghiera, quando il tuo castigo
li colpiva.

<span id="an_26:17">26:17</span> Come una donna incinta che sta per
partorire si contorce e grida in mezzo alle sue doglie, così siamo stati
noi dinanzi a te, o Eterno.

<span id="an_26:18">26:18</span> Abbiamo concepito, siamo stati in
doglie, e, quando abbiamo partorito, era vento; non abbiamo recata
alcuna salvezza al paese, e non son nati degli abitanti nel mondo.

<span id="an_26:19">26:19</span> Rivivano i tuoi morti! risorgano i miei
cadaveri! Svegliatevi e giubilate, o voi che abitate nella polvere!
Poiché la tua rugiada è come la rugiada dell’aurora, e la terrà ridarà
alla vita le ombre.

<span id="an_26:20">26:20</span> Va’, o mio popolo, entra nelle tue
camere, chiudi le tue porte dietro a te; nasconditi per un istante,
finché sia passata l’indignazione.

<span id="an_26:21">26:21</span> Poiché, ecco l’Eterno esce dalla sua
dimora per punire l’iniquità degli abitanti della terra; e la terra
metterà allo scoperto il sangue che ha bevuto, e non terrà più coperti
gli uccisi.

<span id="an_27:1">27:1</span> In quel giorno, l’Eterno punirà con la
sua spada dura, grande e forte, il leviathan, l’agile serpente, il
leviathan, il serpente tortuoso, e ucciderà il mostro che è nel mare!

<span id="an_27:2">27:2</span> In quel giorno, cantate la vigna dal vin
vermiglio!

<span id="an_27:3">27:3</span> Io, l’Eterno, ne sono il guardiano, io
l’adacquo ad ogni istante; la custodisco notte e giorno, affinché niuno
la danneggi.

<span id="an_27:4">27:4</span> Nessuna ira è in me. Ah! se avessi a
combattere contro rovi e pruni, io muoverei contro a loro, e li brucerei
tutti assieme!

<span id="an_27:5">27:5</span> A meno che non mi si prenda per rifugio,
che non si faccia la pace meco, che non si faccia la pace meco.

<span id="an_27:6">27:6</span> In avvenire, Giacobbe metterà radice,
Israele fiorirà e germoglierà, e copriranno di frutta la faccia del
mondo.

<span id="an_27:7">27:7</span> L’Eterno ha egli colpito il suo popolo
come ha colpito quelli che colpivan lui? L’ha egli ucciso come ha ucciso
quelli che uccidevan lui?

<span id="an_27:8">27:8</span> Tu l’hai punito con misura, mandandolo
lontano, portandolo via con il tuo soffio impetuoso, in un giorno di
vento orientale.

<span id="an_27:9">27:9</span> In questo modo è stata espiata l’iniquità
di Giacobbe, e questo è il frutto della rimozione del suo peccato:
ch’Egli ha ridotte tutte le pietre degli altari come pietre di calce
frantumate, in guisa che gl’idoli d’Astarte e le colonne solari non
risorgeranno più.

<span id="an_27:10">27:10</span> La città forte è una solitudine, una
dimora inabitata, abbandonata come il deserto; vi pascoleranno i
vitelli, vi giaceranno, e ne divoreranno gli arbusti.

<span id="an_27:11">27:11</span> Quando i rami saran secchi, saran
rotti; e verranno le donne a bruciarli; poiché è un popolo senza
intelligenza; perciò Colui che l’ha fatto non ne avrà compassione. Colui
che l’ha formato non gli farà grazia.

<span id="an_27:12">27:12</span> In quel giorno, l’Eterno scoterà i suoi
frutti, dal corso del fiume al torrente d’Egitto; e voi sarete raccolti
ad uno ad uno, o figliuoli d’Israele.

<span id="an_27:13">27:13</span> E in quel giorno sonerà una gran
tromba; e quelli ch’eran perduti nel paese d’Assiria, e quelli ch’eran
dispersi nel paese d’Egitto verranno e si prostreranno dinanzi
all’Eterno, sul monte santo, a Gerusalemme.

<span id="an_28:1">28:1</span> Guai alla superba corona degli ubriachi
d’Efraim, e al fiore che appassisce, splendido ornamento che sta sul
capo della grassa valle degli storditi dal vino!

<span id="an_28:2">28:2</span> Ecco venire, da parte del Signore, un
uomo forte, potente, come una tempesta di grandine, un uragano
distruttore, come una piena di grandi acque che straripano; ei getta
quella corona a terra con violenza.

<span id="an_28:3">28:3</span> La superba corona degli ubriachi d’Efraim
sarà calpestata;

<span id="an_28:4">28:4</span> e il fiore che appassisce, lo splendido
ornamento che sta sul capo della grassa valle sarà come il fico
primaticcio d’avanti l’estate; appena uno lo scorge, l’ha in mano, e lo
trangugia.

<span id="an_28:5">28:5</span> In quel giorno, l’Eterno degli eserciti
sarò una splendida corona, un diadema d’onore al resto del suo popolo,

<span id="an_28:6">28:6</span> uno spirito di giustizia a colui che
siede come giudice, la forza di quelli che respingono il nemico fino
alle sue porte.

<span id="an_28:7">28:7</span> Ma anche questi barcollan per il vino, e
vacillano per le bevande inebrianti; sacerdote e profeta barcollan per
le bevande inebrianti, affogano nel vino, vacillano per le bevande
inebrianti, barcollano profetizzando, tentennano rendendo giustizia.

<span id="an_28:8">28:8</span> Tutte le tavole son piene di vomito, di
lordure, non v’è più posto pulito.

<span id="an_28:9">28:9</span> "A chi vuol egli dare insegnamenti? A chi
vuol egli far capire la lezione? A de’ bambini appena divezzati,
staccati dalle mammelle?

<span id="an_28:10">28:10</span> Poiché è un continuo dar precetto dopo
precetto, precetto dopo precetto, regola dopo regola, regola dopo
regola, un poco qui, un poco là!"

<span id="an_28:11">28:11</span> Ebbene, sarà mediante labbra
balbuzienti e mediante lingua barbara che l’Eterno parlerà a questo
popolo.

<span id="an_28:12">28:12</span> Egli aveva detto loro: "Ecco il riposo:
lasciar riposare lo stanco; questo è il refrigerio!"

<span id="an_28:13">28:13</span> Ma quelli non han voluto ascoltare; e
la parola dell’Eterno è stata per loro precetto dopo precetto, precetto
dopo precetto, regola dopo regola, regola dopo regola, un poco qui, un
poco là, ond’essi andassero a cadere a rovescio, fossero fiaccati, còlti
al laccio, e presi!

<span id="an_28:14">28:14</span> Ascoltate dunque la parola dell’Eterno,
o schernitori, che dominate su questo popolo di Gerusalemme!

<span id="an_28:15">28:15</span> Voi dite: "Noi abbiamo fatto alleanza
con la morte, abbiam fermato un patto col soggiorno de’ morti; quando
l’inondante flagello passerà, non giungerà fino a noi, perché abbiam
fatto della menzogna il nostro rifugio e ci siamo messi al sicuro dietro
la frode".

<span id="an_28:16">28:16</span> Perciò così parla il Signore, l’Eterno:
"Ecco, io ho posto come fondamento in Sion, una pietra, una pietra
provata, una pietra angolare preziosa, un fondamento solido; chi
confiderà in essa non avrà fretta di fuggire.

<span id="an_28:17">28:17</span> Io prenderò il diritto per livello, e
la giustizia per piombino; la grandine spazzerà via il rifugio di
menzogna, e le acque inonderanno il vostro ricetto.

<span id="an_28:18">28:18</span> La vostra alleanza con la morte sarà
annullata, e il vostro patto con il soggiorno de’ morti non reggerà;
quando l’inondante flagello passerà, voi sarete da essi calpestati.

<span id="an_28:19">28:19</span> Ogni volta che passerà, vi afferrerà:
poiché passerà mattina dopo mattina, di giorno e di notte; e sarà
spaventevole imparare una tal lezione!

<span id="an_28:20">28:20</span> Poiché il letto sarà troppo corto per
distendervisi e la coperta troppo stretta per avvolgervisi.

<span id="an_28:21">28:21</span> Giacché l’Eterno si leverà come al
monte Peratsim, s’adirerà come nella valle di Gabaon, per fare l’opera
sua, l’opera sua singolare, per compiere il suo lavoro, lavoro inaudito.

<span id="an_28:22">28:22</span> Or dunque, non fate gli schernitori,
che i vostri legami non s’abbiano a rafforzare! Poiché io ho udito, da
parte del Signore, dell’Eterno degli eserciti, ch’è deciso uno sterminio
completo di tutto il paese.

<span id="an_28:23">28:23</span> Porgete orecchio, e date ascolto alla
mia voce! State attenti, e ascoltate la mia parola!

<span id="an_28:24">28:24</span> L’agricoltore ara egli sempre per
seminare? Rompe ed erpica sempre la sua terra?

<span id="an_28:25">28:25</span> Quando ne ha appianata la superficie,
non vi semina egli l’aneto, non vi sparge il comino, non vi mette il
frumento a solchi, l’orzo nel luogo designato, e il farro entro i limiti
ad esso assegnati?

<span id="an_28:26">28:26</span> Il suo Dio gl’insegna la regola da
seguire e l’ammaestra.

<span id="an_28:27">28:27</span> L’aneto non si trebbia con la trebbia,
né si fa passar sul comino la ruota del carro; ma l’aneto si batte col
bastone, e il comino con la verga.

<span id="an_28:28">28:28</span> Si trebbia il grano; nondimeno, non lo
si trebbia sempre, vi si fan passar sopra la ruota del carro i cavalli,
ma non si schiaccia.

<span id="an_28:29">28:29</span> Anche questo procede dall’Eterno degli
eserciti; maravigliosi sono i suoi disegni, grande è la sua sapienza.

<span id="an_29:1">29:1</span> Guai ad Ariel, ad Ariel, città dove
accampò Davide! Aggiungete anno ad anno, compiano le feste il loro
ciclo!

<span id="an_29:2">29:2</span> Poi stringerò Ariel da presso; vi saranno
lamenti e gemiti, ed ella mi sarà come un Ariel.

<span id="an_29:3">29:3</span> Io porrò il mio campo attorno a te come
un cerchio, io ti ricingerò di fortilizi, eleverò contro di te opere
d’assedio.

<span id="an_29:4">29:4</span> Sarai abbassata, parlerai da terra, e la
tua parola uscirà sommessamente dalla polvere; la tua voce salirà dal
suolo come quella d’uno spettro, e la tua parola sorgerà dalla polvere
come un bisbiglio.

<span id="an_29:5">29:5</span> Ma la moltitudine dei tuoi nemici
diventerà come polvere minuta, e la folla di que’ terribili, come pula
che vola; e ciò avverrà ad un tratto, in un attimo.

<span id="an_29:6">29:6</span> Sarà una visitazione dell’Eterno degli
eserciti con tuoni, terremoti e grandi rumori, con turbine, tempesta,
con fiamma di fuoco divorante.

<span id="an_29:7">29:7</span> E la folla di tutte le nazioni che,
marciano contro ad Ariel, di tutti quelli che attaccano lei e la sua
cittadella, e la stringono da presso, sarà come un sogno, come una
visione notturna.

<span id="an_29:8">29:8</span> E come un affamato sogna ed ecco che
mangia, poi si sveglia ed ha lo stomaco vuoto, e come una che ha sete
sogna che beve, poi si sveglia ed eccolo stanco ed assetato, così
avverrà della folla di tutte le nazioni che marciano contro al monte
Sion.

<span id="an_29:9">29:9</span> Stupitevi pure… sarete stupiti! Chiudete
pure gli occhi… diventerete ciechi! Costoro sono ubriachi, ma non di
vino; barcollano, ma non per bevande spiritose.

<span id="an_29:10">29:10</span> E’ l’Eterno che ha sparso su voi uno
spirito di torpore; ha chiuso i vostri occhi (i profeti), ha velato i
vostri capi (i veggenti).

<span id="an_29:11">29:11</span> Tutte le visioni profetiche son
divenute per voi come le parole d’uno scritto sigillato che si desse a
uno che sa leggere, dicendogli: "Ti prego, leggi questo!" il quale
risponderebbe: "Non posso perch’è sigillato!"

<span id="an_29:12">29:12</span> Ovvero come uno scritto che si desse ad
uno che non sa leggere, dicendogli: "Ti prego, leggi questo!" il quale
risponderebbe: "Non so leggere".

<span id="an_29:13">29:13</span> Il Signore ha detto: Giacché questo
popolo s’avvicina a me colla bocca e mi onora con le labbra, mentre il
suo cuore è lungi da me e il timore che ha di me non è altro che un
comandamento imparato dagli uomini,

<span id="an_29:14">29:14</span> ecco ch’io continuerò a fare tra questo
popolo delle maraviglie, maraviglie su maraviglie; e la saviezza dei
suoi savi perirà, e l’intelligenza degl’intelligenti di esso sparirà.

<span id="an_29:15">29:15</span> Guai a quelli che si ritraggono lungi
dall’Eterno in luoghi profondi per nascondere i loro disegni, che fanno
le opere loro nelle tenebre, e dicono: "Chi ci vede? chi ci conosce?"

<span id="an_29:16">29:16</span> Che perversità è la vostra! Il vasaio
sarà egli reputato al par dell’argilla sì che l’opera dica dell’operaio:
"Ei non m’ha fatto?" sì che il vaso dica al vasaio: "Non ci capisce
nulla?"

<span id="an_29:17">29:17</span> Ancora un brevissimo tempo e il Libano
sarà mutato in un frutteto, e il frutteto sarà considerato come una
foresta.

<span id="an_29:18">29:18</span> In quel giorno, i sordi udranno le
parole del libro, e, liberati dall’oscurità e dalle tenebre, gli occhi
dei ciechi vedranno;

<span id="an_29:19">29:19</span> gli umili avranno abbondanza di gioia
nell’Eterno, e i più poveri tra gli uomini esulteranno nel Santo
d’Israele.

<span id="an_29:20">29:20</span> Poiché il violento sarà scomparso, il
beffardo non sarà più, e saran distrutti tutti quelli che vegliano per
commettere iniquità,

<span id="an_29:21">29:21</span> che condannano un uomo per una parola,
che tendon tranelli a chi difende le cause alla porta, e violano il
diritto del giusto per un nulla.

<span id="an_29:22">29:22</span> Perciò così dice l’Eterno alla casa di
Giacobbe, l’Eterno che riscattò Abrahamo: Giacobbe non avrà più da
vergognarsi, e la sua faccia non impallidirà più.

<span id="an_29:23">29:23</span> Poiché quando i suoi figliuoli vedranno
in mezzo a loro l’opera delle mie mani, santificheranno il mio nome,
santificheranno il Santo di Giacobbe, e temeranno grandemente l’Iddio
d’Israele;

<span id="an_29:24">29:24</span> i traviati di spirito impareranno la
saviezza, e i mormoratori accetteranno l’istruzione.

<span id="an_30:1">30:1</span> Guai, dice l’Eterno, ai figliuoli ribelli
che forman dei disegni, ma senza di me, che contraggono alleanze, ma
senza il mio spirito, per accumulare peccato su peccato;

<span id="an_30:2">30:2</span> che vanno giù in Egitto senz’aver
consultato la mia bocca, per rifugiarsi sotto la protezione di Faraone,
e cercar ricetto all’ombra dell’Egitto!

<span id="an_30:3">30:3</span> Ma la protezione di Faraone vi tornerà a
confusione, e il ricetto all’ombra dell’Egitto, ad ignominia.

<span id="an_30:4">30:4</span> I principi di Giuda son già a Tsoan, e i
suoi ambasciatori son già arrivati a Hanes;

<span id="an_30:5">30:5</span> ma tutti arrossiscono d’un popolo che a
nulla giova loro, che non reca aiuto né giovamento alcuno, ma è la loro
onta e la loro vergogna.

<span id="an_30:6">30:6</span> E’ pronto il carico delle bestie pel
mezzogiorno; attraverso un paese di distretta e d’angoscia, donde
vengono la leonessa e il leone, la vipera e il serpente ardente che
vola, essi portan le loro ricchezze sul dorso degli asinelli e i loro
tesori sulla gobba de’ cammelli, a un popolo che non gioverà loro nulla.

<span id="an_30:7">30:7</span> Poiché il soccorso dell’Egitto è un
soffio, una vanità; per questo io chiamo quel paese: "Gran rumore per
nulla".

<span id="an_30:8">30:8</span> Or vieni e traccia queste cose in loro
presenza sopra una tavola, e scrivile in un libro, perché rimangono per
i dì a venire, sempre, in perpetuo.

<span id="an_30:9">30:9</span> Giacché questo è un popolo ribelle, son
de’ figliuoli bugiardi, de’ figliuoli che non vogliono ascoltare la
legge dell’Eterno,

<span id="an_30:10">30:10</span> che dicono ai veggenti: "Non vedete!" e
a quelli che han delle visioni: "Non ci annunziate visioni di cose vere!
Diteci delle cose piacevoli, profetateci delle chimere!

<span id="an_30:11">30:11</span> Uscite fuor di strada, abbandonate il
sentiero retto, toglieteci d’innanzi agli occhi il Santo d’Israele!"

<span id="an_30:12">30:12</span> Perciò così dice il Santo d’Israele:
Giacché voi disprezzate questa parola e confidate nell’oppressione e
nelle vie oblique, e ne fate il vostro appoggio,

<span id="an_30:13">30:13</span> questa iniquità sarà per voi come una
breccia che minaccia rovina, che fa pancia in un alto muro, il cui
crollo avviene a un tratto, in un istante

<span id="an_30:14">30:14</span> e che si spezza come si spezza un vaso
del vasaio che uno frantuma senza pietà, e tra i rottami del quale non
si trova frammento che serva a prender del fuoco dal focolare o ad
attinger dell’acqua dalla cisterna.

<span id="an_30:15">30:15</span> Poiché così avea detto il Signore,
l’Eterno, il Santo d’Israele: Nel tornare a me e nel tenervi in riposo
starà la vostra salvezza; nella calma e nella fiducia starà la vostra
forza; ma voi non l’avete voluto!

<span id="an_30:16">30:16</span> Avete detto: "No, noi galopperemo sui
nostri cavalli!" E per questo galopperete!… E: "Cavalcheremo su veloci
destrieri!" E per questo quelli che v’inseguiranno saranno veloci!…

<span id="an_30:17">30:17</span> Mille di voi fuggiranno alla minaccia
d’uno solo; alla minaccia di cinque vi darete alla fuga, finché
rimaniate come un palo in vetta a un monte, come un’antenna sopra un
colle.

<span id="an_30:18">30:18</span> Perciò l’Eterno aspetterà onde farvi
grazia, poi si leverà per aver compassione di voi; poiché l’Eterno è un
Dio di giustizia. Beati tutti quelli che sperano in lui!

<span id="an_30:19">30:19</span> Perocché, o popolo di Sion che abiti a
Gerusalemme, tu non piangerai più! Ei, certo, ti farà grazia, all’udire
il tuo grido; tosto che t’avrà udito, ti risponderà.

<span id="an_30:20">30:20</span> E il Signore vi darà, sì, del pane
d’angoscia e dell’acqua d’oppressione, ma quei che t’ammaestrano non
dovran più nascondersi; e i tuoi occhi vedranno chi t’ammaestra;

<span id="an_30:21">30:21</span> e quando andrete a destra o quando
andrete a sinistra, le tue orecchie udranno dietro a te una voce che
dirà: "Questa è la via; camminate per essa!"

<span id="an_30:22">30:22</span> E considererete come cose contaminate
le vostre immagini scolpite ricoperte d’argento, e le vostre immagini
fuse rivestite d’oro; le getterete vie come una cosa impura, "Fuori di
qui" direte loro!

<span id="an_30:23">30:23</span> Egli ti darà la pioggia per la semenza
di cui avrai seminato il suolo, e il pane, che il suolo produrrà
saporito ed abbondante; e, in quel giorno, il tuo bestiame pascolerà in
vasti pascoli;

<span id="an_30:24">30:24</span> i buoi e gli asini che lavoran la terra
mangeranno foraggi salati, ventilati con la pala e il ventilabro.

<span id="an_30:25">30:25</span> Sopra ogni alto monte e sopra ogni
elevato colle vi saranno ruscelli, acque correnti, nel giorno del gran
massacro, quando cadran le torri.

<span id="an_30:26">30:26</span> La luce della luna sarà come la luce
del sole, e la luce del sole sarà sette volte più viva, come la luce di
sette giorni assieme, nel giorno che l’Eterno fascerà la ferita del suo
popolo e guarirà la piaga da lui fatta con le sue percosse.

<span id="an_30:27">30:27</span> Ecco, il nome dell’Eterno viene da
lungi; la sua ira è ardente, grande n’è la conflagrazione; le sue labbra
son piene d’indignazione, la sua lingua è come un fuoco divorante;

<span id="an_30:28">30:28</span> il suo fiato è come un torrente che
straripa, che arriva fino al collo. Ei viene a vagliar le nazioni col
vaglio della distruzione, e a metter, tra le mascelle dei popoli, un
freno che li faccia fuorviare.

<span id="an_30:29">30:29</span> Allora intonerete de’ canti, come la
notte quando si celebra una festa; e avrete la gioia nel cuore, come
colui che cammina al suon del flauto per andare al monte dell’Eterno,
alla Roccia d’Israele.

<span id="an_30:30">30:30</span> E l’Eterno farà udire la sua voce
maestosa, e mostrerà come colpisce col suo braccio nel suo furore della
sua ira, tra le fiamme d’un fuoco divorante, in mezzo alla tempesta, a
un diluvio di pioggia, a una gragnuola di sassi.

<span id="an_30:31">30:31</span> Poiché, alla voce dell’Eterno, l’Assiro
sarà costernato; l’Eterno lo colpirà col suo bastone;

<span id="an_30:32">30:32</span> ed ogni passaggio del flagello
destinatogli che l’Eterno gli farà piombare addosso, sarà accompagnato
dal suono di tamburelli e di cetre; l’Eterno combatterà contro di lui a
colpi raddoppiati.

<span id="an_30:33">30:33</span> Poiché, da lungo tempo Tofet è
preparato; è pronto anche per il re; è profondo ed ampio; sul suo rogo
v’è del fuoco e legna in abbondanza; il soffio dell’Eterno, come un
torrente di zolfo, sta per accenderlo.

<span id="an_31:1">31:1</span> Guai a quelli che scendono in Egitto in
cerca di soccorso, e s’appoggian su cavalli; e confidano nei carri
perché son numerosi; e ne’ cavalieri, perché molto potenti, ma non
guardano al Santo d’Israele, e non cercano l’Eterno!

<span id="an_31:2">31:2</span> Eppure, anch’Egli è savio; fa venire il
male, e non revoca le sue parole; ma insorge contro la casa de’ malvagi,
e contro il soccorso degli artefici d’iniquità.

<span id="an_31:3">31:3</span> Or gli Egiziani son uomini, e non Dio; i
loro cavalli son carne, e non spirito; e quando l’Eterno stenderà la sua
mano, il protettore inciamperà, cadrà il protetto, e periranno tutti
assieme.

<span id="an_31:4">31:4</span> Poiché così m’ha detto l’Eterno: Come il
leone o il leoncello rugge sulla sua preda, e benché una folla di
pastori gli sia chiamata contro non si spaventa alla lor voce né si
lascia intimidire dallo strepito che fanno, così scenderà l’Eterno degli
eserciti a combattere sul monte Sion e sul suo colle.

<span id="an_31:5">31:5</span> Come gli uccelli spiegan l’ali sulla loro
nidiata, così l’Eterno degli eserciti proteggerà Gerusalemme; la
proteggerà, la libererà, la risparmierà, la farà scampare.

<span id="an_31:6">31:6</span> Tornate a colui dal quale vi siete così
profondamente allontanati, o figliuoli d’Israele!

<span id="an_31:7">31:7</span> Poiché, in quel giorno, ognuno getterà
via i suoi idoli d’argento e i suoi idoli d’oro, che le vostre proprie
mani han fatti per peccare.

<span id="an_31:8">31:8</span> Allora l’Assiro cadrà per una spada non
d’uomo, e una spada, che non è d’uomo, lo divorerà; ed ei fuggirà
d’innanzi alla spada, e i suoi giovani saranno asserviti.

<span id="an_31:9">31:9</span> La sua ròcca fuggirà spaventata, e i suoi
principi saranno atterriti dinanzi al vessillo, dice l’Eterno che ha il
suo fuoco in Sion e la sua fornace in Gerusalemme.

<span id="an_32:1">32:1</span> Ecco, un re regnerà secondo giustizia, e
i principi governeranno con equità.

<span id="an_32:2">32:2</span> Ognun d’essi sarà come un riparo dal
vento, come un rifugio contro l’uragano, come de’ corsi d’acqua in luogo
arido, come l’ombra d’una gran roccia in una terra che langue.

<span id="an_32:3">32:3</span> Gli occhi di quei che veggono non saranno
più accecati, e gli orecchi di quei che odono staranno attenti.

<span id="an_32:4">32:4</span> Il cuore degli inconsiderati capirà la
saviezza, e la lingua dei balbuzienti parlerà spedita e distinta.

<span id="an_32:5">32:5</span> Lo scellerato non sarà più chiamato
nobile, e l’impostore non sarà più chiamato magnanimo.

<span id="an_32:6">32:6</span> Poiché lo scellerato proferisce
scelleratezze e il suo cuore si dà all’iniquità per commettere cose
empie e dir cose malvage contro l’Eterno; per lasciar vuota l’anima di
chi ha fame, e far mancar la bevanda a chi ha sete.

<span id="an_32:7">32:7</span> Le armi dell’impostore sono malvage; ei
forma criminosi disegni per distruggere il misero con parole bugiarde, e
il bisognoso quando afferma il giusto.

<span id="an_32:8">32:8</span> Ma l’uomo nobile forma nobile disegni, e
sorge a pro di nobile cose.

<span id="an_32:9">32:9</span> O donne spensierate, levatevi, e
ascoltate la mia voce! O figlie troppo fiduciose, porgete orecchio alla
mia parola!

<span id="an_32:10">32:10</span> Fra una anno e qualche giorno, voi
tremerete, o donne troppo fiduciose, poiché la vendemmia è ita, e non si
farà raccolta.

<span id="an_32:11">32:11</span> Abbiate spavento, o donne spensierate!
tremate, o troppo fiduciose! Spogliatevi, nudatevi, cingetevi di cilicio
i fianchi,

<span id="an_32:12">32:12</span> picchiandovi il seno a motivo dei campi
già così belli, e delle vigne già così feconde.

<span id="an_32:13">32:13</span> Sulla terra del mio popolo, cresceranno
pruni e rovi; sì, su tutte le case di piacere della città gioconda.

<span id="an_32:14">32:14</span> Poiché il palazzo sarà abbandonato, la
città rumorosa sarà resa deserta, la collina e la torre saran per sempre
ridotte in caverne, in luogo di spasso per gli onàgri e di pascolo pe’
greggi,

<span id="an_32:15">32:15</span> finché su noi sia sparso lo spirito
dall’alto e il deserto divenga un frutteto, e il frutteto sia
considerato come una foresta.

<span id="an_32:16">32:16</span> Allora l’equità abiterà nel deserto, e
la giustizia avrà la sua dimora nel frutteto.

<span id="an_32:17">32:17</span> Il frutto della giustizia sarà la pace,
e l’effetto della giustizia, tranquillità e sicurezza per sempre.

<span id="an_32:18">32:18</span> Il mio popolo abiterà in un soggiorno
di pace, in dimore sicure, in quieti luoghi di riposo.

<span id="an_32:19">32:19</span> Ma la foresta cadrà sotto la grandine,
e la città sarà profondamente abbassata.

<span id="an_32:20">32:20</span> Beati voi che seminate in riva a tutte
le acque, e che lasciate andar libero il piè del bove e dell’asino!

<span id="an_33:1">33:1</span> Guai a te che devasti, e non sei stato
devastato! che sei perfido, e non t’è stata usata perfidia! Quand’avrai
finito di devastare sarai devastato; quand’avrai finito d’esser perfido,
ti sarà usata perfidia.

<span id="an_33:2">33:2</span> O Eterno, abbi pietà di noi! Noi speriamo
in te. Sii tu il braccio del popolo ogni mattina, la nostra salvezza in
tempo di distretta!

<span id="an_33:3">33:3</span> Alla tua voce tonante fuggono i popoli,
quando tu sorgi si disperdon le nazioni.

<span id="an_33:4">33:4</span> Il vostro bottino sarà mietuto, come
miete il bruco; altri vi si precipiterà sopra, come si precipita la
locusta.

<span id="an_33:5">33:5</span> L’Eterno è esaltato perché abita in alto;
egli riempie Sion di equità e di giustizia.

<span id="an_33:6">33:6</span> I tuoi giorni saranno resi sicuri; la
saviezza e la conoscenza sono una ricchezza di liberazione, il timor
dell’Eterno è il tesoro di Sion.

<span id="an_33:7">33:7</span> Ecco, i loro eroi gridan di fuori, i
messaggeri di pace piangono amaramente.

<span id="an_33:8">33:8</span> Le strade son deserte, nessun passa più
per le vie. Il nemico ha rotto il patto, disprezza la città, non tiene
in alcun conto gli uomini.

<span id="an_33:9">33:9</span> Il paese è nel lutto e langue; il Libano
si vergogna ed intristisce; Saron è come un deserto, Basan e Carmel han
perduto il fogliame.

<span id="an_33:10">33:10</span> Ora mi leverò, dice l’Eterno; ora sarò
esaltato, ora m’ergerò in alto.

<span id="an_33:11">33:11</span> Voi avete concepito pula, e partorirete
stoppia; il vostro fiato è un fuoco che vi divorerà.

<span id="an_33:12">33:12</span> I popoli saranno come fornaci da calce,
come rovi tagliati, che si dànno alle fiamme.

<span id="an_33:13">33:13</span> O voi che siete lontani, udite quello
che ho fatto! e voi che siete vicini, riconoscete la mia potenza!

<span id="an_33:14">33:14</span> I peccatori son presi da spavento in
Sion, un tremito s’è impadronito degli empi: "Chi di noi potrà resistere
al fuoco divorante? Chi di noi potrà resistere alle fiamme eterne?"

<span id="an_33:15">33:15</span> Colui che cammina per le vie della
giustizia, e parla rettamente; colui che sprezza i guadagni estorti, che
scuote le mani per non accettar regali, che si tura gli orecchi per non
udir parlar di sangue, e chiude gli occhi per non vedere il male.

<span id="an_33:16">33:16</span> Quegli dimorerà in luoghi elevati, le
rocche fortificate saranno il suo rifugio; il suo pane gli sarà dato, la
sua acqua gli sarà assicurata.

<span id="an_33:17">33:17</span> Gli occhi tuoi mireranno il re nella
sua bellezza, contempleranno il paese, che si estende lontano.

<span id="an_33:18">33:18</span> Il tuo cuore mediterà sui terrori
passati: "Dov’è il commissario? dove colui che pesava il denaro? dove
colui che teneva il conto delle torri?"

<span id="an_33:19">33:19</span> Tu non lo vedrai più quel popolo
feroce, quel popolo dal linguaggio oscuro che non s’intende, che
balbetta una lingua che non si capisce.

<span id="an_33:20">33:20</span> Mira Sion, la città delle nostre
solennità! I tuoi occhi vedranno Gerusalemme, soggiorno tranquillo,
tenda che non sarà mai trasportata, i cui piuoli non saran mai divelti,
il cui cordame non sarà mai strappato.

<span id="an_33:21">33:21</span> Quivi l’Eterno sta per noi in tutta la
sua maestà, in luogo di torrenti e di larghi fiumi, dove non giunge nave
da remi, dove non passa potente vascello.

<span id="an_33:22">33:22</span> Poiché l’Eterno è il nostro giudice,
l’Eterno è il nostro legislatore, l’Eterno è il nostro re, egli è colui
che ci salva.

<span id="an_33:23">33:23</span> I tuoi cordami, o nemico, son
rallentati, non tengon più fermo in piè l’albero, e non spiegan più le
vele. Allora si partirà la preda d’un ricco bottino; gli stessi zoppi
prenderanno parte la saccheggio.

<span id="an_33:24">33:24</span> Nessun abitante dirà: "Io son malato".
Il popolo che abita Sion ha ottenuto il perdono della sua iniquità.

<span id="an_34:1">34:1</span> Accostatevi, nazioni, per ascoltare! e
voi, popoli, state attenti! Ascolti la terra con ciò che la riempie, e
il mondo con tutto ciò che produce!

<span id="an_34:2">34:2</span> Poiché l’Eterno è indignato contro tutte
le nazioni, è adirato contro tutti i loro eserciti; ei le vota allo
sterminio, le dà in balìa alla strage.

<span id="an_34:3">34:3</span> I loro uccisi son gettati via, i loro
cadaveri esalan fetore, e i monti si sciolgono nel loro sangue.

<span id="an_34:4">34:4</span> Tutto l’esercito del cielo si dissolve; i
cieli sono arrotolati come un libro, e tutto il loro esercito cade, come
cade la foglia dalla vite, come cade il fogliame morto dal fico.

<span id="an_34:5">34:5</span> La mia spada s’è inebriata nel cielo;
ecco, essa sta per piombare su Edom, sul popolo che ho votato allo
sterminio, per farne giustizia.

<span id="an_34:6">34:6</span> La spada dell’Eterno è piena di sangue, è
coperta di grasso, di sangue d’agnelli e di capri, di grasso d’arnioni
di montoni; poiché l’Eterno fa un sacrifizio a Botsra, e un gran macello
nel paese d’Edom.

<span id="an_34:7">34:7</span> Cadon con quelli i bufali, i giovenchi ed
i tori; il loro suolo è inebriato di sangue, la loro polvere è
impregnata di grasso.

<span id="an_34:8">34:8</span> Poiché è il giorno della vendetta
dell’Eterno, l’anno della retribuzione per la causa di Sion.

<span id="an_34:9">34:9</span> I torrenti d’Edom saran mutati in pece, e
la sua polvere in zolfo, e la sua terra diventerà pece ardente.

<span id="an_34:10">34:10</span> Non si spegnerà né notte né giorno, il
fumo ne salirà in perpetuo; d’età in età rimarrà deserta, nessuno vi
passerà mai più.

<span id="an_34:11">34:11</span> Il pellicano e il porcospino ne
prenderanno possesso, la civetta ed il corvo v’abiteranno; l’Eterno vi
stenderà la corda della desolazione, il livello del deserto.

<span id="an_34:12">34:12</span> Quanto ai suoi nobili, non ve ne saran
più per proclamare un re, e tutti i suoi principi saran ridotti a nulla.

<span id="an_34:13">34:13</span> Nei suoi palazzi cresceranno le spine;
nelle sue fortezze, le ortiche ed i cardi; diventerà una dimora di
sciacalli, un chiuso per gli struzzi.

<span id="an_34:14">34:14</span> Le bestie del deserto vi
s’incontreranno coi cani selvatici, il satiro vi chiamerà il compagno;
quivi lo spettro notturno farà la sua dimora, e vi troverà il suo luogo
di riposo.

<span id="an_34:15">34:15</span> Quivi il serpente farà il suo nido,
deporrà le sue uova, le coverà, e raccoglierà i suoi piccini sotto di
sé; quivi si raccoglieranno gli avvoltoi, l’uno chiamando l’altro.

<span id="an_34:16">34:16</span> cercate nel libro dell’Eterno, e
leggete; nessuna di quelle bestie vi mancherà; nessuna sarà privata
della sua compagna; poiché la sua bocca l’ha comandato, e il suo soffio
li radunerà.

<span id="an_34:17">34:17</span> Egli stesso ha tirato a sorte per essi,
e la sua mano ha diviso tra loro con la corda il paese; quelli ne
avranno il possesso in perpetuo, v’abiteranno d’età in età.

<span id="an_35:1">35:1</span> Il deserto e la terra arida si
rallegreranno, la solitudine gioirà e fiorirà come la rosa;

<span id="an_35:2">35:2</span> si coprirà di fiori e festeggerà con
giubilo e canti d’esultanza; le sarà data la gloria del Libano, la
magnificenza del Carmel e di Saron. Essi vedranno la gloria dell’Eterno,
la magnificenza del nostro Dio.

<span id="an_35:3">35:3</span> Fortificate le mani infiacchite,
raffermate le ginocchia vacillanti!

<span id="an_35:4">35:4</span> Dite a quelli che hanno il cuore
smarrito: "Siate forti, non temete!" Ecco il vostro Dio! Verrà la
vendetta, la retribuzione di Dio; verrà egli stesso a salvarvi.

<span id="an_35:5">35:5</span> Allora s’apriranno gli occhi dei ciechi,
e saranno sturati gli orecchi de’ sordi;

<span id="an_35:6">35:6</span> allora lo zoppo salterà come un cervo, e
la lingua del muto canterà di gioia; perché delle acque sgorgheranno nel
deserto, e de’ torrenti nella solitudine;

<span id="an_35:7">35:7</span> il miraggio diventerà un lago, e il suolo
assetato, un luogo di sorgenti d’acqua; nel ricetto che accoglieva gli
sciacalli s’avrà un luogo da canne e da giunchi.

<span id="an_35:8">35:8</span> Quivi sarà una strada maestra, una via
che sarà chiamata "la via santa"; nessun impuro vi passerà; essa sarà
per quelli soltanto; quei che la seguiranno, anche gl’insensati, non
potranno smarrirvisi.

<span id="an_35:9">35:9</span> In quella via non ci saranno leoni;
nessuna bestia feroce vi metterà piede o vi apparirà; ma vi cammineranno
i redenti;

<span id="an_35:10">35:10</span> e i riscattati dall’Eterno torneranno,
verranno a Sion con canti di gioia; un’allegrezza eterna coronerà il
loro capo; otterranno gioia e letizia, e il dolore ed il gemito
fuggiranno.

<span id="an_36:1">36:1</span> Or avvenne, il quattordicesimo anno del
re Ezechia, che Sennacherib, re d’Assiria, salì contro tutte le città
fortificate di Giuda, e le prese.

<span id="an_36:2">36:2</span> E il re d’Assiria mandò Rabshake da Lakis
a Gerusalemme al re Ezechia con un grande esercito; e Rabshake si fermò
presso l’acquedotto dello stagno superiore, sulla strada del campo
gualchieraio.

<span id="an_36:3">36:3</span> Allora Eliakim, figliuolo di Hilkia,
prefetto del palazzo, Scebna, il segretario, e Joah, figliuolo d’Asaf,
l’archivista, si recarono da lui.

<span id="an_36:4">36:4</span> E Rabshake disse loro: "Dite a Ezechia:
Così parla il gran re, il re d’Assiria: Che fiducia è cotesta che tu
hai?

<span id="an_36:5">36:5</span> Io te lo dico; non sono che le parole
delle labbra; per la guerra ci vuol prudenza e forza; ora, in chi hai tu
riposta la tua fiducia per ribellarti a me?

<span id="an_36:6">36:6</span> Ecco, tu confidi nell’Egitto, in quel
sostegno di canna rotta, ch’entra nella mano e la fora a chi vi
s’appoggia; tal è Faraone, re d’Egitto, per tutti quelli che confidano
in lui.

<span id="an_36:7">36:7</span> E se mi dici: Noi confidiamo nell’Eterno,
nel nostro Dio, non è egli quello stesso di cui Ezechia ha soppresso gli
alti luoghi e gli altari, dicendo a Giuda e a Gerusalemme: Vi
prostrerete dinanzi a questo altare qui?

<span id="an_36:8">36:8</span> Or dunque fa’ una scommessa col mio
signore, il re d’Assiria: io ti darò duemila cavalli, se tu puoi fornire
tanti cavalieri da montarli.

<span id="an_36:9">36:9</span> E come potresti tu far voltar le spalle a
un solo capitano fra i minimi servi del mio signore? Ma tu confidi
nell’Egitto per avere de’ carri e dei cavalieri.

<span id="an_36:10">36:10</span> E d’altronde è egli forse senza il
voler dell’Eterno ch’io son salito contro questo paese per distruggerlo?
E’ stato l’Eterno che m’ha detto: Sali contro questo paese e
distruggilo!"

<span id="an_36:11">36:11</span> Allora Eliakim, Scebna e Joah dissero a
Rabshake: "Deh! parla ai tuoi servi in lingua aramaica, poiché noi la
intendiamo; e non in lingua giudaica, in guisa che il popolo ch’è sulle
mura l’oda".

<span id="an_36:12">36:12</span> Ma Rabshake rispose: "Il mio signore
m’ha egli forse mandato a dire queste parole al tuo signore e a te? Non
m’ha egli mandato a dirle a questi uomini che stanno sulle mura, e che
presto saran ridotti a mangiare i loro escrementi e a bere la loro orina
con voi?"

<span id="an_36:13">36:13</span> Poi Rabshake si levò in piedi e gridò
con forte voce in lingua giudaica: "Ascoltate le parole del gran re, del
re d’Assiria!

<span id="an_36:14">36:14</span> Così parla il re: Ezechia non
v’inganni, perch’egli non vi potrà liberare;

<span id="an_36:15">36:15</span> né vi faccia Ezechia riporre la vostra
fiducia nell’Eterno, dicendo: L’Eterno ci libererà di certo; questa
città non sarà data nelle mani del re d’Assiria.

<span id="an_36:16">36:16</span> Non date retta ad Ezechia, perché così
dice il re d’Assiria: Fate la pace con me, arrendetevi, e ciascun di voi
mangerà della sua vite e del suo fico, e berrà dell’acqua della sua
cisterna,

<span id="an_36:17">36:17</span> finch’io venga a menarvi in un paese
simile al vostro: paese di grano e di vino, paese di pane e di vigne.

<span id="an_36:18">36:18</span> Guardate ch’Ezechia non vi seduca,
dicendo: L’Eterno ci libererà. Ha qualcuno degli dèi delle nazioni
potuto liberare il suo paese dalle mani del re d’Assiria?

<span id="an_36:19">36:19</span> Dove sono gli dèi di Hamath e d’Arpad?
Dove sono gli dèi di Sefarvaim? Hanno essi forse liberata Samaria dalle
mie mani?

<span id="an_36:20">36:20</span> Fra tutti gli dèi di quei paesi, quali
son quelli che abbian liberato il loro paese dalle mie mani? E l’Eterno
avrebbe a liberare Gerusalemme dalle mie mani?"

<span id="an_36:21">36:21</span> E quelli si tacquero e non risposero
verbo, perché il re aveva dato quest’ordine: "Non gli rispondete".

<span id="an_36:22">36:22</span> Ed Eliakim, figliuolo di Hilkia,
prefetto del palazzo, Scebna, il segretario, e Joah, figliuolo d’Asaf,
l’archivista, vennero ad Ezechia con le vesti stracciate, e gli
riferirono le parole di Rabshake.

<span id="an_37:1">37:1</span> Quando il re Ezechia ebbe udito questo,
si stracciò le vesti, si coprì di un sacco, ed entrò nella casa
dell’Eterno.

<span id="an_37:2">37:2</span> E mandò Eliakim, prefetto del palazzo,
Scebna, il segretario, e i più anziani dei sacerdoti, coperti dei
sacchi, al profeta Isaia, figliuolo di Amots, i quali gli dissero:

<span id="an_37:3">37:3</span> "Così parla Ezechia: Questo giorno è
giorno d’angoscia, di castigo e d’onta; poiché i figliuoli sono giunti
al punto d’uscir dal seno materno, e manca la forza per partorire.

<span id="an_37:4">37:4</span> Forse, l’Eterno, il tuo Dio, ha udite le
parole di Rabshake, il quale il re d’Assiria, suo signore, ha mandato a
oltraggiare l’Iddio vivente; e forse l’Eterno, il tuo Dio, punirà le
parole che ha udite. Fa’ dunque salire a Dio una preghiera per il
residuo del popolo che sussiste ancora".

<span id="an_37:5">37:5</span> I servi del re Ezechia si recaron dunque
da Isaia.

<span id="an_37:6">37:6</span> E Isaia disse loro: "Dite al vostro
signore: Così parla l’Eterno: Non temere per le parole che hai udite,
con le quali i servi del re d’Assiria m’hanno oltraggiato.

<span id="an_37:7">37:7</span> Ecco, io stesso metterò in lui un tale
spirito che, all’udire una certa notizia, egli tornerà nel suo paese; e
io lo farò cader di spada nel suo paese".

<span id="an_37:8">37:8</span> Or Rabshake se ne tornò, e trovò il re
d’Assiria che assediava Libna; poiché avea saputo che il suo signore era
partito da Lakis.

<span id="an_37:9">37:9</span> Allora il re d’Assiria ricevette questa
notizia, concernente Tirhaka, re d’Etiopia: "Egli s’è messo in marcia
per farti guerra". E com’ebbe udito questo, inviò de’ messi ad Ezechia,
con questo messaggio:

<span id="an_37:10">37:10</span> "Dite così a Ezechia, re di Giuda: il
tuo Dio, nel quale confidi, non t’inganni dicendo: Gerusalemme non sarà
data nelle mani del re d’Assiria.

<span id="an_37:11">37:11</span> Ecco, tu hai udito quello che i re
d’Assiria hanno fatto a tutti gli altri paesi, votandoli allo sterminio;
e tu ne scamperesti?

<span id="an_37:12">37:12</span> Gli dèi delle nazioni che i miei padri
distrussero, gli dèi di Gozan, di Charan, di Retsef, e de’ figliuoli di
Eden che sono a Telassar, valsero essi a liberarle?

<span id="an_37:13">37:13</span> Dove sono il re di Hamath, il re
d’Arpad, e il re della città di Sefarvaim, e quelli di Hena e d’Ivva?"

<span id="an_37:14">37:14</span> Ezechia presa la lettera dalla mani de’
messi, e la lesse; poi salì dinanzi alla casa dell’Eterno, e la spiegò
dinanzi all’Eterno.

<span id="an_37:15">37:15</span> Ed Ezechia pregò l’Eterno, dicendo:

<span id="an_37:16">37:16</span> "O Eterno degli eserciti, Dio
d’Israele, che siedi sopra i cherubini! Tu solo sei l’Iddio di tutti i
regni della terra; tu hai fatto il cielo e la terra.

<span id="an_37:17">37:17</span> O Eterno, inclina il tuo orecchio, ed
ascolta! O Eterno, apri i tuoi occhi, e vedi! Ascolta tutte le parole
che Sennacherib ha mandate a dire per oltraggiare l’Iddio vivente!

<span id="an_37:18">37:18</span> E’ vero, o Eterno; i re d’Assiria hanno
devastato tutte quelle nazioni e le loro terre,

<span id="an_37:19">37:19</span> e hanno date alle fiamme i loro dèi;
perché quelli non erano dèi; ma erano opera di man d’uomo, legno e
pietra, e li hanno distrutti.

<span id="an_37:20">37:20</span> Ma ora, o Eterno, o Dio nostro,
liberaci dalle mani di Sennacherib, affinché tutti i regni della terra
conoscano che tu solo sei l’Eterno!"

<span id="an_37:21">37:21</span> Allora Isaia, figliuolo di Amots, mandò
a dire ad Ezechia: "Così dice l’Eterno, l’Iddio d’Israele: La preghiera
che tu m’hai rivolta riguardo a Sennacherib, re d’Assiria, io l’ho
udita;

<span id="an_37:22">37:22</span> e questa è la parola che l’Eterno ha
pronunziata contro di lui: La vergine, figliuola di Sion, ti disprezza e
si fa beffe di te; la figliuola di Gerusalemme scuote la testa dietro a
te.

<span id="an_37:23">37:23</span> Chi hai tu insultato e oltraggiato?
Contro di chi tu hai alzata la voce e levati in alto gli occhi tuoi?
Contro il Santo d’Israele.

<span id="an_37:24">37:24</span> Per mezzo dei tuoi servi tu hai
insultato il Signore, e hai detto: "Con la moltitudine de’ miei carri io
son salito in vetta ai monti, nei recessi del Libano; io taglierò i suoi
cedri più alti, i suoi cipressi più belli; io giungerò alla più alta sua
cima, alla sua foresta più magnifica.

<span id="an_37:25">37:25</span> Io ho scavato, e bevuto dell’acqua; con
la pianta dei mie piedi prosciugherò tutti i fiumi d’Egitto".

<span id="an_37:26">37:26</span> Non hai tu udito? Già da lungo tempo io
ho preparato queste cose, da tempi antichi ne ho formato il disegno. Ed
ora le faccio accadere, e tu sei là per ridurre città forti in monti di
rovine.

<span id="an_37:27">37:27</span> I loro abitanti, ridotti all’impotenza,
sono smarriti e confusi; sono come l’erba de’ campi, come la tenera
verdura, come l’erba dei tetti, come grano riarso prima di spigare.

<span id="an_37:28">37:28</span> Ma io so quando ti siedi, quand’esci,
quand’entri, e quando t’infuri contro di me.

<span id="an_37:29">37:29</span> E per codesto tuo infuriare contro di
me, e perché la tua insolenza è giunta ai miei orecchi, io ti metterò
nel naso il mio anello, e fra le lebbra il mio freno, e ti farò tornare
per la via donde sei venuto.

<span id="an_37:30">37:30</span> E questo, o Ezechia, te ne sarà il
segno: quest’anno si mangerà il frutto del grano caduto; il secondo
anno, quello che cresce da sé; ma il terzo anno seminerete, mieterete,
pianterete vigne, e ne mangerete il frutto.

<span id="an_37:31">37:31</span> E il residuo della casa di Giuda che
sarà scampato metterà ancora radici in basso, e porterà frutto in alto.

<span id="an_37:32">37:32</span> Poiché da Gerusalemme uscirà un
residuo, e dal monte di Sion usciranno degli scampati. Lo zelo
dell’Eterno degli eserciti farà questo.

<span id="an_37:33">37:33</span> Perciò così parla l’Eterno circa il re
d’Assiria: Egli non entrerà in questa città, e non vi tirerà dentro
alcuna freccia; non verrà davanti ad essa con scudi, e non eleverà
trincee contro di lei.

<span id="an_37:34">37:34</span> Ei se ne tornerà per la via donde è
venuto, e non entrerà in questa città, dice l’Eterno.

<span id="an_37:35">37:35</span> Poiché io proteggerò questa città per
salvarla, per amor di me stesso e per amor di Davide, mio servo.

<span id="an_37:36">37:36</span> E l’angelo dell’Eterno uscì e colpì,
nel campo degli Assiri, cento ottantacinquemila uomini; e quando la
gente si levò la mattina, ecco ch’eran tanti cadaveri.

<span id="an_37:37">37:37</span> Allora Sennacherib, re d’Assiria, levò
il suo campo, partì e tornò a Ninive, dove rimase.

<span id="an_37:38">37:38</span> E avvenne che, com’egli stava prostrato
nella casa di Nisroc, suo dio, Adrammelec e Saretser, suoi figliuoli,
l’uccisero a colpi di spada, e si rifugiarono nel paese d’Ararat. Ed
Esarhaddon, suo figliuolo, regnò in luogo suo.

<span id="an_38:1">38:1</span> In quel tempo, Ezechia infermò a morte; e
il profeta Isaia, figliuolo di Amots, venne a lui, e gli disse: "Così
parla l’Eterno: Da’ i tuoi ordini alla tua casa, perché sei un uomo
morto, e non vivrai più.

<span id="an_38:2">38:2</span> Allora Ezechia voltò la faccia verso la
parete, e fece all’Eterno questa preghiera:

<span id="an_38:3">38:3</span> "O Eterno, ricordati, ti prego, che io ho
camminato nel tuo cospetto con fedeltà e con cuore integro, e che ho
fatto quel che è ben agli occhi tuoi!" Ed Ezechia diede in un gran
pianto.

<span id="an_38:4">38:4</span> Allora la parola dell’Eterno fu rivolta a
Isaia, in questi termini:

<span id="an_38:5">38:5</span> "Va’ e di’ ad Ezechia: Così parla
l’Eterno, l’Iddio di Davide, tuo padre: Io ho udita la tua preghiera, ho
vedute le tue lacrime: ecco, io aggiungerò ai tuoi giorni quindici anni;

<span id="an_38:6">38:6</span> libererò te e questa città dalle mani del
re d’Assiria, e proteggerò questa città.

<span id="an_38:7">38:7</span> E questo ti sarà, da parte dell’Eterno,
il segno che l’Eterno adempirà la parola che ha pronunziata:

<span id="an_38:8">38:8</span> ecco, io farò retrocedere di dieci
gradini l’ombra dei gradini che, per effetto del sole, s’è allungata sui
gradini d’Achaz". E il sole retrocedette di dieci gradini sui gradini
dov’era disceso.

<span id="an_38:9">38:9</span> Scritto di Ezechia, re di Giuda, in
occasione della sua malattia e della sua guarigione del suo male.

<span id="an_38:10">38:10</span> "Io dicevo: Nel meriggio de’ miei
giorni debbo andarmene alle porte del soggiorno de’ morti; io son
privato del resto de’ miei anni!

<span id="an_38:11">38:11</span> Io dicevo: Non vedrò più l’Eterno,
l’Eterno, sulla terra de’ viventi; fra gli abitanti del mondo dei
trapassati, non vedrò più alcun uomo.

<span id="an_38:12">38:12</span> La mia dimora è divelta e portata via
lungi da me, come una tenda di pastore. Io ho arrotolata la mia vita,
come fa il tessitore; Egli mi tagli via dalla trama; dal giorno alla
notte tu m’avrai finito.

<span id="an_38:13">38:13</span> Io speravo fino al mattino… ma come un
leone, egli mi spezzava tutte l’ossa; dal giorno alla notte tu m’avrai
finito.

<span id="an_38:14">38:14</span> Io stridevo come la rondine, come la
gru, io gemevo come la colomba: i miei occhi erano stanchi nel guardare
in alto. O Eterno, mi si fa violenza; sii tu il mio garante.

<span id="an_38:15">38:15</span> Che dirò? Ei m’ha parlato, ed ei l’ha
fatto; io camminerò con umiltà durante tutti i miei anni, ricordando
l’amarezza dell’anima mia.

<span id="an_38:16">38:16</span> O Signore, mediante queste cose si
vive, e in tutte queste cose sta la vita del mio spirito; guariscimi
dunque, e rendimi la vita.

<span id="an_38:17">38:17</span> Ecco, è per la mia pace che io ho avuto
grande amarezza; ma tu, nel tuo amore, hai liberata l’anima mia dalla
fossa della corruzione, perché ti sei gettato dietro alle spalle tutti i
miei peccati.

<span id="an_38:18">38:18</span> Poiché non è il soggiorno de’ morti che
possa lodarti, non è la morte che ti possa celebrare; quei che scendon
nella fossa non possono più sperare nella tua fedeltà.

<span id="an_38:19">38:19</span> Il vivente, il vivente è quel che ti
loda, come fo io quest’oggi; il padre farà conoscere ai suoi figliuoli
la tua fedeltà.

<span id="an_38:20">38:20</span> Io ho l’Eterno che mi salva! e noi
canteremo cantici al suon degli strumenti a corda, tutti i giorni della
nostra vita, nella casa dell’Eterno".

<span id="an_38:21">38:21</span> Or Isaia aveva detto: "Si prenda una
quantità di fichi, se ne faccia un impiastro, e lo si applichi
sull’ulcera, ed Ezechia guarirà".

<span id="an_38:22">38:22</span> Ed Ezechia aveva detto: "A qual segno
riconoscerò ch’io salirò alla casa dell’Eterno?"

<span id="an_39:1">39:1</span> In quel tempo, Merodac-Baladan figliuolo
di Baladan, re di Babilonia, mandò una lettera e un dono ad Ezechia,
perché aveva udito ch’egli era stato infermo ed era guarito.

<span id="an_39:2">39:2</span> Ed Ezechia se ne rallegrò, e mostrò ai
messi la casa ove teneva i suoi oggetti di valore, l’argento, l’oro, gli
aromi, gli oli preziosi, tutto il suo arsenale, e tutto quello che si
trovava nei suoi tesori; non ci fu nulla, nella sua casa e in tutti i
suoi domini, che Ezechia non mostrasse loro.

<span id="an_39:3">39:3</span> Allora il profeta Isaia venne al re
Ezechia, e gli disse: "Che hanno detto quegli uomini? e donde son venuti
a te?" Ezechia rispose: "Son venuti a me da un paese lontano, da
Babilonia".

<span id="an_39:4">39:4</span> E Isaia gli disse: "Che hanno veduto in
casa tua?" Ezechia rispose: "Hanno veduto tutto quello ch’è in casa mia;
non v’è nulla ne’ miei tesori ch’io non abbia mostrato loro".

<span id="an_39:5">39:5</span> Allora Isaia disse ad Ezechia: "Ascolta
la parola dell’Eterno degli eserciti:

<span id="an_39:6">39:6</span> Ecco, verranno dei giorni in cui tutto
quello ch’è in casa tua e quello che i tuoi padri hanno accumulato fino
a questo giorno sarà trasportato a Babilonia; e non né rimarrà nulla,
dice l’Eterno.

<span id="an_39:7">39:7</span> E vi saranno de’ tuoi figliuoli usciti da
te e da te generati, che saranno presi e diventeranno degli eunuchi nel
palazzo del re di Babilonia".

<span id="an_39:8">39:8</span> Ed Ezechia disse a Isaia: "La parola
dell’Eterno che tu hai pronunziata, è buona". Poi aggiunse: "Perché vi
sarà almeno pace e sicurezza durante la mia vita".

<span id="an_40:1">40:1</span> Consolate, consolate il mio popolo, dice
il vostro Dio.

<span id="an_40:2">40:2</span> Parlate al cuor di Gerusalemme, e
proclamatele che il tempo della sua servitù è compiuto; che il debito
della sua iniquità è pagato, ch’ella ha ricevuto dalla mano dell’Eterno
il doppio per tutti i suoi peccati.

<span id="an_40:3">40:3</span> La voce d’uno grida: "Preparate nel
deserto la via dell’Eterno, appianate ne’ luoghi aridi una strada per il
nostro Dio!

<span id="an_40:4">40:4</span> Ogni valle sia colmata, ogni monte ed
ogni colle siano abbassati; i luoghi erti siano livellati, i luoghi
scabri diventino pianura.

<span id="an_40:5">40:5</span> Allora la gloria dell’Eterno sarà
rivelata, e ogni carne, ad un tempo, la vedrà; perché la bocca
dell’Eterno l’ha detto".

<span id="an_40:6">40:6</span> Una voce dice: "Grida!" E si risponde:
"Che griderò?" "Grida che ogni carne è come l’erba, e che tutta la sua
grazia è come il fiore del campo.

<span id="an_40:7">40:7</span> L’erba si secca, il fiore appassisce
quando il soffio dell’Eterno vi passa sopra; certo, il popolo è come
l’erba.

<span id="an_40:8">40:8</span> L’erba si secca, il fiore appassisce, ma
la parola del nostro Dio sussiste in eterno".

<span id="an_40:9">40:9</span> O tu che rechi la buona novella a Sion,
sali sopra un alto monte! O tu che rechi la buona novella a Gerusalemme,
alza forte la voce! Alzala, non temere! Di’ alle città di Giuda: "Ecco
il vostro Dio!"

<span id="an_40:10">40:10</span> Ecco, il Signore, l’Eterno, viene con
potenza, e col suo braccio Ei domina. Ecco, la sua mercede è con lui, e
la sua ricompensa lo precede.

<span id="an_40:11">40:11</span> Come un pastore, egli pascerà il suo
gregge; raccoglierà gli agnelli in braccio, se li torrà in seno, e
condurrà pian piano le pecore che allattano.

<span id="an_40:12">40:12</span> Chi ha misurato le acque nel cavo della
sui mano o preso le dimensioni del cielo con la spanna? Chi ha raccolto
la polvere della terra in una misura o pesato le montagne con la stadera
ed i colli con la bilancia?

<span id="an_40:13">40:13</span> Chi ha preso le dimensioni dello
spirito dell’Eterno o chi gli è stato consigliere per insegnargli
qualcosa?

<span id="an_40:14">40:14</span> Chi ha egli consultato perché gli desse
istruzione e gl’insegnasse il sentiero della giustizia, gl’impartisse la
sapienza, e gli facesse conoscere la via del discernimento?

<span id="an_40:15">40:15</span> Ecco, le nazioni sono, agli occhi suoi,
come una gocciola della secchia, come la polvere minuta delle bilance;
ecco, le isole son come pulviscolo che vola.

<span id="an_40:16">40:16</span> Il libano non basterebbe a procurar il
fuoco, e i suoi animali non basterebbero per l’olocausto.

<span id="an_40:17">40:17</span> Tutte le nazioni son come nulla dinanzi
a lui; ei le reputa meno che nulla, una vanità.

<span id="an_40:18">40:18</span> A chi vorreste voi assomigliare Iddio?
e con quale immagine lo rappresentereste?

<span id="an_40:19">40:19</span> Un artista fonde l’idolo, l’orafo lo
ricopre d’oro e vi salda delle catenelle d’argento.

<span id="an_40:20">40:20</span> Colui che la povertà costrinse ad
offrir poco sceglie un legno che non marcisca, e si procura un abile
artista, che metta su un idolo che non si smova.

<span id="an_40:21">40:21</span> Ma non lo sapete? non l’avete sentito?
Non v’è stato annunziato fin dal principio? Non avete riflettuto alla
fondazione della terra?

<span id="an_40:22">40:22</span> Egli è colui che sta assiso sul globo
della terra, e gli abitanti d’essa son per lui come locuste; egli
distese i cieli come una cortina, e li spiega come una tenda per
abitarvi;

<span id="an_40:23">40:23</span> egli riduce i principi a nulla, e
annienta i giudici della terra;

<span id="an_40:24">40:24</span> appena piantati, appena seminati,
appena il loro fusto ha preso radici in terra, Egli vi soffia contro, e
quelli seccano, e l’uragano li porta via come stoppia.

<span id="an_40:25">40:25</span> A chi dunque voi vorreste somigliare
perch’io gli sia pari? dice il Santo.

<span id="an_40:26">40:26</span> Levate gli occhi in alto, e guardate:
Chi ha create queste cose? Colui che fa uscir fuori, e conta il loro
esercito, che le chiama tutte per nome; e per la grandezza del suo
potere e per la potenza della sua forza, non una manca.

<span id="an_40:27">40:27</span> Perché dici tu, o Giacobbe, e perché
parli così, o Israele: "La mia via è occulta all’Eterno e al mio diritto
non bada il mio Dio?"

<span id="an_40:28">40:28</span> Non lo sai tu? non l’hai tu udito?
L’Eterno è l’Iddio d’eternità, il creatore degli estremi confini della
terra. Egli non s’affatica e non si stanca; la sua intelligenza è
imperscrutabile.

<span id="an_40:29">40:29</span> Egli dà forza allo stanco, e accresce
vigore a colui ch’è spossato.

<span id="an_40:30">40:30</span> I giovani s’affaticano e si stancano; i
giovani scelti vacillano e cadono,

<span id="an_40:31">40:31</span> ma quelli che sperano nell’Eterno
acquistan nuove forze, s’alzano a volo come aquile; corrono e non si
stancano, camminano e non s’affaticano.

<span id="an_41:1">41:1</span> Isole, fate silenzio dinanzi a me!
Riprendano nuove forze i popoli, s’accostino, e poi parlino! Veniamo
assieme in giudizio!

<span id="an_41:2">41:2</span> Chi ha suscitato dall’oriente colui che
la giustizia chiama sui suoi passi? Egli dà in balìa di lui le nazioni,
e lo fa dominare sui re; egli riduce la loro spada in polvere, e il loro
arco come pula portata via dal vento.

<span id="an_41:3">41:3</span> Ei li insegue, e passa in trionfo per una
via che i suoi piedi non hanno mai calcato.

<span id="an_41:4">41:4</span> Chi ha operato, chi ha fatto questo?
Colui che fin dal principio ha chiamato le generazioni alla vita; io,
l’Eterno, che sono il primo, e che sarò cogli ultimi sempre lo stesso.

<span id="an_41:5">41:5</span> Le isole lo vedono, e son prese da paura;
le estremità della terra tremano. Essi s’avvicinano, arrivano!

<span id="an_41:6">41:6</span> S’aiutano a vicenda; ognuno dice al suo
fratello: "Coraggio!"

<span id="an_41:7">41:7</span> Il fabbro incoraggia l’orafo; il
battiloro incoraggia colui che batte l’incudine, e dice della saldatura:
"E’ buona!" e fissa l’idolo con de’ chiodi, perché non si smova.

<span id="an_41:8">41:8</span> Ma tu, Israele, mio servo, Giacobbe che
io ho scelto, progenie d’Abrahamo, l’amico mio,

<span id="an_41:9">41:9</span> tu che ho preso dalle estremità della
terra, che ho chiamato dalle parti più remote d’essa, e a cui ho detto:
"Tu sei il mio servo; t’ho scelto e non t’ho reietto",

<span id="an_41:10">41:10</span> tu, non temere, perché io son teco; non
ti smarrire, perché io sono il tuo Dio; io ti fortifico, io ti soccorro,
io ti sostengo con la destra della mia giustizia.

<span id="an_41:11">41:11</span> Ecco, tutti quelli che si sono
infiammati contro di te saranno svergognati e confusi; i tuoi avversari
saranno ridotti a nulla, e periranno.

<span id="an_41:12">41:12</span> Tu li cercherai, e non li troverai più
quelli che contendevano teco; quelli che ti facevano guerra saranno
ridotti come nulla, come cosa che più non è;

<span id="an_41:13">41:13</span> perché io, l’Eterno, il tuo Dio, son
quegli che ti prendo per la mia man destra e ti dico: "Non temere, io
t’aiuto!"

<span id="an_41:14">41:14</span> Non temere, o Giacobbe che sei come un
verme, o residuo d’Israele! Son io che t’aiuto, dice l’Eterno; e il tuo
redentore è il Santo d’Israele.

<span id="an_41:15">41:15</span> Ecco, io faccio di te un erpice nuovo
dai denti aguzzi; tu trebbierai i monti e li ridurrai in polvere, e
renderai le colline simili alla pula.

<span id="an_41:16">41:16</span> Tu li ventilerai, e il vento li porterà
via, e il turbine li disperderà; ma tu giubilerai nell’Eterno, e ti
glorierai nel Santo d’Israele.

<span id="an_41:17">41:17</span> I miseri e poveri cercano acqua, e non
v’è né; la loro lingua è secca dalla sete; io, l’Eterno, li esaudirò; io
l’Iddio d’Israele, non li abbandonerò.

<span id="an_41:18">41:18</span> Io farò scaturir de’ fiumi sulle nude
alture, e delle fonti in mezzo alle valli; farò del deserto uno stagno
d’acqua, e della terra arida una terra di sorgenti;

<span id="an_41:19">41:19</span> pianterò nel deserto il cedro,
l’acacia, il mirto, l’albero da olio; metterò ne’ luoghi sterili il
cipresso, il platano ed il larice tutti assieme,

<span id="an_41:20">41:20</span> affinché quelli veggano, sappiano,
considerino e capiscano tutti quanti che la mano dell’Eterno ha operato
questo, e che il santo d’Israele n’è il creatore.

<span id="an_41:21">41:21</span> Presentate la vostra causa, dice
l’Eterno, esponete le vostre ragioni, dice il Re di Giacobbe.

<span id="an_41:22">41:22</span> Le espongan essi, e ci dichiarino quel
che dovrà avvenire. Le vostre predizioni di prima quali sono? Ditecele,
perché possiam porvi mente, e riconoscerne il compimento; ovvero fateci
udire le cose avvenire.

<span id="an_41:23">41:23</span> Annunziateci quel che succederà più
tardi, e sapremo che siete degli dèi; si, fate del bene o del male onde
noi lo veggiamo, e lo consideriamo assieme.

<span id="an_41:24">41:24</span> Ecco, voi siete niente, e l’opera
vostra è da nulla: E’ un abominio lo sceglier voi!

<span id="an_41:25">41:25</span> Io l’ho suscitato dal settentrione, ed
egli viene; dall’oriente, ed egli invoca il mio nome; egli calpesta i
principi come fango, come il vasaio che calca l’argilla.

<span id="an_41:26">41:26</span> Chi ha annunziato questo fin dal
principio perché lo sapessimo? e molto prima perché dicessimo: "E’
vero?" Nessuno l’ha annunziato, nessuno l’ha predetto, e nessuno ha
udito i vostri discorsi.

<span id="an_41:27">41:27</span> Io pel primo ho detto a Sion:
"Guardate, eccoli!" e a Gerusalemme ho inviato un messo di buone
novelle.

<span id="an_41:28">41:28</span> E guardo… e non v’è alcuno, non v’è tra
loro alcuno che sappia dare un consiglio, e che, s’io l’interrogo, possa
darmi risposta.

<span id="an_41:29">41:29</span> Ecco, tutti quanti costoro non sono che
vanità; le loro opere sono nulla, e i loro idoli non sono che vento e
cose da niente.

<span id="an_42:1">42:1</span> Ecco il mio servo, io lo sosterrò; il mio
eletto in cui si compiace l’anima mia; io ho messo il mio spirito su
lui, egli insegnerà la giustizia alle nazioni.

<span id="an_42:2">42:2</span> Egli non griderà, non alzerà la voce, non
la farà udire per le strade.

<span id="an_42:3">42:3</span> Non spezzerà la canna rotta e non
spegnerà il lucignolo fumante; insegnerà la giustizia secondo verità.

<span id="an_42:4">42:4</span> Egli non verrà meno e non s’abbatterà
finché abbia stabilita la giustizia sulla terra; e le isole aspetteranno
fiduciose la sua legge.

<span id="an_42:5">42:5</span> Così parla Iddio, l’Eterno, che ha creato
i cieli e li ha spiegati, che ha distesa la terra con tutto quello
ch’essa produce, che dà il respiro al popolo che v’è sopra, e lo spirito
a quelli che vi camminano.

<span id="an_42:6">42:6</span> Io, l’Eterno, t’ho chiamato secondo
giustizia, e ti prenderò per la mano, ti custodirò e farò di te
l’alleanza del popolo, la luce delle nazioni,

<span id="an_42:7">42:7</span> per aprire gli occhi dei ciechi, per
trarre dal carcere i prigioni, e dalle segrete quei che giacciono nelle
tenebre.

<span id="an_42:8">42:8</span> Io sono l’Eterno; tale è il mio nome; e
io non darò la mia gloria ad un altro, né la lode che m’appartiene
agl’idoli.

<span id="an_42:9">42:9</span> Ecco, le cose di prima sono avvenute, e
io ve ne annunzio delle nuove; prima che germoglino, ve le rendo note.

<span id="an_42:10">42:10</span> Cantate all’Eterno un cantico nuovo,
cantate le sue lodi alle estremità della terra, o voi che scendeste sul
mare, ed anche gli esseri ch’esso contiene, le isole e i loro abitanti!

<span id="an_42:11">42:11</span> Il deserto e le sue città levino la
voce! Levin la voce i villaggi occupati da Kedar! Esultino gli abitanti
di Sela, diano in gridi di gioia dalla vetta dei monti!

<span id="an_42:12">42:12</span> Diano gloria all’Eterno, proclamino la
sua lode nelle isole!

<span id="an_42:13">42:13</span> L’Eterno s’avanzerà come un eroe,
ecciterà il suo ardore come un guerriero; manderà un grido, un grido
tremendo, trionferà dei suoi nemici.

<span id="an_42:14">42:14</span> Per lungo tempo mi son taciuto, me ne
sono stato cheto, mi son trattenuto; ora griderò come una donna ch’è
sopra parto, respirerò affannosamente e sbufferò ad un tempo.

<span id="an_42:15">42:15</span> Io devasterò montagne e colline, ne
farò seccare tutte l’erbe; ridurrò i fiumi in isole, asciugherò gli
stagni.

<span id="an_42:16">42:16</span> Farò camminare i ciechi per una via che
ignorano, li menerò per sentieri che non conoscono; muterò dinanzi a
loro le tenebre in luce, renderò piani i luoghi scabri. Son queste le
cose ch’io farò, e non li abbandonerò.

<span id="an_42:17">42:17</span> E volgeran le spalle, coperti d’onta,
quelli che confidano negl’idoli scolpiti e dicono alle immagini fuse:
"Voi siete i nostri dèi!"

<span id="an_42:18">42:18</span> Ascoltate, o sordi, e voi, ciechi,
guardate e vedete!

<span id="an_42:19">42:19</span> Chi è cieco, se non il mio servo, e
sordo come il messo che io invio? Chi è cieco come colui ch’è mio amico,
cieco come il servo dell’Eterno?

<span id="an_42:20">42:20</span> Tu hai visto molte cose, ma non v’hai
posto mente; gli orecchi erano aperti, ma non hai udito nulla.

<span id="an_42:21">42:21</span> L’Eterno s’è compiaciuto, per amor
della sua giustizia, di rendere la sua legge grande e magnifica;

<span id="an_42:22">42:22</span> ma questo è un popolo saccheggiato e
spogliato; sono tutti legati in caverne, rinchiusi nelle segrete. Sono
abbandonati al saccheggio, e non v’è chi li liberi; spogliati, e non v’è
chi dica: "Restituisci!"

<span id="an_42:23">42:23</span> Chi di voi presterà orecchio a questo?
Chi starà attento e ascolterà in avvenire?

<span id="an_42:24">42:24</span> Chi ha abbandonato Giacobbe al
saccheggio e Israele in balìa de’ predoni? Non è egli stato l’Eterno?
Colui contro il quale abbiamo peccato, e nelle cui vie non s’è voluto
camminare, e alla cui legge non s’è ubbidito?

<span id="an_42:25">42:25</span> Perciò egli ha riversato su Israele
l’ardore della sua ira e la violenza della guerra; e la guerra l’ha
avvolto nelle sue fiamme, ed ei non ha capito; l’ha consumato, ed egli
non se l’è presa a cuore.

<span id="an_43:1">43:1</span> Ma ora così parla l’Eterno, il tuo
Creatore, o Giacobbe, Colui che t’ha formato, o Israele! Non temere,
perché io t’ho riscattato, t’ho chiamato per nome; tu sei mio!

<span id="an_43:2">43:2</span> Quando passerai per delle acque, io sarò
teco; quando traverserai de’ fiumi, non ti sommergeranno; quando
camminerai nel fuoco, non ne sarai arso, e la fiamma non ti consumerà.

<span id="an_43:3">43:3</span> Poiché io sono l’Eterno, il tuo Dio, il
Santo d’Israele, il tuo salvatore; io t’ho dato l’Egitto come tuo
riscatto, l’Etiopia e Seba in vece tua.

<span id="an_43:4">43:4</span> Perché tu sei prezioso agli occhi miei,
perché sei pregiato ed io t’amo, io do degli uomini in vece tua, e dei
popoli in cambio della tua vita.

<span id="an_43:5">43:5</span> Non temere, perché, io sono teco; io
ricondurrò la tua progenie dal levante, e ti raccoglierò dal ponente.

<span id="an_43:6">43:6</span> Dirò al settentrione: "Da!" e al
mezzogiorno: "Non ritenere; fa venire i miei figliuoli da lontano, e le
mie figliuole dalle estremità della terra,

<span id="an_43:7">43:7</span> tutti quelli cioè che portano il mio
nome, che io ho creati per la mia gloria, che ho formati, che ho fatti.

<span id="an_43:8">43:8</span> Fa’ uscire il popolo cieco che ha degli
occhi, e i sordi che han degli orecchi!

<span id="an_43:9">43:9</span> S’adunino tutte assieme le nazioni, si
riuniscano i popoli! Chi fra loro può annunziar queste cose e farci
udire delle predizioni antiche? Producano i loro testimoni e
stabiliscano il loro diritto, affinché, dopo averli uditi, si dica: "E’
vero!"

<span id="an_43:10">43:10</span> I miei testimoni siete voi, dice
l’Eterno, voi, e il mio servo ch’io ho scelto, affinché voi lo sappiate,
mi crediate, e riconosciate che son io. Prima di me nessun Dio fu
formato, e dopo di me, non v’è ne sarà alcuno.

<span id="an_43:11">43:11</span> Io, io sono l’Eterno, e fuori di me non
v’è salvatore.

<span id="an_43:12">43:12</span> Io ho annunziato, salvato, predetto, e
non è stato un dio straniero che fosse tra voi; e voi me ne siete
testimoni, dice l’Eterno: Io sono Iddio.

<span id="an_43:13">43:13</span> Lo sono da che fu il giorno, e nessuno
può liberare dalla mia mano; io opererò; chi potrà impedire l’opera mia?

<span id="an_43:14">43:14</span> Così parla l’Eterno, il vostro
redentore, il Santo d’Israele: Per amor vostro io mando il nemico contro
Babilonia; volgerò tutti in fuga, e i Caldei scenderanno sulle navi di
cui sono sì fieri.

<span id="an_43:15">43:15</span> Io sono l’Eterno, il vostro Santo, il
creatore d’Israele, il vostro re.

<span id="an_43:16">43:16</span> Così parla l’Eterno, che aprì una
strada nel mare e un sentiero fra le acque potenti,

<span id="an_43:17">43:17</span> che fece uscire carri e cavalli, un
esercito di prodi guerrieri; e tutti quanti furono atterrati, né più si
rialzarono; furono estinti, spenti come un lucignolo.

<span id="an_43:18">43:18</span> Non ricordare più le cose passate, e
non considerate più le cose antiche;

<span id="an_43:19">43:19</span> ecco, io sto per fare una cosa nuova;
essa sta per germogliare; non la riconoscerete voi? Sì, io aprirò una
strada nel deserto, farò scorrer de’ fiumi nella solitudine.

<span id="an_43:20">43:20</span> Le bestie de’ campi, gli sciacalli e
gli struzzi, mi glorificheranno perché avrò dato dell’acqua al deserto,
de’ fiumi alla solitudine per dar da bere al mio popolo, al mio eletto.

<span id="an_43:21">43:21</span> Il mio popolo che mi sono formato
pubblicherà le mie lodi.

<span id="an_43:22">43:22</span> E tu non m’hai invocato, o Giacobbe,
anzi ti sei stancato di me, o Israele!

<span id="an_43:23">43:23</span> Tu non m’hai portato l’agnello de’ tuoi
olocausti, e non m’hai onorato coi tuoi sacrifizi; io non ti ho
tormentato col chiederti offerte, né t’ho stancato col domandarti
incenso.

<span id="an_43:24">43:24</span> Tu non m’hai comprato con denaro della
canna odorosa, e non m’hai saziato col grasso de’ tuoi sacrifizi; ma tu
m’hai tormentato coi tuoi peccati, m’hai stancato con le tue iniquità.

<span id="an_43:25">43:25</span> Io, io son quegli che per amor di me
stesso cancello le tue trasgressioni, e non mi ricorderò più de tuoi
peccati.

<span id="an_43:26">43:26</span> Risveglia la mia memoria, discutiamo
assieme, parla tu stesso per giustificarti!

<span id="an_43:27">43:27</span> Il tuo primo padre ha peccato, i tuoi
interpreti si sono ribellati a me;

<span id="an_43:28">43:28</span> perciò io ho trattato come profani i
capi del santuario, ho votato Giacobbe allo sterminio, ho abbandonato
Israele all’obbrobrio.

<span id="an_44:1">44:1</span> Ed ora ascolta, o Giacobbe, mio servo, o
Israele, che io ho scelto!

<span id="an_44:2">44:2</span> Così parla l’Eterno che t’ha fatto, che
t’ha formato fin dal seno materno, Colui che ti soccorre: Non temere, o
Giacobbe mio servo, o Jeshurun ch’io ho scelto!

<span id="an_44:3">44:3</span> Poiché io spanderò delle acque sul suolo
assetato, e dei ruscelli sulla terra arida; spanderò il mio spirito
sulla tua progenie, e la mia benedizione sui tuoi rampolli;

<span id="an_44:4">44:4</span> ed essi germoglieranno come in mezzo
all’erba, come salci in riva a correnti d’acque.

<span id="an_44:5">44:5</span> L’uno dirà: "Io sono dell’Eterno";
l’altro si chiamerà del nome di Giacobbe, e un altro scriverà sulla sua
mano: "Dell’Eterno", e si onorerà di portare il nome d’Israele.

<span id="an_44:6">44:6</span> Così parla l’Eterno, re d’Israele e suo
redentore, l’Eterno degli eserciti: Io sono il primo e sono l’ultimo, e
fuori di me non v’è Dio.

<span id="an_44:7">44:7</span> Chi, come me, proclama l’avvenire fin da
quando fondai questo popolo antico? Ch’ei lo dichiari e me lo provi! Lo
annunzino essi l’avvenire, e quel che avverrà!

<span id="an_44:8">44:8</span> Non vi spaventate, non temete! Non te
l’ho io annunziato e dichiarato da tempo? Voi me ne siete testimoni.
V’ha egli un Dio fuori di me? Non v’è altra Ròcca; io non ne conosco
alcuna.

<span id="an_44:9">44:9</span> Quelli che fabbricano immagini scolpite
son tutti vanità; i loro idoli più cari non giovano a nulla; i loro
propri testimoni non vedono, non capiscono nulla, perch’essi siano
coperti d’onta.

<span id="an_44:10">44:10</span> Chi è che fabbrica un dio o fonde
un’immagine perché non gli serve a nulla?

<span id="an_44:11">44:11</span> Ecco, tutti quelli che vi lavorano
saranno confusi, e gli artefici stessi non sono che uomini! Si radunino
tutti, si presentino!… Saranno spaventati e coperti d’onta tutt’insieme.

<span id="an_44:12">44:12</span> Il fabbro lima il ferro, lo mette nel
fuoco, forma l’idolo a colpi di martello, e lo lavora con braccio
vigoroso; soffre perfino la fame, e la forza gli vien meno; non beve
acqua, e si spossa.

<span id="an_44:13">44:13</span> Il falegname stende la sua corda,
disegna l’idolo con la matita, lo lavora con lo scalpello, lo misura col
compasso, e ne fa una figura umana, una bella forma d’uomo, perché abiti
in una casa.

<span id="an_44:14">44:14</span> Si tagliano de’ cedri, si prendono
degli elci, delle querci, si fa la scelta fra gli alberi della foresta,
si piantano de’ pini che la pioggia fa crescere.

<span id="an_44:15">44:15</span> Poi tutto questo serve all’uomo per far
del fuoco, ed ei ne prende per riscaldarsi, ne accende anche il forno
per cuocere il pane; e ne fa pure un dio e l’adora, ne scolpisce
un’immagine, dinanzi alla quale si prostra.

<span id="an_44:16">44:16</span> Ne brucia la metà nel fuoco, con
l’altra metà allestisce la carne, ne cuoce l’arrosto, e si sazia. Ed
anche si scalda e dice: "Ah! mi riscaldo, godo di veder questa fiamma!"

<span id="an_44:17">44:17</span> E con l’avanzo si fa un dio, il suo
idolo, gli si prostra davanti, l’adora, lo prega e gli dice: "Salvami,
poiché tu sei il mio dio!"

<span id="an_44:18">44:18</span> Non sanno nulla, non capiscono nulla;
hanno impiastrato loro gli occhi perché non veggano, e il cuore perché
non comprendano.

<span id="an_44:19">44:19</span> Nessuno rientra in se stesso, ed ha
conoscimento e intelletto per dire: "Ne ho bruciata la metà nel fuoco,
sui suoi carboni ho fatto cuocere il pane, v’ho arrostito la carne che
ho mangiata, e farò col resto un’abominazione? e mi prostrerò davanti ad
un pezzo di legno?"

<span id="an_44:20">44:20</span> Un tal uomo si pasce di cenere, il suo
cuore sedotto lo travia, sì ch’ei no può liberare l’anima sua e dire:
"Questo che tengo nella mia destra non è una menzogna?"

<span id="an_44:21">44:21</span> Ricordati di queste cose, o Giacobbe, o
Israele, perché tu sei mio servo; io t’ho formato, tu sei il mio servo,
o Israele, tu non sarai da me dimenticato.

<span id="an_44:22">44:22</span> Io ho fatto sparire le tue
trasgressioni come una densa nube, e i tuoi peccati, come una nuvola;
torna a me, perché io t’ho riscattato.

<span id="an_44:23">44:23</span> Cantate, o cieli, poiché l’Eterno ha
operato! Giubilate, o profondità della terra! Date in grida di gioia, o
montagne, o foreste con tutti gli alberi vostri! Poiché l’Eterno ha
riscattato Giacobbe, e manifesta la sua gloria in Israele!

<span id="an_44:24">44:24</span> Così parla l’Eterno, il tuo redentore,
Colui che t’ha formato fin dal seno materno: Io sono l’Eterno, che ha
fatto tutte le cose; io solo ho spiegato i cieli, ho distesala terra,
senza che vi fosse alcuno meco;

<span id="an_44:25">44:25</span> io rendo vani i presagi degl’impostori,
e rendo insensati gl’indovini; io faccio indietreggiare i savi, e muto
la loro scienza in follia;

<span id="an_44:26">44:26</span> io confermo la parola del mio servo, e
mando ad effetto le predizioni de’ miei messaggeri; io dico di
Gerusalemme: "Essa sarà abitata!" e delle città di Giuda: "Saranno
riedificate" ed io ne rialzerò le rovine;

<span id="an_44:27">44:27</span> io dico all’abisso: "Fatti asciutto, io
prosciugherò i tuoi fiumi!

<span id="an_44:28">44:28</span> io dico di Ciro: "Egli è il mio
pastore; egli adempirà tutta la mia volontà, dicendo a Gerusalemme:
"Sarai ricostruita!" e al tempio: "Sarai fondato!"

<span id="an_45:1">45:1</span> Così parla l’Eterno al suo unto, a Ciro,
che io ho preso per la destra per atterrare dinanzi a lui le nazioni,
per sciogliere le cinture ai fianchi dei re, per aprire davanti a lui le
porte, sì che niuna gli resti chiusa.

<span id="an_45:2">45:2</span> Io camminerò dinanzi a te, e appianerò i
luoghi scabri; frantumerò le porte di rame, e spezzerò le sbarre di
ferro;

<span id="an_45:3">45:3</span> ti darò i tesori occulti nelle tenebre, e
le ricchezze nascoste in luoghi segreti, affinché tu riconosca che io
sono l’Eterno che ti chiama per nome, l’Iddio d’Israele.

<span id="an_45:4">45:4</span> Per amor di Giacobbe, mio servo, e
d’Israele, mio eletto, io t’ho chiamato per nome, t’ho designato con
speciale favore, quando non mi conoscevi.

<span id="an_45:5">45:5</span> Io sono l’Eterno, e non ve n’è alcun
altro; fuori di me non v’è alcun Dio! Io t’ho cinto, quando non mi
conoscevi,

<span id="an_45:6">45:6</span> perché dal levante al ponente si
riconosca che non v’è altro Dio fuori di me. Io sono l’Eterno, e non ve
n’è alcun altro;

<span id="an_45:7">45:7</span> io formo la luce, creo le tenebre, do il
benessere, creo l’avversità; io, l’Eterno, son quegli che fa tutte
queste cose.

<span id="an_45:8">45:8</span> Cieli, stillate dall’alto, e faccian le
nuvole piover la giustizia! S’apra la terra, e sia ferace di salvezza, e
faccia germogliar la giustizia al tempo stesso. Io, l’Eterno, creo tutto
questo.

<span id="an_45:9">45:9</span> Guai a colui che contende col suo
creatore, egli, rottame fra i rottami di vasi di terra! L’argilla dirà
essa a colui che la forma: "Che fai?" o l’opera tua dirà essa; "Ei non
ha mani?"

<span id="an_45:10">45:10</span> Guai a colui che dice a suo padre:
"Perché generi?" e a sua madre: "Perché partorisci?"

<span id="an_45:11">45:11</span> Così parla l’Eterno, il Santo
d’Israele, colui che l’ha formato: Voi m’interrogate circa le cose
avvenire! Mi date degli ordini circa i miei figliuoli e circa l’opera
delle mie mani!

<span id="an_45:12">45:12</span> Ma io, io son quegli che ho fatto la
terra, e che ho creato l’uomo sovr’essa; io, con le mie mani, ho
spiegato i cieli, e comando a tutto l’esercito loro.

<span id="an_45:13">45:13</span> Io ho suscitato Ciro, nella mia
giustizia, e appianerò tutte le sue vie; egli riedificherà la mia città,
e rimanderà liberi i miei esuli senza prezzo di riscatto e senza doni,
dice l’Eterno degli eserciti.

<span id="an_45:14">45:14</span> Così parla l’Eterno: Il frutto delle
fatiche dell’Egitto e del traffico dell’Etiopia e dei Sabei dalla grande
statura passeranno a te, e saranno tuoi; que’ popoli cammineranno dietro
a te, passeranno incatenati, si prostreranno davanti a te, e ti
supplicheranno dicendo: "Certo, Iddio è in te, e non ve n’è alcun altro;
non v’è altro Dio".

<span id="an_45:15">45:15</span> In verità tu sei un Dio che ti
nascondi, o Dio d’Israele, o Salvatore!

<span id="an_45:16">45:16</span> Saranno svergognati, sì, tutti quanti
confusi, se n’andranno tutti assieme coperti d’onta i fabbricanti
d’idoli;

<span id="an_45:17">45:17</span> ma Israele sarà salvato dall’Eterno
d’una salvezza eterna, voi non sarete svergognati né confusi, mai più in
eterno.

<span id="an_45:18">45:18</span> Poiché così parla l’Eterno che ha
creato i cieli, l’Iddio che ha formato la terra, l’ha fatta, l’ha
stabilita, non l’ha creata perché rimanesse deserta, ma l’ha formata
perché fosse abitata: Io sono l’Eterno e non v’è alcun altro.

<span id="an_45:19">45:19</span> Io non ho parlato in segreto: in
qualche luogo tenebroso della terra; io non ho detto della progenie di
Giacobbe: "Cercatemi invano!" Io, l’Eterno, parlo con giustizia,
dichiaro le cose che son rette.

<span id="an_45:20">45:20</span> Adunatevi, venite, accostatevi tutti
assieme, voi che siete scampati dalle nazioni! Non hanno intelletto
quelli che portano il loro idolo di legno, e pregano un dio che non può
salvare.

<span id="an_45:21">45:21</span> Annunziatelo, fateli appressare,
prendano pure consiglio assieme! Chi ha annunziato queste cose fin dai
tempi antichi e l’ha predette da lungo tempo? Non sono forse io,
l’Eterno? E non v’è altro Dio fuori di me, un Dio giusto, e non v’è
Salvatore fuori di me.

<span id="an_45:22">45:22</span> Volgetevi a me e siate salvati, voi
tutte le estremità della terra! Poiché io sono Dio, e non ve n’è alcun
altro.

<span id="an_45:23">45:23</span> Per me stesso io l’ho giurato; è uscita
dalla mia bocca una parola di giustizia, e non sarà revocata: Ogni
ginocchio si piegherà davanti a me, ogni lingua mi presterà giuramento.

<span id="an_45:24">45:24</span> Solo nell’Eterno, si dirà di me, è la
giustizia e la forza; a lui verranno, pieni di confusione, tutti quelli
ch’erano accesi d’ira contro di lui.

<span id="an_45:25">45:25</span> Nell’Eterno sarà giustificata e si
glorierà tutta la progenie d’Israele.

<span id="an_46:1">46:1</span> Bel crolla, Nebo cade; le loro statue son
messe sopra animali, su bestie da soma; quest’idoli che voi portavate
qua e là son diventati un carico; un peso per la bestia stanca!

<span id="an_46:2">46:2</span> Son caduti, son crollati assieme, non
possono salvare il carico, ed essi stessi se ne vanno in cattività.

<span id="an_46:3">46:3</span> Ascoltatemi, o casa di Giacobbe, e voi
tutti, residuo della casa d’Israele, voi di cui mi son caricato dal dì
che nasceste, che siete stati portati fin dal seno materno!

<span id="an_46:4">46:4</span> Fino alla vostra vecchiaia io sarò lo
stesso, fino alla vostra canizie io vi porterò; io vi ho fatti, ed io vi
sosterrò; sì, vi porterò e vi salverò.

<span id="an_46:5">46:5</span> A chi mi assomigliereste, a chi mi
uguagliereste, a chi mi paragonereste quasi fossimo pari?

<span id="an_46:6">46:6</span> Costoro profondono l’oro dalla loro
borsa, pesano l’argento nella bilancia; pagano un orefice perché ne
faccia un dio per prostrarglisi dinanzi, per adorarlo.

<span id="an_46:7">46:7</span> Se lo caricano sulle spalle, lo portano,
lo mettono al suo posto, ed esso sta in piè, e non si muove dal suo
posto; e benché uno gridi a lui, esso non risponde né lo salva dalla sua
distretta.

<span id="an_46:8">46:8</span> Ricordatevi di questo, e mostratevi
uomini! O trasgressori, rientrate in voi stessi!

<span id="an_46:9">46:9</span> Ricordate il passato, le cose antiche:
perché io sono Dio, e non ve n’è alcun altro; son Dio, e niuno è simile
a me;

<span id="an_46:10">46:10</span> che annunzio la fine sin dal principio,
e molto tempo prima predìco le cose non ancora avvenute; che dico: "Il
mio piano sussisterà, e metterò ad effetto tutta la mia volontà";

<span id="an_46:11">46:11</span> che chiamo dal levante un uccello da
preda, e da una terra lontana l’uomo che effettui il mio disegno. Sì, io
l’ho detto, e lo farò avvenire; ne ho formato il disegno e l’eseguirò.

<span id="an_46:12">46:12</span> Ascoltatemi, o gente dal cuore
ostinato, che siete lontani dalla giustizia!

<span id="an_46:13">46:13</span> Io faccio avvicinare la mia giustizia;
essa non è lungi, e la mia salvezza non tarderà; io porrò la salvezza in
Sion, e la mia gloria sopra Israele.

<span id="an_47:1">47:1</span> Scendi, e siedi sulla polvere, o vergine
figliuola di Babilonia! Siediti in terra, senza trono, o figliuola de’
Caldei! poiché non ti si chiamerà più la delicata, la voluttuosa.

<span id="an_47:2">47:2</span> Metti mano alle macine, e macina farina;
lèvati il velo, alzati lo strascico, scopriti la gamba, e passa i fiumi!

<span id="an_47:3">47:3</span> Si scopra la tua nudità, si vegga la tua
onta; io farò vendetta, e non risparmierò anima viva.

<span id="an_47:4">47:4</span> Il nostro redentore ha nome l’Eterno
degli eserciti, il Santo d’Israele.

<span id="an_47:5">47:5</span> Siediti in silenzio e va’ nelle tenebre,
o figliuola de’ Caldei, poiché non sarai più chiamata la signora dei
regni.

<span id="an_47:6">47:6</span> Io mi corrucciai contro il mio popolo,
profanai la mia eredità e li diedi in mano tua; tu non avesti per essi
alcuna pietà; facesti gravar duramente il tuo giogo sul vecchio,

<span id="an_47:7">47:7</span> e dicesti: "Io sarò signora in perpetuo;
talché non prendesti a cuore e non ricordasti la fine di tutto questo.

<span id="an_47:8">47:8</span> Or dunque ascolta questo, o voluttuosa,
che te ne stai assisa in sicurtà, e dici in cuor tuo: "Io, e nessun
altro che io! Io non rimarrò mai vedova, e non saprò che sia l’esser
orbata dai figliuoli";

<span id="an_47:9">47:9</span> ma queste due cose t’avverranno in un
attimo, in uno stesso giorno: privazione di figliuoli e vedovanza; ti
piomberanno addosso tutte assieme, nonostante la moltitudine de’ tuoi
sortilegi e la grande abbondanza de’ tuoi incantesimi.

<span id="an_47:10">47:10</span> Tu ti fidavi della tua malizia, tu
dicevi: "Nessuno mi vede, la tua saviezza e la tua scienza t’hanno
sedotta, e tu dicevi in cuor tuo:

<span id="an_47:11">47:11</span> "Io e nessun altro che io". Ma un mala
verrà sopra a te, che non saprai come scongiurare; una calamità ti
piomberà addosso, che non potrai allontanar con alcuna espiazione; e ti
cadrà repentinamente addosso una ruina, che non avrai preveduta.

<span id="an_47:12">47:12</span> Stattene or là co’ tuoi incantesimi e
con la moltitudine de’ tuoi sortilegi, ne’ quali ti sei affaticata fin
dalla tua giovinezza! forse potrai trarne profitto, forse riuscirai ad
incutere terrore.

<span id="an_47:13">47:13</span> Tu sei stanca di tutte le tue
consultazioni; si levino dunque quelli che misurano il cielo, che
osservano le stelle, che fanno pronostici ad ogni novilunio, e ti
salvino dalle cose che ti piomberanno addosso!

<span id="an_47:14">47:14</span> Ecco, essi sono come stoppia, il fuoco
li consuma; non salveranno la loro vita dalla violenza della fiamma; non
ne rimarrà brace a cui scaldarsi, né fuoco dinanzi al quale sedersi.

<span id="an_47:15">47:15</span> Tale sarà la sorte di quelli intorno a
cui ti sei affaticata. Quelli che han trafficato teco fin dalla
giovinezza andranno errando ognuno dal suo lato, e non vi saranno alcuno
che ti salvi.

<span id="an_48:1">48:1</span> Ascoltate questo, o casa di Giacobbe, voi
che siete chiamati del nome d’Israele, e che siete usciti dalla sorgente
di Giuda; voi che giurate per il nome dell’Eterno, e menzionate l’Iddio
d’Israele ma senza sincerità, senza rettitudine!

<span id="an_48:2">48:2</span> Poiché prendono il loro nome dalla città
santa, s’appoggiano sull’Iddio d’Israele, che ha nome l’Eterno degli
eserciti!

<span id="an_48:3">48:3</span> Già anticamente io annunziai le cose
precedenti; esse uscirono dalla mia bocca, io le feci sapere; a un
tratto io le effettuai, ed esse avvennero.

<span id="an_48:4">48:4</span> Siccome io sapevo, o Israele, che tu sei
ostinato, che il tuo collo ha muscoli di ferro e che la tua fronte è di
rame,

<span id="an_48:5">48:5</span> io t’annunziai queste cose anticamente;
te le feci sapere prima che avvenissero, perché tu non avessi a dire:
"Le ha fatte il mio idolo, le ha ordinate la mia immagine scolpita, la
mia immagine fusa".

<span id="an_48:6">48:6</span> Tu ne hai udito l’annunzio; mirale
avvenute tutte quante. Non lo proclamate voi stessi? Ora io t’annunzio
delle cose nuove, delle cose occulte, a te ignote.

<span id="an_48:7">48:7</span> Esse stanno per prodursi adesso, non da
tempo antico; e, prima d’oggi non ne avevi udito parlare, perché tu non
abbia a dire: "Ecco, io le sapevo".

<span id="an_48:8">48:8</span> No, tu non ne hai udito nulla, non ne hai
saputo nulla, nulla in passato te ne mai venuto agli orecchi, perché
sapevo che ti saresti condotto perfidamente, e che ti chiami "Ribelle"
fin dal seno materno.

<span id="an_48:9">48:9</span> Per amor del mio nome io differirò la mia
ira, e per amor della mia gloria io mi raffreno per non sterminarti.

<span id="an_48:10">48:10</span> Ecco, io t’ho voluto affinare, ma senza
ottenere argento, t’ho provato nel crogiuolo d’afflizione.

<span id="an_48:11">48:11</span> Per amor di me stesso, per amor di me
stesso io voglio agire; poiché, come lascerei io profanare il mio nome?
e la mia gloria io non la darò ad un altro.

<span id="an_48:12">48:12</span> Ascoltami, o Giacobbe, e tu, Israele,
che io ho chiamato. Io son Colui che è; io sono il primo, e son pure
l’ultimo.

<span id="an_48:13">48:13</span> La mia mano ha fondato la terra, e la
mia destra ha spiegato i cieli; quand’io li chiamò, si presentano
assieme.

<span id="an_48:14">48:14</span> Adunatevi tutti quanti, ed ascoltate!
Chi tra voi ha annunziato queste cose? Colui che l’Eterno ama eseguirà
il suo volere contro Babilonia, e leverà il suo braccio contro i Caldei.

<span id="an_48:15">48:15</span> Io, io ho parlato, io l’ho chiamato; io
l’ho fatto venire, e la sua impresa riuscirà.

<span id="an_48:16">48:16</span> Avvicinatevi a me, ascoltate questo:
Fin dal principio io non ho parlato in segreto; quando questi fatti
avvenivano, io ero presente; e ora, il Signore, l’Eterno, mi manda col
suo spirito.

<span id="an_48:17">48:17</span> Così parla l’Eterno, il tuo redentore,
il Santo d’Israele: Io sono l’Eterno, il tuo Dio, che t’insegna per il
tuo bene, che ti guida per la via che devi seguire.

<span id="an_48:18">48:18</span> Oh fossi tu pur attento ai miei
comandamenti! la tua pace sarebbe come un fiume, e la tua giustizia,
come le onde del mare;

<span id="an_48:19">48:19</span> la tua posterità sarebbe come la rena,
e il frutto delle tue viscere come la sabbia ch’è nel mare; il suo nome
non sarebbe cancellato né distrutto d’innanzi al mio cospetto.

<span id="an_48:20">48:20</span> Uscite da Babilonia, fuggitevene lungi
dai Caldei! Con voce di giubilo, annunziatelo, banditelo, datene voce
fino all’estremità della terra! Dite: "L’Eterno ha redento il suo servo
Giacobbe.

<span id="an_48:21">48:21</span> Ed essi non hanno avuto sete quand’ei
li ha condotti attraverso i deserti; egli ha fatto scaturire per essi
dell’acqua dalla roccia; ha fenduto la roccia, e n’è colata l’acqua".

<span id="an_48:22">48:22</span> Non v’è pace per gli empi, dice
l’Eterno.

<span id="an_49:1">49:1</span> Isole, ascoltatemi! Popoli lontani, state
attenti! L’Eterno m’ha chiamato fin dal seno materno, ha mentovato il
mio nome fin dalle viscere di mia madre.

<span id="an_49:2">49:2</span> Egli ha reso la mia bocca come una spada
tagliente, m’ha nascosto nell’ombra della sua mano; ha fatto di me una
freccia aguzza, m’ha riposto nel suo turcasso,

<span id="an_49:3">49:3</span> e m’ha detto: "Tu sei il mio servo,
Israele, nel quale io manifesterò la mia gloria".

<span id="an_49:4">49:4</span> Ma io dicevo: "Invano ho faticato,
inutilmente, per nulla ho consumato la mia forza; ma certo, il mio
diritto è presso l’Eterno, e la mia ricompensa è presso all’Iddio mio".

<span id="an_49:5">49:5</span> Ed ora parla l’Eterno che m’ha formato
fin dal seno materno per esser suo servo, per ricondurgli Giacobbe, e
per raccogliere intorno a lui Israele; ed io sono onorato agli occhi
dell’Eterno, e il mio Dio è la mia forza.

<span id="an_49:6">49:6</span> Egli dice: "E’ troppo poco che tu sia mio
servo per rialzare le tribù di Giacobbe e per ricondurre gli scampati
d’Israele; voglio far di te la luce delle nazioni, lo strumento della
mia salvezza fino alle estremità della terra".

<span id="an_49:7">49:7</span> Così parla l’Eterno, il redentore, il
Santo d’Israele, a colui ch’è disprezzato dagli uomini, detestato dalla
nazione, schiavo de’ potenti: Dei re lo vedranno e si riveleranno; dei
principi pure, e si prostreranno, a motivo dell’Eterno ch’è fedele, del
Santo d’Israele che t’ha scelto.

<span id="an_49:8">49:8</span> Così parla l’Eterno: Nel tempo della
grazia io t’esaudirò, nel giorno della salvezza t’aiuterò; ti
preserverò, e farò di te l’alleanza del popolo, per rialzare il paese,
per rimetterli in possesso delle eredità devastate,

<span id="an_49:9">49:9</span> per dire ai prigioni: "Uscite!" e a
quelli che sono nelle tenebre: "Mostratevi!" Essi pasceranno lungo le
vie, e troveranno il loro pascolo su tutte le alture;

<span id="an_49:10">49:10</span> non avranno fame né sete, né miraggio
né sole li colpirà più; poiché Colui che ha pietà di loro li guiderà, e
li menerà alle sorgenti d’acqua.

<span id="an_49:11">49:11</span> Io muterò tutte le mie montagne in vie,
e le mie strade saranno riattate.

<span id="an_49:12">49:12</span> Guardate! Questi vengon di lontano;
ecco, questi altri vengon da settentrione e da occidente, e questi dal
paese de’ Sinim.

<span id="an_49:13">49:13</span> Giubilate, o cieli, e tu, terra,
festeggia! Date in gridi di gioia, o monti, poiché l’Eterno consola il
suo popolo, ed ha pietà de’ suoi afflitti.

<span id="an_49:14">49:14</span> Ma Sion ha detto: "L’Eterno m’ha
abbandonata, il Signore m’ha dimenticata".

<span id="an_49:15">49:15</span> Una donna dimentica ella il bimbo che
allatta, cessando d’aver pietà del frutto delle sue viscere? Quand’anche
le madri dimenticassero, io non dimenticherò te.

<span id="an_49:16">49:16</span> Ecco, io t’ho scolpita sulle palme
delle mia mani; le tua mura mi stan del continuo davanti agli occhi.

<span id="an_49:17">49:17</span> I tuoi figliuoli accorrono; i tuoi
distruttori, i tuoi devastatori s’allontanano da te.

<span id="an_49:18">49:18</span> Volgi lo sguardo all’intorno, e mira:
Essi tutti si radunano, e vengono a te. Com’è vero ch’io vivo, dice
l’Eterno, tu ti rivestirai d’essi come d’un ornamento, te ne cingerai
come una sposa.

<span id="an_49:19">49:19</span> Nelle tue ruine, ne’ tuoi luoghi
desolati, nel tuo paese distrutto, sarai ora troppo allo stretto per i
tuoi abitanti; e quelli che ti divoravano s’allontaneranno da te.

<span id="an_49:20">49:20</span> I figliuoli di cui fosti orbata ti
diranno ancora all’orecchio: "Questo posto è troppo stretto per me;
fammi largo, perch’io possa stanziarmi".

<span id="an_49:21">49:21</span> E tu dirai in cuor tuo: "Questi, chi me
li ha generati? giacché io ero orbata dei miei figliuoli, sterile,
esule, scacciata. Questi, chi li ha allevati? Ecco, io ero rimasta sola;
questi, dov’erano?"

<span id="an_49:22">49:22</span> Così parla il Signore, l’Eterno: Ecco,
io leverò la mia mano verso le nazioni, alzerò la mia bandiera verso i
popoli, ed essi ti ricondurranno i tuoi figliuoli in braccio, e ti
riporteranno le tue figliuole sulle spalle.

<span id="an_49:23">49:23</span> Dei re saranno tuoi balii, e le loro
regine saranno tue balie; essi si prostreranno dinanzi a te con la
faccia a terra, e leccheranno la polvere de’ tuoi piedi; e tu
riconoscerai che io sono l’Eterno, e che coloro che sperano in me non
saranno confusi.

<span id="an_49:24">49:24</span> Si strapperà egli il bottino al
potente? e i giusti fatti prigioni saranno essi liberati?

<span id="an_49:25">49:25</span> Sì; così dice l’Eterno: Anche i
prigioni del potente saran portati via, e il bottino del tiranno sarà
ripreso; io combatterò con chi combatte teco, e salverò i tuoi
figliuoli.

<span id="an_49:26">49:26</span> E farò mangiare ai tuoi oppressori la
loro propria carne, e s’inebrieranno col loro proprio sangue, come col
mosto; e ogni carne riconoscerà che io, l’Eterno, sono il tuo salvatore,
il tuo redentore, il Potente di Giacobbe.

<span id="an_50:1">50:1</span> Così parla l’Eterno: Dov’è la lettera di
divorzio di vostra madre per la quale io l’ho ripudiata? O qual è quello
de’ miei creditori al quale io vi ho venduto? Ecco, per le vostre
iniquità siete stati venduti, e per le vostre trasgressioni vostra madre
è stata ripudiata.

<span id="an_50:2">50:2</span> Perché, quand’io son venuto, non s’è
trovato alcuno? Perché, quand’ho chiamato, nessuno ha risposto? La mia
mano è ella davvero troppo corta per redimere? o no ho io forza da
liberare? Ecco, con la mia minaccia io prosciugo il mare, riduco i fiumi
in deserto; il loro pesce diventa fetido per mancanza d’acqua, e muore
di sete.

<span id="an_50:3">50:3</span> Io rivesto i cieli di nero, e do loro un
cilicio per coperta.

<span id="an_50:4">50:4</span> Il Signore, l’Eterno, m’ha dato una
lingua esercitata perch’io sappia sostenere con la parola lo stanco;
egli risveglia, ogni mattina risveglia il mio orecchio, perch’io
ascolti, come fanno i discepoli.

<span id="an_50:5">50:5</span> Il Signore, l’Eterno, m’ha aperto
l’orecchio, ed io non sono stato ribelle e non mi son tratto indietro.

<span id="an_50:6">50:6</span> Io ho presentato il mio dorso a chi mi
percoteva, e le me guance, a chi mi strappava la barba; io non ho
nascosto il mio volto all’onta e agli sputi.

<span id="an_50:7">50:7</span> Ma il Signore, l’Eterno, m’ha soccorso;
perciò non sono stato confuso; perciò ho reso la mia faccia simile ad un
macigno, e so che non sarò svergognato.

<span id="an_50:8">50:8</span> Vicino è colui che mi giustifica; chi
contenderà meco? compariamo assieme! Chi è il mio avversario? Mi venga
vicino!

<span id="an_50:9">50:9</span> Ecco, il Signore, l’Eterno, mi verrà in
aiuto; chi è colui che mi condannerà? Ecco, tutti costoro diventeranno
logori come un vestito, la tignola li roderà.

<span id="an_50:10">50:10</span> Chi è tra voi che tema l’Eterno, che
ascolti la voce del servo di lui? Benché cammini nelle tenebre, privo di
luce, confidi nel nome dell’Eterno, e s’appoggi sul suo Dio!

<span id="an_50:11">50:11</span> Ecco, voi tutti che accendete un fuoco,
che vi cingete di tizzoni, andatevene nelle fiamme del vostro fuoco, e
fra i tizzoni che avete accesso! Questo avrete dalla mia mano; voi
giacerete nel dolore.

<span id="an_51:1">51:1</span> Ascoltatemi, voi che procacciate la
giustizia, che cercate l’Eterno! Considerate la roccia onde foste
tagliati, e la buca della cava onde foste cavati.

<span id="an_51:2">51:2</span> Considerate Abrahamo vostro padre, e Sara
che vi partorì; poiché io lo chiamai quand’egli era solo, lo benedissi e
lo moltiplicai.

<span id="an_51:3">51:3</span> Così l’Eterno sta per consolare Sion,
consolerà tutte le sue ruine; renderà il deserto di lei pari ad un Eden,
e la sua solitudine pari a un giardino dell’Eterno. Gioia ed allegrezza
si troveranno in mezzo a lei, inni di lode e melodia di canti.

<span id="an_51:4">51:4</span> Prestami attenzione, o popolo mio!
Porgimi orecchio, o mia nazione! Poiché la legge procederà da me, ed io
porrò il mio diritto come una luce dei popoli.

<span id="an_51:5">51:5</span> La mia giustizia è vicina, la mia
salvezza sta per apparire, e le mie braccia giudicheranno i popoli; le
isole spereranno in me, e confideranno nel mio braccio.

<span id="an_51:6">51:6</span> Alzate gli occhi vostri al cielo, e
abbassateli sulla terra! Poiché i cieli si dilegueranno come fumo, la
terra invecchierà come un vestito, e i suoi abitanti parimente morranno;
ma la mia salvezza durerà in eterno, e la mia giustizia non verrà mai
meno.

<span id="an_51:7">51:7</span> Ascoltatemi, o voi che conoscete la
giustizia, o popolo che hai nel cuore la mia legge! Non temete
l’obbrobrio degli uomini, né siate sgomenti per i loro oltraggi.

<span id="an_51:8">51:8</span> Poiché la tignola li divorerà come un
vestito, e la tarma li roderà come la lana; ma la mia giustizia rimarrà
in eterno, e la mia salvezza, per ogni età.

<span id="an_51:9">51:9</span> Risvegliati, risvegliati, rivestiti di
forza, o braccio dell’Eterno! Risvegliati come ne’ giorni andati, come
nelle antiche età! Non sei tu che facesti a pezzi Rahab, che trafiggesti
il dragone?

<span id="an_51:10">51:10</span> Non sei tu che prosciugasti il mare, le
acque del grande abisso, che facesti delle profondità del mare una via
per il passaggio dei redenti?

<span id="an_51:11">51:11</span> E i riscattati dall’Eterno torneranno,
verranno con canti di gioia a Sion, e un’allegrezza eterna coronerà il
loro capo; otterranno letizia, allegrezza, il dolore e il gemito
fuggiranno.

<span id="an_51:12">51:12</span> Io, io son colui che vi consola; chi
sei tu che tu tema l’uomo che deve morire, e il figliuol dell’uomo che
passerà com’erba;

<span id="an_51:13">51:13</span> che tu dimentichi l’Eterno, che t’ha
fatto, che ha disteso i cieli e fondata la terra; che tu tremi
continuamente, tutto il giorno, dinanzi al furore dell’oppressore,
quando s’appresta a distruggere? E dov’è dunque il furore
dell’oppressore?

<span id="an_51:14">51:14</span> Colui ch’è curvo nei ceppi sarà
bentosto liberato; non morrà nella fossa, e non gli mancherà il pane.

<span id="an_51:15">51:15</span> Poiché io sono l’Eterno degli eserciti,
il tuo Dio, che solleva il mare, e ne fa muggir le onde; il cui nome è:
l’Eterno degli eserciti.

<span id="an_51:16">51:16</span> Ed io ho messo le mie parole nella tua
bocca, e t’ho coperto con l’ombra della mia mano per piantare de’ cieli
e fondare una terra, e per dire a Sion: "Tu sei il mio popolo".

<span id="an_51:17">51:17</span> Risvegliati, risvegliati, lèvati, o
Gerusalemme, che hai bevuto dalla mano dell’Eterno la coppa del suo
furore, che hai bevuto il calice, la coppa di stordimento, e l’hai
succhiata fino in fondo!

<span id="an_51:18">51:18</span> Fra tutti i figliuoli ch’ell’ha
partoriti non v’è alcuno che la guidi; fra tutti i figliuoli ch’ell’ha
allevati non v’è alcuno che la prenda per mano.

<span id="an_51:19">51:19</span> Queste due cose ti sono avvenute: chi
ti compiangerà? desolazione e rovina, fame e spada: Chi ti consolerà?

<span id="an_51:20">51:20</span> I tuoi figliuoli venivano meno,
giacevano a tutti i capi delle strade, come un’antilope nella rete,
prostrati dal furore dell’Eterno, dalle minacce del tuo Dio.

<span id="an_51:21">51:21</span> Perciò, ascolta or questo, o infelice,
ed ebbra, ma non di vino!

<span id="an_51:22">51:22</span> Così parla il tuo Signore, l’Eterno, il
tuo Dio, che difende la causa del suo popolo: Ecco, io ti tolgo di mano
la coppa di stordimento, il calice, la coppa del mio furore; tu non la
berrai più!

<span id="an_51:23">51:23</span> Io la metterò in mano de’ tuoi
persecutori, che dicevano all’anima tua: "Chinati, che ti passiamo
addosso!" e tu facevi del tuo dosso un suolo, una strada per i passanti!

<span id="an_52:1">52:1</span> Risvegliati, risvegliati, rivestiti della
tua forza, o Sion! Mettiti le tue più splendide vesti, o Gerusalemme,
città santa! Poiché da ora innanzi non entreranno più in te né
l’incirconciso né l’impuro.

<span id="an_52:2">52:2</span> Scuotiti di dosso la polvere, lèvati,
mettiti a sedere, o Gerusalemme! Sciogliti le catene dal collo, o
figliuola di Sion che sei in cattività!

<span id="an_52:3">52:3</span> Poiché così parla l’Eterno: Voi siete
stati venduti per nulla, e sarete riscattati senza denaro.

<span id="an_52:4">52:4</span> Poiché così parla il Signore, l’Eterno:
Il mio popolo discese già in Egitto per dimorarvi; poi l’Assiro
l’oppresse senza motivo.

<span id="an_52:5">52:5</span> Ed ora che faccio io qui, dice l’Eterno,
quando il mio popolo è stato portato via per nulla? Quelli che lo
dominano mandano urli, dice l’Eterno, e il mio nome è del continuo,
tutto il giorno schernito;

<span id="an_52:6">52:6</span> perciò il mio popolo conoscerà il mio
nome; perciò saprà, in quel giorno, che sono io che ho parlato:
"Eccomi!"

<span id="an_52:7">52:7</span> Quanto son belli, sui monti, i piedi del
messaggero di buone novelle, che annunzia la pace, ch’è araldo di
notizie liete, che annunzia la salvezza, che dici a Sion: "Il tuo Dio
regna!"

<span id="an_52:8">52:8</span> Odi le tue sentinelle! Esse levan la
voce, mandan tutti assieme gridi di gioia; poich’esse veggon coi loro
propri occhi l’Eterno che ritorna a Sion.

<span id="an_52:9">52:9</span> Date assieme gridi di giubilo, o ruine di
Gerusalemme! Poiché l’Eterno consola il suo popolo, redime Gerusalemme.

<span id="an_52:10">52:10</span> L’Eterno ha nudato il suo braccio santo
agli occhi di tutte le nazioni; e tutte le estremità della terra
vedranno la salvezza del nostro Dio.

<span id="an_52:11">52:11</span> Dipartitevi, dipartitevi, uscite di là!
Non toccate nulla d’impuro! Uscite di mezzo a lei! Purificatevi, voi che
portate i vasi dell’Eterno!

<span id="an_52:12">52:12</span> Poiché voi non partirete in fretta, e
non ve n’andrete come chi fugge; giacché l’Eterno camminerà dinanzi a
voi, e l’Iddio d’Israele sarà la vostra retroguardia.

<span id="an_52:13">52:13</span> Ecco, il mio servo prospererà, sarà
elevato, esaltato, reso sommamente eccelso.

<span id="an_52:14">52:14</span> Come molti, vedendolo, son rimasti
sbigottiti (tanto era disfatto il suo sembiante sì da non parer più un
uomo, e il suo aspetto si da non parer più un figliuol d’uomo),

<span id="an_52:15">52:15</span> così molte saran le nazioni, di cui
egli detesterà l’ammirazione; i re chiuderanno la bocca dinanzi a lui,
poiché vedranno quello che non era loro mai stato narrato, e
apprenderanno quello che non avevano udito

<span id="an_53:1">53:1</span> Chi ha creduto a quel che noi abbiamo
annunziato? e a chi è stato rivelato il braccio dell’Eterno?

<span id="an_53:2">53:2</span> Egli è venuto su dinanzi a lui come un
rampollo, come una radice ch’esce da un arido suolo; non avea forma né
bellezza da attirare i nostri sguardi, né apparenza, da farcelo
desiderare.

<span id="an_53:3">53:3</span> Disprezzato e abbandonato dagli uomini,
uomo di dolore, familiare con il patire, pari a colui dinanzi al quale
ciascuno si nasconde la faccia, era spregiato, e noi non ne facemmo
stima alcuna.

<span id="an_53:4">53:4</span> E, nondimeno, eran le nostre malattie
ch’egli portava, erano i nostri dolori quelli di cui s’era caricato; e
noi lo reputavamo colpito, battuto da Dio, ed umiliato!

<span id="an_53:5">53:5</span> Ma egli è stato trafitto a motivo delle
nostre trasgressioni, fiaccato a motivo delle nostre iniquità; il
castigo, per cui abbiam pace, è stato su lui, e per le sue lividure noi
abbiamo avuto guarigione.

<span id="an_53:6">53:6</span> Noi tutti eravamo erranti come pecore,
ognuno di noi seguiva la sua propria via; e l’Eterno ha fatto cader su
lui l’iniquità di noi tutti.

<span id="an_53:7">53:7</span> Maltrattato, umiliò se stesso, e non
aperse la bocca. Come l’agnello menato allo scannatoio, come la pecora
muta dinanzi a chi la tosa, egli non aperse la bocca.

<span id="an_53:8">53:8</span> Dall’oppressione e dal giudizio fu
portato via; e fra quelli della sua generazione chi rifletté ch’egli era
strappato dalla terra dei viventi e colpito a motivo delle trasgressioni
del mio popolo?

<span id="an_53:9">53:9</span> Gli avevano assegnata la sepoltura fra
gli empi, ma nella sua morte, egli è stato col ricco, perché non aveva
commesso violenze né v’era stata frode nella sua bocca.

<span id="an_53:10">53:10</span> Ma piacque all’Eterno di fiaccarlo coi
patimenti. Dopo aver dato la sua vita in sacrifizio per la colpa, egli
vedrà una progenie, prolungherà i suoi giorni, e l’opera dell’Eterno
prospererà nelle sue mani.

<span id="an_53:11">53:11</span> Egli vedrà il frutto del tormento
dell’anima sua, e ne sarà saziato; per la sua conoscenza, il mio servo,
il giusto, renderà giusti i molti, e si caricherà egli stesso delle loro
iniquità.

<span id="an_53:12">53:12</span> Perciò io gli darò la sua parte fra i
grandi, ed egli dividerà il bottino coi potenti, perché ha dato se
stesso alla morte, ed è stato annoverato fra i trasgressori, perch’egli
ha portato i peccati di molti, e ha interceduto per i trasgressori.

<span id="an_54:1">54:1</span> Giubila, o sterile, tu che non partorivi!
Da’ in gridi di gioia ed esulta, tu che non provavi doglie di parto!
Poiché i figliuoli della derelitta saran più numerosi dei figliuoli di
colei che ha marito, dice l’Eterno.

<span id="an_54:2">54:2</span> Allarga il luogo della tua tenda e si
spieghino le tele delle tue dimore, senza risparmio; allunga i tuoi
cordami, rafforza i tuoi piuoli!

<span id="an_54:3">54:3</span> Poiché tu ti spanderai a destra ed a
sinistra; la tua progenie possederà le nazioni e popolerà le città
deserte.

<span id="an_54:4">54:4</span> Non temere, poiché tu non sarai più
confusa; non aver vergogna, ché non avrai più da arrossire; ma
dimenticherai l’onta della tua giovinezza, e non ricorderai più
l’obbrobrio della tua vedovanza.

<span id="an_54:5">54:5</span> Poiché il tuo creatore è il tuo sposo; il
suo nome è: l’Eterno degli eserciti; e il tuo redentore è il Santo
d’Israele, che sarà chiamato l’Iddio di tutta la terra.

<span id="an_54:6">54:6</span> Poiché l’Eterno ti richiama come una
donna abbandonata e afflitta nel suo spirito, come la sposa della
giovinezza ch’è stata ripudiata, dice il tuo Dio.

<span id="an_54:7">54:7</span> Per un breve istante io t’ho abbandonata,
ma con immensa compassione io ti raccoglierò.

<span id="an_54:8">54:8</span> In un accesso d’ira, t’ho per un momento
nascosta la mia faccia, ma con un amore eterno io avrò pietà di te, dice
l’Eterno, il tuo redentore.

<span id="an_54:9">54:9</span> Avverrà per me come delle acque di Noè;
poiché, come giurai che le acque di Noè non si spanderebbero più sopra
la terra, così io giuro di non più irritarmi contro di te, e di non
minacciarti più.

<span id="an_54:10">54:10</span> Quand’anche i monti s’allontanassero e
i colli fossero rimossi, l’amor mio non s’allontanerà da te, né il mio
patto di pace sarà rimosso, dice l’Eterno, che ha pietà di te.

<span id="an_54:11">54:11</span> O afflitta, sbattuta dalla tempesta,
sconsolata, ecco, io incasserò le tue pietre nell’antimonio, e ti
fonderò sopra zaffiri.

<span id="an_54:12">54:12</span> Farò i tuoi merli di rubini, le tue
porte di carbonchi, e tutto il tuo recinto di pietre preziose.

<span id="an_54:13">54:13</span> Tutti i tuoi figliuoli saran discepoli
dell’Eterno, e grande sarà la pace dei tuoi figliuoli.

<span id="an_54:14">54:14</span> Tu sarai stabilita fermamente mediante
la giustizia; sarai lungi dall’oppressione, ché non avrai niente da
temere; e dalla ruina, ché non si accosterà a te.

<span id="an_54:15">54:15</span> Ecco, potranno far delle leghe; ma
senza di me. Chiunque farà lega contro di te, cadrà dinanzi a te.

<span id="an_54:16">54:16</span> Ecco, io ho creato il fabbro che soffia
nel fuoco sui carboni e ne trae uno strumento per il suo lavoro; ed io
pure ho creato il devastatore per distruggere.

<span id="an_54:17">54:17</span> Nessun’arma fabbricata contro di te
riuscirà; e ogni lingua che sorgerà in giudizio contro di te, tu la
condannerai. Tal è l’eredità dei servi dell’Eterno, e la giusta
ricompensa che verrà loro da me, dice l’Eterno.

<span id="an_55:1">55:1</span> O voi tutti che siete assetati, venite
alle acque, e voi che non avete danaro venite, comprate, mangiate!
Venite, comprate senza danaro, senza pagare, vino e latte!

<span id="an_55:2">55:2</span> Perché spendete danaro per ciò che non è
pane? e il frutto delle vostre fatiche per ciò che non sazia?
Ascoltatemi attentamente e mangerete ciò ch’è buono, e l’anima vostra
godrà di cibi succulenti!

<span id="an_55:3">55:3</span> Inclinate l’orecchio, e venite a me;
ascoltate, e l’anima vostra vivrà; io fermerò con voi un patto eterno,
vi largirò le grazie stabili promesse a Davide.

<span id="an_55:4">55:4</span> Ecco, io l’ho dato come testimonio ai
popoli, come principe e governatore dei popoli.

<span id="an_55:5">55:5</span> Ecco, tu chiamerai nazioni che non
conosci, e nazioni che non ti conoscono accorreranno a te, a motivo
dell’Eterno, del tuo Dio, del Santo d’Israele, perch’Ei ti avrà
glorificato.

<span id="an_55:6">55:6</span> Cercate l’Eterno, mentre lo si può
trovare; invocatelo, mentr’è vicino.

<span id="an_55:7">55:7</span> Lasci l’empio la sua via, e l’uomo iniquo
i suoi pensieri: e si converta all’Eterno che avrà pietà di lui, e al
nostro Dio ch’è largo nel perdonare.

<span id="an_55:8">55:8</span> Poiché i miei pensieri non sono i vostri
pensieri, né le vostre vie sono le mie vie, dice l’Eterno.

<span id="an_55:9">55:9</span> Come i cieli sono alti al di sopra della
terra, così son le mie vie più alte delle vostre vie, e i miei pensieri
più alti dei vostri pensieri.

<span id="an_55:10">55:10</span> E come la pioggia e la neve scendon dal
cielo e non vi ritornano senz’aver annaffiata la terra, senz’averla
fecondata e fatta germogliare sì da dar seme al seminatore e pane da
mangiare,

<span id="an_55:11">55:11</span> così è della mia parola, uscita dalla
mia bocca: essa non torna a me a vuoto, senz’aver compiuto quello ch’io
voglio, e menato a buon fine ciò per cui l’ho mandata.

<span id="an_55:12">55:12</span> Sì, voi partirete con gioia, e sarete
ricondotti in pace; i monti e i colli daranno in gridi di gioia dinanzi
a voi, e tutti gli alberi della campagna batteranno le mani.

<span id="an_55:13">55:13</span> Nel luogo del pruno s’eleverà il
cipresso, nel luogo del rovo crescerà il mirto; e sarà per l’Eterno un
titolo di gloria, un monumento perpetuo che non sarà distrutto.

<span id="an_56:1">56:1</span> Così parla l’Eterno: Rispettate il
diritto, e fate ciò ch’è giusto; poiché la mia salvezza sta per venire,
e la mia giustizia sta per essere rivelata.

<span id="an_56:2">56:2</span> Beato l’uomo che fa così, e il figliuol
dell’uomo che s’attiene a questo, che osserva il sabato astenendosi dal
profanarlo, che trattiene la mano dal fare qualsiasi male!

<span id="an_56:3">56:3</span> Lo straniero che s’è unito all’Eterno non
dica: "Certo, l’Eterno m’escluderà dal suo popolo!" Né dica l’eunuco:
"Ecco, io son un albero secco!"

<span id="an_56:4">56:4</span> Poiché così parla l’Eterno circa gli
eunuchi che osserveranno i miei sabati, che sceglieranno ciò che a me
piace, e s’atterranno al mio patto:

<span id="an_56:5">56:5</span> Io darò loro, nella mia casa e dentro le
mie mura, un posto ed un nome, che varranno meglio di figli e di figlie;
darò loro un nome eterno, che non perirà più.

<span id="an_56:6">56:6</span> E anche gli stranieri che si sono uniti
all’Eterno per servirlo, per amare il nome dell’Eterno, per essere suoi
servi, tutti quelli che osserveranno il sabato astenendosi dal
profanarlo e s’atterranno al mio patto,

<span id="an_56:7">56:7</span> io li condurrò sul mio monte santo, e li
rallegrerò nella mia casa d’orazione; i loro olocausti e i loro
sacrifizi saranno graditi sul mio altare, perché la mia casa sarà
chiamata una casa d’orazione per tutti i popoli.

<span id="an_56:8">56:8</span> Il Signore, l’Eterno, che raccoglie gli
esuli d’Israele, dice: Io ne raccoglierò intorno a lui anche degli
altri, oltre quelli de’ suoi che son già raccolti.

<span id="an_56:9">56:9</span> O voi tutte, bestie de’ campi, venite a
mangiare, venite, o voi tutte, bestie della foresta!

<span id="an_56:10">56:10</span> I guardiani d’Israele son tutti ciechi,
senza intelligenza; son tutti de’ cani muti, incapaci d’abbaiare;
sognano, stanno sdraiati, amano sonnecchiare.

<span id="an_56:11">56:11</span> Son cani ingordi, che non sanno cosa
sia l’esser satolli; son dei pastori che non capiscono nulla; son tutti
vòlti alla loro propria via, ognuno mira al proprio interesse, dal primo
all’ultimo.

<span id="an_56:12">56:12</span> "Venite", dicono, "io andrò a cercare
del vino, e c’inebrieremo di bevande forti! E il giorno di domani sarà
come questo, anzi sarà più grandioso ancora!"

<span id="an_57:1">57:1</span> Il giusto muore, e nessuno vi pon mente;
gli uomini pii sono tolti via, e nessuno considera che il giusto è tolto
via per sottrarlo ai mali che vengono.

<span id="an_57:2">57:2</span> Egli entra nella pace; quelli che han
camminato per la diritta via riposano sui loro letti.

<span id="an_57:3">57:3</span> Ma voi, avvicinatevi qua, o figliuoli
della incantatrice, progenie dell’adultero e della prostituta!

<span id="an_57:4">57:4</span> Alle spalle di chi vi divertite? Verso
chi aprite larga la bocca e cacciate fuori la lingua? Non siete voi
figliuoli della ribellione, progenie della menzogna,

<span id="an_57:5">57:5</span> voi che v’infiammate fra i terebinti
sotto ogni albero verdeggiante, che scannate i figliuoli nelle valli
sotto le grotte delle rocce?

<span id="an_57:6">57:6</span> La tua parte è fra le pietre lisce del
torrente; quelle, quelle son la sorte che ti è toccata; a quelle tu hai
fatto libazioni, e hai presentato oblazioni. Posso io tollerare in pace
coteste cose?

<span id="an_57:7">57:7</span> Tu poni il tuo letto sopra un monte alto,
elevato, e quivi pure sali ad offrire sacrifizi.

<span id="an_57:8">57:8</span> Hai messo il tuo memoriale dietro le
porte e dietro gli stipiti; poiché, lungi da me, tu scopri il tuo letto,
vi monti, l’allarghi, e fermi il patto con loro; tu ami il loro letto e
in esso ti scegli un posto.

<span id="an_57:9">57:9</span> Tu vai dal re con dell’olio, e gli rechi
dei profumi in quantità, mandi lontano i tuoi ambasciatori, e t’abbassi
fino al soggiorno de’ morti.

<span id="an_57:10">57:10</span> Per il tuo lungo cammino ti stanchi, ma
non dici: "E’ inutile!" Tu trovi ancora del vigore nella tua mano, e
perciò non ti senti esausta.

<span id="an_57:11">57:11</span> Chi dunque paventi? di chi hai paura
per rinnegarmi così? per non più ricordarti di me, per non dartene più
pensiero? Non me ne sono io rimasto in silenzio e da gran tempo? Per
questo tu non mi temi più.

<span id="an_57:12">57:12</span> Io proclamerò la tua rettitudine, e le
tue opere… che non ti gioveranno nulla.

<span id="an_57:13">57:13</span> Quando tu griderai, venga a salvarti la
folla de’ tuoi idoli! Il vento li porterà via tutti, un soffio li torrà
via; ma chi si rifugia in me possederà il paese ed erediterà il mio
monte santo.

<span id="an_57:14">57:14</span> E si dirà: Acconciate, acconciate,
preparate la via, togliete gli ostacoli dalla via del mio popolo!

<span id="an_57:15">57:15</span> Poiché così parla Colui ch’è l’Alto,
l’eccelso, che abita l’eternità, e che ha nome "il Santo": Io dimoro nel
luogo alto e santo, ma son con colui ch’è contrito ed umile di spirito,
per ravvivare lo spirito degli umili, per ravvivare il cuore dei
contriti.

<span id="an_57:16">57:16</span> Poiché io non voglio contendere in
perpetuo né serbar l’ira in eterno, affinché gli spiriti, le anime che
io ho fatte, non vengan meno dinanzi a me.

<span id="an_57:17">57:17</span> Per la iniquità della sua cupidigia io
mi sono adirato, e l’ho colpito; mi sono nascosto, mi sono indignato; ed
egli ribelle, ha seguito la via del suo cuore.

<span id="an_57:18">57:18</span> Io ho vedute le sue vie, e lo guarirò;
lo guiderò, e ridarò le mie consolazioni a lui e a quelli dei suoi che
sono afflitti.

<span id="an_57:19">57:19</span> Io creo la lode ch’esce dalle labbra.
Pace, pace a colui ch’è lontano e a colui ch’è vicino! dice l’Eterno; io
lo guarirò.

<span id="an_57:20">57:20</span> Ma gli empi sono come il mare agitato,
quando non si può calmare e le sue acque caccian fuori fango e pantano.

<span id="an_57:21">57:21</span> Non v’è pace per gli empi, dice il mio
Dio.

<span id="an_58:1">58:1</span> Grida a piena gola, non ti rattenere,
alza la tua voce a guisa di tromba, e dichiara al mio popolo le sue
trasgressioni, e alla casa di Giacobbe i suoi peccati!

<span id="an_58:2">58:2</span> Mi cercano ogni giorno, prendon piacere a
conoscer le mie vie; come una nazione che avesse praticato la giustizia
e non avesse abbandonata la legge del suo Dio, mi domandano de’ giudizi
giusti, prendon piacere ad accostarsi a Dio.

<span id="an_58:3">58:3</span> "Perché, dicono essi, quando abbiam
digiunato, non ci hai tu avuto riguardo?" "Perché quando abbiamo
afflitte le anime nostre, non v’hai tu posto mente?" Ecco, nel giorno
del vostro digiuno voi fate i vostri affari, ed esigete che sian fatti
tutti i vostri lavori.

<span id="an_58:4">58:4</span> Ecco, voi digiunate per litigare, per
questionare, e percuotere empiamente col pugno; oggi, voi non digiunate
in modo da far ascoltare la vostra voce in alto.

<span id="an_58:5">58:5</span> E’ questo il digiuno di cui io mi
compiaccio? il giorno in cui l’uomo affligge l’anima sua? Curvar la
testa come un giunco, sdraiarsi sul sacco e sulla cenere, è egli questo
che tu chiami un digiuno, un giorno accetto all’Eterno?

<span id="an_58:6">58:6</span> Il digiuno di cui mi compiaccio non è
egli questo: che si spezzino le catene della malvagità, che si sciolgano
i legami del giogo, che si lascino liberi gli oppressi, e che s’infranga
ogni sorta di giogo?

<span id="an_58:7">58:7</span> Non è egli questo: che tu divida il tuo
pane con chi ha fame, che tu meni a casa tua gl’infelici senz’asilo, che
quando vedi uno ignudo tu lo copra, e che tu non ti nasconda a colui
ch’è carne della tua carne?

<span id="an_58:8">58:8</span> Allora la tua luce spunterà come
l’aurora, e la tua guarigione germoglierà prontamente; la tua giustizia
ti precederà, e la gloria dell’Eterno sarà la tua retroguardia.

<span id="an_58:9">58:9</span> Allora chiamerai, e l’Eterno ti
risponderà; griderai, ed egli dirà: "Eccomi!" Se tu togli di mezzo a te
il giogo, il gesto minaccioso ed il parlare iniquo;

<span id="an_58:10">58:10</span> se l’anima tua supplisce ai bisogni
dell’affamato, e sazi l’anima afflitta, la tua luce si leverà nelle
tenebre, e la tua notte oscura sarà come il mezzodì;

<span id="an_58:11">58:11</span> l’Eterno ti guiderà del continuo,
sazierà l’anima tua ne’ luoghi aridi, darà vigore alle tue ossa; e tu
sarai come un giardino ben annaffiato, come una sorgente la cui acqua
non manca mai.

<span id="an_58:12">58:12</span> I tuoi riedificheranno le antiche
ruine; tu rialzerai le fondamenta gettate da molte età, e sarai chiamato
"il riparatore delle brecce", "il restauratore de’ sentieri per rendere
abitabile il paese".

<span id="an_58:13">58:13</span> Se tu trattieni il piè per non violare
il sabato facendo i tuoi affari nel mio santo giorno; se chiami il
sabato una delizia, e venerabile ciò ch’è sacro all’Eterno, e se onori
quel giorno anziché seguir le tue vie e fare i tuoi affari e discuter le
tue cause,

<span id="an_58:14">58:14</span> allora troverai la tua delizia
nell’Eterno; io ti farò passare in cocchio sulle alture del paese, ti
nutrirò delle eredità di Giacobbe tuo padre, poiché la bocca dell’Eterno
ha parlato.

<span id="an_59:1">59:1</span> Ecco, la mano dell’Eterno non è troppo
corta per salvare, né il suo orecchio troppo duro per udire;

<span id="an_59:2">59:2</span> ma son le vostre iniquità quelle che han
posto una barriera fra voi e il vostro Dio; sono i vostri peccati quelli
che han fatto sì ch’egli nasconda la sua faccia da voi, per non darvi
più ascolto.

<span id="an_59:3">59:3</span> Poiché le vostre mani son contaminate dal
sangue, e le vostre dita dalla iniquità; le vostra labbra proferiscono
menzogna, la vostra lingua sussurra perversità.

<span id="an_59:4">59:4</span> Nessuno muove causa con giustizia,
nessuno la discute con verità; s’appoggiano su quel che non è, dicon
menzogne, concepiscono il male, partoriscono l’iniquità.

<span id="an_59:5">59:5</span> Covano uova di basilisco, tessono tele di
ragno; chi mangia delle loro uova muore, e l’uovo che uno schiaccia, dà
fuori una vipera.

<span id="an_59:6">59:6</span> Le loro tele non diventeranno vestiti, né
costoro si copriranno delle loro opere; le loro opere son opere
d’iniquità, e nelle loro mani vi sono atti di violenza.

<span id="an_59:7">59:7</span> I loro piedi corrono al male, ed essi
s’affrettano a spargere sangue innocente; i loro pensieri son pensieri
d’iniquità, la desolazione e la ruina sono sulla loro strada.

<span id="an_59:8">59:8</span> La via della pace non la conoscono, e non
v’è equità nel loro procedere; si fanno de’ sentieri tortuosi, chiunque
vi cammina non conosce la pace.

<span id="an_59:9">59:9</span> Perciò la sentenza liberatrice è lunge da
noi, e non arriva fino a noi la giustizia; noi aspettiamo la luce, ed
ecco le tenebre; aspettiamo il chiarore del dì, e camminiamo nel buio.

<span id="an_59:10">59:10</span> Andiam tastando la parete come i
ciechi, andiamo a tastoni come chi non ha occhi; inciampiamo in pien
mezzogiorno come nel crepuscolo, in mezzo all’abbondanza sembriamo de’
morti.

<span id="an_59:11">59:11</span> Tutti quanti mugghiamo come orsi,
andiam gemendo come colombe; aspettiamo la sentenza liberatrice, ed essa
non viene; la salvezza, ed ella s’allontana da noi.

<span id="an_59:12">59:12</span> Poiché le nostre trasgressioni si son
moltiplicate dinanzi a te, e i nostri peccati testimoniano contro di
noi; sì, le nostre trasgressioni ci sono presenti, e le nostre iniquità,
le conosciamo.

<span id="an_59:13">59:13</span> Siamo stati ribelli all’Eterno e
l’abbiam rinnegato, ci siamo ritratti dal seguire il nostro Dio, abbiam
parlato d’oppressione e di rivolta, abbiam concepito e meditato in cuore
parole di menzogna…

<span id="an_59:14">59:14</span> E la sentenza liberatrice s’è ritirata,
e la salvezza s’è tenuta lontana; poiché la verità soccombe sulla piazza
pubblica, e la rettitudine non può avervi accesso;

<span id="an_59:15">59:15</span> la verità è scomparsa, e chi si ritrae
dal male s’espone ad essere spogliato. E l’Eterno l’ha veduto, e gli è
dispiaciuto che non vi sia più rettitudine;

<span id="an_59:16">59:16</span> ha veduto che non v’era più un uomo, e
s’è stupito che niuno s’interponesse; allora il suo braccio gli è venuto
in aiuto, e la sua giustizia l’ha sostenuto;

<span id="an_59:17">59:17</span> ei s’è rivestito di giustizia come
d’una corazza, s’è messo in capo l’elmo della salvezza, ha indossato gli
abiti della vendetta, s’è avvolto di gelosia come in un manto.

<span id="an_59:18">59:18</span> Egli renderà a ciascuno secondo le sue
opere: il furore ai suoi avversari, il contraccambio ai suoi nemici;
alle isole darà la lor retribuzione.

<span id="an_59:19">59:19</span> Così si temerà il nome dell’Eterno
dall’occidente, e la sua gloria dall’oriente; quando l’avversario verrà
come una fiumana, lo spirito dell’Eterno lo metterà in fuga.

<span id="an_59:20">59:20</span> E un redentore verrà per Sion e per
quelli di Giacobbe che si convertiranno dalla loro rivolta, dice
l’Eterno.

<span id="an_59:21">59:21</span> Quanto a me, dice l’Eterno, questo è il
patto ch’io fermerò con loro: il mio spirito che riposa su te e le mie
parole che ho messe nella tua bocca non si dipartiranno mai dalla tua
bocca né dalla bocca della tua progenie né dalla bocca della progenie
della tua progenie, dice l’Eterno, da ora in perpetuo.

<span id="an_60:1">60:1</span> Sorgi, risplendi, poiché la tua luce è
giunta, e la gloria dell’Eterno s’è levata su te!

<span id="an_60:2">60:2</span> Poiché, ecco, le tenebre coprono la
terra, e una fitta oscurità avvolge i popoli; ma su te si leva l’Eterno,
e la sua gloria appare su te.

<span id="an_60:3">60:3</span> Le nazioni cammineranno alla tua luce, e
i re allo splendore del tuo levare.

<span id="an_60:4">60:4</span> Alza gli occhi tuoi, e guardati attorno:
tutti s’adunano, e vengono a te; i tuoi figli giungono di lontano,
arrivan le tue figliuole, portate in braccio.

<span id="an_60:5">60:5</span> Allora guarderai e sarai raggiante, il
tuo cuore palpiterà forte e s’allargherà, poiché l’abbondanza del mare
si volgerà verso te, la ricchezza delle nazioni verrà a te.

<span id="an_60:6">60:6</span> Stuoli di cammelli ti copriranno,
dromedari di Madian e d’Efa; quelli di Sceba verranno tutti, portando
oro ed incenso, e proclamando le lodi dell’Eterno.

<span id="an_60:7">60:7</span> Tutti i greggi di Kedar s’aduneranno
presso di te, i montoni di Nebaioth saranno al tuo servizio; saliranno
sul mio altare come un’offerta gradita, ed io farò risplender la gloria
della mia casa gloriosa.

<span id="an_60:8">60:8</span> Chi mai son costoro che volan come una
nuvola, come colombi verso il loro colombario?

<span id="an_60:9">60:9</span> Son le isole che spereranno in me, ed
avranno alla loro testa le navi di Tarsis, per ricondurre i tuoi
figliuoli di lontano col loro argento o col loro oro, per onorare il
nome dell’Eterno, del tuo Dio, del Santo d’Israele, che t’avrà
glorificata.

<span id="an_60:10">60:10</span> I figli dello straniero ricostruiranno
le tue mura, e i loro re saranno al tuo servizio; poiché io t’ho colpita
nel mio sdegno, ma nella mia benevolenza ha avuto pietà di te.

<span id="an_60:11">60:11</span> Le tue porte saranno sempre aperte; non
saran chiuse né giorno né notte, per lasciar entrare in te la ricchezza
delle nazioni, e i loro re in corteggio.

<span id="an_60:12">60:12</span> Poiché la nazione e il regno che non ti
serviranno, periranno: quelle nazioni saranno interamente distrutte.

<span id="an_60:13">60:13</span> La gloria del Libano verrà a te, il
cipresso, il platano e il larice verranno assieme per ornare il luogo
del mio santuario, ed io renderò glorioso il luogo ove posano i miei
piedi.

<span id="an_60:14">60:14</span> E i figliuoli di quelli che t’avranno
oppressa verranno a te, abbassandosi; e tutti quelli che t’avranno
disprezzata si prostreranno fino alla pianta dei tuoi piedi, e ti
chiameranno "la città dell’Eterno", "la Sion del Santo d’Israele".

<span id="an_60:15">60:15</span> Invece d’esser abbandonata, odiata, sì
che anima viva più non passava per te, io farò di te l’orgoglio de’
secoli, la gioia di tutte le età.

<span id="an_60:16">60:16</span> Tu popperai il latte delle nazioni,
popperai il seno dei re, e riconoscerai che io, l’Eterno, sono il tuo
salvatore, io, il Potente di Giacobbe, sono il tuo redentore.

<span id="an_60:17">60:17</span> Invece del rame, farò venire dell’oro;
invece del ferro, farò venir dell’argento; invece del legno, del rame;
invece di pietre, ferro; io ti darò per magistrato la pace, per
governatore la giustizia.

<span id="an_60:18">60:18</span> Non s’udrà più parlar di violenza nel
tuo paese, di devastazione e di ruina entro i tuoi confini; ma chiamerai
le tue mura: "Salvezza", e le tue porte: "Lode".

<span id="an_60:19">60:19</span> Non più il sole sarà la tua luce, nel
giorno; e non più la luna t’illuminerà col suo chiarore; ma l’Eterno
sarà la tua luce perpetua, e il tuo Dio sarà la tua gloria.

<span id="an_60:20">60:20</span> Il tuo sole non tramonterà più, e la
tua luna non scemerà più; poiché l’Eterno sarà al tua luce perpetua, e i
giorni del tuo lutto saranno finiti.

<span id="an_60:21">60:21</span> Il tuo popolo sarà tutto quanto un
popolo di giusti; essi possederanno il paese in perpetuo: essi, che sono
il rampollo da me piantato, l’opera delle mie mani, da servire alla mia
gloria.

<span id="an_60:22">60:22</span> Il più piccolo diventerà un migliaio;
il minimo, una nazione potente. Io, l’Eterno, affretterò le cose a suo
tempo.

<span id="an_61:1">61:1</span> Lo spirito del Signore, dell’Eterno è su
me, perché l’Eterno m’ha unto per recare una buona novella agli umili;
m’ha inviato per fasciare quelli che hanno il cuore rotto, per
proclamare la libertà a quelli che sono in cattività, l’apertura del
carcere ai prigionieri,

<span id="an_61:2">61:2</span> per proclamare l’anno di grazia
dell’Eterno, e il giorno di vendetta del nostro Dio; per consolare tutti
quelli che fanno cordoglio;

<span id="an_61:3">61:3</span> per mettere, per dare a quelli che fanno
cordoglio in Sion, un diadema in luogo di cenere, l’olio della gioia in
luogo di duolo, il manto della lode in luogo d’uno spirito abbattuto,
onde possano esser chiamati terebinti di giustizia, la piantagione
dell’Eterno da servire alla sua gloria.

<span id="an_61:4">61:4</span> Ed essi riedificheranno le antiche ruine,
rialzeranno i luoghi desolati nel passato, rinnoveranno le città
devastate, i luoghi desolati delle trascorse generazioni.

<span id="an_61:5">61:5</span> E degli stranieri staran quivi a pascere
i vostri greggi, i figli dello straniero saranno i vostri agricoltori e
i vostri vignaiuoli.

<span id="an_61:6">61:6</span> Ma voi sarete chiamati "sacerdoti
dell’Eterno", e la gente vi dirà "ministri del nostro Dio"; voi
mangerete le ricchezze delle nazioni, e a voi toccherà la loro gloria.

<span id="an_61:7">61:7</span> Invece della vostra onta, avrete una
parte doppia; invece d’obbrobrio, giubilerete della vostra sorte. Sì,
nel loro paese possederanno il doppio, ed avranno un’allegrezza eterna.

<span id="an_61:8">61:8</span> Poiché io, L’Eterno, amo la giustizia,
odio la rapina, frutto d’iniquità; io darò loro fedelmente la lor
ricompensa, e fermerò con loro un patto eterno.

<span id="an_61:9">61:9</span> E la lor razza sarà nota fra le nazioni,
e la loro progenie, fra i popoli; tutti quelli che li vedranno
riconosceranno che sono una razza benedetta dall’Eterno.

<span id="an_61:10">61:10</span> Io mi rallegrerò grandemente
nell’Eterno, l’anima mia festeggerà nel mio Dio; poich’egli m’ha
rivestito delle vesti della salvezza, m’ha avvolto nel manto della
giustizia, come uno sposo che s’adorna d’un diadema, come una sposa che
si para de’ suoi gioielli.

<span id="an_61:11">61:11</span> Sì, come la terra dà fuori la sua
vegetazione, e come un giardino fa germogliare le sue semenze, così il
Signore, l’Eterno, farà germogliare la giustizia e la lode nel cospetto
di tutte le nazioni.

<span id="an_62:1">62:1</span> Per amor di Sion io non mi tacerò, e per
amor di Gerusalemme io non mi darò posa finché la sua giustizia non
apparisca come l’aurora, e la sua salvezza, come una face ardente.

<span id="an_62:2">62:2</span> Allora le nazioni vedranno la tua
giustizia, e tutti i re, la tua gloria; e sarai chiamata con un nome
nuovo, che la bocca dell’Eterno fisserà;

<span id="an_62:3">62:3</span> e sarai una splendida corona in mano
all’Eterno, un diadema regale nella palma del tuo Dio.

<span id="an_62:4">62:4</span> Non ti si dirà più "Abbandonata", la tua
terra non sarà più detta "Desolazione", ma tu sarai chiamata "La mia
delizia è in lei", e la tua terra "Maritata"; poiché l’Eterno riporrà in
te il suo diletto, e la tua terra avrà uno sposo.

<span id="an_62:5">62:5</span> Come una giovine sposa una vergine, così
i tuoi figliuoli sposeranno te; e come la sposa è la gioia della sposo,
così tu sarai la gioia del tuo Dio.

<span id="an_62:6">62:6</span> Sulle tue mura, o Gerusalemme, io ho
posto delle sentinelle, che non si taceranno mai, né giorno né notte: "O
voi che destate il ricordo dell’Eterno, non abbiate requie,

<span id="an_62:7">62:7</span> e non date requie a lui, finch’egli non
abbia ristabilito Gerusalemme, e n’abbia fatta la lode di tutta la
terra".

<span id="an_62:8">62:8</span> L’Eterno l’ha giurato per la sua destra e
pel suo braccio potente: Io non darò mai più il tuo frumento per cibo ai
tuoi nemici; e i figli dello straniero non berranno più il tuo vino,
frutto delle tue fatiche;

<span id="an_62:9">62:9</span> ma quelli che avranno raccolto il
frumento lo mangeranno e loderanno l’Eterno, e quelli che avran
vendemmiato berranno il vino nei cortili del mio santuario.

<span id="an_62:10">62:10</span> Passate, passate per le porte!
Preparate la via per il popolo! Acconciate, acconciate la strada,
toglietene le pietre, alzate una bandiera dinanzi ai popoli!

<span id="an_62:11">62:11</span> Ecco, l’Eterno proclama fino agli
estremi confini della terra: "Dite alla figliuola di Sion: Ecco, la tua
salvezza giunge; ecco egli ha seco il suo salario, e la sua retribuzione
lo precede".

<span id="an_62:12">62:12</span> Quelli saran chiamati "Il popolo
santo", "I redenti dell’Eterno", e tu sarai chiamata "Ricercata", "La
città non abbandonata".

<span id="an_63:1">63:1</span> "Chi è questi che giunge da Edom, da
Botsra, in vestimenti splendidi? questi, magnificamente ammantato, che
cammina fiero nella grandezza della sua forza?" "Son io, che parlo con
giustizia, che son potente a salvare".

<span id="an_63:2">63:2</span> "Perché questo rosso nel tuo manto, e
perché le tue vesti son come quelli di chi calca l’uva nello strettoio?"

<span id="an_63:3">63:3</span> "Io sono stato solo a calcara l’uva nello
strettoio, e nessuno uomo fra i popoli è stato meco; io li ho calcati
nella mia ira, e li ho calpestati nel mio furore; il loro sangue è
spruzzato sulle mie vesti, e ho macchiati tutti i miei abiti.

<span id="an_63:4">63:4</span> Poiché il giorno della vendetta, ch’era
nel mio cuore, e il mio anno di redenzione son giunti.

<span id="an_63:5">63:5</span> Io guardai, ma non v’era chi m’aiutasse;
mi volsi attorno stupito, ma nessuno mi sosteneva; allora il mio braccio
m’ha salvato, e il mio furore m’ha sostenuto.

<span id="an_63:6">63:6</span> Ed ho calpestato dei popoli nella mia
ira, li ho ubriacati del mio furore, e ho fatto scorrere il loro sangue
sulla terra".

<span id="an_63:7">63:7</span> Io voglio ricordare le benignità
dell’Eterno, le lodi dell’Eterno, considerando tutto quello che l’Eterno
ci ha largito; ricorderà la bontà di cui è stato largo versa la casa
d’Israele, secondo le sue compassioni e secondo l’abbondanza della sue
grazie.

<span id="an_63:8">63:8</span> Egli aveva detto: "Certo, essi son mio
popolo, figliuoli che non m’inganneranno"; e fu il loro salvatore.

<span id="an_63:9">63:9</span> In tutte le loro distrette egli stesso fu
in distretta, e l’angelo della sua faccia li salvò; nel suo amore e
nella sua longanimità ei li redense; se li tolse in ispalla, e sempre li
portò nei tempi andati;

<span id="an_63:10">63:10</span> ma essi furono ribelli, contristarono
il suo spirito santo: ond’egli si convertì in loro nemico, ed egli
stesso combatté contro di loro.

<span id="an_63:11">63:11</span> Allora il suo popolo si ricordò de’
giorni antichi di Mosè: "Dov’è colui che li trasse fuori dal mare col
pastore del suo gregge? Dov’è colui che metteva in mezzo a loro lo
spirito suo santo?

<span id="an_63:12">63:12</span> che faceva andare il suo braccio
glorioso alla destra di Mosè? che divise le acque innanzi a loro per
acquistarsi una rinomanza eterna?

<span id="an_63:13">63:13</span> che li menò attraverso gli abissi, come
un cavallo nel deserto, senza che inciampassero?

<span id="an_63:14">63:14</span> Come il bestiame che scende nella
valle, lo spirito dell’Eterno li condusse al riposo. Così tu guidasti il
tuo popolo, per acquistarti una rinomanza gloriosa".

<span id="an_63:15">63:15</span> Guarda dal cielo, e mira, dalla tua
dimora santa e gloriosa: Dove sono il tuo zelo, i tuoi atti potenti? Il
fremito delle tue viscere e le tue compassioni non si fan più sentire
verso di me.

<span id="an_63:16">63:16</span> Nondimeno, tu sei nostro padre; poiché
Abrahamo non sa chi siamo, e Israele non ci riconosce; tu, o Eterno, sei
nostro padre, il tuo nome, in ogni tempo, è "Redentor nostro".

<span id="an_63:17">63:17</span> O Eterno, perché ci fai errare lungi
dalla tue vie, e induri il nostro cuore perché non ti tema? Ritorna, per
amor dei tuoi servi, delle tribù della tua eredità!

<span id="an_63:18">63:18</span> Per ben poco tempo il tuo popolo santo
ha posseduto il paese; i nostri nemici han calpestato il tuo santuario.

<span id="an_63:19">63:19</span> Noi siam diventati come quelli che tu
non hai mai governati, come quelli che non portano il tuo nome!

<span id="an_64:1">64:1</span> Oh squarciassi tu pure i cieli, e
scendessi! Dinanzi a te sarebbero scossi i monti.

<span id="an_64:2">64:2</span> Come il fuoco accende i rami secchi, come
il fuoco fa bollir l’acqua, tu faresti conoscere il tuo nome ai tuoi
avversari, e le nazioni tremerebbero dinanzi a te.

<span id="an_64:3">64:3</span> Quando facesti delle cose tremende che
noi non aspettavamo, tu discendesti, e i monti furono scossi dinanzi a
te.

<span id="an_64:4">64:4</span> Mai s’era inteso, mai orecchio avea
sentito dire, mai occhio aveva veduto che un altro Dio, fuori di te,
agisse a pro di quegli che spera in lui.

<span id="an_64:5">64:5</span> Tu vai incontro a chi gode nel praticar
la giustizia, a chi, camminando nelle tue vie, si ricorda di te; ma tu
ti sei adirato contro di noi, perché abbiamo peccato; e ciò ha durato da
tanto tempo… sarem noi salvati?

<span id="an_64:6">64:6</span> Tutti quanti siam diventati come l’uomo
impuro e tutta la nostra giustizia come un abito lordato; tutti quanti
appassiamo come una foglia, e le nostre iniquità ci portan via come il
vento.

<span id="an_64:7">64:7</span> Non v’è più alcuno che invochi il tuo
nome, che si risvegli per attenersi a te; poiché tu ci hai nascosta la
tua faccia, e ci lasci consumare dalle nostre iniquità.

<span id="an_64:8">64:8</span> Nondimeno, o Eterno, tu sei nostro padre;
noi siamo l’argilla; tu, colui che ci formi; e noi siam tutti l’opera
delle tue mani.

<span id="an_64:9">64:9</span> Non t’adirare fino all’estremo, o Eterno!
e non ti ricordare dell’iniquità in perpetuo; ecco, guarda, ten
preghiamo; noi siamo tutti tuo popolo.

<span id="an_64:10">64:10</span> Le tue città sante sono un deserto;
Sion è un deserto, Gerusalemme, una desolazione.

<span id="an_64:11">64:11</span> La nostra casa santa e magnifica, dove
i nostri padri ti celebrarono, è stata preda alle fiamme, e tutto quel
che avevamo di più caro è stato devastato.

<span id="an_64:12">64:12</span> Dinanzi a queste cose ti conterrai tu,
o Eterno? tacerai tu e ci affliggerai fino all’estremo?

<span id="an_65:1">65:1</span> Io sono stato ricercato da quelli che
prima non chiedevano di me, sono stato trovato da quelli che prima non
mi cercavano; ho detto: "Eccomi, eccomi", a una nazione che non portava
il mio nome.

<span id="an_65:2">65:2</span> Ho stese tutto il giorno le mani verso un
popolo ribelle che cammina per una via non buona, seguendo i propri
pensieri;

<span id="an_65:3">65:3</span> verso un popolo che del continuo mi
provoca sfacciatamente ad ira, che offre sacrifizi nei giardini e fa
fumare profumi sui mattoni;

<span id="an_65:4">65:4</span> che sta fra i sepolcri e passa le notti
nelle caverne, che mangia carne di porco ed ha nei suoi vasi vivande
impure;

<span id="an_65:5">65:5</span> che dice: "Fatti in là non t’accostare
perch’io son più santo di te". Cose siffatte, sono per me un fumo nel
naso, un fuoco che arde da mane a sera.

<span id="an_65:6">65:6</span> Ecco, tutto ciò sta scritto dinanzi a me;
io non mi tacerò, anzi vi darò la retribuzione, sì, vi verserò in seno
la retribuzione

<span id="an_65:7">65:7</span> delle iniquità vostre, dice l’Eterno, e
al tempo stesso delle iniquità dei vostri padri, che hanno fatto fumare
profumi sui monti e mi hanno oltraggiato sui colli; io misurerò loro in
seno il salario della loro condotta passata.

<span id="an_65:8">65:8</span> Così parla l’Eterno: Come quando si trova
del succo nel grappolo si dice: "Non lo distruggere perché lì v’è una
benedizione", così farò io, per amor de’ miei servi, e non distruggerò
tutto.

<span id="an_65:9">65:9</span> Io farò uscire da Giacobbe una progenie e
da Giuda un erede dei miei monti; e i eletti possederanno il paese, e i
miei servi v’abiteranno.

<span id="an_65:10">65:10</span> Saron sarà un chiuso di greggi, e la
valle d’Acor, un luogo di riposo alle mandre, per il mio popolo che
m’avrà cercato.

<span id="an_65:11">65:11</span> Ma voi, che abbandonate l’Eterno, che
dimenticate il monte mio santo, che apparecchiate la mensa a Gad ed
empite la coppa del vin profumato a Meni,

<span id="an_65:12">65:12</span> io vi destino alla spada, e vi
chinerete tutti per essere scannati; poiché io ho chiamato, e voi non
avete risposto; ho parlato, e voi non avete dato ascolto; ma avete fatto
ciò ch’è male agli occhi miei, e avete preferito ciò che mi dispiace.

<span id="an_65:13">65:13</span> Perciò, così parla il Signore,
l’Eterno: Ecco, i miei servi mangeranno, ma voi avrete fame; ecco, i
miei servi berranno, ma voi avrete sete; ecco, i miei servi gioiranno,
ma voi sarete confusi;

<span id="an_65:14">65:14</span> ecco, i miei servi canteranno per la
gioia del loro cuore, ma voi griderete per l’angoscia del cuor vostro, e
urlerete perché avrete lo spirito affranto.

<span id="an_65:15">65:15</span> E lascerete il vostro nome come una
imprecazione fra i miei eletti: "Così il Signore, l’Eterno, faccia morir
te!"; ma Egli darà ai suoi servi un altro nome,

<span id="an_65:16">65:16</span> in guisa che chi s’augurerà d’esser
benedetto nel paese, lo farà per l’Iddio di verità, e colui che giurerà
nel paese, giurerà per l’Iddio di verità; perché le afflizioni di prima
saran dimenticate, e saranno nascoste agli occhi miei.

<span id="an_65:17">65:17</span> Poiché, ecco, io creo de’ nuovi cieli e
una nuova terra; non ci si ricorderà più delle cose di prima; esse non
torneranno più in memoria.

<span id="an_65:18">65:18</span> Rallegratevi, sì, festeggiate in
perpetuo per quanto io sto per creare; poiché, ecco, io creo Gerusalemme
per il gaudio, e il suo popolo per la gioia.

<span id="an_65:19">65:19</span> Ed io festeggerò a motivo di
Gerusalemme, e gioirò del mio popolo; quivi non si udran più voci di
pianto né gridi d’angoscia;

<span id="an_65:20">65:20</span> non vi sarà più, in avvenire, bimbo
nato per pochi giorni, né vecchio che non compia il numero de’ suoi
anni; chi morrà a cent’anni morrà giovane, e il peccatore sarà colpito
dalla maledizione a cent’anni.

<span id="an_65:21">65:21</span> Essi costruiranno case e le abiteranno;
pianteranno vigne e ne mangeranno il frutto.

<span id="an_65:22">65:22</span> Non costruiranno più perché un altro
abiti, non pianteranno più perché un altro mangi; poiché i giorni del
mio popolo saran come i giorni degli alberi; e i miei eletti godranno a
lungo dell’opera delle loro mani.

<span id="an_65:23">65:23</span> Non si affaticheranno invano, e non
avranno più figliuoli per vederli morire a un tratto; poiché saranno la
progenie dei benedetti dall’Eterno, e i loro rampolli staran con essi.

<span id="an_65:24">65:24</span> E avverrà che, prima che mi invochino,
io risponderò; parleranno ancora, che già li avrò esauditi.

<span id="an_65:25">65:25</span> Il lupo e l’agnello pasceranno assieme,
il leone mangerà la paglia come il bue, e il serpente si nutrirà di
polvere. Non si farà più danno né guasto su tutto il mio monte santo,
dice l’Eterno.

<span id="an_66:1">66:1</span> Così parla l’Eterno: Il cielo è il mio
trono, e la terra è lo sgabello de’ miei piedi; qual casa mi potreste
voi edificare? e qual potrebb’essere il luogo del mio riposo?

<span id="an_66:2">66:2</span> Tutte queste cose le ha fatte la mia
mano, e così son tutte venute all’esistenza, dice l’Eterno. Ecco su chi
io poserò lo sguardo: su colui ch’è umile, che ha lo spirito contrito, e
trema alla mia parola.

<span id="an_66:3">66:3</span> Chi immola un bue è come se uccidesse un
uomo; chi sacrifica un agnello, come se accoppasse un cane; chi presenta
un’oblazione, come se offrisse sangue di porco; chi fa un profumo
d’incenso, come se benedicesse un idolo. Come costoro hanno scelto le
lor proprie vie e l’anima loro prende piacere nelle loro abominazioni,

<span id="an_66:4">66:4</span> così sceglierò io la loro sventura, e
farò piombar loro addosso quel che paventano; poiché io ho chiamato, e
nessuno ha risposto; ho parlato, ed essi non han dato ascolto; ma han
fatto ciò ch’è male agli occhi miei, e han preferito ciò che mi
dispiace.

<span id="an_66:5">66:5</span> Ascoltate la parola dell’Eterno, voi che
tremate alla sua parola. I vostri fratelli che vi odiano e vi scacciano
a motivo del mio nome, dicono: "Si mostri l’Eterno nella sua gloria,
onde possiam mirare la vostra gioia!" Ma essi saran confusi.

<span id="an_66:6">66:6</span> Uno strepito esce dalla città, un clamore
viene dal tempio. E’ la voce dell’Eterno, che dà la retribuzione ai suoi
nemici.

<span id="an_66:7">66:7</span> Prima di provar le doglie del parto, ella
ha partorito; prima che le venissero i dolori, ha dato alla luce un
maschio.

<span id="an_66:8">66:8</span> Chi ha udito mai cosa siffatta? chi ha
mai veduto alcun che di simile? Un paese nasce egli in un giorno? una
nazione vien essa alla luce in una volta? Ma Sion, non appena ha sentito
le doglie, ha subito partorito i suoi figli.

<span id="an_66:9">66:9</span> Io che preparo la nascita non farei
partorire? dice l’Eterno; Io che fo partorire chiuderei il seno materno?
dice il tuo Dio.

<span id="an_66:10">66:10</span> Rallegratevi con Gerusalemme e
festeggiate a motivo di lei, o voi tutti che l’amate! Giubilate
grandemente con lei, o voi che siete in lutto per essa!

<span id="an_66:11">66:11</span> onde siate allattati e saziati al seno
delle sue consolazioni; onde beviate a lunghi sorsi e con delizia
l’abbondanza della sua gloria.

<span id="an_66:12">66:12</span> Poiché così parla l’Eterno: Ecco, io
dirigerò la pace verso di lei come un fiume, e la ricchezza delle
nazioni come un torrente che straripa, e voi sarete allattati, sarete
portati in braccio, carezzati sulle ginocchia.

<span id="an_66:13">66:13</span> Come un uomo cui sua madre consola,
così io consolerò voi, e sarete consolati in Gerusalemme.

<span id="an_66:14">66:14</span> Voi lo vedrete; il vostro cuore si
rallegrerà, e le vostre ossa, come l’erba, riprenderanno vigore; e la
mano dell’Eterno si farà conoscere a pro dei suoi servi, e la sua
indignazione, contro i suoi nemici.

<span id="an_66:15">66:15</span> Poiché ecco, l’Eterno verrà nel fuoco,
e i suoi carri saranno come l’uragano per dare la retribuzione della sua
ira con furore, per eseguire le sue minacce con fiamme di fuoco.

<span id="an_66:16">66:16</span> Poiché l’Eterno eserciterà il suo
giudizio col fuoco e colla sua spada, contro ogni carne; e gli uccisi
dall’Eterno saranno molti.

<span id="an_66:17">66:17</span> Quelli che si santificano e si
purificano per andar nei giardini dietro all’idolo ch’è quivi in mezzo,
quelli che mangiano carne di porco, cose esecrande e dei topi, saranno
tutti quanti consumati, dice l’Eterno.

<span id="an_66:18">66:18</span> Io conosco le loro opere e i loro
pensieri; il tempo è giunto per raccogliere tutte le nazioni e tutte le
lingue; ed esse verranno, e vedranno la mia gloria.

<span id="an_66:19">66:19</span> Ed io metterò un segnale fra loro, e
manderò degli scampati di fra loro alle nazioni, a Tarsis, a Pul e a Lud
che tiran d’arco, a Tubal e a Javan, alle isole lontane che non han mai
udito la mia fama e non han mai veduta la mia gloria; ed essi
proclameranno la mia gloria fra le nazioni.

<span id="an_66:20">66:20</span> E ricondurranno tutti i vostri
fratelli, di fra tutte le nazioni, come un’offerta all’Eterno, su
cavalli, su carri, su lettighe, su muli, su dromedari, al monte mio
santo, a Gerusalemme, dice l’Eterno, nel modo che i figliuoli d’Israele
portano le loro offerte in un vaso puro alla casa dell’Eterno.

<span id="an_66:21">66:21</span> E di tra loro ne prenderò pure per
sacerdoti e per Leviti, dice l’Eterno.

<span id="an_66:22">66:22</span> Poiché come i nuovi cieli e la nuova
terra ch’io sto per creare sussisteranno stabili dinanzi a me, dice
l’Eterno, così sussisteranno la vostra progenie, e il vostro nome.

<span id="an_66:23">66:23</span> E avverrà che, di novilunio in
novilunio e di sabato in sabato, ogni carne verrà a prostrarsi dinanzi a
me, dice l’Eterno.

<span id="an_66:24">66:24</span> E quando gli adoratori usciranno,
verranno i cadaveri degli uomini che si son ribellati a me; poiché il
loro verme non morrà, e il fuoco non si estinguerà; e saranno in orrore
ad ogni carne.

------------------------------------------------------------------------

[Next: Jeremiah](jer)
