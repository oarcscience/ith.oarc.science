[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](joh)  [Next](rom.md) 

------------------------------------------------------------------------

### Italian Bible: Acts

<span id="an_1:1">1:1</span> Nel mio primo libro, o Teofilo, parlai di
tutto quel che Gesù prese e a fare e ad insegnare,

<span id="an_1:2">1:2</span> fino al giorno che fu assunto in cielo,
dopo aver dato per lo Spirito Santo dei comandamenti agli apostoli che
avea scelto.

<span id="an_1:3">1:3</span> Ai quali anche, dopo ch’ebbe sofferto, si
presentò vivente con molte prove, facendosi veder da loro per quaranta
giorni, e ragionando delle cose relative al regno di Dio.

<span id="an_1:4">1:4</span> E trovandosi con essi, ordinò loro di non
dipartirsi da Gerusalemme, ma di aspettarvi il compimento della promessa
del Padre, la quale, egli disse, avete udita da me.

<span id="an_1:5">1:5</span> Poiché Giovanni battezzò sì con acqua, ma
voi sarete battezzati con lo Spirito Santo fra non molti giorni.

<span id="an_1:6">1:6</span> Quelli dunque che erano raunati, gli
domandarono: Signore, è egli in questo tempo che ristabilirai il regno
ad Israele?

<span id="an_1:7">1:7</span> Egli rispose loro: Non sta a voi di sapere
i tempi o i momenti che il Padre ha riserbato alla sua propria autorità.

<span id="an_1:8">1:8</span> Ma voi riceverete potenza quando lo Spirito
Santo verrà su voi, e mi sarete testimoni e in Gerusalemme, e in tutta
la Giudea e Samaria, e fino all’estremità della terra.

<span id="an_1:9">1:9</span> E dette queste cose, mentr’essi guardavano,
fu elevato; e una nuvola, accogliendolo, lo tolse d’innanzi agli occhi
loro.

<span id="an_1:10">1:10</span> E come essi aveano gli occhi fissi in
cielo, mentr’egli se ne andava, ecco che due uomini in vesti bianche si
presentaron loro e dissero:

<span id="an_1:11">1:11</span> Uomini Galilei, perché state a guardare
verso il cielo? Questo Gesù che è stato tolto da voi ed assunto in
cielo, verrà nella medesima maniera che l’avete veduto andare in cielo.

<span id="an_1:12">1:12</span> Allora essi tornarono a Gerusalemme dal
monte chiamato dell’Uliveto, il quale è vicino a Gerusalemme, non
distandone che un cammin di sabato.

<span id="an_1:13">1:13</span> E come furono entrati, salirono nella
sala di sopra ove solevano trattenersi Pietro e Giovanni e Giacomo e
Andrea, Filippo e Toma, Bartolomeo e Matteo, Giacomo d’Alfeo, e Simone
lo Zelota, e Giuda di Giacomo.

<span id="an_1:14">1:14</span> Tutti costoro perseveravano di pari
consentimento nella preghiera, con le donne, e con Maria, madre di Gesù,
e coi fratelli di lui.

<span id="an_1:15">1:15</span> E in que’ giorni, Pietro, levatosi in
mezzo ai fratelli (il numero delle persone adunate saliva a circa
centoventi), disse:

<span id="an_1:16">1:16</span> Fratelli, bisognava che si adempisse la
profezia della Scrittura pronunziata dallo Spirito Santo per bocca di
Davide intorno a Giuda, che fu la guida di quelli che arrestarono Gesù.

<span id="an_1:17">1:17</span> Poiché egli era annoverato fra noi, e
avea ricevuto la sua parte di questo ministerio.

<span id="an_1:18">1:18</span> Costui dunque acquistò un campo col
prezzo della sua iniquità; ed essendosi precipitato, gli si squarciò il
ventre, e tutte le sue interiora si sparsero.

<span id="an_1:19">1:19</span> E ciò è divenuto così noto a tutti gli
abitanti di Gerusalemme, che quel campo è stato chiamato nel loro
proprio linguaggio Acheldama, cioè, Campo di sangue.

<span id="an_1:20">1:20</span> Poiché è scritto nel libro dei Salmi:
Divenga la sua dimora deserta, e non vi sia chi abiti in essa; e:
L’ufficio suo lo prenda un altro.

<span id="an_1:21">1:21</span> Bisogna dunque che fra gli uomini che
sono stati in nostra compagnia tutto il tempo che il Signor Gesù è
andato e venuto fra noi,

<span id="an_1:22">1:22</span> a cominciare dal battesimo di Giovanni
fino al giorno ch’egli, tolto da noi, è stato assunto in cielo, uno sia
fatto testimone con noi della risurrezione di lui.

<span id="an_1:23">1:23</span> E ne presentarono due: Giuseppe, detto
Barsabba, il quale era soprannominato Giusto, e Mattia.

<span id="an_1:24">1:24</span> E, pregando, dissero: Tu, Signore, che
conosci i cuori di tutti, mostra quale di questi due hai scelto

<span id="an_1:25">1:25</span> per prendere in questo ministerio ed
apostolato il posto che Giuda ha abbandonato per andarsene al suo luogo.

<span id="an_1:26">1:26</span> E li trassero a sorte, e la sorte cadde
su Mattia, che fu associato agli undici apostoli.

<span id="an_2:1">2:1</span> E come il giorno della Pentecoste fu
giunto, tutti erano insieme nel medesimo luogo.

<span id="an_2:2">2:2</span> E di subito si fece dal cielo un suono come
di vento impetuoso che soffia, ed esso riempì tutta la casa dov’essi
sedevano.

<span id="an_2:3">2:3</span> E apparvero loro delle lingue come di fuoco
che si dividevano, e se ne posò una su ciascuno di loro.

<span id="an_2:4">2:4</span> E tutti furon ripieni dello Spirito Santo,
e cominciarono a parlare in altre lingue, secondo che lo Spirito dava
loro d’esprimersi.

<span id="an_2:5">2:5</span> Or in Gerusalemme si trovavan di soggiorno
dei Giudei, uomini religiosi d’ogni nazione di sotto il cielo.

<span id="an_2:6">2:6</span> Ed essendosi fatto quel suono, la
moltitudine si radunò e fu confusa, perché ciascuno li udiva parlare nel
suo proprio linguaggio.

<span id="an_2:7">2:7</span> E tutti stupivano e si maravigliavano,
dicendo: Ecco, tutti costoro che parlano non son eglino Galilei?

<span id="an_2:8">2:8</span> E com’è che li udiamo parlare ciascuno nel
nostro proprio natìo linguaggio?

<span id="an_2:9">2:9</span> Noi Parti, Medi, Elamiti, abitanti della
Mesopotamia, della Giudea e della Cappadocia, del Ponto e dell’Asia,

<span id="an_2:10">2:10</span> della Frigia e della Panfilia,
dell’Egitto e delle parti della Libia Cirenaica, e avventizi Romani,

<span id="an_2:11">2:11</span> tanto Giudei che proseliti, Cretesi ed
Arabi, li udiamo parlar delle cose grandi di Dio nelle nostre lingue.

<span id="an_2:12">2:12</span> E tutti stupivano ed eran perplessi
dicendosi l’uno all’altro: Che vuol esser questo?

<span id="an_2:13">2:13</span> Ma altri, beffandosi, dicevano: Son pieni
di vin dolce.

<span id="an_2:14">2:14</span> Ma Pietro, levatosi in piè con gli
undici, alzò la voce e parlò loro in questa maniera: Uomini giudei, e
voi tutti che abitate in Gerusalemme, siavi noto questo, e prestate
orecchio alle mie parole.

<span id="an_2:15">2:15</span> Perché costoro non sono ebbri, come voi
supponete, poiché non è che la terza ora del giorno:

<span id="an_2:16">2:16</span> ma questo è quel che fu detto per mezzo
del profeta Gioele:

<span id="an_2:17">2:17</span> E avverrà negli ultimi giorni, dice
Iddio, che io spanderò del mio Spirito sopra ogni carne; e i vostri
figliuoli e le vostre figliuole profeteranno, e i vostri giovani
vedranno delle visioni, e i vostri vecchi sogneranno dei sogni.

<span id="an_2:18">2:18</span> E anche sui miei servi e sulle mie
serventi, in quei giorni, spanderò del mio Spirito, e profeteranno.

<span id="an_2:19">2:19</span> E farò prodigi su nel cielo, e segni giù
sulla terra; sangue e fuoco, e vapor di fumo.

<span id="an_2:20">2:20</span> Il sole sarà mutato in tenebre, e la luna
in sangue, prima che venga il grande e glorioso giorno, che è il giorno
del Signore.

<span id="an_2:21">2:21</span> Ed avverrà che chiunque avrà invocato il
nome del Signore sarà salvato.

<span id="an_2:22">2:22</span> Uomini israeliti, udite queste parole:
Gesù il Nazareno, uomo che Dio ha accreditato fra voi mediante opere
potenti e prodigi e segni che Dio fece per mezzo di lui fra voi, come
voi stessi ben sapete,

<span id="an_2:23">2:23</span> quest’uomo, allorché vi fu dato nelle
mani per il determinato consiglio e per la prescienza di Dio, voi, per
man d’iniqui, inchiodandolo sulla croce, lo uccideste;

<span id="an_2:24">2:24</span> ma Dio lo risuscitò, avendo sciolto gli
angosciosi legami della morte, perché non era possibile ch’egli fosse da
essa ritenuto.

<span id="an_2:25">2:25</span> Poiché Davide dice di lui: Io ho avuto
del continuo il Signore davanti agli occhi, perché egli è alla mia
destra, affinché io non sia smosso.

<span id="an_2:26">2:26</span> Perciò s’è rallegrato il cuor mio, e ha
giubilato la mia lingua, e anche la mia carne riposerà in isperanza;

<span id="an_2:27">2:27</span> poiché tu non lascerai l’anima mia
nell’Ades, e non permetterai che il tuo Santo vegga la corruzione.

<span id="an_2:28">2:28</span> Tu m’hai fatto conoscere le vie della
vita; tu mi riempirai di letizia con la tua presenza.

<span id="an_2:29">2:29</span> Uomini fratelli, ben può liberamente
dirvisi intorno al patriarca Davide, ch’egli morì e fu sepolto; e la sua
tomba è ancora al dì d’oggi fra noi.

<span id="an_2:30">2:30</span> Egli dunque, essendo profeta e sapendo
che Dio gli avea con giuramento promesso che sul suo trono avrebbe fatto
sedere uno dei suoi discendenti,

<span id="an_2:31">2:31</span> antivedendola, parlò della risurrezione
di Cristo, dicendo che non sarebbe stato lasciato nell’Ades, e che la
sua carne non avrebbe veduto la corruzione.

<span id="an_2:32">2:32</span> Questo Gesù, Iddio l’ha risuscitato; del
che noi tutti siamo testimoni.

<span id="an_2:33">2:33</span> Egli dunque, essendo stato esaltato dalla
destra di Dio, e avendo ricevuto dal Padre lo Spirito Santo promesso, ha
sparso quello che ora vedete e udite.

<span id="an_2:34">2:34</span> Poiché Davide non è salito in cielo; anzi
egli stesso dice: Il Signore ha detto al mio Signore: Siedi alla mia
destra,

<span id="an_2:35">2:35</span> finché io abbia posto i tuoi nemici per
sgabello de’ tuoi piedi.

<span id="an_2:36">2:36</span> Sappia dunque sicuramente tutta la casa
d’Israele che Iddio ha fatto e Signore e Cristo quel Gesù che voi avete
crocifisso.

<span id="an_2:37">2:37</span> Or essi, udite queste cose, furon
compunti nel cuore, e dissero a Pietro e agli altri apostoli: Fratelli,
che dobbiam fare?

<span id="an_2:38">2:38</span> E Pietro a loro: Ravvedetevi, e ciascun
di voi sia battezzato nel nome di Gesù Cristo, per la remission de’
vostri peccati, e voi riceverete il dono dello Spirito Santo.

<span id="an_2:39">2:39</span> Poiché per voi è la promessa, e per i
vostri figliuoli, e per tutti quelli che son lontani, per quanti il
Signore Iddio nostro ne chiamerà.

<span id="an_2:40">2:40</span> E con molte altre parole li scongiurava e
li esortava dicendo: Salvatevi da questa perversa generazione.

<span id="an_2:41">2:41</span> Quelli dunque i quali accettarono la sua
parola, furon battezzati; e in quel giorno furono aggiunte a loro circa
tremila persone.

<span id="an_2:42">2:42</span> Ed erano perseveranti nell’attendere
all’insegnamento degli apostoli, nella comunione fraterna, nel rompere
il pane e nelle preghiere.

<span id="an_2:43">2:43</span> E ogni anima era presa da timore; e molti
prodigi e segni eran fatti dagli apostoli.

<span id="an_2:44">2:44</span> E tutti quelli che credevano erano
insieme, ed aveano ogni cosa in comune;

<span id="an_2:45">2:45</span> e vendevano le possessioni ed i beni, e
li distribuivano a tutti, secondo il bisogno di ciascuno.

<span id="an_2:46">2:46</span> E tutti i giorni, essendo di pari
consentimento assidui al tempio, e rompendo il pane nelle case,
prendevano il loro cibo assieme con letizia e semplicità di cuore,

<span id="an_2:47">2:47</span> lodando Iddio, e avendo il favore di
tutto il popolo. E il Signore aggiungeva ogni giorno alla loro comunità
quelli che erano sulla via della salvazione.

<span id="an_3:1">3:1</span> Or Pietro e Giovanni salivano al tempio per
la preghiera dell’ora nona.

<span id="an_3:2">3:2</span> E si portava un certo uomo, zoppo fin dalla
nascita, che ogni giorno deponevano alla porta del tempio detta "Bella",
per chieder l’elemosina a coloro che entravano nel tempio.

<span id="an_3:3">3:3</span> Costui, veduto Pietro e Giovanni che stavan
per entrare nel tempio, domandò loro l’elemosina.

<span id="an_3:4">3:4</span> E Pietro, con Giovanni, fissando gli occhi
su lui, disse: Guarda noi!

<span id="an_3:5">3:5</span> Ed egli li guardava intentamente,
aspettando di ricever qualcosa da loro.

<span id="an_3:6">3:6</span> Ma Pietro disse: Dell’argento e dell’oro io
non ne ho; ma quello che ho, te lo do: Nel nome di Gesù Cristo il
Nazareno, cammina!

<span id="an_3:7">3:7</span> E presolo per la man destra, lo sollevò; e
in quell’istante le piante e le caviglie de’ piedi gli si raffermarono.

<span id="an_3:8">3:8</span> E d’un salto si rizzò in piè e cominciò a
camminare; ed entrò con loro nel tempio, camminando, e saltando, e
lodando Iddio.

<span id="an_3:9">3:9</span> E tutto il popolo lo vide che camminava e
lodava Iddio;

<span id="an_3:10">3:10</span> e lo riconoscevano per quello che sedeva
a chieder l’elemosina alla porta "Bella" del tempio; e furono ripieni di
sbigottimento e di stupore per quel che gli era avvenuto.

<span id="an_3:11">3:11</span> E mentre colui teneva stretti a sé Pietro
e Giovanni, tutto il popolo, attonito, accorse a loro al portico detto
di Salomone.

<span id="an_3:12">3:12</span> E Pietro, veduto ciò, parlò al popolo,
dicendo: Uomini israeliti, perché vi maravigliate di questo? O perché
fissate gli occhi su noi, come se per la nostra propria potenza o pietà
avessimo fatto camminar quest’uomo?

<span id="an_3:13">3:13</span> L’Iddio d’Abramo, d’Isacco e di Giacobbe,
l’Iddio de’ nostri padri ha glorificato il suo Servitore Gesù, che voi
metteste in man di Pilato e rinnegaste dinanzi a lui, mentre egli avea
giudicato di doverlo liberare.

<span id="an_3:14">3:14</span> Ma voi rinnegaste il Santo ed il Giusto,
e chiedeste che vi fosse concesso un omicida;

<span id="an_3:15">3:15</span> e uccideste il Principe della vita, che
Dio ha risuscitato dai morti; del che noi siamo testimoni.

<span id="an_3:16">3:16</span> E per la fede nel suo nome, il suo nome
ha raffermato quest’uomo che vedete e conoscete; ed è la fede che si ha
per mezzo di lui, che gli ha dato questa perfetta guarigione in presenza
di voi tutti.

<span id="an_3:17">3:17</span> Ed ora, fratelli, io so che lo faceste
per ignoranza, al pari dei vostri rettori.

<span id="an_3:18">3:18</span> Ma quello che Dio avea preannunziato per
bocca di tutti i profeti, cioè, che il suo Cristo soffrirebbe, Egli l’ha
adempiuto in questa maniera.

<span id="an_3:19">3:19</span> Ravvedetevi dunque e convertitevi, onde i
vostri peccati siano cancellati,

<span id="an_3:20">3:20</span> affinché vengano dalla presenza del
Signore dei tempi di refrigerio e ch’Egli vi mandi il Cristo che v’è
stato destinato,

<span id="an_3:21">3:21</span> cioè Gesù, che il cielo deve tenere
accolto fino ai tempi della restaurazione di tutte le cose; tempi dei
quali Iddio parlò per bocca dei suoi santi profeti che sono stati fin
dal principio.

<span id="an_3:22">3:22</span> Mosè, infatti, disse: Il Signore Iddio vi
susciterà di fra i vostri fratelli un profeta come me; ascoltatelo in
tutte le cose che vi dirà.

<span id="an_3:23">3:23</span> E avverrà che ogni anima la quale non
avrà ascoltato codesto profeta, sarà del tutto distrutta di fra il
popolo.

<span id="an_3:24">3:24</span> E tutti i profeti, da Samuele in poi,
quanti hanno parlato, hanno anch’essi annunziato questi giorni.

<span id="an_3:25">3:25</span> Voi siete i figliuoli de’ profeti e del
patto che Dio fece coi vostri padri, dicendo ad Abramo: E nella tua
progenie tutte le nazioni della terra saranno benedette.

<span id="an_3:26">3:26</span> A voi per i primi Iddio, dopo aver
suscitato il suo Servitore, l’ha mandato per benedirvi, convertendo
ciascun di voi dalle sue malvagità.

<span id="an_4:1">4:1</span> Or mentr’essi parlavano al popolo, i
sacerdoti e il capitano del tempio e i Sadducei sopraggiunsero,

<span id="an_4:2">4:2</span> essendo molto crucciati perché
ammaestravano il popolo e annunziavano in Gesù la risurrezione dei
morti.

<span id="an_4:3">4:3</span> E misero loro le mani addosso, e li posero
in prigione fino al giorno seguente, perché già era sera.

<span id="an_4:4">4:4</span> Ma molti di coloro che aveano udito la
Parola credettero; e il numero degli uomini salì a circa cinquemila.

<span id="an_4:5">4:5</span> E il dì seguente, i loro capi, con gli
anziani e gli scribi, si radunarono in Gerusalemme,

<span id="an_4:6">4:6</span> con Anna, il sommo sacerdote, e Caiàfa, e
Giovanni, e Alessandro e tutti quelli che erano della famiglia dei sommi
sacerdoti.

<span id="an_4:7">4:7</span> E fatti comparir quivi in mezzo Pietro e
Giovanni, domandarono: Con qual podestà, o in nome di chi avete voi
fatto questo?

<span id="an_4:8">4:8</span> Allora Pietro, ripieno dello Spirito Santo,
disse loro: Rettori del popolo ed anziani,

<span id="an_4:9">4:9</span> se siamo oggi esaminati circa un beneficio
fatto a un uomo infermo, per sapere com’è che quest’uomo è stato
guarito,

<span id="an_4:10">4:10</span> sia noto a tutti voi e a tutto il popolo
d’Israele che ciò è stato fatto nel nome di Gesù Cristo il Nazareno, che
voi avete crocifisso, e che Dio ha risuscitato dai morti; in virtù
d’esso quest’uomo comparisce guarito, in presenza vostra.

<span id="an_4:11">4:11</span> Egli è la pietra che è stata da voi
edificatori sprezzata, ed è divenuta la pietra angolare.

<span id="an_4:12">4:12</span> E in nessun altro è la salvezza; poiché
non v’è sotto il cielo alcun altro nome che sia stato dato agli uomini,
per il quale noi abbiamo ad esser salvati.

<span id="an_4:13">4:13</span> Or essi, veduta la franchezza di Pietro e
di Giovanni, e avendo capito che erano popolani senza istruzione, si
maravigliavano e riconoscevano che erano stati con Gesù.

<span id="an_4:14">4:14</span> E vedendo l’uomo, ch’era stato guarito,
quivi presente con loro, non potevano dir nulla contro.

<span id="an_4:15">4:15</span> Ma quand’ebbero comandato loro di uscire
dal concistoro, conferiron fra loro dicendo:

<span id="an_4:16">4:16</span> Che faremo a questi uomini? Che un
evidente miracolo sia stato fatto per loro mezzo, è noto a tutti gli
abitanti di Gerusalemme, e noi non lo possiamo negare.

<span id="an_4:17">4:17</span> Ma affinché ciò non si sparga
maggiormente fra il popolo, divietiam loro con minacce che non parlino
più ad alcuno in questo nome.

<span id="an_4:18">4:18</span> E avendoli chiamati, ingiunsero loro di
non parlare né insegnare affatto nel nome di Gesù.

<span id="an_4:19">4:19</span> Ma Pietro e Giovanni, rispondendo,
dissero loro: Giudicate voi se è giusto, nel cospetto di Dio, di
ubbidire a voi anzi che a Dio.

<span id="an_4:20">4:20</span> Poiché, quanto a noi, non possiamo non
parlare delle cose che abbiam vedute e udite.

<span id="an_4:21">4:21</span> Ed essi, minacciatili di nuovo, li
lasciarono andare, non trovando nulla da poterli castigare, per cagion
del popolo; perché tutti glorificavano Iddio per quel ch’era stato
fatto.

<span id="an_4:22">4:22</span> Poiché l’uomo in cui questo miracolo
della guarigione era stato compiuto, avea più di quarant’anni.

<span id="an_4:23">4:23</span> Or essi, essendo stati rimandati vennero
ai loro, e riferirono tutte le cose che i capi sacerdoti e gli anziani
aveano loro dette.

<span id="an_4:24">4:24</span> Ed essi, uditele, alzaron di pari
consentimento la voce a Dio, e dissero: Signore, tu sei Colui che ha
fatto il cielo, la terra, il mare e tutte le cose che sono in essi;

<span id="an_4:25">4:25</span> Colui che mediante lo Spirito Santo, per
bocca del padre nostro e tuo servitore Davide, ha detto: Perché hanno
fremuto le genti, e hanno i popoli divisate cose vane?

<span id="an_4:26">4:26</span> I re della terra si son fatti avanti, e i
principi si son raunati assieme contro al Signore, e contro al suo Unto.

<span id="an_4:27">4:27</span> E invero in questa città, contro al tuo
santo Servitore Gesù che tu hai unto, si son raunati Erode e Ponzio
Pilato, insiem coi Gentili e con tutto il popolo d’Israele,

<span id="an_4:28">4:28</span> per far tutte le cose che la tua mano e
il tuo consiglio aveano innanzi determinato che avvenissero.

<span id="an_4:29">4:29</span> E adesso, Signore, considera le loro
minacce, e concedi ai tuoi servitori di annunziar la tua parola con ogni
franchezza,

<span id="an_4:30">4:30</span> stendendo la tua mano per guarire, e
perché si faccian segni e prodigi mediante il nome del tuo santo
Servitore Gesù.

<span id="an_4:31">4:31</span> E dopo ch’ebbero pregato, il luogo
dov’erano raunati tremò; e furon tutti ripieni dello Spirito Santo, e
annunziavano la parola di Dio con franchezza.

<span id="an_4:32">4:32</span> E la moltitudine di coloro che aveano
creduto, era d’un sol cuore e d’un’anima sola; né v’era chi dicesse sua
alcuna delle cose che possedeva, ma tutto era comune tra loro.

<span id="an_4:33">4:33</span> E gli apostoli con gran potenza rendevan
testimonianza della risurrezione del Signor Gesù; e gran grazia era
sopra tutti loro.

<span id="an_4:34">4:34</span> Poiché non v’era alcun bisognoso fra
loro; perché tutti coloro che possedevan poderi o case li vendevano,
portavano il prezzo delle cose vendute,

<span id="an_4:35">4:35</span> e lo mettevano ai piedi degli apostoli;
poi, era distribuito a ciascuno, secondo il bisogno.

<span id="an_4:36">4:36</span> Or Giuseppe, soprannominato dagli
apostoli Barnaba (il che, interpretato, vuol dire: Figliuol di
consolazione), levita, cipriota di nascita,

<span id="an_4:37">4:37</span> avendo un campo, lo vendé, e portò i
danari e li mise ai piedi degli apostoli.

<span id="an_5:1">5:1</span> Ma un certo uomo, chiamato Anania, con
Saffira sua moglie, vendé un possesso,

<span id="an_5:2">5:2</span> e tenne per sé parte del prezzo, essendone
consapevole anche la moglie; e portatane una parte, la pose ai piedi
degli apostoli.

<span id="an_5:3">5:3</span> Ma Pietro disse: Anania, perché ha Satana
così riempito il cuor tuo da farti mentire allo Spirito Santo e ritener
parte del prezzo del podere?

<span id="an_5:4">5:4</span> Se questo restava invenduto, non restava
tuo? E una volta venduto, non ne era il prezzo in tuo potere? Perché ti
sei messa in cuore questa cosa? Tu non hai mentito agli uomini ma a Dio.

<span id="an_5:5">5:5</span> E Anania, udendo queste parole, cadde e
spirò. E gran paura prese tutti coloro che udiron queste cose.

<span id="an_5:6">5:6</span> E i giovani, levatisi, avvolsero il corpo,
e portatolo fuori, lo seppellirono.

<span id="an_5:7">5:7</span> Or avvenne, circa tre ore dopo, che la
moglie di lui, non sapendo ciò che era avvenuto, entrò.

<span id="an_5:8">5:8</span> E Pietro, rivolgendosi a lei: Dimmi, le
disse, avete voi venduto il podere per tanto? Ed ella rispose: Sì, per
tanto.

<span id="an_5:9">5:9</span> Ma Pietro a lei: Perché vi siete accordati
a tentare lo Spirito del Signore? Ecco, i piedi di quelli che hanno
seppellito il tuo marito sono all’uscio e ti porteranno via.

<span id="an_5:10">5:10</span> Ed ella in quell’istante cadde ai suoi
piedi, e spirò. E i giovani, entrati, la trovarono morta; e portatala
via, la seppellirono presso al suo marito.

<span id="an_5:11">5:11</span> E gran paura ne venne alla chiesa intera
e a tutti coloro che udivano queste cose.

<span id="an_5:12">5:12</span> E molti segni e prodigi eran fatti fra il
popolo per le mani degli apostoli; e tutti di pari consentimento si
ritrovavano sotto il portico di Salomone.

<span id="an_5:13">5:13</span> Ma, degli altri, nessuno ardiva unirsi a
loro; il popolo però li magnificava.

<span id="an_5:14">5:14</span> E di più in più si aggiungevano al
Signore dei credenti, uomini e donne, in gran numero;

<span id="an_5:15">5:15</span> tanto che portavano perfino gli infermi
per le piazze, e li mettevano su lettucci e giacigli, affinché, quando
Pietro passava, l’ombra sua almeno ne adombrasse qualcuno.

<span id="an_5:16">5:16</span> E anche la moltitudine accorreva dalle
città vicine a Gerusalemme, portando dei malati e dei tormentati da
spiriti immondi; e tutti quanti eran sanati.

<span id="an_5:17">5:17</span> Or il sommo sacerdote e tutti quelli che
eran con lui, cioè la setta de’ Sadducei, si levarono, pieni di invidia,

<span id="an_5:18">5:18</span> e misero le mani sopra gli apostoli, e li
gettarono nella prigione pubblica.

<span id="an_5:19">5:19</span> Ma un angelo del Signore, nella notte,
aprì le porte della prigione; e condottili fuori, disse:

<span id="an_5:20">5:20</span> Andate, presentatevi nel tempio e quivi
annunziate al popolo tutte le parole di questa Vita.

<span id="an_5:21">5:21</span> Ed essi, avendo ciò udito, entrarono
sullo schiarir del giorno nel tempio, e insegnavano. Or il sommo
sacerdote e coloro che eran con lui vennero, e convocarono il Sinedrio e
tutti gli anziani de’ figliuoli d’Israele, e mandarono alla prigione per
far menare dinanzi a loro gli apostoli.

<span id="an_5:22">5:22</span> Ma le guardie che vi andarono, non li
trovarono nella prigione; e tornate, fecero il loro rapporto,

<span id="an_5:23">5:23</span> dicendo: La prigione l’abbiam trovata
serrata con ogni diligenza, e le guardie in piè davanti alle porte; ma,
avendo aperto, non abbiam trovato alcuno dentro.

<span id="an_5:24">5:24</span> Quando il capitano del tempio e i capi
sacerdoti udiron queste cose, erano perplessi sul conto loro, non
sapendo che cosa ciò potesse essere.

<span id="an_5:25">5:25</span> Ma sopraggiunse uno che disse loro: Ecco,
gli uomini che voi metteste in prigione sono nel tempio, e stanno quivi
ammaestrando il popolo.

<span id="an_5:26">5:26</span> Allora il capitano del tempio, con le
guardie, andò e li menò via, non però con violenza, perché temevano
d’esser lapidati dal popolo.

<span id="an_5:27">5:27</span> E avendoli menati, li presentarono al
Sinedrio; e il sommo sacerdote li interrogò,

<span id="an_5:28">5:28</span> dicendo: Noi vi abbiamo del tutto vietato
di insegnare in cotesto nome; ed ecco, avete riempita Gerusalemme della
vostra dottrina, e volete trarci addosso il sangue di cotesto uomo.

<span id="an_5:29">5:29</span> Ma Pietro e gli altri apostoli,
rispondendo, dissero: Bisogna ubbidire a Dio anziché agli uomini.

<span id="an_5:30">5:30</span> L’Iddio de’ nostri padri ha risuscitato
Gesù, che voi uccideste appendendolo al legno.

<span id="an_5:31">5:31</span> Esso ha Iddio esaltato con la sua destra,
costituendolo Principe e Salvatore, per dare ravvedimento a Israele, e
remission dei peccati.

<span id="an_5:32">5:32</span> E noi siam testimoni di queste cose; e
anche lo Spirito Santo, che Dio ha dato a coloro che gli ubbidiscono.

<span id="an_5:33">5:33</span> Ma essi, udendo queste cose, fremevano
d’ira, e facevan proposito d’ucciderli.

<span id="an_5:34">5:34</span> Ma un certo Fariseo, chiamato per nome
Gamaliele, dottor della legge, onorato da tutto il popolo, levatosi in
piè nel Sinedrio, comandò che gli apostoli fossero per un po’ messi
fuori.

<span id="an_5:35">5:35</span> Poi disse loro: Uomini Israeliti, badate
bene, circa questi uomini, a quel che state per fare.

<span id="an_5:36">5:36</span> Poiché, prima d’ora, sorse Teuda,
dicendosi esser qualche gran cosa; e presso a lui si raccolsero intorno
a quattrocento uomini; ed egli fu ucciso e tutti quelli che gli aveano
prestata fede, furono sbandati e ridotti a nulla.

<span id="an_5:37">5:37</span> Dopo costui, sorse Giuda il Galileo, a’
dì del censimento, e si trascinò dietro della gente; anch’egli perì, e
tutti coloro che gli aveano prestata fede, furon dispersi.

<span id="an_5:38">5:38</span> E adesso io vi dico: Non vi occupate di
questi uomini, e lasciateli stare; perché, se questo disegno o
quest’opera e dagli uomini, sarà distrutta;

<span id="an_5:39">5:39</span> ma se è da Dio, voi non li potrete
distruggere, se non volete trovarvi a combattere anche contro Dio.

<span id="an_5:40">5:40</span> Ed essi furon del suo parere; e chiamati
gli apostoli, li batterono, e ordinarono loro di non parlare nel nome di
Gesù, e li lasciaron andare.

<span id="an_5:41">5:41</span> Ed essi se ne andarono dalla presenza del
Sinedrio, rallegrandosi d’essere stati reputati degni di esser
vituperati per il nome di Gesù.

<span id="an_5:42">5:42</span> E ogni giorno, nel tempio e per le case,
non ristavano d’insegnare e di annunziare la buona novella che Gesù è il
Cristo.

<span id="an_6:1">6:1</span> Or in que’ giorni, moltiplicandosi il
numero dei discepoli, sorse un mormorio degli Ellenisti contro gli
Ebrei, perché le loro vedove erano trascurate nell’assistenza
quotidiana.

<span id="an_6:2">6:2</span> E i dodici, raunata la moltitudine dei
discepoli, dissero: Non è convenevole che noi lasciamo la parola di Dio
per servire alle mense.

<span id="an_6:3">6:3</span> Perciò, fratelli, cercate di trovar fra voi
sette uomini, de’ quali si abbia buona testimonianza, pieni di Spirito e
di sapienza, e che noi incaricheremo di quest’opera.

<span id="an_6:4">6:4</span> Ma quant’è a noi, continueremo a dedicarci
alla preghiera e al ministerio della Parola.

<span id="an_6:5">6:5</span> E questo ragionamento piacque a tutta la
moltitudine; ed elessero Stefano, uomo pieno di fede e di Spirito Santo,
Filippo, Procoro, Nicanore, Timone, Parmena e Nicola, proselito di
Antiochia;

<span id="an_6:6">6:6</span> e li presentarono agli apostoli, i quali,
dopo aver pregato, imposero loro le mani.

<span id="an_6:7">6:7</span> E la parola di Dio si diffondeva, e il
numero dei discepoli si moltiplicava grandemente in Gerusalemme; e anche
una gran quantità di sacerdoti ubbidiva alla fede.

<span id="an_6:8">6:8</span> Or Stefano, pieno di grazia e di potenza,
faceva gran prodigi e segni fra il popolo.

<span id="an_6:9">6:9</span> Ma alcuni della sinagoga detta dei Liberti,
e de’ Cirenei, e degli Alessandrini, e di quei di Cilicia e d’Asia, si
levarono a disputare con Stefano;

<span id="an_6:10">6:10</span> e non potevano resistere alla sapienza e
allo Spirito con cui egli parlava.

<span id="an_6:11">6:11</span> Allora subornarono degli uomini che
dissero: Noi l’abbiamo udito dir parole di bestemmia contro Mosè e
contro Dio.

<span id="an_6:12">6:12</span> E commossero il popolo e gli anziani e
gli scribi; e venutigli addosso, lo afferrarono e lo menarono al
Sinedrio;

<span id="an_6:13">6:13</span> e presentarono dei falsi testimoni, che
dicevano: Quest’uomo non cessa di proferir parole contro il luogo santo
e contro la legge.

<span id="an_6:14">6:14</span> Infatti gli abbiamo udito dire che quel
Nazareno, Gesù, distruggerà questo luogo e muterà gli usi che Mosè ci ha
tramandati.

<span id="an_6:15">6:15</span> E tutti coloro che sedevano nel Sinedrio,
avendo fissati in lui gli occhi, videro la sua faccia simile alla faccia
d’un angelo.

<span id="an_7:1">7:1</span> E il sommo sacerdote disse: Stanno queste
cose proprio così?

<span id="an_7:2">7:2</span> Ed egli disse: Fratelli e padri, ascoltate.
L’Iddio della gloria apparve ad Abramo, nostro padre, mentr’egli era in
Mesopotamia, prima che abitasse in Carran,

<span id="an_7:3">7:3</span> e gli disse: Esci dal tuo paese e dal tuo
parentado, e vieni nel paese che io ti mostrerò.

<span id="an_7:4">7:4</span> Allora egli uscì dal paese de’ Caldei, e
abitò in Carran; e di là, dopo che suo padre fu morto, Iddio lo fece
venire in questo paese, che ora voi abitate.

<span id="an_7:5">7:5</span> E non gli diede alcuna eredità in esso,
neppure un palmo di terra, ma gli promise di darne la possessione a lui
e alla sua progenie dopo di lui, quand’egli non aveva ancora alcun
figliuolo.

<span id="an_7:6">7:6</span> E Dio parlò così: La sua progenie
soggiornerà in terra straniera, e sarà ridotta in servitù e maltrattata
per quattrocent’anni.

<span id="an_7:7">7:7</span> Ma io giudicherò la nazione alla quale
avranno servito, disse Iddio; e dopo questo essi partiranno e mi
renderanno il loro culto in questo luogo.

<span id="an_7:8">7:8</span> E gli dette il patto della circoncisione; e
così Abramo generò Isacco, e lo circoncise l’ottavo giorno; e Isacco
generò Giacobbe, e Giacobbe i dodici patriarchi.

<span id="an_7:9">7:9</span> E i patriarchi, portando invidia a
Giuseppe, lo venderono perché fosse menato in Egitto; ma Dio era con
lui,

<span id="an_7:10">7:10</span> e lo liberò da tutte le sue distrette, e
gli diede grazia e sapienza davanti a Faraone, re d’Egitto, che lo
costituì governatore dell’Egitto e di tutta la sua casa.

<span id="an_7:11">7:11</span> Or sopravvenne una carestia e una gran
distretta in tutto l’Egitto e in Canaan; e i nostri padri non trovavano
viveri.

<span id="an_7:12">7:12</span> Ma avendo Giacobbe udito che in Egitto
v’era del grano, vi mandò una prima volta i nostri padri.

<span id="an_7:13">7:13</span> E la seconda volta, Giuseppe fu
riconosciuto dai suoi fratelli, e Faraone conobbe di che stirpe fosse
Giuseppe.

<span id="an_7:14">7:14</span> E Giuseppe mandò a chiamare Giacobbe suo
padre, e tutto il suo parentado, che era di settantacinque anime.

<span id="an_7:15">7:15</span> E Giacobbe scese in Egitto, e morirono
egli e i padri nostri,

<span id="an_7:16">7:16</span> i quali furon trasportati a Sichem, e
posti nel sepolcro che Abramo avea comprato a prezzo di danaro dai
figliuoli di Emmor in Sichem.

<span id="an_7:17">7:17</span> Ma come si avvicinava il tempo della
promessa che Dio aveva fatta ad Abramo, il popolo crebbe e moltiplicò in
Egitto,

<span id="an_7:18">7:18</span> finché sorse sull’Egitto un altro re, che
non sapeva nulla di Giuseppe.

<span id="an_7:19">7:19</span> Costui, procedendo con astuzia contro la
nostra stirpe, trattò male i nostri padri, li costrinse ad esporre i
loro piccoli fanciulli perché non vivessero.

<span id="an_7:20">7:20</span> In quel tempo nacque Mosè, ed era
divinamente bello; e fu nutrito per tre mesi in casa di suo padre;

<span id="an_7:21">7:21</span> e quando fu esposto, la figliuola di
Faraone lo raccolse e se lo allevò come figliuolo.

<span id="an_7:22">7:22</span> E Mosè fu educato in tutta la sapienza
degli Egizi ed era potente nelle sue parole ed opere.

<span id="an_7:23">7:23</span> Ma quando fu pervenuto all’età di
quarant’anni, gli venne in animo d’andare a visitare i suoi fratelli, i
figliuoli d’Israele.

<span id="an_7:24">7:24</span> E vedutone uno a cui era fatto torto, lo
difese e vendicò l’oppresso, uccidendo l’Egizio.

<span id="an_7:25">7:25</span> Or egli pensava che i suoi fratelli
intenderebbero che Dio li voleva salvare per mano di lui; ma essi non
l’intesero.

<span id="an_7:26">7:26</span> E il giorno seguente egli comparve fra
loro, mentre contendevano, e cercava di riconciliarli, dicendo: O
uomini, voi siete fratelli, perché fate torto gli uni agli altri?

<span id="an_7:27">7:27</span> Ma colui che facea torto al suo prossimo
lo respinse dicendo: Chi ti ha costituito rettore e giudice su noi?

<span id="an_7:28">7:28</span> Vuoi tu uccider me come ieri uccidesti
l’Egizio?

<span id="an_7:29">7:29</span> A questa parola Mosè fuggì, e dimorò come
forestiero nel paese di Madian, dove ebbe due figliuoli.

<span id="an_7:30">7:30</span> E in capo a quarant’anni, un angelo gli
apparve nel deserto del monte Sinai, nella fiamma d’un pruno ardente.

<span id="an_7:31">7:31</span> E Mosè, veduto ciò, si maravigliò della
visione; e come si accostava per osservare, si fece udire questa voce
del Signore:

<span id="an_7:32">7:32</span> Io son l’Iddio de’ tuoi padri, l’Iddio
d’Abramo, d’Isacco e di Giacobbe. E Mosè, tutto tremante, non ardiva
osservare.

<span id="an_7:33">7:33</span> E il Signore gli disse: Sciogliti i
calzari dai piedi; perché il luogo dove stai è terra santa.

<span id="an_7:34">7:34</span> Certo, io ho veduto l’afflizione del mio
popolo che è in Egitto, e ho udito i loro sospiri, e son disceso per
liberarli; or dunque vieni; io ti manderò in Egitto.

<span id="an_7:35">7:35</span> Quel Mosè che aveano rinnegato dicendo:
Chi ti ha costituito rettore e giudice? Iddio lo mandò loro come capo e
come liberatore con l’aiuto dell’angelo che gli era apparito nel pruno.

<span id="an_7:36">7:36</span> Egli li condusse fuori, avendo fatto
prodigi e segni nel paese di Egitto, nel mar Rosso e nel deserto per
quaranta anni.

<span id="an_7:37">7:37</span> Questi è il Mosè che disse ai figliuoli
d’Israele: Il Signore Iddio vostro vi susciterà un Profeta d’infra i
vostri fratelli, come me.

<span id="an_7:38">7:38</span> Questi è colui che nell’assemblea del
deserto fu con l’angelo che gli parlava sul monte Sinai, e co’ padri
nostri, e che ricevette rivelazioni viventi per darcele.

<span id="an_7:39">7:39</span> A lui i nostri padri non vollero essere
ubbidienti, ma lo ripudiarono, e rivolsero i loro cuori all’Egitto,

<span id="an_7:40">7:40</span> dicendo ad Aronne: Facci degl’iddii che
vadano davanti a noi; perché quant’è a questo Mosè che ci ha condotti
fuori del paese d’Egitto, noi non sappiamo quel che ne sia avvenuto.

<span id="an_7:41">7:41</span> E in quei giorni fecero un vitello, e
offersero un sacrificio all’idolo, e si rallegrarono delle opere delle
loro mani.

<span id="an_7:42">7:42</span> Ma Dio si rivolse da loro e li abbandonò
al culto dell’esercito del cielo, com’è scritto nel libro dei profeti:
Casa d’Israele, mi offriste voi vittime e sacrifici durante quarant’anni
nel deserto?

<span id="an_7:43">7:43</span> Anzi, voi portaste la tenda di Moloc e la
stella del dio Romfàn, immagini che voi faceste per adorarle. Perciò io
vi trasporterò al di là di Babilonia.

<span id="an_7:44">7:44</span> Il tabernacolo della testimonianza fu coi
nostri padri nel deserto, come avea comandato Colui che avea detto a
Mosè che lo facesse secondo il modello che avea veduto.

<span id="an_7:45">7:45</span> E i nostri padri, guidati da Giosuè,
ricevutolo, lo introdussero nel paese posseduto dalle genti che Dio
scacciò d’innanzi ai nostri padri. Quivi rimase fino ai giorni di
Davide,

<span id="an_7:46">7:46</span> il quale trovò grazia nel cospetto di
Dio, e chiese di preparare una dimora all’Iddio di Giacobbe.

<span id="an_7:47">7:47</span> Ma Salomone fu quello che gli edificò una
casa.

<span id="an_7:48">7:48</span> L’Altissimo però non abita in templi
fatti da man d’uomo, come dice il profeta:

<span id="an_7:49">7:49</span> Il cielo è il mio trono, e la terra lo
sgabello de’ miei piedi. Qual casa mi edificherete voi? dice il Signore;
o qual sarà il luogo del mio riposo?

<span id="an_7:50">7:50</span> Non ha la mia mano fatte tutte queste
cose?

<span id="an_7:51">7:51</span> Gente di collo duro e incirconcisa di
cuore e d’orecchi, voi contrastate sempre allo Spirito Santo; come
fecero i padri vostri, così fate anche voi.

<span id="an_7:52">7:52</span> Qual dei profeti non perseguitarono i
padri vostri? E uccisero quelli che preannunziavano la venuta del
Giusto, del quale voi ora siete stati i traditori e gli uccisori;

<span id="an_7:53">7:53</span> voi, che avete ricevuto la legge
promulgata dagli angeli, e non l’avete osservata.

<span id="an_7:54">7:54</span> Essi, udendo queste cose, fremevan di
rabbia ne’ loro cuori e digrignavano i denti contro di lui.

<span id="an_7:55">7:55</span> Ma egli, essendo pieno dello Spirito
Santo, fissati gli occhi al cielo, vide la gloria di Dio e Gesù che
stava alla destra di Dio,

<span id="an_7:56">7:56</span> e disse: Ecco, io vedo i cieli aperti, e
il Figliuol dell’uomo in piè alla destra di Dio.

<span id="an_7:57">7:57</span> Ma essi, gettando di gran gridi, si
turarono gli orecchi, e tutti insieme si avventarono sopra lui;

<span id="an_7:58">7:58</span> e cacciatolo fuor della città, si diedero
a lapidarlo; e i testimoni deposero le loro vesti ai piedi di un
giovane, chiamato Saulo.

<span id="an_7:59">7:59</span> E lapidavano Stefano che invocava Gesù e
diceva: Signor Gesù, ricevi il mio spirito.

<span id="an_7:60">7:60</span> Poi, postosi in ginocchio, gridò ad alta
voce: Signore, non imputar loro questo peccato. E detto questo si
addormentò.

<span id="an_8:1">8:1</span> E Saulo era consenziente all’uccisione di
lui. E vi fu in quel tempo una gran persecuzione contro la chiesa che
era in Gerusalemme. Tutti furon dispersi per le contrade della Giudea e
della Samaria, salvo gli apostoli.

<span id="an_8:2">8:2</span> E degli uomini timorati seppellirono
Stefano e fecero gran cordoglio di lui.

<span id="an_8:3">8:3</span> Ma Saulo devastava la chiesa, entrando di
casa in casa; e trattine uomini e donne, li metteva in prigione.

<span id="an_8:4">8:4</span> Coloro dunque che erano stati dispersi se
ne andarono di luogo in luogo, annunziando la Parola.

<span id="an_8:5">8:5</span> E Filippo, disceso nella città di Samaria,
vi predicò il Cristo.

<span id="an_8:6">8:6</span> E le folle di pari consentimento prestavano
attenzione alle cose dette da Filippo, udendo e vedendo i miracoli
ch’egli faceva.

<span id="an_8:7">8:7</span> Poiché gli spiriti immondi uscivano da
molti che li avevano, gridando con gran voce; e molti paralitici e molti
zoppi erano guariti.

<span id="an_8:8">8:8</span> E vi fu grande allegrezza in quella città.

<span id="an_8:9">8:9</span> Or v’era un certo uomo, chiamato Simone,
che già da tempo esercitava nella città le arti magiche, e facea stupire
la gente di Samaria, dandosi per un qualcosa di grande.

<span id="an_8:10">8:10</span> Tutti, dal più piccolo al più grande, gli
davano ascolto, dicendo: Costui è "la potenza di Dio", che si chiama "la
Grande".

<span id="an_8:11">8:11</span> E gli davano ascolto, perché già da lungo
tempo li avea fatti stupire con le sue arti magiche.

<span id="an_8:12">8:12</span> Ma quand’ebbero creduto a Filippo che
annunziava loro la buona novella relativa al regno di Dio e al nome di
Gesù Cristo, furon battezzati, uomini e donne.

<span id="an_8:13">8:13</span> E Simone credette anch’egli; ed essendo
stato battezzato, stava sempre con Filippo; e vedendo i miracoli e le
gran potenti opere ch’eran fatti, stupiva.

<span id="an_8:14">8:14</span> Or gli apostoli ch’erano a Gerusalemme,
avendo inteso che la Samaria avea ricevuto la parola di Dio, vi
mandarono Pietro e Giovanni.

<span id="an_8:15">8:15</span> I quali, essendo discesi là, pregarono
per loro affinché ricevessero lo Spirito Santo;

<span id="an_8:16">8:16</span> poiché non era ancora disceso sopra
alcuno di loro, ma erano stati soltanto battezzati nel nome del Signor
Gesù.

<span id="an_8:17">8:17</span> Allora imposero loro le mani, ed essi
ricevettero lo Spirito Santo.

<span id="an_8:18">8:18</span> Or Simone, vedendo che per l’imposizione
delle mani degli apostoli era dato lo Spirito Santo, offerse loro del
danaro,

<span id="an_8:19">8:19</span> dicendo: Date anche a me questa podestà,
che colui al quale io imponga le mani riceva lo Spirito Santo.

<span id="an_8:20">8:20</span> Ma Pietro gli disse: Vada il tuo danaro
teco in perdizione, poiché hai stimato che il dono di Dio si acquisti
con danaro.

<span id="an_8:21">8:21</span> Tu, in questo, non hai parte né sorte
alcuna; perché il tuo cuore non è retto dinanzi a Dio.

<span id="an_8:22">8:22</span> Ravvediti dunque di questa tua malvagità;
e prega il Signore affinché, se è possibile, ti sia perdonato il
pensiero del tuo cuore.

<span id="an_8:23">8:23</span> Poiché io ti veggo in fiele amaro e in
legami di iniquità.

<span id="an_8:24">8:24</span> E Simone, rispondendo, disse: Pregate voi
il Signore per me affinché nulla di ciò che avete detto mi venga
addosso.

<span id="an_8:25">8:25</span> Essi dunque, dopo aver reso testimonianza
alla parola del Signore, ed averla annunziata, se ne tornarono a
Gerusalemme, evangelizzando molti villaggi dei Samaritani.

<span id="an_8:26">8:26</span> Or un angelo del Signore parlò a Filippo,
dicendo: Lèvati, e vattene dalla parte di mezzodì, sulla via che scende
da Gerusalemme a Gaza. Ella e una via deserta.

<span id="an_8:27">8:27</span> Ed egli, levatosi, andò. Ed ecco un
Etiopo, un eunuco, ministro di Candace, regina degli Etiopi, il quale
era sovrintendente di tutti i tesori di lei, era venuto a Gerusalemme
per adorare

<span id="an_8:28">8:28</span> e stava tornandosene, seduto sul suo
carro, e leggeva il profeta Isaia.

<span id="an_8:29">8:29</span> E lo Spirito disse a Filippo: Accostati,
e raggiungi codesto carro.

<span id="an_8:30">8:30</span> Filippo accorse, l’udì che leggeva il
profeta Isaia, e disse: Intendi tu le cose che leggi?

<span id="an_8:31">8:31</span> Ed egli rispose: E come potrei
intenderle, se alcuno non mi guida? E pregò Filippo che montasse e
sedesse con lui.

<span id="an_8:32">8:32</span> Or il passo della Scrittura ch’egli
leggeva era questo: Egli è stato menato all’uccisione come una pecora; e
come un agnello che è muto dinanzi a colui che lo tosa, così egli non ha
aperta la bocca.

<span id="an_8:33">8:33</span> Nel suo abbassamento fu tolta via la sua
condanna; chi descriverà la sua generazione? Poiché la sua vita e stata
tolta dalla terra.

<span id="an_8:34">8:34</span> E l’eunuco, rivolto a Filippo, gli disse:
Di chi, ti prego, dice questo il profeta? Di sé stesso, oppure d’un
altro?

<span id="an_8:35">8:35</span> E Filippo prese a parlare, e cominciando
da questo passo della Scrittura gli annunziò Gesù.

<span id="an_8:36">8:36</span> E cammin facendo, giunsero a una
cert’acqua. E l’eunuco disse: Ecco dell’acqua; che impedisce che io sia
battezzato?

<span id="an_8:37">8:37</span> Filippo disse: Se tu credi con tutto il
cuore, è possibile. L’eunuco rispose: Io credo che Gesù Cristo è il
Figliuol di Dio.

<span id="an_8:38">8:38</span> E comandò che il carro si fermasse; e
discesero ambedue nell’acqua, Filippo e l’eunuco; e Filippo lo battezzò.

<span id="an_8:39">8:39</span> E quando furon saliti fuori dell’acqua,
lo Spirito del Signore rapì Filippo; e l’eunuco, continuando il suo
cammino tutto allegro, non lo vide più.

<span id="an_8:40">8:40</span> Poi Filippo si ritrovò in Azot; e,
passando, evangelizzò tutte le città, finché venne a Cesarea.

<span id="an_9:1">9:1</span> Or Saulo, tuttora spirante minaccia e
strage contro i discepoli del Signore, venne al sommo sacerdote,

<span id="an_9:2">9:2</span> e gli chiese delle lettere per le sinagoghe
di Damasco, affinché, se ne trovasse di quelli che seguivano la nuova
via, uomini e donne, li potesse menar legati a Gerusalemme.

<span id="an_9:3">9:3</span> E mentre era in cammino, avvenne che,
avvicinandosi a Damasco, di subito una luce dal cielo gli sfolgorò
d’intorno.

<span id="an_9:4">9:4</span> Ed essendo caduto in terra, udì una voce
che gli diceva: Saulo, Saulo, perché mi perseguiti?

<span id="an_9:5">9:5</span> Ed egli disse: Chi sei, Signore? E il
Signore: Io son Gesù che tu perseguiti. Ti è duro ricalcitrar contro gli
stimoli.

<span id="an_9:6">9:6</span> Ed egli, tutto tremante e spaventato,
disse: Signore, che vuoi tu ch’io faccia? Ed il Signore gli disse:
lèvati, entra nella città, e ti sarà detto ciò che devi fare.

<span id="an_9:7">9:7</span> Or gli uomini che faceano il viaggio con
lui ristettero attoniti, udendo ben la voce, ma non vedendo alcuno.

<span id="an_9:8">9:8</span> E Saulo si levò da terra; ma quando aprì
gli occhi, non vedeva nulla; e quelli, menandolo per la mano, lo
condussero a Damasco.

<span id="an_9:9">9:9</span> E rimase tre giorni senza vedere, e non
mangiò né bevve.

<span id="an_9:10">9:10</span> Or in Damasco v’era un certo discepolo,
chiamato Anania; e il Signore gli disse in visione: Anania! Ed egli
rispose: Eccomi, Signore.

<span id="an_9:11">9:11</span> E il Signore a lui: Lèvati, vattene nella
strada detta Diritta, e cerca, in casa di Giuda, un uomo chiamato Saulo,
da Tarso; poiché ecco, egli è in preghiera,

<span id="an_9:12">9:12</span> e ha veduto un uomo, chiamato Anania,
entrare e imporgli le mani perché ricuperi la vista.

<span id="an_9:13">9:13</span> Ma Anania rispose: Signore, io ho udito
dir da molti di quest’uomo, quanti mali abbia fatto ai tuoi santi in
Gerusalemme.

<span id="an_9:14">9:14</span> E qui ha podestà dai capi sacerdoti
d’incatenare tutti coloro che invocano il tuo nome.

<span id="an_9:15">9:15</span> Ma il Signore gli disse: Va’, perché egli
è uno strumento che ho eletto per portare il mio nome davanti ai
Gentili, ed ai re, ed ai figliuoli d’Israele;

<span id="an_9:16">9:16</span> poiché io gli mostrerò quante cose debba
patire per il mio nome.

<span id="an_9:17">9:17</span> E Anania se ne andò, ed entrò in quella
casa; e avendogli imposte le mani, disse: Fratello Saulo, il Signore,
cioè Gesù, che ti è apparso sulla via per la quale tu venivi, mi ha
mandato perché tu ricuperi la vista e sii ripieno dello Spirito Santo.

<span id="an_9:18">9:18</span> E in quell’istante gli caddero dagli
occhi come delle scaglie, e ricuperò la vista; poi, levatosi, fu
battezzato.

<span id="an_9:19">9:19</span> E avendo preso cibo, riacquistò le forze.
E Saulo rimase alcuni giorni coi discepoli che erano a Damasco.

<span id="an_9:20">9:20</span> E subito si mise a predicar nelle
sinagoghe che Gesù è il Figliuol di Dio.

<span id="an_9:21">9:21</span> E tutti coloro che l’udivano, stupivano e
dicevano: Non è costui quel che in Gerusalemme infieriva contro quelli
che invocano questo nome ed è venuto qui allo scopo di menarli
incatenati ai capi sacerdoti?

<span id="an_9:22">9:22</span> Ma Saulo vie più si fortificava e
confondeva i Giudei che abitavano in Damasco, dimostrando che Gesù è il
Cristo.

<span id="an_9:23">9:23</span> E passati molti giorni, i Giudei si
misero d’accordo per ucciderlo;

<span id="an_9:24">9:24</span> ma il loro complotto venne a notizia di
Saulo. Essi facevan perfino la guardia alle porte, giorno e notte, per
ucciderlo;

<span id="an_9:25">9:25</span> ma i discepoli, presolo di notte, lo
calarono a basso giù dal muro in una cesta.

<span id="an_9:26">9:26</span> E quando fu giunto a Gerusalemme, tentava
d’unirsi ai discepoli; ma tutti lo temevano, non credendo ch’egli fosse
un discepolo.

<span id="an_9:27">9:27</span> Ma Barnaba, presolo con sé, lo menò agli
apostoli, e raccontò loro come per cammino avea veduto il Signore e il
Signore gli avea parlato, e come in Damasco avea predicato con
franchezza nel nome di Gesù.

<span id="an_9:28">9:28</span> Da allora, Saulo andava e veniva con loro
in Gerusalemme, e predicava con franchezza nel nome del Signore;

<span id="an_9:29">9:29</span> discorreva pure e discuteva con gli
Ellenisti; ma questi cercavano d’ucciderlo.

<span id="an_9:30">9:30</span> E i fratelli, avendolo saputo, lo
condussero a Cesarea, e di là lo mandarono a Tarso.

<span id="an_9:31">9:31</span> Così la Chiesa, per tutta la Giudea, la
Galilea e la Samaria avea pace, essendo edificata; e camminando nel
timor del Signore e nella consolazione dello Spirito Santo,
moltiplicava.

<span id="an_9:32">9:32</span> Or avvenne che Pietro, andando qua e là
da tutti, venne anche ai santi che abitavano in Lidda.

<span id="an_9:33">9:33</span> E quivi trovò un uomo, chiamato Enea, che
già da otto anni giaceva in un lettuccio, essendo paralitico.

<span id="an_9:34">9:34</span> E Pietro gli disse: Enea, Gesù Cristo ti
sana; lèvati e rifatti il letto. Ed egli subito si levò.

<span id="an_9:35">9:35</span> E tutti gli abitanti di Lidda e del pian
di Saron lo videro e si convertirono al Signore.

<span id="an_9:36">9:36</span> Or in Ioppe v’era una certa discepola,
chiamata Tabita, il che, interpretato, vuol dire Gazzella. Costei
abbondava in buone opere e faceva molte elemosine.

<span id="an_9:37">9:37</span> E avvenne in que’ giorni ch’ella infermò
e morì. E dopo averla lavata, la posero in una sala di sopra.

<span id="an_9:38">9:38</span> E perché Lidda era vicina a Ioppe, i
discepoli, udito che Pietro era là, gli mandarono due uomini per
pregarlo che senza indugio venisse fino a loro.

<span id="an_9:39">9:39</span> Pietro allora, levatosi, se ne venne con
loro. E come fu giunto, lo menarono nella sala di sopra; e tutte le
vedove si presentarono a lui piangendo, e mostrandogli tutte le tuniche
e i vestiti che Gazzella faceva, mentr’era con loro.

<span id="an_9:40">9:40</span> Ma Pietro, messi tutti fuori, si pose in
ginocchio, e pregò; e voltatosi verso il corpo, disse: Tabita lèvati. Ed
ella aprì gli occhi; e veduto Pietro, si mise a sedere.

<span id="an_9:41">9:41</span> Ed egli le diè la mano, e la sollevò; e
chiamati i santi e le vedove, la presentò loro in vita.

<span id="an_9:42">9:42</span> E ciò fu saputo per tutta Ioppe, e molti
credettero nel Signore.

<span id="an_9:43">9:43</span> E Pietro dimorò molti giorni in Ioppe, da
un certo Simone coiaio.

<span id="an_10:1">10:1</span> Or v’era in Cesarea un uomo, chiamato
Cornelio, centurione della coorte detta l’ "Italica",

<span id="an_10:2">10:2</span> il quale era pio e temente Iddio con
tutta la sua casa, e faceva molte elemosine al popolo e pregava Dio del
continuo.

<span id="an_10:3">10:3</span> Egli vide chiaramente in visione, verso
l’ora nona del giorno, un angelo di Dio che entrò da lui e gli disse:
Cornelio!

<span id="an_10:4">10:4</span> Ed egli, guardandolo fisso, e preso da
spavento, rispose: Che v’è, Signore? E l’angelo gli disse: Le tue
preghiere e le tue elemosine son salite come una ricordanza davanti a
Dio.

<span id="an_10:5">10:5</span> Ed ora, manda degli uomini a Ioppe, e fa’
chiamare un certo Simone, che è soprannominato Pietro.

<span id="an_10:6">10:6</span> Egli alberga da un certo Simone coiaio,
che ha la casa presso al mare.

<span id="an_10:7">10:7</span> E come l’angelo che gli parlava se ne fu
partito, Cornelio chiamò due dei suoi domestici, e un soldato pio di
quelli che si tenean del continuo presso di lui;

<span id="an_10:8">10:8</span> e raccontata loro ogni cosa, li mandò a
Ioppe.

<span id="an_10:9">10:9</span> Or il giorno seguente, mentre quelli
erano in viaggio e si avvicinavano alla città, Pietro salì sul terrazzo
della casa, verso l’ora sesta, per pregare.

<span id="an_10:10">10:10</span> E avvenne ch’ebbe fame e desiderava
prender cibo; e come gliene preparavano, fu rapito in estasi;

<span id="an_10:11">10:11</span> e vide il cielo aperto, e scenderne una
certa cosa, simile a un gran lenzuolo che, tenuto per i quattro capi,
veniva calato in terra.

<span id="an_10:12">10:12</span> In esso erano dei quadrupedi, dei
rettili della terra e degli uccelli del cielo, di ogni specie.

<span id="an_10:13">10:13</span> E una voce gli disse: Lèvati, Pietro;
ammazza e mangia.

<span id="an_10:14">10:14</span> Ma Pietro rispose: In niun modo,
Signore, poiché io non ho mai mangiato nulla d’immondo né di
contaminato.

<span id="an_10:15">10:15</span> E una voce gli disse di nuovo la
seconda volta: Le cose che Dio ha purificate, non le far tu immonde.

<span id="an_10:16">10:16</span> E questo avvenne per tre volte; e
subito il lenzuolo fu ritirato in cielo.

<span id="an_10:17">10:17</span> E come Pietro stava perplesso in se
stesso sul significato della visione avuta, ecco gli uomini mandati da
Cornelio, i quali, avendo domandato della casa di Simone, si fermarono
alla porta.

<span id="an_10:18">10:18</span> E avendo chiamato, domandarono se
Simone, soprannominato Pietro, albergasse lì.

<span id="an_10:19">10:19</span> E come Pietro stava pensando alla
visione, lo Spirito gli disse: Ecco tre uomini che ti cercano.

<span id="an_10:20">10:20</span> Lèvati dunque, scendi, e va’ con loro,
senza fartene scrupolo, perché sono io che li ho mandati.

<span id="an_10:21">10:21</span> E Pietro, sceso verso quegli uomini,
disse loro: Ecco, io son quello che cercate; qual è la cagione per la
quale siete qui?

<span id="an_10:22">10:22</span> Ed essi risposero: Cornelio centurione,
uomo giusto e temente Iddio, e del quale rende buona testimonianza tutta
la nazion de’ Giudei, è stato divinamente avvertito da un santo angelo,
di farti chiamare in casa sua e d’ascoltar quel che avrai da dirgli.

<span id="an_10:23">10:23</span> Allora, fattili entrare, li albergò. Ed
il giorno seguente andò con loro; e alcuni dei fratelli di Ioppe
l’accompagnarono.

<span id="an_10:24">10:24</span> E il giorno di poi entrarono in
Cesarea. Or Cornelio li stava aspettando e avea chiamato i suoi parenti
e i suoi intimi amici.

<span id="an_10:25">10:25</span> E come Pietro entrava, Cornelio,
fattoglisi incontro, gli si gittò ai piedi, e l’adorò.

<span id="an_10:26">10:26</span> Ma Pietro lo rialzò, dicendo: Lèvati,
anch’io sono uomo!

<span id="an_10:27">10:27</span> E discorrendo con lui, entrò e trovò
molti radunati quivi.

<span id="an_10:28">10:28</span> E disse loro: Voi sapete come non sia
lecito ad un Giudeo di aver relazioni con uno straniero o d’entrare da
lui; ma Dio mi ha mostrato che non debbo chiamare alcun uomo immondo o
contaminato.

<span id="an_10:29">10:29</span> E’ per questo che, essendo stato
chiamato, venni senza far obiezioni. Io vi domando dunque: Per qual
cagione m’avete mandato a chiamare?

<span id="an_10:30">10:30</span> E Cornelio disse: Sono appunto adesso
quattro giorni che io stavo pregando, all’ora nona, in casa mia,
quand’ecco un uomo mi presentò davanti, in veste risplendente,

<span id="an_10:31">10:31</span> e disse: Cornelio, la tua preghiera è
stata esaudita, e le tue elemosine sono state ricordate nel cospetto di
Dio.

<span id="an_10:32">10:32</span> Manda dunque a Ioppe a far chiamare
Simone, soprannominato Pietro; egli alberga in casa di Simone coiaio,
presso al mare.

<span id="an_10:33">10:33</span> Perciò, in quell’istante io mandai da
te, e tu hai fatto bene a venire; ora dunque siamo tutti qui presenti
davanti a Dio, per udir tutte le cose che ti sono state comandate dal
Signore.

<span id="an_10:34">10:34</span> Allora Pietro, prendendo a parlare,
disse: In verità io comprendo che Dio non ha riguardo alla qualità delle
persone;

<span id="an_10:35">10:35</span> ma che in qualunque nazione, chi lo
teme ed opera giustamente gli e accettevole.

<span id="an_10:36">10:36</span> E questa è la parola ch’Egli ha diretta
ai figliuoli d’Israele, annunziando pace per mezzo di Gesù Cristo. Esso
è il Signore di tutti.

<span id="an_10:37">10:37</span> Voi sapete quello che è avvenuto per
tutta la Giudea, cominciando dalla Galilea, dopo il battesimo predicato
da Giovanni;

<span id="an_10:38">10:38</span> vale a dire, la storia di Gesù di
Nazaret; come Iddio l’ha unto di Spirito Santo e di potenza; e come egli
è andato attorno facendo del bene, e guarendo tutti coloro che erano
sotto il dominio del diavolo, perché Iddio era con lui.

<span id="an_10:39">10:39</span> E noi siam testimoni di tutte le cose
ch’egli ha fatte nel paese de’ Giudei e in Gerusalemme; ed essi l’hanno
ucciso, appendendolo ad un legno.

<span id="an_10:40">10:40</span> Esso ha Iddio risuscitato il terzo
giorno, e ha fatto sì ch’egli si manifestasse

<span id="an_10:41">10:41</span> non a tutto il popolo, ma ai testimoni
ch’erano prima stati scelti da Dio; cioè a noi, che abbiamo mangiato e
bevuto con lui dopo la sua risurrezione dai morti.

<span id="an_10:42">10:42</span> Ed egli ci ha comandato di predicare al
popolo e di testimoniare ch’egli è quello che da Dio è stato costituito
Giudice dei vivi e dei morti.

<span id="an_10:43">10:43</span> Di lui attestano tutti i profeti che
chiunque crede in lui riceve la remission de’ peccati mediante suo nome.

<span id="an_10:44">10:44</span> Mentre Pietro parlava così, lo Spirito
Santo cadde su tutti coloro che udivano la Parola.

<span id="an_10:45">10:45</span> E tutti i credenti circoncisi che erano
venuti con Pietro, rimasero stupiti che il dono dello Spirito Santo
fosse sparso anche sui Gentili;

<span id="an_10:46">10:46</span> poiché li udivano parlare in altre
lingue, e magnificare Iddio.

<span id="an_10:47">10:47</span> Allora Pietro prese a dire: Può alcuno
vietar l’acqua perché non siano battezzati questi che hanno ricevuto lo
Spirito Santo come noi stessi?

<span id="an_10:48">10:48</span> E comandò che fossero battezzati nel
nome di Gesù Cristo. Allora essi lo pregarono di rimanere alcuni giorni
con loro.

<span id="an_11:1">11:1</span> Or gli apostoli e i fratelli che erano
per la Giudea, intesero che i Gentili aveano anch’essi ricevuto la
parola di Dio.

<span id="an_11:2">11:2</span> E quando Pietro fu salito a Gerusalemme,
quelli della circoncisione questionavano con lui, dicendo:

<span id="an_11:3">11:3</span> Tu sei entrato da uomini incirconcisi, e
hai mangiato con loro.

<span id="an_11:4">11:4</span> Ma Pietro prese a raccontar loro le cose
per ordine fin dal principio, dicendo:

<span id="an_11:5">11:5</span> Io ero nella città di Ioppe in preghiera,
ed in un’estasi, ebbi una visione; una certa cosa simile a un gran
lenzuolo tenuto per i quattro capi, scendeva giù dal cielo, e veniva
fino a me;

<span id="an_11:6">11:6</span> ed io, fissatolo, lo considerai bene, e
vidi i quadrupedi della terra, le fiere, i rettili, e gli uccelli del
cielo.

<span id="an_11:7">11:7</span> E udii anche una voce che mi diceva:
Pietro, lèvati, ammazza e mangia.

<span id="an_11:8">11:8</span> Ma io dissi: In niun modo, Signore;
poiché nulla d’immondo o di contaminato mi è mai entrato in bocca.

<span id="an_11:9">11:9</span> Ma una voce mi rispose per la seconda
volta dal cielo: Le cose che Dio ha purificate, non le far tu immonde.

<span id="an_11:10">11:10</span> E ciò avvenne per tre volte; poi ogni
cosa fu ritirata in cielo.

<span id="an_11:11">11:11</span> Ed ecco che in quell’istante tre
uomini, mandatimi da Cesarea, si presentarono alla casa dov’eravamo.

<span id="an_11:12">11:12</span> E lo Spirito mi disse che andassi con
loro, senza farmene scrupolo. Or anche questi sei fratelli vennero meco,
ed entrammo in casa di quell’uomo.

<span id="an_11:13">11:13</span> Ed egli ci raccontò come avea veduto
l’angelo che si era presentato in casa sua e gli avea detto: Manda a
Ioppe, e fa chiamare Simone, soprannominato Pietro;

<span id="an_11:14">11:14</span> il quale ti parlerà di cose, per le
quali sarai salvato tu e tutta la casa tua.

<span id="an_11:15">11:15</span> E come avevo cominciato a parlare, lo
Spirito Santo scese su loro, com’era sceso su noi da principio.

<span id="an_11:16">11:16</span> Mi ricordai allora della parola del
Signore, che diceva: "Giovanni ha battezzato con acqua, ma voi sarete
battezzati con lo Spirito Santo".

<span id="an_11:17">11:17</span> Se dunque Iddio ha dato a loro lo
stesso dono che ha dato anche a noi che abbiam creduto nel Signor Gesù
Cristo, chi ero io da potermi opporre a Dio?

<span id="an_11:18">11:18</span> Essi allora, udite queste cose, si
acquetarono e glorificarono Iddio, dicendo: Iddio dunque ha dato il
ravvedimento anche ai Gentili affinché abbiano vita.

<span id="an_11:19">11:19</span> Quelli dunque ch’erano stati dispersi
dalla persecuzione avvenuta a motivo di Stefano, passarono fino in
Fenicia, in Cipro e in Antiochia, non annunziando la Parola ad alcuno se
non ai Giudei soltanto.

<span id="an_11:20">11:20</span> Ma alcuni di loro, che erano Ciprioti e
Cirenei, venuti in Antiochia, si misero a parlare anche ai Greci,
annunziando il Signor Gesù.

<span id="an_11:21">11:21</span> E la mano del Signore era con loro; e
gran numero di gente, avendo creduto, si convertì al Signore.

<span id="an_11:22">11:22</span> E la notizia del fatto venne agli
orecchi della chiesa ch’era in Gerusalemme; onde mandarono Barnaba fino
ad Antiochia.

<span id="an_11:23">11:23</span> Ed esso, giunto là e veduta la grazia
di Dio, si rallegrò, e li esortò tutti ad attenersi al Signore con fermo
proponimento di cuore,

<span id="an_11:24">11:24</span> poiché egli era un uomo dabbene, e
pieno di Spirito Santo e di fede. E gran moltitudine fu aggiunta al
Signore.

<span id="an_11:25">11:25</span> Poi Barnaba se ne andò a Tarso, a
cercar Saulo; e avendolo trovato, lo menò ad Antiochia.

<span id="an_11:26">11:26</span> E avvenne che per lo spazio d’un anno
intero parteciparono alle raunanze della chiesa, ed ammaestrarono un
gran popolo; e fu in Antiochia che per la prima volta i discepoli furon
chiamati Cristiani.

<span id="an_11:27">11:27</span> Or in que’ giorni, scesero de’ profeti
da Gerusalemme ad Antiochia.

<span id="an_11:28">11:28</span> E un di loro, chiamato per nome Agabo,
levatosi, predisse per lo Spirito che ci sarebbe stata una gran carestia
per tutta la terra; ed essa ci fu sotto Claudio.

<span id="an_11:29">11:29</span> E i discepoli determinarono di mandare,
ciascuno secondo le sue facoltà, una sovvenzione ai fratelli che
abitavano in Giudea,

<span id="an_11:30">11:30</span> il che difatti fecero, mandandola agli
anziani, per mano di Barnaba e di Saulo.

<span id="an_12:1">12:1</span> Or intorno a quel tempo, il re Erode mise
mano a maltrattare alcuni della chiesa;

<span id="an_12:2">12:2</span> e fece morir per la spada Giacomo,
fratello di Giovanni.

<span id="an_12:3">12:3</span> E vedendo che ciò era grato ai Giudei,
continuo e fece arrestare anche Pietro. Or erano i giorni degli azzimi.

<span id="an_12:4">12:4</span> E presolo, lo mise in prigione, dandolo
in guardia a quattro mute di soldati di quattro l’una; perché, dopo la
Pasqua, voleva farlo comparire dinanzi al popolo.

<span id="an_12:5">12:5</span> Pietro dunque era custodito nella
prigione; ma fervide preghiere eran fatte dalla chiesa a Dio per lui.

<span id="an_12:6">12:6</span> Or quando Erode stava per farlo
comparire, la notte prima, Pietro stava dormendo in mezzo a due soldati,
legato con due catene; e le guardie davanti alla porta custodivano la
prigione.

<span id="an_12:7">12:7</span> Ed ecco, un angelo del Signore
sopraggiunse, e una luce risplendé nella cella; e l’angelo, percosso il
fianco a Pietro, lo svegliò, dicendo: Lèvati prestamente. E le catene
gli caddero dalle mani.

<span id="an_12:8">12:8</span> E l’angelo disse: Cingiti, e lègati i
sandali. E Pietro fece così. Poi gli disse: Mettiti il mantello, e
seguimi.

<span id="an_12:9">12:9</span> Ed egli, uscito, lo seguiva, non sapendo
che fosse vero quel che avveniva per mezzo dell’angelo, ma pensando di
avere una visione.

<span id="an_12:10">12:10</span> Or com’ebbero passata la prima e la
seconda guardia, vennero alla porta di ferro che mette in città, la
quale si aperse loro da sé; ed essendo usciti, s’inoltrarono per una
strada: e in quell’istante l’angelo si partì da lui.

<span id="an_12:11">12:11</span> E Pietro, rientrato in sé, disse: Ora
conosco per certo che il Signore ha mandato il suo angelo e mi ha
liberato dalla mano di Erode e da tutta l’aspettazione del popolo dei
Giudei.

<span id="an_12:12">12:12</span> E considerando la cosa, venne alla casa
di Maria, madre di Giovanni soprannominato Marco, dove molti fratelli
stavano raunati e pregavano.

<span id="an_12:13">12:13</span> E avendo Pietro picchiato all’uscio del
vestibolo, una serva, chiamata Rode venne ad ascoltare;

<span id="an_12:14">12:14</span> e riconosciuta la voce di Pietro, per
l’allegrezza non aprì l’uscio, ma corse dentro ad annunziare che Pietro
stava davanti alla porta.

<span id="an_12:15">12:15</span> E quelli le dissero: Tu sei pazza! Ma
ella asseverava che era così. Ed essi dicevano: E’ il suo angelo.

<span id="an_12:16">12:16</span> Ma Pietro continuava a picchiare, e
quand’ebbero aperto, lo videro e stupirono.

<span id="an_12:17">12:17</span> Ma egli, fatto lor cenno con la mano
che tacessero, raccontò loro in qual modo il Signore l’avea tratto fuor
della prigione. Poi disse: Fate sapere queste cose a Giacomo ed ai
fratelli. Ed essendo uscito, se ne andò in un altro luogo.

<span id="an_12:18">12:18</span> Or, fattosi giorno, vi fu non piccol
turbamento fra i soldati, perché non sapevano che cosa fosse avvenuto di
Pietro.

<span id="an_12:19">12:19</span> Ed Erode, cercatolo, e non avendolo
trovato, esaminate le guardie, comandò che fosser menate al supplizio.
Poi, sceso di Giudea a Cesarea, vi si trattenne.

<span id="an_12:20">12:20</span> Or Erode era fortemente adirato contro
i Tiri e i Sidoni; ma essi di pari consentimento si presentarono a lui;
e guadagnato il favore di Blasto, ciambellano del re, chiesero pace,
perché il loro paese traeva i viveri dal paese del re.

<span id="an_12:21">12:21</span> Nel giorno fissato, Erode, indossato
l’abito reale, e postosi a sedere sul trono, li arringava pubblicamente.

<span id="an_12:22">12:22</span> E il popolo si mise a gridare: Voce
d’un dio, e non d’un uomo!

<span id="an_12:23">12:23</span> In quell’istante, un angelo del Signore
lo percosse, perché non avea dato a Dio la gloria; e morì, roso dai
vermi.

<span id="an_12:24">12:24</span> Ma la parola di Dio progrediva e si
spandeva di più in più.

<span id="an_12:25">12:25</span> E Barnaba e Saulo, compiuta la loro
missione, tornarono da Gerusalemme, prendendo seco Giovanni
soprannominato Marco.

<span id="an_13:1">13:1</span> Or nella chiesa d’Antiochia v’eran dei
profeti e dei dottori: Barnaba, Simeone chiamato Niger, Lucio di Cirene,
Manaen, fratello di latte di Erode il tetrarca, e Saulo.

<span id="an_13:2">13:2</span> E mentre celebravano il culto del Signore
e digiunavano, lo Spirito Santo disse: Mettetemi a parte Barnaba e Saulo
per l’opera alla quale li ho chiamati.

<span id="an_13:3">13:3</span> Allora, dopo aver digiunato e pregato,
imposero loro le mani, e li accomiatarono.

<span id="an_13:4">13:4</span> Essi dunque, mandati dallo Spirito Santo,
scesero a Seleucia, e di là navigarono verso Cipro.

<span id="an_13:5">13:5</span> E giunti a Salamina, annunziarono la
parola di Dio nelle sinagoghe de’ Giudei: e aveano seco Giovanni come
aiuto.

<span id="an_13:6">13:6</span> Poi, traversata tutta l’isola fino a
Pafo, trovarono un certo mago, un falso profeta giudeo, che avea nome
Bar-Gesù,

<span id="an_13:7">13:7</span> il quale era col proconsole Sergio Paolo,
uomo intelligente. Questi, chiamati a sé Barnaba e Saulo, chiese d’udir
la parola di Dio.

<span id="an_13:8">13:8</span> Ma Elima, il mago (perché così
s’interpreta questo suo nome), resisteva loro, cercando di stornare il
proconsole dalla fede.

<span id="an_13:9">13:9</span> Ma Saulo, chiamato anche Paolo, pieno
dello Spirito Santo, guardandolo fisso gli disse:

<span id="an_13:10">13:10</span> O pieno d’ogni frode e d’ogni furberia,
figliuol del diavolo, nemico d’ogni giustizia, non cesserai tu di
pervertir le diritte vie del Signore?

<span id="an_13:11">13:11</span> Ed ora, ecco, la mano del Signore è
sopra te, e sarai cieco, senza vedere il sole, per un certo tempo. E in
quel l’istante, caligine e tenebre caddero su lui; e andando qua e là
cercava chi lo menasse per la mano.

<span id="an_13:12">13:12</span> Allora il proconsole, visto quel che
era accaduto credette, essendo stupito della dottrina del Signore.

<span id="an_13:13">13:13</span> Or Paolo e i suoi compagni, imbarcatisi
a Pafo, arrivarono a Perga di Panfilia; ma Giovanni, separatosi da loro,
ritornò a Gerusalemme.

<span id="an_13:14">13:14</span> Ed essi, passando oltre Perga, giunsero
ad Antiochia di Pisidia; e recatisi il sabato nella sinagoga, si posero
a sedere.

<span id="an_13:15">13:15</span> E dopo la lettura della legge e dei
profeti, i capi della sinagoga mandarono a dir loro: Fratelli, se avete
qualche parola d’esortazione da rivolgere al popolo, ditela.

<span id="an_13:16">13:16</span> Allora Paolo, alzatosi, e fatto cenno
con la mano, disse: Uomini israeliti, e voi che temete Iddio, udite.

<span id="an_13:17">13:17</span> L’Iddio di questo popolo d’Israele
elesse i nostri padri, e fece grande il popolo durante la sua dimora nel
paese di Egitto, e con braccio levato, ne lo trasse fuori.

<span id="an_13:18">13:18</span> E per lo spazio di circa quarant’anni,
sopportò i loro modi nel deserto.

<span id="an_13:19">13:19</span> Poi, dopo aver distrutte sette nazioni
nel paese di Canaan, distribuì loro come eredità il paese di quelle.

<span id="an_13:20">13:20</span> E dopo queste cose, per circa
quattrocentocinquanta anni, diede loro de’ giudici fino al profeta
Samuele.

<span id="an_13:21">13:21</span> Dopo chiesero un re; e Dio diede loro
Saul, figliuolo di Chis, della tribù di Beniamino, per lo spazio di
quarant’anni.

<span id="an_13:22">13:22</span> Poi, rimossolo, suscitò loro Davide per
re, al quale rese anche questa testimonianza: Io ho trovato Davide,
figliuolo di Iesse, un uomo secondo il mio cuore, che eseguirà ogni mio
volere.

<span id="an_13:23">13:23</span> Dalla progenie di lui Iddio, secondo la
sua promessa, ha suscitato a Israele un Salvatore nella persona di Gesù,

<span id="an_13:24">13:24</span> avendo Giovanni, prima della venuta di
lui, predicato il battesimo del ravvedimento a tutto il popolo
d’Israele.

<span id="an_13:25">13:25</span> E come Giovanni terminava la sua
carriera diceva: Che credete voi che io sia? Io non sono il Messia; ma
ecco, dietro a me viene uno, del quale io non son degno di sciogliere i
calzari.

<span id="an_13:26">13:26</span> Fratelli miei, figliuoli della progenie
d’Abramo, e voi tutti che temete Iddio, a noi è stata mandata la parola
di questa salvezza.

<span id="an_13:27">13:27</span> Poiché gli abitanti di Gerusalemme e i
loro capi, avendo disconosciuto questo Gesù e le dichiarazioni de’
profeti che si leggono ogni sabato, le adempirono, condannandolo.

<span id="an_13:28">13:28</span> E benché non trovassero in lui nulla
che fosse degno di morte, chiesero a Pilato che fosse fatto morire.

<span id="an_13:29">13:29</span> E dopo ch’ebber compiute tutte le cose
che erano scritte di lui, lo trassero giù dal legno, e lo posero in un
sepolcro.

<span id="an_13:30">13:30</span> Ma Iddio lo risuscitò dai morti;

<span id="an_13:31">13:31</span> e per molti giorni egli si fece vedere
da coloro ch’eran con lui saliti dalla Galilea a Gerusalemme, i quali
sono ora suoi testimoni presso il popolo.

<span id="an_13:32">13:32</span> E noi vi rechiamo la buona novella che
la promessa fatta ai padri,

<span id="an_13:33">13:33</span> Iddio l’ha adempiuta per noi, loro
figliuoli, risuscitando Gesù, siccome anche è scritto nel salmo secondo:
Tu sei il mio Figliuolo, oggi Io ti ho generato.

<span id="an_13:34">13:34</span> E siccome lo ha risuscitato dai morti
per non tornar più nella corruzione, Egli ha detto così: Io vi manterrò
le sacre e fedeli promesse fatte a Davide.

<span id="an_13:35">13:35</span> Difatti egli dice anche in un altro
luogo: Tu non permetterai che il tuo Santo vegga la corruzione.

<span id="an_13:36">13:36</span> Poiché Davide, dopo aver servito al
consiglio di Dio nella sua generazione, si è addormentato, ed è stato
riunito coi suoi padri, e ha veduto la corruzione;

<span id="an_13:37">13:37</span> ma colui che Dio ha risuscitato, non ha
veduto la corruzione.

<span id="an_13:38">13:38</span> Siavi dunque noto, fratelli, che per
mezzo di lui v’è annunziata la remissione dei peccati;

<span id="an_13:39">13:39</span> e per mezzo di lui, chiunque crede è
giustificato di tutte le cose, delle quali voi non avete potuto esser
giustificati per la legge di Mosè.

<span id="an_13:40">13:40</span> Guardate dunque che non venga su voi
quello che è detto nei profeti:

<span id="an_13:41">13:41</span> Vedete, o sprezzatori, e
maravigliatevi, e dileguatevi, perché io fo un’opera ai dì vostri,
un’opera che voi non credereste, se qualcuno ve la narrasse.

<span id="an_13:42">13:42</span> Or, mentre uscivano, furon pregati di
parlar di quelle medesime cose al popolo il sabato seguente.

<span id="an_13:43">13:43</span> E dopo che la raunanza si fu sciolta,
molti de’ Giudei e de’ proseliti pii seguiron Paolo e Barnaba; i quali,
parlando loro, li persuasero a perseverare nella grazia di Dio.

<span id="an_13:44">13:44</span> E il sabato seguente, quasi tutta la
città si radunò per udir la parola di Dio.

<span id="an_13:45">13:45</span> Ma i Giudei, vedendo le moltitudini,
furon ripieni d’invidia, e bestemmiando contradicevano alle cose dette
da Paolo.

<span id="an_13:46">13:46</span> Ma Paolo e Barnaba dissero loro
francamente: Era necessario che a voi per i primi si annunziasse la
parola di Dio; ma poiché la respingete e non vi giudicate degni della
vita eterna, ecco, noi ci volgiamo ai Gentili.

<span id="an_13:47">13:47</span> Perché così ci ha ordinato il Signore,
dicendo: Io ti ho posto per esser luce de’ Gentili, affinché tu sia
strumento di salvezza fino alle estremità della terra.

<span id="an_13:48">13:48</span> E i Gentili, udendo queste cose, si
rallegravano e glorificavano la parola di Dio; e tutti quelli che erano
ordinati a vita eterna, credettero.

<span id="an_13:49">13:49</span> E la parola del Signore si spandeva per
tutto il paese.

<span id="an_13:50">13:50</span> Ma i Giudei istigarono le donne pie e
ragguardevoli e i principali uomini della città, e suscitarono una
persecuzione contro Paolo e Barnaba, e li scacciarono dai loro confini.

<span id="an_13:51">13:51</span> Ma essi, scossa la polvere de’ lor
piedi contro loro, se ne vennero ad Iconio.

<span id="an_13:52">13:52</span> E i discepoli eran pieni d’allegrezza e
di Spirito Santo.

<span id="an_14:1">14:1</span> Or avvenne che in Iconio pure Paolo e
Barnaba entrarono nella sinagoga dei Giudei e parlarono in maniera che
una gran moltitudine di Giudei e di Greci credette.

<span id="an_14:2">14:2</span> Ma i Giudei, rimasti disubbidienti,
misero su e inasprirono gli animi dei Gentili contro i fratelli.

<span id="an_14:3">14:3</span> Essi dunque dimoraron quivi molto tempo,
predicando con franchezza, fidenti nel Signore, il quale rendeva
testimonianza alla parola della sua grazia, concedendo che per le lor
mani si facessero segni e prodigi.

<span id="an_14:4">14:4</span> Ma la popolazione della città era divisa;
gli uni tenevano per i Giudei, e gli altri per gli apostoli.

<span id="an_14:5">14:5</span> Ma essendo scoppiato un moto dei Gentili
e dei Giudei coi loro capi, per recare ingiuria agli apostoli e
lapidarli,

<span id="an_14:6">14:6</span> questi, conosciuta la cosa, se ne
fuggirono nelle città di Licaonia, Listra e Derba e nel paese d’intorno;

<span id="an_14:7">14:7</span> e quivi si misero ad evangelizzare.

<span id="an_14:8">14:8</span> Or in Listra c’era un certo uomo,
impotente nei piedi, che stava sempre a sedere, essendo zoppo dalla
nascita, e non aveva mai camminato.

<span id="an_14:9">14:9</span> Egli udì parlare Paolo, il quale, fissati
in lui gli occhi, e vedendo che avea fede da esser sanato,

<span id="an_14:10">14:10</span> disse ad alta voce: Lèvati ritto in
piè. Ed egli saltò su, e si mise a camminare.

<span id="an_14:11">14:11</span> E le turbe, avendo veduto ciò che Paolo
avea fatto, alzarono la voce, dicendo in lingua licaonica: Gli dèi hanno
preso forma umana, e sono discesi fino a noi.

<span id="an_14:12">14:12</span> E chiamavano Barnaba, Giove, e Paolo,
Mercurio, perché era il primo a parlare.

<span id="an_14:13">14:13</span> E il sacerdote di Giove, il cui tempio
era all’entrata della città, menò dinanzi alle porte tori e ghirlande, e
volea sacrificare con le turbe.

<span id="an_14:14">14:14</span> Ma gli apostoli Barnaba e Paolo, udito
ciò, si stracciarono i vestimenti, e saltarono in mezzo alla
moltitudine, esclamando:

<span id="an_14:15">14:15</span> Uomini, perché fate queste cose? Anche
noi siamo uomini della stessa natura che voi; e vi predichiamo che da
queste cose vane vi convertiate all’Iddio vivente, che ha fatto il
cielo, la terra, il mare e tutte le cose che sono in essi;

<span id="an_14:16">14:16</span> che nelle età passate ha lasciato
camminare nelle loro vie tutte le nazioni,

<span id="an_14:17">14:17</span> benché non si sia lasciato senza
testimonianza, facendo del bene, mandandovi dal cielo piogge e stagioni
fruttifere, dandovi cibo in abbondanza, e letizia ne’ vostri cuori.

<span id="an_14:18">14:18</span> E dicendo queste cose, a mala pena
trattennero le turbe dal sacrificar loro.

<span id="an_14:19">14:19</span> Or sopraggiunsero quivi de’ Giudei da
Antiochia e da Iconio; i quali, avendo persuaso le turbe, lapidarono
Paolo e lo trascinaron fuori della città, credendolo morto.

<span id="an_14:20">14:20</span> Ma essendosi i discepoli raunati
intorno a lui, egli si rialzò, ed entrò nella città; e il giorno
seguente, partì con Barnaba per Derba.

<span id="an_14:21">14:21</span> E avendo evangelizzata quella città e
fatti molti discepoli se ne tornarono a Listra, a Iconio ed Antiochia,

<span id="an_14:22">14:22</span> confermando gli animi dei discepoli,
esortandoli a perseverare nella fede, dicendo loro che dobbiamo entrare
nel regno di Dio attraverso molte tribolazioni.

<span id="an_14:23">14:23</span> E fatti eleggere per ciascuna chiesa
degli anziani, dopo aver pregato e digiunato, raccomandarono i fratelli
al Signore, nel quale aveano creduto.

<span id="an_14:24">14:24</span> E traversata la Pisidia, vennero in
Panfilia.

<span id="an_14:25">14:25</span> E dopo aver annunziata la Parola in
Perga, discesero ad Attalia;

<span id="an_14:26">14:26</span> e di là navigarono verso Antiochia, di
dove erano stati raccomandati alla grazia di Dio, per l’opera che aveano
compiuta.

<span id="an_14:27">14:27</span> Giunti colà e raunata la chiesa,
riferirono tutte le cose che Dio avea fatte per mezzo di loro, e come
avea aperta la porta della fede ai Gentili.

<span id="an_14:28">14:28</span> E stettero non poco tempo coi
discepoli.

<span id="an_15:1">15:1</span> Or alcuni, discesi dalla Giudea,
insegnavano ai fratelli: Se voi non siete circoncisi secondo il rito di
Mosè, non potete esser salvati.

<span id="an_15:2">15:2</span> Ed essendo nata una non piccola
dissensione e controversia fra Paolo e Barnaba, e costoro, fu deciso che
Paolo, Barnaba e alcuni altri dei fratelli salissero a Gerusalemme agli
apostoli ed anziani per trattar questa questione.

<span id="an_15:3">15:3</span> Essi dunque, accompagnati per un tratto
dalla chiesa, traversarono la Fenicia e la Samaria, raccontando la
conversione dei Gentili; e cagionavano grande allegrezza a tutti i
fratelli.

<span id="an_15:4">15:4</span> Poi, giunti a Gerusalemme, furono accolti
dalla chiesa, dagli apostoli e dagli anziani, e riferirono quanto grandi
cose Dio avea fatte con loro.

<span id="an_15:5">15:5</span> Ma alcuni della setta de’ Farisei che
aveano creduto, si levarono dicendo: Bisogna circoncidere i Gentili, e
comandar loro d’osservare la legge di Mosè.

<span id="an_15:6">15:6</span> Allora gli apostoli e gli anziani si
raunarono per esaminar la questione.

<span id="an_15:7">15:7</span> Ed essendone nata una gran discussione,
Pietro si levò in piè, e disse loro: Fratelli, voi sapete che fin dai
primi giorni Iddio scelse fra voi me, affinché dalla bocca mia i Gentili
udissero la parola del Vangelo e credessero.

<span id="an_15:8">15:8</span> E Dio, conoscitore dei cuori, rese loro
testimonianza, dando lo Spirito Santo a loro, come a noi;

<span id="an_15:9">15:9</span> e non fece alcuna differenza fra noi e
loro, purificando i cuori loro mediante la fede.

<span id="an_15:10">15:10</span> Perché dunque tentate adesso Iddio
mettendo sul collo de’ discepoli un giogo che né i padri nostri né noi
abbiam potuto portare?

<span id="an_15:11">15:11</span> Anzi, noi crediamo d’esser salvati per
la grazia del Signor Gesù, nello stesso modo che loro.

<span id="an_15:12">15:12</span> E tutta la moltitudine si tacque; e
stavano ad ascoltar Barnaba e Paolo che narravano quali segni e prodigi
Iddio aveva fatto per mezzo di loro fra i Gentili.

<span id="an_15:13">15:13</span> E quando si furon taciuti, Giacomo
prese a dire:

<span id="an_15:14">15:14</span> Fratelli, ascoltatemi. Simone ha
narrato come Dio ha primieramente visitato i Gentili, per trarre da
questi un popolo per il suo nome.

<span id="an_15:15">15:15</span> E con ciò s’accordano le parole de’
profeti, siccome è scritto:

<span id="an_15:16">15:16</span> Dopo queste cose io tornerò e
edificherò di nuovo la tenda di Davide, che è caduta; e restaurerò le
sue ruine, e la rimetterò in piè,

<span id="an_15:17">15:17</span> affinché il rimanente degli uomini e
tutti i Gentili sui quali e invocato il mio nome,

<span id="an_15:18">15:18</span> cerchino il Signore, dice il Signore
che fa queste cose, le quali a lui son note ab eterno.

<span id="an_15:19">15:19</span> Per la qual cosa io giudico che non si
dia molestia a quelli dei Gentili che si convertono a Dio;

<span id="an_15:20">15:20</span> ma che si scriva loro di astenersi
dalle cose contaminate nei sacrifici agl’idoli, dalla fornicazione,
dalle cose soffocate, e dal sangue.

<span id="an_15:21">15:21</span> Poiché Mosè fin dalle antiche
generazioni ha chi lo predica in ogni città, essendo letto nelle
sinagoghe ogni sabato.

<span id="an_15:22">15:22</span> Allora parve bene agli apostoli e agli
anziani con tutta la chiesa, di mandare ad Antiochia con Paolo e
Barnaba, certi uomini scelti fra loro, cioè: Giuda, soprannominato
Barsabba, e Sila, uomini autorevoli tra i fratelli;

<span id="an_15:23">15:23</span> e scrissero così per loro mezzo: Gli
apostoli e i fratelli anziani, ai fratelli di fra i Gentili che sono in
Antiochia, in Siria ed in Cilicia, salute.

<span id="an_15:24">15:24</span> Poiché abbiamo inteso che alcuni,
partiti di fra noi, vi hanno turbato coi loro discorsi, sconvolgendo le
anime vostre, benché non avessimo dato loro mandato di sorta,

<span id="an_15:25">15:25</span> è parso bene a noi, riuniti di comune
accordo, di scegliere degli uomini e di mandarveli assieme ai nostri
cari Barnaba e Paolo,

<span id="an_15:26">15:26</span> i quali hanno esposto la propria vita
per il nome del Signor nostro Gesù Cristo.

<span id="an_15:27">15:27</span> Vi abbiam dunque mandato Giuda e Sila;
anch’essi vi diranno a voce le medesime cose.

<span id="an_15:28">15:28</span> Poiché è parso bene allo Spirito Santo
ed a noi di non imporvi altro peso all’infuori di queste cose, che sono
necessarie;

<span id="an_15:29">15:29</span> cioè: che v’asteniate dalle cose
sacrificate agl’idoli, dal sangue, dalle cose soffocate, e dalla
fornicazione; dalle quali cose ben farete a guardarvi. State sani.

<span id="an_15:30">15:30</span> Essi dunque, dopo essere stati
accomiatati, scesero ad Antiochia; e radunata la moltitudine,
consegnarono la lettera.

<span id="an_15:31">15:31</span> E quando i fratelli l’ebbero letta, si
rallegrarono della consolazione che recava.

<span id="an_15:32">15:32</span> E Giuda e Sila, anch’essi, essendo
profeti, con molte parole li esortarono e li confermarono.

<span id="an_15:33">15:33</span> E dopo che furon dimorati quivi
alquanto tempo, furon dai fratelli congedati in pace perché se ne
tornassero a quelli che li aveano inviati.

<span id="an_15:34">15:34</span> E parve bene a Sila di rimaner quivi.

<span id="an_15:35">15:35</span> Ma Paolo e Barnaba rimasero ad
Antiochia insegnando ed evangelizzando, con molti altri ancora, la
parola del Signore.

<span id="an_15:36">15:36</span> E dopo vari giorni, Paolo disse a
Barnaba: Torniamo ora a visitare i fratelli in ogni città dove abbiamo
annunziato la parola del Signore, per vedere come stanno.

<span id="an_15:37">15:37</span> Barnaba voleva prender con loro anche
Giovanni, detto Marco.

<span id="an_15:38">15:38</span> Ma Paolo giudicava che non dovessero
prendere a compagno colui che si era separato da loro fin dalla
Panfilia, e che non era andato con loro all’opera.

<span id="an_15:39">15:39</span> E ne nacque un’aspra contesa, tanto che
si separarono; e Barnaba, preso seco Marco, navigò verso Cipro;

<span id="an_15:40">15:40</span> ma Paolo, sceltosi Sila, partì,
raccomandato dai fratelli alla grazia del Signore.

<span id="an_15:41">15:41</span> E percorse la Siria e la Cilicia,
confermando le chiese.

<span id="an_16:1">16:1</span> E venne anche a Derba e a Listra; ed
ecco, quivi era un certo discepolo, di nome Timoteo, figliuolo di una
donna giudea credente, ma di padre greco.

<span id="an_16:2">16:2</span> Di lui rendevano buona testimonianza i
fratelli che erano in Listra ed in Iconio.

<span id="an_16:3">16:3</span> Paolo volle ch’egli partisse con lui; e
presolo, lo circoncise a cagion de’ Giudei che erano in quei luoghi;
perché tutti sapevano che il padre di lui era greco.

<span id="an_16:4">16:4</span> E passando essi per le città, trasmisero
loro, perché le osservassero, le decisioni prese dagli apostoli e dagli
anziani che erano a Gerusalemme.

<span id="an_16:5">16:5</span> Le chiese dunque erano confermate nella
fede, e crescevano in numero di giorno in giorno.

<span id="an_16:6">16:6</span> Poi traversarono la Frigia e il paese
della Galazia, avendo lo Spirito Santo vietato loro d’annunziar la
Parola in Asia;

<span id="an_16:7">16:7</span> e giunti sui confini della Misia,
tentavano d’andare in Bitinia; ma lo Spirito di Gesù non lo permise
loro;

<span id="an_16:8">16:8</span> e passata la Misia, discesero in Troas.

<span id="an_16:9">16:9</span> E Paolo ebbe di notte una visione: Un
uomo macedone gli stava dinanzi, e lo pregava dicendo: Passa in
Macedonia e soccorrici.

<span id="an_16:10">16:10</span> E com’egli ebbe avuta quella visione,
cercammo subito di partire per la Macedonia, tenendo per certo che Dio
ci avea chiamati là, ad annunziar loro l’Evangelo.

<span id="an_16:11">16:11</span> Perciò, salpando da Troas, tirammo
diritto, verso Samotracia, e il giorno seguente verso Neapoli;

<span id="an_16:12">16:12</span> e di là ci recammo a Filippi, che è
città primaria di quella parte della Macedonia, ed è colonia romana; e
dimorammo in quella città alcuni giorni.

<span id="an_16:13">16:13</span> E nel giorno di sabato andammo fuori
della porta, presso al fiume, dove supponevamo fosse un luogo
d’orazione; e postici a sedere, parlavamo alle donne ch’eran quivi
radunate.

<span id="an_16:14">16:14</span> E una certa donna, di nome Lidia,
negoziante di porpora, della città di Tiatiri, che temeva Dio, ci stava
ad ascoltare; e il Signore le aprì il cuore, per renderla attenta alle
cose dette da Paolo.

<span id="an_16:15">16:15</span> E dopo che fu battezzata con quei di
casa, ci pregò dicendo: Se mi avete giudicata fedele al Signore, entrate
in casa mia, e dimoratevi. E ci fece forza.

<span id="an_16:16">16:16</span> E avvenne, come andavamo al luogo
d’orazione, che incontrammo una certa serva, che avea uno spirito
indovino e con l’indovinare procacciava molto guadagno ai suoi padroni.

<span id="an_16:17">16:17</span> Costei, messasi a seguir Paolo e noi,
gridava: Questi uomini son servitori dell’Iddio altissimo, e vi
annunziano la via della salvezza.

<span id="an_16:18">16:18</span> Così fece per molti giorni; ma
essendone Paolo annoiato, si voltò e disse allo spirito: Io ti comando,
nel nome di Gesù Cristo, che tu esca da costei. Ed esso uscì in
quell’istante.

<span id="an_16:19">16:19</span> Ma i padroni di lei, vedendo che la
speranza del loro guadagno era svanita, presero Paolo e Sila, e li
trassero sulla pubblica piazza davanti ai magistrati,

<span id="an_16:20">16:20</span> e presentatili ai pretori, dissero:
Questi uomini, che son Giudei, perturbano la nostra città,

<span id="an_16:21">16:21</span> e predicano dei riti che non è lecito a
noi che siam Romani né di ricevere, né di osservare.

<span id="an_16:22">16:22</span> E la folla si levò tutta insieme contro
a loro; e i pretori, strappate loro di dosso le vesti, comandarono che
fossero battuti con le verghe.

<span id="an_16:23">16:23</span> E dopo aver loro date molte battiture,
li cacciarono in prigione, comandando al carceriere di custodirli
sicuramente.

<span id="an_16:24">16:24</span> Il quale, ricevuto un tal ordine, li
cacciò nella prigione più interna, e serrò loro i piedi nei ceppi.

<span id="an_16:25">16:25</span> Or sulla mezzanotte Paolo e Sila,
pregando, cantavano inni a Dio; e i carcerati li ascoltavano.

<span id="an_16:26">16:26</span> E ad un tratto, si fece un gran
terremoto, talché la prigione fu scossa dalle fondamenta; e in
quell’istante tutte le porte si apersero, e i legami di tutti si
sciolsero.

<span id="an_16:27">16:27</span> Il carceriere, destatosi, e vedute le
porte della prigione aperte, tratta la spada, stava per uccidersi,
pensando che i carcerati fossero fuggiti.

<span id="an_16:28">16:28</span> Ma Paolo gridò ad alta voce: Non ti far
male alcuno, perché siam tutti qui.

<span id="an_16:29">16:29</span> E quegli, chiesto un lume, saltò
dentro, e tutto tremante si gettò ai piedi di Paolo e di Sila;

<span id="an_16:30">16:30</span> e menatili fuori, disse: Signori, che
debbo io fare per esser salvato?

<span id="an_16:31">16:31</span> Ed essi risposero: Credi nel Signor
Gesù, e sarai salvato tu e la casa tua.

<span id="an_16:32">16:32</span> Poi annunziarono la parola del Signore
a lui e a tutti coloro che erano in casa sua.

<span id="an_16:33">16:33</span> Ed egli, presili in quell’istessa ora
della notte, lavò loro le piaghe; e subito fu battezzato lui con tutti i
suoi.

<span id="an_16:34">16:34</span> E menatili su in casa sua, apparecchiò
loro la tavola, e giubilava con tutta la sua casa, perché avea creduto
in Dio.

<span id="an_16:35">16:35</span> Or come fu giorno, i pretori mandarono
i littori a dire: Lascia andar quegli uomini.

<span id="an_16:36">16:36</span> E il carceriere riferì a Paolo queste
parole, dicendo: I pretori hanno mandato a mettervi in libertà; or
dunque uscite, e andatevene in pace.

<span id="an_16:37">16:37</span> Ma Paolo disse loro: Dopo averci
pubblicamente battuti senza essere stati condannati, noi che siam
cittadini romani, ci hanno cacciato in prigione; e ora ci mandan via
celatamente? No davvero! Anzi, vengano essi stessi a menarci fuori.

<span id="an_16:38">16:38</span> E i littori riferirono queste parole ai
pretori; e questi ebbero paura quando intesero che eran Romani;

<span id="an_16:39">16:39</span> e vennero, e li pregarono di scusarli;
e menatili fuori, chiesero loro d’andarsene dalla città.

<span id="an_16:40">16:40</span> Allora essi, usciti di prigione,
entrarono in casa di Lidia; e veduti i fratelli, li confortarono, e si
partirono.

<span id="an_17:1">17:1</span> Ed essendo passati per Amfipoli e per
Apollonia, vennero a Tessalonica, dov’era una sinagoga de’ Giudei;

<span id="an_17:2">17:2</span> e Paolo, secondo la sua usanza, entrò da
loro, e per tre sabati tenne loro ragionamenti tratti dalle Scritture,

<span id="an_17:3">17:3</span> spiegando e dimostrando ch’era stato
necessario che il Cristo soffrisse e risuscitasse dai morti; e il
Cristo, egli diceva, è quel Gesù che io v’annunzio.

<span id="an_17:4">17:4</span> E alcuni di loro furon persuasi, e si
unirono a Paolo e Sila; e così fecero una gran moltitudine di Greci pii,
e non poche delle donne principali.

<span id="an_17:5">17:5</span> Ma i Giudei, mossi da invidia, presero
con loro certi uomini malvagi fra la gente di piazza; e raccolta una
turba, misero in tumulto la città; e, assalita la casa di Giasone,
cercavano di trar Paolo e Sila fuori al popolo.

<span id="an_17:6">17:6</span> Ma non avendoli trovati, trascinarono
Giasone e alcuni de’ fratelli dinanzi ai magistrati della città,
gridando: Costoro che hanno messo sossopra il mondo, son venuti anche
qua,

<span id="an_17:7">17:7</span> e Giasone li ha accolti; ed essi tutti
vanno contro agli statuti di Cesare, dicendo che c’è un altro re, Gesù.

<span id="an_17:8">17:8</span> E misero sossopra la moltitudine e i
magistrati della città, che udivano queste cose.

<span id="an_17:9">17:9</span> E questi, dopo che ebbero ricevuta una
cauzione da Giasone e dagli altri, li lasciarono andare.

<span id="an_17:10">17:10</span> E i fratelli, subito, di notte, fecero
partire Paolo e Sila per Berea; ed essi, giuntivi, si recarono nella
sinagoga de’ Giudei.

<span id="an_17:11">17:11</span> Or questi furono più generosi di quelli
di Tessalonica, in quanto che ricevettero la Parola con ogni premura,
esaminando tutti i giorni le Scritture per vedere se le cose stavan
così.

<span id="an_17:12">17:12</span> Molti di loro, dunque, credettero, e
non piccol numero di nobildonne greche e d’uomini.

<span id="an_17:13">17:13</span> Ma quando i Giudei di Tessalonica
ebbero inteso che la parola di Dio era stata annunziata da Paolo anche
in Berea, vennero anche là, agitando e mettendo sossopra le turbe.

<span id="an_17:14">17:14</span> E i fratelli, allora, fecero partire
immediatamente Paolo, conducendolo fino al mare; e Sila e Timoteo
rimasero ancora quivi.

<span id="an_17:15">17:15</span> Ma coloro che accompagnavano Paolo, lo
condussero fino ad Atene; e ricevuto l’ordine di dire a Sila e a Timoteo
che quanto prima venissero a lui, si partirono.

<span id="an_17:16">17:16</span> Or mentre Paolo li aspettava in Atene,
lo spirito gli s’inacerbiva dentro a veder la città piena d’idoli.

<span id="an_17:17">17:17</span> Egli dunque ragionava nella sinagoga
coi Giudei e con le persone pie; e sulla piazza, ogni giorno, con quelli
che vi si trovavano.

<span id="an_17:18">17:18</span> E anche certi filosofi epicurei e
stoici conferivan con lui. E alcuni dicevano: Che vuol dire questo
cianciatore? E altri: Egli pare essere un predicatore di divinità
straniere; perché annunziava Gesù e la risurrezione.

<span id="an_17:19">17:19</span> E presolo con sé, lo condussero su
nell’Areopàgo, dicendo: Potremmo noi sapere qual sia questa nuova
dottrina che tu proponi?

<span id="an_17:20">17:20</span> Poiché tu ci rechi agli orecchi delle
cose strane. Noi vorremmo dunque sapere che cosa voglian dire queste
cose.

<span id="an_17:21">17:21</span> Or tutti gli Ateniesi e i forestieri
che dimoravan quivi, non passavano il tempo in altro modo che a dire o
ad ascoltare quel che c’era di più nuovo.

<span id="an_17:22">17:22</span> E Paolo, stando in piè in mezzo
all’Areopàgo, disse: Ateniesi, io veggo che siete in ogni cosa quasi
troppo religiosi.

<span id="an_17:23">17:23</span> Poiché, passando, e considerando gli
oggetti del vostro culto, ho trovato anche un altare sul quale era
scritto: Al dio sconosciuto. Ciò dunque che voi adorate senza
conoscerlo, io ve l’annunzio.

<span id="an_17:24">17:24</span> L’Iddio che ha fatto il mondo e tutte
le cose che sono in esso, essendo Signore del cielo e della terra, non
abita in templi fatti d’opera di mano;

<span id="an_17:25">17:25</span> e non è servito da mani d’uomini; come
se avesse bisogno di alcuna cosa; Egli, che dà a tutti la vita, il fiato
ed ogni cosa.

<span id="an_17:26">17:26</span> Egli ha tratto da un solo tutte le
nazioni degli uomini perché abitino su tutta la faccia della terra,
avendo determinato le epoche loro assegnate, e i confini della loro
abitazione,

<span id="an_17:27">17:27</span> affinché cerchino Dio, se mai giungano
a trovarlo, come a tastoni, benché Egli non sia lungi da ciascun di noi.

<span id="an_17:28">17:28</span> Difatti, in lui viviamo, ci moviamo, e
siamo, come anche alcuni de’ vostri poeti han detto: "Poiché siamo anche
sua progenie".

<span id="an_17:29">17:29</span> Essendo dunque progenie di Dio, non
dobbiam credere che la Divinità sia simile ad oro, ad argento, o a
pietra scolpiti dall’arte e dall’immaginazione umana.

<span id="an_17:30">17:30</span> Iddio dunque, passando sopra ai tempi
dell’ignoranza, fa ora annunziare agli uomini che tutti, per ogni dove,
abbiano a ravvedersi,

<span id="an_17:31">17:31</span> perché ha fissato un giorno, nei quale
giudicherà il mondo con giustizia, per mezzo dell’uomo ch’Egli ha
stabilito; del che ha fatto fede a tutti, avendolo risuscitato dai
morti.

<span id="an_17:32">17:32</span> Quando udiron mentovar la risurrezione
de’ morti, alcuni se ne facevano beffe; ed altri dicevano: Su questo noi
ti sentiremo un’altra volta.

<span id="an_17:33">17:33</span> Così Paolo uscì dal mezzo di loro.

<span id="an_17:34">17:34</span> Ma alcuni si unirono a lui e
credettero; fra i quali anche Dionisio l’Areopagita, una donna chiamata
Damaris, e altri con loro.

<span id="an_18:1">18:1</span> Dopo queste cose egli, partitosi da
Atene, venne a Corinto.

<span id="an_18:2">18:2</span> E trovato un certo Giudeo, per nome
Aquila, oriundo del Ponto, venuto di recente dall’Italia insieme con
Priscilla sua moglie, perché Claudio avea comandato che tutti i Giudei
se ne andassero da Roma, s’unì a loro.

<span id="an_18:3">18:3</span> E siccome era del medesimo mestiere,
dimorava con loro, e lavoravano; poiché, di mestiere, eran fabbricanti
di tende.

<span id="an_18:4">18:4</span> E ogni sabato discorreva nella sinagoga,
e persuadeva Giudei e Greci.

<span id="an_18:5">18:5</span> Ma quando Sila e Timoteo furon venuti
dalla Macedonia, Paolo si diè tutto quanto alla predicazione,
testimoniando ai Giudei che Gesù era il Cristo.

<span id="an_18:6">18:6</span> Però, contrastando essi e bestemmiando,
egli scosse le sue vesti e disse loro: Il vostro sangue ricada sul
vostro capo; io ne son netto; da ora innanzi andrò ai Gentili.

<span id="an_18:7">18:7</span> E partitosi di là, entrò in casa d’un
tale, chiamato Tizio Giusto, il quale temeva Iddio, ed aveva la casa
contigua alla sinagoga.

<span id="an_18:8">18:8</span> E Crispo, il capo della sinagoga,
credette nel Signore con tutta la sua casa; e molti dei Corinzi, udendo
Paolo, credevano, ed eran battezzati.

<span id="an_18:9">18:9</span> E il Signore disse di notte in visione a
Paolo: Non temere ma parla e non tacere;

<span id="an_18:10">18:10</span> perché io son teco, e nessuno metterà
le mani su te per farti del male; poiché io ho un gran popolo in questa
città.

<span id="an_18:11">18:11</span> Ed egli dimorò quivi un anno e sei
mesi, insegnando fra loro la parola di Dio.

<span id="an_18:12">18:12</span> Poi, quando Gallione fu proconsole
d’Acaia, i Giudei, tutti d’accordo, si levaron contro Paolo, e lo
menarono dinanzi al tribunale, dicendo:

<span id="an_18:13">18:13</span> Costui va persuadendo gli uomini ad
adorare Iddio in modo contrario alla legge.

<span id="an_18:14">18:14</span> E come Paolo stava per aprir la bocca,
Gallione disse ai Giudei: Se si trattasse di qualche ingiustizia o di
qualche mala azione, o Giudei, io vi ascolterei pazientemente, come
ragion vuole.

<span id="an_18:15">18:15</span> Ma se si tratta di questioni intorno a
parole, a nomi, e alla vostra legge, provvedeteci voi; io non voglio
esser giudice di codeste cose.

<span id="an_18:16">18:16</span> E li mandò via dal tribunale.

<span id="an_18:17">18:17</span> Allora tutti, afferrato Sostene, il
capo della sinagoga, lo battevano davanti al tribunale. E Gallione non
si curava affatto di queste cose.

<span id="an_18:18">18:18</span> Quanto a Paolo, ei rimase ancora molti
giorni a Corinto; poi, preso commiato dai fratelli, navigò verso la
Siria, con Priscilla ed Aquila, dopo essersi fatto tosare il capo a
Cencrea, perché avea fatto un voto.

<span id="an_18:19">18:19</span> Come furon giunti ad Efeso, Paolo li
lasciò quivi; egli, intanto, entrato nella sinagoga, si pose a
discorrere coi Giudei.

<span id="an_18:20">18:20</span> E pregandolo essi di dimorare da loro
più a lungo, non acconsentì;

<span id="an_18:21">18:21</span> ma dopo aver preso commiato e aver
detto che, Dio volendo, sarebbe tornato da loro un’altra volta, salpò da
Efeso.

<span id="an_18:22">18:22</span> E sbarcato a Cesarea, salì a
Gerusalemme, e salutata la chiesa, scese ad Antiochia.

<span id="an_18:23">18:23</span> Ed essendosi fermato quivi alquanto
tempo, si partì, percorrendo di luogo in luogo il paese della Galazia e
la Frigia, confermando tutti i discepoli.

<span id="an_18:24">18:24</span> Or un certo Giudeo, per nome Apollo,
oriundo d’Alessandria, uomo eloquente e potente nelle Scritture, arrivò
ad Efeso.

<span id="an_18:25">18:25</span> Egli era stato ammaestrato nella via
del Signore; ed essendo fervente di spirito, parlava e insegnava
accuratamente le cose relative a Gesù, benché avesse conoscenza soltanto
del battesimo di Giovanni.

<span id="an_18:26">18:26</span> Egli cominciò pure a parlar francamente
nella sinagoga. Ma Priscilla ed Aquila, uditolo, lo presero seco e gli
esposero più appieno la via di Dio.

<span id="an_18:27">18:27</span> Poi, volendo egli passare in Acaia, i
fratelli ve lo confortarono, e scrissero ai discepoli che
l’accogliessero. Giunto là, egli fu di grande aiuto a quelli che avevan
creduto mediante la grazia;

<span id="an_18:28">18:28</span> perché con gran vigore confutava
pubblicamente i Giudei, dimostrando per le Scritture che Gesù è il
Cristo.

<span id="an_19:1">19:1</span> Or avvenne, mentre Apollo era a Corinto,
che Paolo, avendo traversato la parte alta del paese, venne ad Efeso; e
vi trovò alcuni discepoli, ai quali disse:

<span id="an_19:2">19:2</span> Riceveste voi lo Spirito Santo quando
credeste? Ed essi a lui: Non abbiamo neppur sentito dire che ci sia lo
Spirito Santo.

<span id="an_19:3">19:3</span> Ed egli disse loro: Di che battesimo
siete dunque stati battezzati? Ed essi risposero: Del battesimo di
Giovanni.

<span id="an_19:4">19:4</span> E Paolo disse: Giovanni battezzò col
battesimo di ravvedimento, dicendo al popolo che credesse in colui che
veniva dopo di lui, cioè, in Gesù.

<span id="an_19:5">19:5</span> Udito questo, furon battezzati nel nome
del Signor Gesù;

<span id="an_19:6">19:6</span> e dopo che Paolo ebbe loro imposto le
mani, lo Spirito Santo scese su loro, e parlavano in altre lingue, e
profetizzavano.

<span id="an_19:7">19:7</span> Erano, in tutto, circa dodici uomini.

<span id="an_19:8">19:8</span> Poi entrò nella sinagoga, e quivi seguitò
a parlare francamente per lo spazio di tre mesi, discorrendo con parole
persuasive delle cose relative al regno di Dio.

<span id="an_19:9">19:9</span> Ma siccome alcuni s’indurivano e
rifiutavano di credere, dicendo male della nuova Via dinanzi alla
moltitudine, egli, ritiratosi da loro, separò i discepoli, discorrendo
ogni giorno nella scuola di Tiranno.

<span id="an_19:10">19:10</span> E questo continuò due anni; talché
tutti coloro che abitavano nell’Asia, Giudei e Greci, udirono la parola
del Signore.

<span id="an_19:11">19:11</span> E Iddio faceva de’ miracoli
straordinari per le mani di Paolo;

<span id="an_19:12">19:12</span> al punto che si portavano sui malati
degli asciugatoi e de’ grembiuli che erano stati sul suo corpo, e le
malattie si partivano da loro, e gli spiriti maligni se ne uscivano.

<span id="an_19:13">19:13</span> Or alcuni degli esorcisti giudei che
andavano attorno, tentarono anch’essi d’invocare il nome del Signor Gesù
su quelli che aveano degli spiriti maligni, dicendo: Io vi scongiuro,
per quel Gesù che Paolo predica.

<span id="an_19:14">19:14</span> E quelli che facevan questo, eran sette
figliuoli di un certo Sceva, Giudeo, capo sacerdote.

<span id="an_19:15">19:15</span> E lo spirito maligno, rispondendo,
disse loro: Gesù, lo conosco, e Paolo so chi è; ma voi chi siete?

<span id="an_19:16">19:16</span> E l’uomo che avea lo spirito maligno si
avventò su due di loro; li sopraffece, e fe’ loro tal violenza, che se
ne fuggirono da quella casa, nudi e feriti.

<span id="an_19:17">19:17</span> E questo venne a notizia di tutti,
Giudei e Greci, che abitavano in Efeso; e tutti furon presi da spavento,
e il nome del Signor Gesù era magnificato.

<span id="an_19:18">19:18</span> E molti di coloro che aveano creduto,
venivano a confessare e a dichiarare le cose che aveano fatte.

<span id="an_19:19">19:19</span> E buon numero di quelli che aveano
esercitato le arti magiche, portarono i loro libri assieme, e li arsero
in presenza di tutti; e calcolatone il prezzo, trovarono che ascendeva a
cinquantamila dramme d’argento.

<span id="an_19:20">19:20</span> Così la parola di Dio cresceva
potentemente e si rafforzava.

<span id="an_19:21">19:21</span> Compiute che furon queste cose, Paolo
si mise in animo d’andare a Gerusalemme, passando per la Macedonia e per
l’Acaia. Dopo che sarò stato là, diceva, bisogna ch’io veda anche Roma.

<span id="an_19:22">19:22</span> E mandati in Macedonia due di quelli
che lo aiutavano, Timoteo ed Erasto, egli si trattenne ancora in Asia
per qualche tempo.

<span id="an_19:23">19:23</span> Or in quel tempo nacque non piccol
tumulto a proposito della nuova Via.

<span id="an_19:24">19:24</span> Poiché un tale, chiamato Demetrio,
orefice, che faceva de’ tempietti di Diana in argento, procurava non
poco guadagno agli artigiani.

<span id="an_19:25">19:25</span> Raunati questi e gli altri che
lavoravan di cotali cose, disse: Uomini, voi sapete che dall’esercizio
di quest’arte viene la nostra prosperità.

<span id="an_19:26">19:26</span> E voi vedete e udite che questo Paolo
ha persuaso e sviato gran moltitudine non solo in Efeso, ma quasi in
tutta l’Asia dicendo che quelli fatti con le mani, non sono dèi.

<span id="an_19:27">19:27</span> E non solo v’è pericolo che questo ramo
della nostra arte cada in discredito, ma che anche il tempio della gran
dea Diana sia reputato per nulla, e che sia perfino spogliata della sua
maestà colei, che tutta l’Asia e il mondo adorano.

<span id="an_19:28">19:28</span> Ed essi, udite queste cose, accesi di
sdegno, si misero a gridare: Grande è la Diana degli Efesini!

<span id="an_19:29">19:29</span> E tutta la città fu ripiena di
confusione; e traendo seco a forza Gaio e Aristarco, Macedoni, compagni
di viaggio di Paolo, si precipitaron tutti d’accordo verso il teatro.

<span id="an_19:30">19:30</span> Paolo voleva presentarsi al popolo, ma
i discepoli non glielo permisero.

<span id="an_19:31">19:31</span> E anche alcuni de’ magistrati dell’Asia
che gli erano amici, mandarono a pregarlo che non s’arrischiasse a
venire nel teatro.

<span id="an_19:32">19:32</span> Gli uni dunque gridavano una cosa, e
gli altri un’altra; perché l’assemblea era una confusione; e i più non
sapevano per qual cagione si fossero raunati.

<span id="an_19:33">19:33</span> E di fra la moltitudine trassero
Alessandro, che i Giudei spingevano innanzi. E Alessandro, fatto cenno
con la mano, voleva arringare il popolo a loro difesa.

<span id="an_19:34">19:34</span> Ma quando ebbero riconosciuto che era
Giudeo, tutti, ad una voce, per circa due ore, si posero a gridare:
Grande è la Diana degli Efesini!

<span id="an_19:35">19:35</span> Ma il segretario, avendo acquetata la
turba, disse: Uomini di Efeso, chi è che non sappia che la città degli
Efesini è la guardiana del tempio della gran Diana e dell’immagine
caduta da Giove?

<span id="an_19:36">19:36</span> Essendo dunque queste cose fuor di
contestazione, voi dovete acquetarvi e non far nulla di precipitato;

<span id="an_19:37">19:37</span> poiché avete menato qua questi uomini,
i quali non sono né sacrileghi, né bestemmiatori della nostra dea.

<span id="an_19:38">19:38</span> Se dunque Demetrio e gli artigiani che
son con lui hanno qualcosa contro qualcuno, ci sono i tribunali, e ci
sono i proconsoli; si facciano citare gli uni e gli altri.

<span id="an_19:39">19:39</span> Se poi volete ottenere qualcosa intorno
ad altri affari, la questione si risolverà in un’assemblea legale.

<span id="an_19:40">19:40</span> Perché noi siamo in pericolo d’essere
accusati di sedizione per la raunata d’oggi, non essendovi ragione
alcuna con la quale noi possiamo giustificare questo assembramento.

<span id="an_19:41">19:41</span> E dette queste cose, sciolse
l’adunanza.

<span id="an_20:1">20:1</span> Or dopo che fu cessato il tumulto, Paolo,
fatti chiamare i discepoli ed esortatili, li abbracciò e si partì per
andare in Macedonia.

<span id="an_20:2">20:2</span> E dopo aver traversato quelle parti, e
averli con molte parole esortati, venne in Grecia.

<span id="an_20:3">20:3</span> Quivi si fermò tre mesi; poi, avendogli i
Giudei teso delle insidie mentre stava per imbarcarsi per la Siria,
decise di tornare per la Macedonia.

<span id="an_20:4">20:4</span> E lo accompagnarono Sòpatro di Berea,
figlio di Pirro, e i Tessalonicesi Aristarco e Secondo, e Gaio di Derba
e Timoteo, e della provincia d’Asia Tichico e Trofimo.

<span id="an_20:5">20:5</span> Costoro, andati innanzi, ci aspettarono a
Troas.

<span id="an_20:6">20:6</span> E noi, dopo i giorni degli azzimi,
partimmo da Filippi, e in capo a cinque giorni li raggiungemmo a Troas,
dove dimorammo sette giorni.

<span id="an_20:7">20:7</span> E nel primo giorno della settimana,
mentre eravamo radunati per rompere il pane, Paolo, dovendo partire il
giorno seguente, si mise a ragionar con loro, e prolungò il suo discorso
fino a mezzanotte.

<span id="an_20:8">20:8</span> Or nella sala di sopra, dove eravamo
radunati, c’erano molte lampade;

<span id="an_20:9">20:9</span> e un certo giovinetto, chiamato Eutico,
che stava seduto sul davanzale della finestra, fu preso da profondo
sonno; e come Paolo tirava in lungo il suo dire, sopraffatto dal sonno,
cadde giù dal terzo piano, e fu levato morto.

<span id="an_20:10">20:10</span> Ma Paolo, sceso a basso, si buttò su di
lui, e abbracciatolo, disse: Non fate tanto strepito, perché l’anima sua
e in lui.

<span id="an_20:11">20:11</span> Ed essendo risalito, ruppe il pane e
prese cibo; e dopo aver ragionato lungamente sino all’alba, senz’altro
si partì.

<span id="an_20:12">20:12</span> Il ragazzo poi fu ricondotto vivo, ed
essi ne furono oltre modo consolati.

<span id="an_20:13">20:13</span> Quanto a noi, andati innanzi a bordo,
navigammo verso Asso, con intenzione di prender quivi Paolo con noi;
poiché egli avea fissato così, volendo fare quel tragitto per terra.

<span id="an_20:14">20:14</span> E avendoci incontrati ad Asso, lo
prendemmo con noi, e venimmo a Mitilene.

<span id="an_20:15">20:15</span> E di là, navigando, arrivammo il giorno
dopo dirimpetto a Chio; e il giorno seguente approdammo a Samo, e il
giorno dipoi giungemmo a Mileto.

<span id="an_20:16">20:16</span> Poiché Paolo avea deliberato di
navigare oltre Efeso, per non aver a consumar tempo in Asia; giacché si
affrettava per trovarsi, se gli fosse possibile, a Gerusalemme il giorno
della Pentecoste.

<span id="an_20:17">20:17</span> E da Mileto mandò ad Efeso a far
chiamare gli anziani della chiesa.

<span id="an_20:18">20:18</span> E quando furon venuti a lui, egli disse
loro: Voi sapete in qual maniera, dal primo giorno che entrai nell’Asia,
io mi son sempre comportato con voi,

<span id="an_20:19">20:19</span> servendo al Signore con ogni umiltà, e
con lacrime, fra le prove venutemi dalle insidie dei Giudei;

<span id="an_20:20">20:20</span> come io non mi son tratto indietro
dall’annunziarvi e dall’insegnarvi in pubblico e per le case, cosa
alcuna di quelle che vi fossero utili,

<span id="an_20:21">20:21</span> scongiurando Giudei e Greci a
ravvedersi dinanzi a Dio e a credere nel Signor nostro Gesù Cristo.

<span id="an_20:22">20:22</span> Ed ora, ecco, vincolato nel mio
spirito, io vo a Gerusalemme, non sapendo le cose che quivi mi
avverranno;

<span id="an_20:23">20:23</span> salvo che lo Spirito Santo mi attesta
in ogni città che legami ed afflizioni m’aspettano.

<span id="an_20:24">20:24</span> Ma io non fo alcun conto della vita,
quasi mi fosse cara, pur di compiere il mio corso e il ministerio che ho
ricevuto dal Signor Gesù, che è di testimoniare dell’Evangelo della
grazia di Dio.

<span id="an_20:25">20:25</span> Ed ora, ecco, io so che voi tutti fra i
quali sono passato predicando il Regno, non vedrete più la mia faccia.

<span id="an_20:26">20:26</span> Perciò io vi protesto quest’oggi che
son netto del sangue di tutti;

<span id="an_20:27">20:27</span> perché io non mi son tratto indietro
dall’annunziarvi tutto il consiglio di Dio.

<span id="an_20:28">20:28</span> Badate a voi stessi e a tutto il
gregge, in mezzo al quale lo Spirito Santo vi ha costituiti vescovi, per
pascere la chiesa di Dio, la quale egli ha acquistata col proprio
sangue.

<span id="an_20:29">20:29</span> Io so che dopo la mia partenza
entreranno fra voi de’ lupi rapaci, i quali non risparmieranno il
gregge;

<span id="an_20:30">20:30</span> e di fra voi stessi sorgeranno uomini
che insegneranno cose perverse per trarre i discepoli dietro a sé.

<span id="an_20:31">20:31</span> Perciò vegliate, ricordandovi che per
lo spazio di tre anni, notte e giorno, non ho cessato d’ammonire
ciascuno con lacrime.

<span id="an_20:32">20:32</span> E ora, io vi raccomando a Dio e alla
parola della sua grazia; a lui che può edificarvi e darvi l’eredità con
tutti i santificati.

<span id="an_20:33">20:33</span> Io non ho bramato né l’argento, né
l’oro, né il vestito d’alcuno.

<span id="an_20:34">20:34</span> Voi stessi sapete che queste mani hanno
provveduto ai bisogni miei e di coloro che eran meco.

<span id="an_20:35">20:35</span> In ogni cosa vi ho mostrato ch’egli è
con l’affaticarsi così, che bisogna venire in aiuto ai deboli, e
ricordarsi delle parole del Signor Gesù, il quale disse egli stesso: Più
felice cosa è il dare che il ricevere.

<span id="an_20:36">20:36</span> Quando ebbe dette queste cose, si pose
in ginocchio e pregò con tutti loro.

<span id="an_20:37">20:37</span> E si fece da tutti un gran piangere; e
gettatisi al collo di Paolo, lo baciavano,

<span id="an_20:38">20:38</span> dolenti sopra tutto per la parola che
avea detta, che non vedrebbero più la sua faccia. E l’accompagnarono
alla nave.

<span id="an_21:1">21:1</span> Or dopo che ci fummo staccati da loro,
salpammo, e per diritto corso giungemmo a Cos, e il giorno seguente a
Rodi, e di là a Patara;

<span id="an_21:2">21:2</span> e trovata una nave che passava in
Fenicia, vi montammo su, e facemmo vela.

<span id="an_21:3">21:3</span> Giunti in vista di Cipro, e lasciatala a
sinistra, navigammo verso la Siria, e approdammo a Tiro, perché quivi si
dovea scaricar la nave.

<span id="an_21:4">21:4</span> E trovati i discepoli, dimorammo quivi
sette giorni. Essi, mossi dallo Spirito, dicevano a Paolo di non metter
piede in Gerusalemme;

<span id="an_21:5">21:5</span> quando però fummo al termine di quei
giorni, partimmo per continuare il viaggio, accompagnati da tutti loro,
con le mogli e i figliuoli, fin fuori della città; e postici in
ginocchio sul lido, facemmo orazione e ci dicemmo addio;

<span id="an_21:6">21:6</span> poi montammo sulla nave, e quelli se ne
tornarono alle case loro.

<span id="an_21:7">21:7</span> E noi, terminando la navigazione, da Tiro
arrivammo a Tolemaide; e salutati i fratelli, dimorammo un giorno con
loro.

<span id="an_21:8">21:8</span> E partiti l’indomani, giungemmo a
Cesarea; ed entrati in casa di Filippo l’evangelista, ch’era uno dei
sette, dimorammo con lui.

<span id="an_21:9">21:9</span> Or egli avea quattro figliuole non
maritate, le quali profetizzavano.

<span id="an_21:10">21:10</span> Eravamo quivi da molti giorni, quando
scese dalla Giudea un certo profeta, di nome Agabo,

<span id="an_21:11">21:11</span> il quale, venuto da noi, prese la
cintura di Paolo, se ne legò i piedi e le mani, e disse: Questo dice lo
Spirito Santo: Così legheranno i Giudei a Gerusalemme l’uomo di cui è
questa cintura, e lo metteranno nelle mani dei Gentili.

<span id="an_21:12">21:12</span> Quando udimmo queste cose, tanto noi
che quei del luogo lo pregavamo di non salire a Gerusalemme.

<span id="an_21:13">21:13</span> Paolo allora rispose: Che fate voi,
piangendo e spezzandomi il cuore? Poiché io son pronto non solo ad esser
legato, ma anche a morire a Gerusalemme per il nome del Signor Gesù.

<span id="an_21:14">21:14</span> E non lasciandosi egli persuadere, ci
acquetammo, dicendo: Sia fatta la volontà del Signore.

<span id="an_21:15">21:15</span> Dopo que’ giorni, fatti i nostri
preparativi, salimmo a Gerusalemme.

<span id="an_21:16">21:16</span> E vennero con noi anche alcuni de’
discepoli di Cesarea, menando seco un certo Mnasone di Cipro, antico
discepolo, presso il quale dovevamo albergare.

<span id="an_21:17">21:17</span> Quando fummo giunti a Gerusalemme, i
fratelli ci accolsero lietamente.

<span id="an_21:18">21:18</span> E il giorno seguente, Paolo si recò con
noi da Giacomo; e vi si trovarono tutti gli anziani.

<span id="an_21:19">21:19</span> Dopo averli salutati, Paolo si mise a
raccontare ad una ad una le cose che Dio avea fatte fra i Gentili, per
mezzo del suo ministerio.

<span id="an_21:20">21:20</span> Ed essi, uditele, glorificavano Iddio.
Poi, dissero a Paolo: Fratello, tu vedi quante migliaia di Giudei ci
sono che hanno creduto; e tutti sono zelanti per la legge.

<span id="an_21:21">21:21</span> Or sono stati informati di te, che tu
insegni a tutti i Giudei che sono fra i Gentili, ad abbandonare Mosè,
dicendo loro di non circoncidere i figliuoli, e di non conformarsi ai
riti.

<span id="an_21:22">21:22</span> Che devesi dunque fare? E’ inevitabile
che una moltitudine di loro si raduni, perché udranno che tu se’ venuto.

<span id="an_21:23">21:23</span> Fa’ dunque questo che ti diciamo: Noi
abbiamo quattro uomini che hanno fatto un voto;

<span id="an_21:24">21:24</span> prendili teco, e purificati con loro, e
paga le spese per loro, onde possano radersi il capo; così tutti
conosceranno che non c’è nulla di vero nelle informazioni che hanno
ricevute di te; ma che tu pure ti comporti da osservatore della legge.

<span id="an_21:25">21:25</span> Quanto ai Gentili che hanno creduto,
noi abbiamo loro scritto, avendo deciso che debbano astenersi dalle cose
sacrificate agl’idoli, dal sangue, dalle cose soffocate, e dalla
fornicazione.

<span id="an_21:26">21:26</span> Allora Paolo, il giorno seguente, prese
seco quegli uomini, e dopo essersi con loro purificato, entrò nel
tempio, annunziando di voler compiere i giorni della purificazione, fino
alla presentazione dell’offerta per ciascun di loro.

<span id="an_21:27">21:27</span> Or come i sette giorni eran presso che
compiuti, i Giudei dell’Asia, vedutolo nel tempio, sollevarono tutta la
moltitudine, e gli misero le mani addosso, gridando:

<span id="an_21:28">21:28</span> Uomini Israeliti, venite al soccorso;
questo è l’uomo che va predicando a tutti e da per tutto contro il
popolo, contro la legge, e contro questo luogo; e oltre a ciò, ha menato
anche de’ Greci nel tempio, e ha profanato questo santo luogo.

<span id="an_21:29">21:29</span> Infatti, aveano veduto prima Trofimo
d’Efeso in città con Paolo, e pensavano ch’egli l’avesse menato nel
tempio.

<span id="an_21:30">21:30</span> Tutta la città fu commossa, e si fece
un concorso di popolo; e preso Paolo, lo trassero fuori del tempio; e
subito le porte furon serrate.

<span id="an_21:31">21:31</span> Or com’essi cercavano d’ucciderlo,
arrivò su al tribuno della coorte la voce che tutta Gerusalemme era
sossopra.

<span id="an_21:32">21:32</span> Ed egli immediatamente prese con sé de’
soldati e de’ centurioni, e corse giù ai Giudei, i quali, veduto il
tribuno e i soldati, cessarono di batter Paolo.

<span id="an_21:33">21:33</span> Allora il tribuno, accostatosi, lo
prese, e comandò che fosse legato con due catene; poi domandò chi egli
fosse, e che cosa avesse fatto.

<span id="an_21:34">21:34</span> E nella folla gli uni gridavano una
cosa, e gli altri un’altra; onde, non potendo saper nulla di certo a
cagion del tumulto, comandò ch’egli fosse menato nella fortezza.

<span id="an_21:35">21:35</span> Quando Paolo arrivò alla gradinata
dovette, per la violenza della folla, esser portato dai soldati,

<span id="an_21:36">21:36</span> perché il popolo in gran folla lo
seguiva, gridando: Toglilo di mezzo!

<span id="an_21:37">21:37</span> Or come Paolo stava per esser
introdotto nella fortezza, disse al tribuno: Mi è egli lecito dirti
qualcosa? Quegli rispose: Sai tu il greco?

<span id="an_21:38">21:38</span> Non sei tu dunque quell’Egiziano che
tempo fa sollevò e menò nel deserto que’ quattromila briganti?

<span id="an_21:39">21:39</span> Ma Paolo disse: Io sono un Giudeo, di
Tarso, cittadino di quella non oscura città di Cilicia; e ti prego che
tu mi permetta di parlare al popolo.

<span id="an_21:40">21:40</span> E avendolo egli permesso, Paolo, stando
in piè sulla gradinata, fece cenno con la mano al popolo. E fattosi gran
silenzio, parlò loro in lingua ebraica dicendo:

<span id="an_22:1">22:1</span> Fratelli e padri, ascoltate ciò che ora
vi dico a mia difesa.

<span id="an_22:2">22:2</span> E quand’ebbero udito ch’egli parlava loro
in lingua ebraica, tanto più fecero silenzio. Poi disse:

<span id="an_22:3">22:3</span> Io sono un Giudeo, nato a Tarso di
Cilicia, ma allevato in questa città, ai piedi di Gamaliele, educato
nella rigida osservanza della legge dei padri, e fui zelante per la
causa di Dio, come voi tutti siete oggi;

<span id="an_22:4">22:4</span> e perseguitai a morte questa Via, legando
e mettendo in prigione uomini e donne,

<span id="an_22:5">22:5</span> come me ne son testimoni il sommo
sacerdote e tutto il concistoro degli anziani, dai quali avendo pure
ricevuto lettere per i fratelli, mi recavo a Damasco per menare legati a
Gerusalemme anche quelli ch’eran quivi, perché fossero puniti.

<span id="an_22:6">22:6</span> Or avvenne che mentre ero in cammino e mi
avvicinavo a Damasco, sul mezzogiorno, di subito dal cielo mi
folgoreggiò d’intorno una gran luce.

<span id="an_22:7">22:7</span> Caddi in terra, e udii una voce che mi
disse: Saulo, Saulo, perché mi perseguiti?

<span id="an_22:8">22:8</span> E io risposi: Chi sei, Signore? Ed egli
mi disse: Io son Gesù il Nazareno, che tu perseguiti.

<span id="an_22:9">22:9</span> Or coloro ch’eran meco, videro ben la
luce ma non udirono la voce di colui che mi parlava.

<span id="an_22:10">22:10</span> E io dissi: Signore, che debbo fare? E
il Signore mi disse: Lèvati, va’ a Damasco, e quivi ti saranno dette
tutte le cose che t’è ordinato di fare.

<span id="an_22:11">22:11</span> E siccome io non ci vedevo più per il
fulgore di quella luce, fui menato per mano da coloro che eran meco, e
così venni a Damasco.

<span id="an_22:12">22:12</span> Or un certo Anania, uomo pio secondo la
legge, al quale tutti i Giudei che abitavan quivi rendevan buona
testimonianza,

<span id="an_22:13">22:13</span> venne a me; e standomi vicino, mi
disse: Fratello Saulo, ricupera la vista. Ed io in quell’istante
ricuperai la vista, e lo guardai.

<span id="an_22:14">22:14</span> Ed egli disse: L’Iddio de’ nostri padri
ti ha destinato a conoscer la sua volontà, e a vedere il Giusto, e a
udire una voce dalla sua bocca.

<span id="an_22:15">22:15</span> Poiché tu gli sarai presso tutti gli
uomini un testimone delle cose che hai vedute e udite.

<span id="an_22:16">22:16</span> Ed ora, che indugi? Lèvati, e sii
battezzato, e lavato dei tuoi peccati, invocando il suo nome.

<span id="an_22:17">22:17</span> Or avvenne, dopo ch’io fui tornato a
Gerusalemme, che mentre pregavo nel tempio fui rapito in estasi,

<span id="an_22:18">22:18</span> e vidi Gesù che mi diceva: Affrettati,
ed esci prestamente da Gerusalemme, perché essi non riceveranno la tua
testimonianza intorno a me.

<span id="an_22:19">22:19</span> E io dissi: Signore, eglino stessi
sanno che io incarceravo e battevo nelle sinagoghe quelli che credevano
in te;

<span id="an_22:20">22:20</span> e quando si spandeva il sangue di
Stefano tuo testimone, anch’io ero presente e approvavo, e custodivo le
vesti di coloro che l’uccidevano.

<span id="an_22:21">22:21</span> Ed egli mi disse: Va’, perché io ti
manderò lontano, ai Gentili.

<span id="an_22:22">22:22</span> L’ascoltarono fino a questa parola; e
poi alzarono la voce, dicendo: Togli via un tal uomo dal mondo; perché
non è degno di vivere.

<span id="an_22:23">22:23</span> Com’essi gridavano e gettavan via le
loro vesti e lanciavano la polvere in aria,

<span id="an_22:24">22:24</span> il tribuno comandò ch’egli fosse menato
dentro la fortezza e inquisito mediante i flagelli, affin di sapere per
qual cagione gridassero così contro a lui.

<span id="an_22:25">22:25</span> E come l’ebbero disteso e legato con le
cinghie, Paolo disse al centurione ch’era presente: V’è egli lecito
flagellare un uomo che è cittadino romano, e non è stato condannato?

<span id="an_22:26">22:26</span> E il centurione, udito questo, venne a
riferirlo al tribuno, dicendo: Che stai per fare? perché quest’uomo è
Romano.

<span id="an_22:27">22:27</span> Il tribuno venne a Paolo, e gli chiese:
Dimmi, sei tu Romano? Ed egli rispose: Sì.

<span id="an_22:28">22:28</span> E il tribuno replicò: Io ho acquistato
questa cittadinanza per gran somma di denaro. E Paolo disse: Io, invece,
l’ho di nascita.

<span id="an_22:29">22:29</span> Allora quelli che stavan per
inquisirlo, si ritrassero subito da lui; e anche il tribuno ebbe paura,
quand’ebbe saputo che egli era Romano; perché l’avea fatto legare.

<span id="an_22:30">22:30</span> E il giorno seguente, volendo saper con
certezza di che cosa egli fosse accusato dai Giudei, lo sciolse, e
comandò ai capi sacerdoti e a tutto il Sinedrio di radunarsi; e menato
giù Paolo, lo fe’ comparire dinanzi a loro.

<span id="an_23:1">23:1</span> E Paolo, fissati gli occhi nel Sinedrio,
disse: Fratelli, fino a questo giorno, mi son condotto dinanzi a Dio in
tutta buona coscienza.

<span id="an_23:2">23:2</span> E il sommo sacerdote Anania comandò a
coloro ch’eran presso a lui di percuoterlo sulla bocca.

<span id="an_23:3">23:3</span> Allora Paolo gli disse: Iddio percoterà
te, parete scialbata; tu siedi per giudicarmi secondo la legge, e
violando la legge comandi che io sia percosso?

<span id="an_23:4">23:4</span> E coloro ch’eran quivi presenti, dissero:
Ingiurii tu il sommo sacerdote di Dio?

<span id="an_23:5">23:5</span> E Paolo disse: Fratelli, io non sapevo
che fosse sommo sacerdote; perché sta scritto: "Non dirai male del
principe del tuo popolo".

<span id="an_23:6">23:6</span> Or Paolo, sapendo che una parte eran
Sadducei e l’altra Farisei, esclamò nel Sinedrio: Fratelli, io son
Fariseo, figliuol di Farisei; ed è a motivo della speranza e della
risurrezione dei morti, che son chiamato in giudizio.

<span id="an_23:7">23:7</span> E com’ebbe detto questo, nacque contesa
tra i Farisei e i Sadducei, e l’assemblea fu divisa.

<span id="an_23:8">23:8</span> Poiché i Sadducei dicono che non v’è
risurrezione, né angelo, né spirito; mentre i Farisei affermano l’una e
l’altra cosa.

<span id="an_23:9">23:9</span> E si fece un gridar grande; e alcuni
degli scribi del partito de’ Farisei, levatisi, cominciarono a
disputare, dicendo: Noi non troviamo male alcuno in quest’uomo; e se gli
avesse parlato uno spirito o un angelo?

<span id="an_23:10">23:10</span> E facendosi forte la contesa, il
tribuno, temendo che Paolo non fosse da loro fatto a pezzi, comandò ai
soldati di scendere giù, e di portarlo via dal mezzo di loro, e di
menarlo nella fortezza.

<span id="an_23:11">23:11</span> E la notte seguente il Signore si
presentò a Paolo, e gli disse: Sta’ di buon cuore; perché come hai reso
testimonianza di me a Gerusalemme, così bisogna che tu la renda anche a
Roma.

<span id="an_23:12">23:12</span> E quando fu giorno, i Giudei
s’adunarono, e con imprecazioni contro sé stessi fecer voto di non
mangiare né bere finché non avessero ucciso Paolo.

<span id="an_23:13">23:13</span> Or coloro che avean fatta questa
congiura eran più di quaranta.

<span id="an_23:14">23:14</span> E vennero ai capi sacerdoti e agli
anziani, e dissero: Noi abbiam fatto voto con imprecazione contro noi
stessi, di non mangiare cosa alcuna, finché non abbiam ucciso Paolo.

<span id="an_23:15">23:15</span> Or dunque voi col Sinedrio presentatevi
al tribuno per chiedergli di menarlo giù da voi, come se voleste
conoscer più esattamente il fatto suo; e noi, innanzi ch’ei giunga, siam
pronti ad ucciderlo.

<span id="an_23:16">23:16</span> Ma il figliuolo della sorella di Paolo,
udite queste insidie, venne; ed entrato nella fortezza, riferì la cosa a
Paolo.

<span id="an_23:17">23:17</span> E Paolo, chiamato a sé uno dei
centurioni, disse: Mena questo giovane al tribuno, perché ha qualcosa da
riferirgli.

<span id="an_23:18">23:18</span> Egli dunque, presolo, lo menò al
tribuno, e disse: Paolo, il prigione, mi ha chiamato e m’ha pregato che
ti meni questo giovane, il quale ha qualcosa da dirti.

<span id="an_23:19">23:19</span> E il tribuno, presolo per la mano e
ritiratosi in disparte gli domando: Che cos’hai da riferirmi?

<span id="an_23:20">23:20</span> Ed egli rispose: I Giudei si son messi
d’accordo per pregarti che domani tu meni giù Paolo nel Sinedrio, come
se volessero informarsi più appieno del fatto suo;

<span id="an_23:21">23:21</span> ma tu non dar loro retta, perché più di
quaranta uomini di loro gli tendono insidie e con imprecazioni contro sé
stessi han fatto voto di non mangiare né bere, finché non l’abbiano
ucciso; ed ora son pronti, aspettando la tua promessa.

<span id="an_23:22">23:22</span> Il tribuno dunque licenziò il giovane,
ordinandogli di non palesare ad alcuno che gli avesse fatto saper queste
cose.

<span id="an_23:23">23:23</span> E chiamati due de’ centurioni, disse
loro: Tenete pronti fino dalla terza ora della notte duecento soldati,
settanta cavalieri e duecento lancieri, per andar fino a Cesarea;

<span id="an_23:24">23:24</span> e abbiate pronte delle cavalcature per
farvi montar su Paolo e condurlo sano e salvo al governatore Felice.

<span id="an_23:25">23:25</span> E scrisse una lettera del seguente
tenore:

<span id="an_23:26">23:26</span> Claudio Lisia, all’eccellentissimo
governatore Felice, salute.

<span id="an_23:27">23:27</span> Quest’uomo era stato preso dai Giudei,
ed era sul punto d’esser da loro ucciso, quand’io son sopraggiunto coi
soldati e l’ho sottratto dalle loro mani, avendo inteso che era Romano.

<span id="an_23:28">23:28</span> E volendo sapere di che l’accusavano,
l’ho menato nel loro Sinedrio.

<span id="an_23:29">23:29</span> E ho trovato che era accusato intorno a
questioni della loro legge, ma che non era incolpato di nulla che fosse
degno di morte o di prigione.

<span id="an_23:30">23:30</span> Essendomi però stato riferito che si
tenderebbe un agguato contro quest’uomo, l’ho subito mandato a te,
ordinando anche ai suoi accusatori di dir davanti a te quello che hanno
contro di lui.

<span id="an_23:31">23:31</span> I soldati dunque, secondo ch’era loro
stato ordinato, presero Paolo e lo condussero di notte ad Antipatrìda.

<span id="an_23:32">23:32</span> E il giorno seguente, lasciati partire
i cavalieri con lui, tornarono alla fortezza.

<span id="an_23:33">23:33</span> E quelli, giunti a Cesarea e consegnata
la lettera al governatore, gli presentarono anche Paolo.

<span id="an_23:34">23:34</span> Ed egli avendo letta la lettera e
domandato a Paolo di qual provincia fosse, e inteso che era di Cilicia,
gli disse:

<span id="an_23:35">23:35</span> Io ti udirò meglio quando saranno
arrivati anche i tuoi accusatori. E comandò che fosse custodito nel
palazzo d’Erode.

<span id="an_24:1">24:1</span> Cinque giorni dopo, il sommo sacerdote
Anania discese con alcuni anziani e con un certo Tertullo, oratore; e si
presentarono al governatore per accusar Paolo.

<span id="an_24:2">24:2</span> Questi essendo stato chiamato, Tertullo
comincio ad accusarlo, dicendo:

<span id="an_24:3">24:3</span> Siccome in grazia tua godiamo molta pace,
e per la tua previdenza sono state fatte delle riforme a pro di questa
nazione, noi in tutto e per tutto lo riconosciamo, o eccellentissimo
Felice, con ogni gratitudine.

<span id="an_24:4">24:4</span> Ora, per non trattenerti troppo a lungo,
ti prego che, secondo la tua condiscendenza, tu ascolti quel che abbiamo
a dirti in breve.

<span id="an_24:5">24:5</span> Abbiam dunque trovato che quest’uomo è
una peste, che eccita sedizioni fra tutti i Giudei del mondo, ed è capo
della setta de’ Nazarei.

<span id="an_24:6">24:6</span> Egli ha perfino tentato di profanare il
tempio; onde noi l’abbiamo preso; e noi lo volevamo giudicare secondo la
nostra legge:

<span id="an_24:7">24:7</span> ma il tribuno Lisia, sopraggiunto, ce
l’ha strappato con violenza dalle mani,

<span id="an_24:8">24:8</span> ordinando che i suoi accusatori si
presentassero dinanzi a te; e da lui, esaminandolo, potrai tu stesso
aver piena conoscenza di tutte le cose, delle quali noi l’accusiamo.

<span id="an_24:9">24:9</span> I Giudei si unirono anch’essi nelle
accuse, affermando che le cose stavan così.

<span id="an_24:10">24:10</span> E Paolo, dopo che il governatore gli
ebbe fatto cenno che parlasse, rispose: Sapendo che già da molti anni tu
sei giudice di questa nazione, parlo con più coraggio a mia difesa.

<span id="an_24:11">24:11</span> Poiché tu puoi accertarti che non son
più di dodici giorni ch’io salii a Gerusalemme per adorare;

<span id="an_24:12">24:12</span> ed essi non mi hanno trovato nel
tempio, né nelle sinagoghe, né in città a discutere con alcuno, né a far
adunata di popolo;

<span id="an_24:13">24:13</span> e non posson provarti le cose delle
quali ora m’accusano.

<span id="an_24:14">24:14</span> Ma questo ti confesso, che secondo la
Via ch’essi chiamano setta, io adoro l’Iddio de’ padri, credendo tutte
le cose che sono scritte nella legge e nei profeti;

<span id="an_24:15">24:15</span> avendo in Dio la speranza che nutrono
anche costoro che ci sarà una risurrezione de’ giusti e degli ingiusti.

<span id="an_24:16">24:16</span> Per questo anch’io m’esercito ad aver
del continuo una coscienza pura dinanzi a Dio e dinanzi agli uomini.

<span id="an_24:17">24:17</span> Or dopo molti anni, io son venuto a
portar elemosine alla mia nazione e a presentar offerte.

<span id="an_24:18">24:18</span> Mentre io stavo facendo questo, mi
hanno trovato purificato nel tempio, senza assembramento e senza
tumulto;

<span id="an_24:19">24:19</span> ed erano alcuni Giudei dell’Asia;
questi avrebbero dovuto comparire dinanzi a te ed accusarmi, se avevano
cosa alcuna contro a me.

<span id="an_24:20">24:20</span> D’altronde dicano costoro qual misfatto
hanno trovato in me, quando mi presentai dinanzi al Sinedrio;

<span id="an_24:21">24:21</span> se pur non si tratti di quest’unica
parola che gridai, quando comparvi dinanzi a loro: E’ a motivo della
risurrezione de’ morti, che io son oggi giudicato da voi.

<span id="an_24:22">24:22</span> Or Felice, che ben conosceva quel che
concerneva questa Via, li rimandò a un’altra volta, dicendo: Quando sarà
sceso il tribuno Lisia, esaminerò il fatto vostro.

<span id="an_24:23">24:23</span> E ordinò al centurione che Paolo fosse
custodito, ma lasciandogli una qualche libertà, e non vietando ad alcuno
de’ suoi di rendergli de’ servigi.

<span id="an_24:24">24:24</span> Or alcuni giorni dopo, Felice, venuto
con Drusilla sua moglie, che era giudea, mandò a chiamar Paolo, e
l’ascoltò circa la fede in Cristo Gesù.

<span id="an_24:25">24:25</span> Ma ragionando Paolo di giustizia, di
temperanza e del giudizio a venire, Felice, tutto spaventato, replicò:
Per ora, vattene; e quando ne troverò l’opportunità, ti manderò a
chiamare.

<span id="an_24:26">24:26</span> Egli sperava, in pari tempo, che da
Paolo gli sarebbe dato del denaro; per questo lo mandava spesso a
chiamare e discorreva con lui.

<span id="an_24:27">24:27</span> Or in capo a due anni, Felice ebbe per
successore Porcio Festo; e Felice, volendo far cosa grata ai Giudei,
lasciò Paolo in prigione.

<span id="an_25:1">25:1</span> Festo dunque, essendo giunto nella sua
provincia, tre giorni dopo salì da Cesarea a Gerusalemme.

<span id="an_25:2">25:2</span> E i capi sacerdoti e i principali de’
Giudei gli presentarono le loro accuse contro a Paolo;

<span id="an_25:3">25:3</span> e lo pregavano, chiedendo per favore
contro a lui, che lo facesse venire a Gerusalemme. Essi intanto
avrebbero posto insidie per ucciderlo per via.

<span id="an_25:4">25:4</span> Festo allora rispose che Paolo era
custodito a Cesarea, e che egli stesso dovea partir presto.

<span id="an_25:5">25:5</span> Quelli dunque di voi, diss’egli, che
possono, scendano meco; e se v’è in quest’uomo qualche colpa, lo
accusino.

<span id="an_25:6">25:6</span> Rimasto presso di loro non più di otto o
dieci giorni, discese in Cesarea; e il giorno seguente, postosi a sedere
in tribunale, comandò che Paolo gli fosse menato dinanzi.

<span id="an_25:7">25:7</span> E com’egli fu giunto, i Giudei che eran
discesi da Gerusalemme, gli furono attorno, portando contro lui molte e
gravi accuse, che non potevano provare; mentre Paolo diceva a sua
difesa:

<span id="an_25:8">25:8</span> Io non ho peccato né contro la legge de’
Giudei, né contro il tempio, né contro Cesare.

<span id="an_25:9">25:9</span> Ma Festo, volendo far cosa grata ai
Giudei, disse a Paolo: Vuoi tu salire a Gerusalemme ed esser quivi
giudicato davanti a me intorno a queste cose?

<span id="an_25:10">25:10</span> Ma Paolo rispose: Io sto qui dinanzi al
tribunale di Cesare, ove debbo esser giudicato; io non ho fatto torto
alcuno ai Giudei, come anche tu sai molto bene.

<span id="an_25:11">25:11</span> Se dunque sono colpevole e ho commesso
cosa degna di morte, non ricuso di morire; ma se nelle cose delle quali
costoro mi accusano non c’è nulla di vero, nessuno mi può consegnare per
favore nelle loro mani. Io mi appello a Cesare.

<span id="an_25:12">25:12</span> Allora Festo, dopo aver conferito col
consiglio, rispose: Tu ti sei appellato a Cesare; a Cesare andrai.

<span id="an_25:13">25:13</span> E dopo alquanti giorni il re Agrippa e
Berenice arrivarono a Cesarea, per salutar Festo.

<span id="an_25:14">25:14</span> E trattenendosi essi quivi per molti
giorni, Festo raccontò al re il caso di Paolo, dicendo: V’è qui un uomo
che è stato lasciato prigione da Felice, contro il quale,

<span id="an_25:15">25:15</span> quando fui a Gerusalemme, i capi
sacerdoti e gli anziani de’ Giudei mi sporsero querela, chiedendomi di
condannarlo.

<span id="an_25:16">25:16</span> Risposi loro che non è usanza de’
Romani di consegnare alcuno, prima che l’accusato abbia avuto gli
accusatori a faccia, e gli sia stato dato modo di difendersi
dall’accusa.

<span id="an_25:17">25:17</span> Essendo eglino dunque venuti qua, io,
senza indugio, il giorno seguente, sedetti in tribunale, e comandai che
quell’uomo mi fosse menato dinanzi.

<span id="an_25:18">25:18</span> I suoi accusatori però, presentatisi,
non gli imputavano alcuna delle male azioni che io supponevo;

<span id="an_25:19">25:19</span> ma aveano contro lui certe questioni
intorno alla propria religione e intorno a un certo Gesù morto, che
Paolo affermava esser vivente.

<span id="an_25:20">25:20</span> Ed io, stando in dubbio sul come
procedere in queste cose, gli dissi se voleva andare a Gerusalemme, e
quivi esser giudicato intorno a queste cose.

<span id="an_25:21">25:21</span> Ma avendo Paolo interposto appello per
esser riserbato al giudizio dell’imperatore, io comandai che fosse
custodito, finché lo mandassi a Cesare.

<span id="an_25:22">25:22</span> E Agrippa disse a Festo: Anch’io vorrei
udir cotesto uomo. Ed egli rispose: Domani l’udrai.

<span id="an_25:23">25:23</span> Il giorno seguente dunque, essendo
venuti Agrippa e Berenice con molta pompa, ed entrati nella sala
d’udienza coi tribuni e coi principali della città, Paolo, per ordine di
Festo, fu menato quivi.

<span id="an_25:24">25:24</span> E Festo disse: Re Agrippa, e voi tutti
che siete qui presenti con noi, voi vedete quest’uomo, a proposito del
quale tutta la moltitudine de’ Giudei s’è rivolta a me, e in Gerusalemme
e qui, gridando che non deve viver più oltre.

<span id="an_25:25">25:25</span> Io però non ho trovato che avesse fatto
cosa alcuna degna di morte, ed essendosi egli stesso appellato
all’imperatore, ho deliberato di mandarglielo.

<span id="an_25:26">25:26</span> E siccome non ho nulla di certo da
scriverne al mio signore, l’ho menato qui davanti a voi, e
principalmente davanti a te, o re Agrippa, affinché, dopo esame, io
abbia qualcosa da scrivere.

<span id="an_25:27">25:27</span> Perché non mi par cosa ragionevole
mandare un prigioniero, senza notificar le accuse che gli son mosse
contro.

<span id="an_26:1">26:1</span> E Agrippa disse a Paolo: T’è permesso
parlare a tua difesa. Allora Paolo, distesa la mano, disse a sua difesa:

<span id="an_26:2">26:2</span> Re Agrippa, io mi reputo felice di
dovermi oggi scolpare dinanzi a te di tutte le cose delle quali sono
accusato dai Giudei,

<span id="an_26:3">26:3</span> principalmente perché tu hai conoscenza
di tutti i riti e di tutte le questioni che son fra i Giudei; perciò ti
prego di ascoltarmi pazientemente.

<span id="an_26:4">26:4</span> Quale sia stato il mio modo di vivere
dalla mia giovinezza, fin dal principio trascorsa in mezzo alla mia
nazione e in Gerusalemme, tutti i Giudei lo sanno,

<span id="an_26:5">26:5</span> poiché mi hanno conosciuto fin d’allora,
e sanno, se pur vogliono renderne testimonianza, che, secondo la più
rigida setta della nostra religione, son vissuto Fariseo.

<span id="an_26:6">26:6</span> E ora son chiamato in giudizio per la
speranza della promessa fatta da Dio ai nostri padri;

<span id="an_26:7">26:7</span> della qual promessa le nostre dodici
tribù, che servono con fervore a Dio notte e giorno, sperano di vedere
il compimento. E per questa speranza, o re, io sono accusato dai Giudei!

<span id="an_26:8">26:8</span> Perché mai si giudica da voi cosa
incredibile che Dio risusciti i morti?

<span id="an_26:9">26:9</span> Quant’è a me, avevo sì pensato anch’io di
dover fare molte cose contro il nome di Gesù il Nazareno.

<span id="an_26:10">26:10</span> E questo difatti feci a Gerusalemme; e
avutane facoltà dai capi sacerdoti serrai nelle prigioni molti de’
santi; e quando erano messi a morte, io detti il mio voto.

<span id="an_26:11">26:11</span> E spesse volte, per tutte le sinagoghe,
li costrinsi con pene a bestemmiare; e infuriato oltremodo contro di
loro, li perseguitai fino nelle città straniere.

<span id="an_26:12">26:12</span> Il che facendo, come andavo a Damasco
con potere e commissione de’ capi sacerdoti,

<span id="an_26:13">26:13</span> io vidi, o re, per cammino a mezzo
giorno, una luce dal cielo, più risplendente del sole, la quale
lampeggiò intorno a me ed a coloro che viaggiavan meco.

<span id="an_26:14">26:14</span> Ed essendo noi tutti caduti in terra,
udii una voce che mi disse in lingua ebraica: Saulo, Saulo, perché mi
perseguiti? Ei t’è duro ricalcitrar contro gli stimoli.

<span id="an_26:15">26:15</span> E io dissi: Chi sei tu, Signore? E il
Signore rispose: Io son Gesù, che tu perseguiti.

<span id="an_26:16">26:16</span> Ma lèvati, e sta’ in piè; perché per
questo ti sono apparito: per stabilirti ministro e testimone delle cose
che tu hai vedute, e di quelle per le quali ti apparirò ancora,

<span id="an_26:17">26:17</span> liberandoti da questo popolo e dai
Gentili, ai quali io ti mando

<span id="an_26:18">26:18</span> per aprir loro gli occhi, onde si
convertano dalle tenebre alla luce e dalla podestà di Satana a Dio, e
ricevano, per la fede in me, la remissione dei peccati e la loro parte
d’eredità fra i santificati.

<span id="an_26:19">26:19</span> Perciò, o re Agrippa, io non sono stato
disubbidiente alla celeste visione;

<span id="an_26:20">26:20</span> ma, prima a que’ di Damasco, poi a
Gerusalemme e per tutto il paese della Giudea e ai Gentili, ho
annunziato che si ravveggano e si convertano a Dio, facendo opere degne
del ravvedimento.

<span id="an_26:21">26:21</span> Per questo i Giudei, avendomi preso nel
tempio, tentavano d’uccidermi.

<span id="an_26:22">26:22</span> Ma per l’aiuto che vien da Dio, son
durato fino a questo giorno, rendendo testimonianza a piccoli e a
grandi, non dicendo nulla all’infuori di quello che i profeti e Mosè
hanno detto dover avvenire, cioè:

<span id="an_26:23">26:23</span> che il Cristo soffrirebbe, e che egli,
il primo a risuscitar dai morti, annunzierebbe la luce al popolo ed ai
Gentili.

<span id="an_26:24">26:24</span> Or mentre ei diceva queste cose a sua
difesa, Festo disse ad alta voce: Paolo, tu vaneggi; la molta dottrina
ti mette fuor di senno.

<span id="an_26:25">26:25</span> Ma Paolo disse: Io non vaneggio,
eccellentissimo Festo; ma pronunzio parole di verità, e di buon senno.

<span id="an_26:26">26:26</span> Poiché il re, al quale io parlo con
franchezza, conosce queste cose; perché son persuaso che nessuna di esse
gli è occulta; poiché questo non è stato fatto in un cantuccio.

<span id="an_26:27">26:27</span> O re Agrippa, credi tu ai profeti? Io
so che tu ci credi.

<span id="an_26:28">26:28</span> E Agrippa disse a Paolo: Per poco non
mi persuadi a diventar cristiano.

<span id="an_26:29">26:29</span> E Paolo: Piacesse a Dio che per poco o
per molto, non solamente tu, ma anche tutti quelli che oggi m’ascoltano,
diventaste tali, quale sono io, all’infuori di questi legami.

<span id="an_26:30">26:30</span> Allora il re si alzò, e con lui il
governatore, Berenice, e quanti sedevano con loro;

<span id="an_26:31">26:31</span> e ritiratisi in disparte, parlavano gli
uni agli altri, dicendo: Quest’uomo non fa nulla che meriti morte o
prigione.

<span id="an_26:32">26:32</span> E Agrippa disse a Festo: Quest’uomo
poteva esser liberato, se non si fosse appellato a Cesare.

<span id="an_27:1">27:1</span> Or quando fu determinato che faremmo vela
per l’Italia, Paolo e certi altri prigionieri furon consegnati a un
centurione, per nome Giulio, della coorte Augusta.

<span id="an_27:2">27:2</span> E montati sopra una nave adramittina, che
dovea toccare i porti della costa d’Asia, salpammo, avendo con noi
Aristarco, Macedone di Tessalonica.

<span id="an_27:3">27:3</span> Il giorno seguente arrivammo a Sidone; e
Giulio, usando umanità verso Paolo, gli permise d’andare dai suoi amici
per ricevere le loro cure.

<span id="an_27:4">27:4</span> Poi, essendo partiti di là, navigammo
sotto Cipro, perché i venti eran contrari.

<span id="an_27:5">27:5</span> E passato il mar di Cilicia e di
Panfilia, arrivammo a Mira di Licia.

<span id="an_27:6">27:6</span> E il centurione, trovata quivi una nave
alessandrina che facea vela per l’Italia, ci fe’ montare su quella.

<span id="an_27:7">27:7</span> E navigando per molti giorni lentamente,
e pervenuti a fatica, per l’impedimento del vento, di faccia a Gnido,
veleggiammo sotto Creta, di rincontro a Salmone;

<span id="an_27:8">27:8</span> e costeggiandola con difficoltà, venimmo
a un certo luogo, detto Beiporti, vicino al quale era la città di Lasea.

<span id="an_27:9">27:9</span> Or essendo trascorso molto tempo, ed
essendo la navigazione ormai pericolosa, poiché anche il Digiuno era già
passato, Paolo li ammonì dicendo loro:

<span id="an_27:10">27:10</span> Uomini, io veggo che la navigazione si
farà con pericolo e grave danno, non solo del carico e della nave, ma
anche delle nostre persone.

<span id="an_27:11">27:11</span> Ma il centurione prestava più fede al
pilota e al padron della nave che alle cose dette da Paolo.

<span id="an_27:12">27:12</span> E siccome quel porto non era adatto a
svernare, i più furono di parere di partir di là per cercare d’arrivare
a Fenice, porto di Creta che guarda a Libeccio e a Maestro, e di
passarvi l’inverno.

<span id="an_27:13">27:13</span> Essendosi intanto levato un leggero
scirocco, e credendo essi d’esser venuti a capo del loro proposito,
levate le àncore, si misero a costeggiare l’isola di Creta più da
presso.

<span id="an_27:14">27:14</span> Ma poco dopo, si scatenò giù dall’isola
un vento turbinoso, che si chiama Euraquilone;

<span id="an_27:15">27:15</span> ed essendo la nave portata via e non
potendo reggere al vento, la lasciammo andare, ed eravamo portati alla
deriva.

<span id="an_27:16">27:16</span> E passati rapidamente sotto un’isoletta
chiamata Clauda, a stento potemmo avere in nostro potere la scialuppa.

<span id="an_27:17">27:17</span> E quando l’ebbero tirata su, ricorsero
a ripari, cingendo la nave di sotto; e temendo di esser gettati sulla
Sirti, calarono le vele, ed eran così portati via.

<span id="an_27:18">27:18</span> E siccome eravamo fieramente sbattuti
dalla tempesta, il giorno dopo cominciarono a far getto del carico.

<span id="an_27:19">27:19</span> E il terzo giorno, con le loro proprie
mani, buttarono in mare gli arredi della nave.

<span id="an_27:20">27:20</span> E non apparendo né sole né stelle già
da molti giorni, ed essendoci sopra non piccola tempesta, era ormai
tolta ogni speranza di scampare.

<span id="an_27:21">27:21</span> Or dopo che furono stati lungamente
senza prender cibo, Paolo si levò in mezzo a loro, e disse: Uomini,
bisognava darmi ascolto, non partire da Creta, e risparmiar così questo
pericolo e questa perdita.

<span id="an_27:22">27:22</span> Ora però vi esorto a star di buon
cuore, perché non vi sarà perdita della vita d’alcun di voi ma solo
della nave.

<span id="an_27:23">27:23</span> Poiché un angelo dell’Iddio, al quale
appartengo e ch’io servo, m’è apparso questa notte,

<span id="an_27:24">27:24</span> dicendo: Paolo, non temere; bisogna che
tu comparisca dinanzi a Cesare ed ecco, Iddio ti ha donato tutti coloro
che navigano teco.

<span id="an_27:25">27:25</span> Perciò, o uomini, state di buon cuore,
perché ho fede in Dio che avverrà come mi è stato detto.

<span id="an_27:26">27:26</span> Ma dobbiamo esser gettati sopra
un’isola.

<span id="an_27:27">27:27</span> E la quattordicesima notte da che
eravamo portati qua e là per l’Adriatico, verso la mezzanotte i marinari
sospettavano d’esser vicini a terra;

<span id="an_27:28">27:28</span> e calato lo scandaglio trovarono venti
braccia; poi, passati un po’ più oltre e scandagliato di nuovo,
trovarono quindici braccia.

<span id="an_27:29">27:29</span> Temendo allora di percuotere in luoghi
scogliosi, gettarono da poppa quattro àncore, aspettando ansiosamente
che facesse giorno.

<span id="an_27:30">27:30</span> Or cercando i marinari di fuggir dalla
nave, e avendo calato la scialuppa in mare col pretesto di voler calare
le àncore dalla prua,

<span id="an_27:31">27:31</span> Paolo disse al centurione ed ai
soldati: Se costoro non restano nella nave, voi non potete scampare.

<span id="an_27:32">27:32</span> Allora i soldati tagliaron le funi
della scialuppa, e la lasciaron cadere.

<span id="an_27:33">27:33</span> E mentre si aspettava che facesse
giorno, Paolo esortava tutti a prender cibo, dicendo: Oggi son
quattordici giorni che state aspettando, sempre digiuni, senza prender
nulla.

<span id="an_27:34">27:34</span> Perciò, io v’esorto a prender cibo,
perché questo contribuirà alla vostra salvezza; poiché non perirà
neppure un capello del capo d’alcun di voi.

<span id="an_27:35">27:35</span> Detto questo, preso del pane, rese
grazie a Dio, in presenza di tutti; poi, rottolo, cominciò a mangiare.

<span id="an_27:36">27:36</span> E tutti, fatto animo, presero anch’essi
del cibo.

<span id="an_27:37">27:37</span> Or eravamo sulla nave, fra tutti,
dugentosettantasei persone.

<span id="an_27:38">27:38</span> E saziati che furono, alleggerirono la
nave, gettando il frumento in mare.

<span id="an_27:39">27:39</span> Quando fu giorno, non riconoscevano il
paese; ma scorsero una certa baia che aveva una spiaggia, e
deliberarono, se fosse loro possibile, di spingervi la nave.

<span id="an_27:40">27:40</span> E staccate le àncore, le lasciarono
andare in mare; sciolsero al tempo stesso i legami dei timoni, e alzato
l’artimone al vento, traevano al lido.

<span id="an_27:41">27:41</span> Ma essendo incorsi in un luogo che avea
il mare d’ambo i lati, vi fecero arrenar la nave; e mentre la prua,
incagliata, rimaneva immobile, la poppa si sfasciava per la violenza
delle onde.

<span id="an_27:42">27:42</span> Or il parere de’ soldati era d’uccidere
i prigionieri, perché nessuno fuggisse a nuoto.

<span id="an_27:43">27:43</span> Ma il centurione, volendo salvar Paolo,
li distolse da quel proposito, e comandò che quelli che sapevan nuotare
si gettassero in mare per andarsene i primi a terra,

<span id="an_27:44">27:44</span> e gli altri vi arrivassero, chi sopra
tavole, e chi sopra altri pezzi della nave. E così avvenne che tutti
giunsero salvi a terra.

<span id="an_28:1">28:1</span> E dopo che fummo scampati, riconoscemmo
che l’isola si chiamava Malta.

<span id="an_28:2">28:2</span> E i barbari usarono verso noi umanità non
comune; poiché, acceso un gran fuoco, ci accolsero tutti, a motivo della
pioggia che cadeva, e del freddo.

<span id="an_28:3">28:3</span> Or Paolo, avendo raccolto una quantità di
legna secche e avendole poste sul fuoco, una vipera, sentito il caldo,
uscì fuori, e gli si attaccò alla mano.

<span id="an_28:4">28:4</span> E quando i barbari videro la bestia che
gli pendeva dalla mano, dissero fra loro: Certo, quest’uomo e
un’omicida, perché essendo scampato dal mare, pur la Giustizia divina
non lo lascia vivere.

<span id="an_28:5">28:5</span> Ma Paolo, scossa la bestia nel fuoco, non
ne risentì male alcuno.

<span id="an_28:6">28:6</span> Or essi si aspettavano ch’egli enfierebbe
o cadrebbe di subito morto; ma dopo aver lungamente aspettato, veduto
che non gliene avveniva alcun male, mutarono parere, e cominciarono a
dire ch’egli era un dio.

<span id="an_28:7">28:7</span> Or ne’ dintorni di quel luogo v’erano dei
poderi dell’uomo principale dell’isola, chiamato Publio, il quale ci
accolse, e ci albergò tre giorni amichevolmente.

<span id="an_28:8">28:8</span> E accadde che il padre di Publio giacea
malato di febbre e di dissenteria. Paolo andò a trovarlo; e dopo aver
pregato, gl’impose le mani e lo guarì.

<span id="an_28:9">28:9</span> Avvenuto questo, anche gli altri che
aveano delle infermità nell’isola, vennero, e furon guariti;

<span id="an_28:10">28:10</span> ed essi ci fecero grandi onori; e
quando salpammo, ci portarono a bordo le cose necessarie.

<span id="an_28:11">28:11</span> Tre mesi dopo, partimmo sopra una nave
alessandrina che avea per insegna Castore e Polluce, e che avea svernato
nell’isola.

<span id="an_28:12">28:12</span> E arrivati a Siracusa, vi restammo tre
giorni.

<span id="an_28:13">28:13</span> E di là, costeggiando, arrivammo a
Reggio. E dopo un giorno, levatosi un vento di scirocco, in due giorni
arrivammo a Pozzuoli.

<span id="an_28:14">28:14</span> E avendo quivi trovato de’ fratelli,
fummo pregati di rimanere presso di loro sette giorni. E così venimmo a
Roma.

<span id="an_28:15">28:15</span> Or i fratelli, avute nostre notizie, di
là ci vennero incontro sino al Foro Appio e alle Tre Taverne; e Paolo,
quando li ebbe veduti, rese grazie a Dio e prese animo.

<span id="an_28:16">28:16</span> E giunti che fummo a Roma, a Paolo fu
concesso d’abitar da sé col soldato che lo custodiva.

<span id="an_28:17">28:17</span> E tre giorni dopo, Paolo convocò i
principali fra i Giudei; e quando furon raunati, disse loro: Fratelli,
senza aver fatto nulla contro il popolo né contro i riti de’ padri, io
fui arrestato in Gerusalemme e di là dato in man de’ Romani.

<span id="an_28:18">28:18</span> I quali, avendomi esaminato, volevano
rilasciarmi perché non era in me colpa degna di morte.

<span id="an_28:19">28:19</span> Ma opponendovisi i Giudei, fui
costretto ad appellarmi a Cesare, senza però aver in animo di portare
alcuna accusa contro la mia nazione.

<span id="an_28:20">28:20</span> Per questa ragione dunque vi ho
chiamati per vedervi e per parlarvi; perché egli è a causa della
speranza d’Israele ch’io sono stretto da questa catena.

<span id="an_28:21">28:21</span> Ma essi gli dissero: Noi non abbiamo
ricevuto lettere dalla Giudea intorno a te, né è venuto qui alcuno de’
fratelli a riferire o a dir male di te.

<span id="an_28:22">28:22</span> Ben vorremmo però sentir da te quel che
tu pensi; perché, quant’è a cotesta setta, ci è noto che da per tutto
essa incontra opposizione.

<span id="an_28:23">28:23</span> E avendogli fissato un giorno, vennero
a lui nel suo alloggio in gran numero; ed egli da mane a sera esponeva
loro le cose, testimoniando del regno di Dio e persuadendoli di quel che
concerne Gesù, con la legge di Mosè e coi profeti.

<span id="an_28:24">28:24</span> E alcuni restaron persuasi delle cose
dette; altri invece non credettero.

<span id="an_28:25">28:25</span> E non essendo d’accordo fra loro, si
ritirarono, dopo che Paolo ebbe detta quest’unica parola: Ben parlò lo
Spirito Santo ai vostri padri per mezzo del profeta Isaia dicendo:

<span id="an_28:26">28:26</span> Va’ a questo popolo e di’: Voi udrete
coi vostri orecchi e non intenderete; guarderete coi vostri occhi, e non
vedrete;

<span id="an_28:27">28:27</span> perché il cuore di questo popolo s’è
fatto insensibile, son divenuti duri di orecchi, e hanno chiuso gli
occhi, che talora non veggano con gli occhi, e non odano con gli
orecchi, e non intendano col cuore, e non si convertano, ed io non li
guarisca.

<span id="an_28:28">28:28</span> Sappiate dunque che questa salvazione
di Dio è mandata ai Gentili; ed essi presteranno ascolto.

<span id="an_28:29">28:29</span> Quand’ebbe detto questo, i Giudei se ne
andarono discutendo vivamente fra loro.

<span id="an_28:30">28:30</span> E Paolo dimorò due anni interi in una
casa da lui presa a fitto, e riceveva tutti coloro che venivano a
trovarlo,

<span id="an_28:31">28:31</span> predicando il regno di Dio, e
insegnando le cose relative al Signor Gesù Cristo con tutta franchezza e
senza che alcuno glielo impedisse.

------------------------------------------------------------------------

[Next: Romans](rom.md)
