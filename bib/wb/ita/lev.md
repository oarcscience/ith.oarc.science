[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](exo)  [Next](num) 

------------------------------------------------------------------------

### Italian Bible: Leviticus

<span id="an_1:1">1:1</span> L’Eterno chiamò Mosè e gli parlò dalla
tenda di convegno, dicendo:

<span id="an_1:2">1:2</span> "Parla ai figliuoli d’Israele e di’ loro:
Quando qualcuno tra voi recherà un’offerta all’Eterno, l’offerta che
recherete sarà di bestiame: di capi d’armento o di capi di gregge.

<span id="an_1:3">1:3</span> Se la sua offerta è un olocausto di capi
d’armento, offrirà un maschio senza difetto; l’offrirà all’ingresso
della tenda di convegno, per ottenere il favore dell’Eterno.

<span id="an_1:4">1:4</span> E poserà la mano sulla testa
dell’olocausto, il quale sarà accetto all’Eterno, per fare espiazione
per lui.

<span id="an_1:5">1:5</span> Poi scannerà il vitello davanti all’Eterno;
e i sacerdoti, figliuoli d’Aaronne, offriranno il sangue, e lo
spargeranno tutt’intorno sull’altare, che è all’ingresso della tenda di
convegno.

<span id="an_1:6">1:6</span> Si trarrà quindi la pelle all’olocausto, e
lo si taglierà a pezzi.

<span id="an_1:7">1:7</span> E i figliuoli del sacerdote Aaronne
metteranno del fuoco sull’altare, e accomoderanno delle legna sul fuoco.

<span id="an_1:8">1:8</span> Poi i sacerdoti, figliuoli d’Aaronne,
disporranno que’ pezzi, la testa e il grasso, sulle legna messe sul
fuoco sopra l’altare;

<span id="an_1:9">1:9</span> ma le interiora e le gambe si laveranno con
acqua, e il sacerdote farà fumare ogni cosa sull’altare, come un
olocausto, un sacrifizio di soave odore, fatto mediante il fuoco
all’Eterno.

<span id="an_1:10">1:10</span> Se la sua offerta è un olocausto di capi
di gregge, di pecore o di capre, offrirà un maschio senza difetto.

<span id="an_1:11">1:11</span> Lo scannerà dal lato settentrionale
dell’altare, davanti all’Eterno; e i sacerdoti, figliuoli d’Aaronne, ne
spargeranno il sangue sull’altare, tutt’intorno.

<span id="an_1:12">1:12</span> Poi lo si taglierà a pezzi, che, insieme
colla testa e col grasso, il sacerdote disporrà sulle legna messe sul
fuoco sopra l’altare;

<span id="an_1:13">1:13</span> ma le interiora e le gambe si laveranno
con acqua, e il sacerdote offrirà ogni cosa e la farà fumare
sull’altare. Questo è un olocausto, un sacrifizio di soave odore, fatto
mediante il fuoco all’Eterno.

<span id="an_1:14">1:14</span> Se la sua offerta all’Eterno è un
olocausto d’uccelli, offrirà delle tortore o de’ giovani piccioni.

<span id="an_1:15">1:15</span> Il sacerdote offrirà in sacrifizio
l’uccello sull’altare, gli spiccherà la testa, la farà fumare
sull’altare, e il sangue d’esso sarà fatto scorrere sopra uno de’ lati
dell’altare.

<span id="an_1:16">1:16</span> Poi gli toglierà il gozzo con quel che
contiene, e getterà tutto allato all’altare, verso oriente, nel luogo
delle ceneri.

<span id="an_1:17">1:17</span> Spaccherà quindi l’uccello per le ali,
senza però dividerlo in due, e il sacerdote lo farà fumare sull’altare,
sulle legna messe sopra il fuoco. Questo è un olocausto, un sacrifizio
di soave odore, fatto mediante il fuoco all’Eterno.

<span id="an_2:1">2:1</span> Quando qualcuno presenterà all’Eterno come
offerta una oblazione, la sua offerta sarà di fior di farina; vi verserà
sopra dell’olio e v’aggiungerà dell’incenso.

<span id="an_2:2">2:2</span> E la porterà ai sacerdoti figliuoli
d’Aaronne; e il sacerdote prenderà una manata piena del fior di farina
spruzzata d’olio, con tutto l’incenso, e farà fumare ogni cosa
sull’altare, come ricordanza. Questo è un sacrifizio di soave odore,
fatto mediante il fuoco all’Eterno.

<span id="an_2:3">2:3</span> Ciò che rimarrà dell’oblazione sarà per
Aaronne e per i suoi figliuoli; è cosa santissima tra i sacrifizi fatti
mediante il fuoco all’Eterno.

<span id="an_2:4">2:4</span> E quando offrirai un’oblazione di cosa
cotta in forno, ti servirai di focacce non lievitate di fior di farina
impastata con olio, e di gallette senza lievito unte d’olio.

<span id="an_2:5">2:5</span> E se la tua offerta è un’oblazione cotta
sulla gratella, sarà di fior di farina, impastata con olio, senza
lievito.

<span id="an_2:6">2:6</span> La farai a pezzi, e vi verserai su
dell’olio; è un’oblazione.

<span id="an_2:7">2:7</span> E se la tua offerta è un’oblazione cotta in
padella, sarà fatta di fior di farina con olio.

<span id="an_2:8">2:8</span> Porterai all’Eterno l’oblazione fatta di
queste cose; sarà presentata al sacerdote, che la porterà sull’altare.

<span id="an_2:9">2:9</span> Il sacerdote preleverà dall’oblazione la
parte che dev’essere offerta come ricordanza, e la farà fumare
sull’altare. E’ un sacrifizio di soave odore, fatto mediante il fuoco
all’Eterno.

<span id="an_2:10">2:10</span> Ciò che rimarrà dell’oblazione sarà per
Aaronne e per i suoi figliuoli; è cosa santissima tra i sacrifizi fatti
mediante il fuoco all’Eterno.

<span id="an_2:11">2:11</span> Qualunque oblazione offrirete all’Eterno
sarà senza lievito; poiché non farete fumar nulla che contenga lievito o
miele, come sacrifizio fatto mediante il fuoco all’Eterno.

<span id="an_2:12">2:12</span> Potrete offrirne all’Eterno come
oblazione di primizie; ma queste offerte non saranno poste sull’altare
come offerte di soave odore.

<span id="an_2:13">2:13</span> E ogni oblazione che offrirai, la
condirai con sale e non lascerai la tua oblazione mancar di sale, segno
del patto del tuo Dio. Su tutte le tue offerte offrirai del sale.

<span id="an_2:14">2:14</span> E se offri all’Eterno un’oblazione di
primizie, offrirai, come oblazione delle tue primizie, delle spighe
tostate al fuoco, chicchi di grano nuovo, tritati.

<span id="an_2:15">2:15</span> E vi porrai su dell’olio e v’aggiungerai
dell’incenso: è un’oblazione.

<span id="an_2:16">2:16</span> E il sacerdote farà fumare come
ricordanza una parte del grano tritato e dell’olio, con tutto l’incenso.
E’ un sacrifizio fatto mediante il fuoco all’Eterno.

<span id="an_3:1">3:1</span> Quand’uno offrirà un sacrifizio di azioni
di grazie, se offre capi d’armenti, un maschio o una femmina, l’offrirà
senza difetto davanti all’Eterno.

<span id="an_3:2">3:2</span> Poserà la mano sulla testa della sua
offerta, e la sgozzerà all’ingresso della tenda di convegno; e i
sacerdoti, figliuoli d’Aaronne, spargeranno il sangue sull’altare
tutt’intorno.

<span id="an_3:3">3:3</span> E di questo sacrifizio di azioni di grazie
offrirà, come sacrifizio mediante il fuoco all’Eterno, il grasso che
copre le interiora e tutto il grasso che aderisce alle interiora,

<span id="an_3:4">3:4</span> i due arnioni e il grasso che v’è sopra e
che copre i fianchi, e la rete del fegato, che staccherà vicino agli
arnioni.

<span id="an_3:5">3:5</span> E i figliuoli d’Aaronne faranno fumare
tutto questo sull’altare sopra l’olocausto, che è sulle legna messe sul
fuoco. Questo è un sacrifizio di soave odore, fatto mediante il fuoco
all’Eterno.

<span id="an_3:6">3:6</span> Se l’offerta ch’egli fa come sacrifizio di
azioni di grazie all’Eterno è di capi di gregge, un maschio o una
femmina, l’offrirà senza difetto.

<span id="an_3:7">3:7</span> Se presenta come offerta un agnello,
l’offrirà davanti all’Eterno.

<span id="an_3:8">3:8</span> Poserà la mano sulla testa della sua
offerta, e la sgozzerà all’ingresso della tenda di convegno; e i
figliuoli d’Aaronne ne spargeranno il sangue sull’altare tutt’intorno.

<span id="an_3:9">3:9</span> E di questo sacrifizio di azioni di grazie
offrirà, come sacrifizio mediante il fuoco all’Eterno, il grasso, tutta
la coda ch’egli staccherà presso l’estremità della spina, il grasso che
copre le interiora e tutto il grasso che aderisce alle interiora,

<span id="an_3:10">3:10</span> i due arnioni e il grasso che v’è sopra e
che copre i fianchi, e la rete del fegato, che staccherà vicino agli
arnioni.

<span id="an_3:11">3:11</span> E il sacerdote farà fumare tutto questo
sull’altare. E’ un cibo offerto mediante il fuoco all’Eterno.

<span id="an_3:12">3:12</span> Se la sua offerta è una capra, l’offrirà
davanti all’Eterno.

<span id="an_3:13">3:13</span> Poserà la mano sulla testa della vittima,
e la sgozzerà all’ingresso della tenda di convegno; e i figliuoli
d’Aaronne ne spargeranno il sangue sull’altare tutt’intorno.

<span id="an_3:14">3:14</span> E della vittima offrirà, come sacrifizio
mediante il fuoco all’Eterno, il grasso che copre le interiora e tutto
il grasso che aderisce alle interiora,

<span id="an_3:15">3:15</span> i due arnioni e il grasso che v’è sopra e
che copre i fianchi, e la rete del fegato, che staccherà vicino agli
arnioni.

<span id="an_3:16">3:16</span> E il sacerdote farà fumare tutto questo
sull’altare. E’ un cibo di soave odore, offerto mediante il fuoco. Tutto
il grasso appartiene all’Eterno.

<span id="an_3:17">3:17</span> Questa è una legge perpetua, per tutte le
vostre generazioni, in tutti i luoghi dove abiterete: non mangerete né
grasso né sangue".

<span id="an_4:1">4:1</span> L’Eterno parlò ancora a Mosè, dicendo:

<span id="an_4:2">4:2</span> "Parla ai figliuoli d’Israele e di’ loro:
Quando qualcuno avrà peccato per errore e avrà fatto alcuna delle cose
che l’Eterno ha vietato di fare,

<span id="an_4:3">4:3</span> se il sacerdote che ha ricevuto l’unzione è
quegli che ha peccato, rendendo per tal modo colpevole il popolo,
offrirà all’Eterno, per il peccato commesso, un giovenco senza difetto,
come sacrifizio per il peccato.

<span id="an_4:4">4:4</span> Menerà il giovenco all’ingresso della tenda
di convegno, davanti all’Eterno; poserà la mano sulla testa del
giovenco, e sgozzerà il giovenco davanti all’Eterno.

<span id="an_4:5">4:5</span> Poi il sacerdote che ha ricevuto l’unzione
prenderà del sangue del giovenco e lo porterà entro la tenda di
convegno;

<span id="an_4:6">4:6</span> e il sacerdote intingerà il suo dito nel
sangue, e farà aspersione di quel sangue sette volte davanti all’Eterno,
di fronte al velo del santuario.

<span id="an_4:7">4:7</span> Il sacerdote quindi metterà di quel sangue
sui corni dell’altare del profumo fragrante, altare che è davanti
all’Eterno, nella tenda di convegno; e spanderà tutto il sangue del
giovenco appiè dell’altare degli olocausti, che è all’ingresso della
tenda di convegno.

<span id="an_4:8">4:8</span> E torrà dal giovenco del sacrifizio per il
peccato tutto il grasso: il grasso che copre le interiora e tutto il
grasso che aderisce alle interiora,

<span id="an_4:9">4:9</span> i due arnioni e il grasso che v’è sopra e
che copre i fianchi,

<span id="an_4:10">4:10</span> e la rete del fegato, che staccherà
vicino agli arnioni, nello stesso modo che queste parti si tolgono dal
bue del sacrifizio di azioni di grazie; e il sacerdote le farà fumare
sull’altare degli olocausti.

<span id="an_4:11">4:11</span> Ma la pelle del giovenco e tutta la sua
carne, con la sua testa, le sue gambe, le sue interiora e i suoi
escrementi,

<span id="an_4:12">4:12</span> il giovenco intero, lo porterà fuori del
campo, in un luogo puro, dove si gettan le ceneri; e lo brucerà col
fuoco, su delle legna; sarà bruciato sul mucchio delle ceneri.

<span id="an_4:13">4:13</span> Se tutta la raunanza d’Israele ha peccato
per errore, senz’accorgersene, e ha fatto alcuna delle cose che l’Eterno
ha vietato di fare, e si è così resa colpevole,

<span id="an_4:14">4:14</span> quando il peccato che ha commesso venga
ad esser conosciuto, la raunanza offrirà, come sacrifizio per il
peccato, un giovenco, e lo menerà davanti alla tenda di convegno.

<span id="an_4:15">4:15</span> Gli anziani della raunanza poseranno le
mani sulla testa del giovenco davanti all’Eterno; e il giovenco sarà
sgozzato davanti all’Eterno.

<span id="an_4:16">4:16</span> Poi il sacerdote che ha ricevuto
l’unzione porterà del sangue del giovenco entro la tenda di convegno;

<span id="an_4:17">4:17</span> e il sacerdote intingerà il dito nel
sangue e ne farà aspersione sette volte davanti all’Eterno, di fronte al
velo.

<span id="an_4:18">4:18</span> E metterà di quel sangue sui corni
dell’altare che è davanti all’Eterno, nella tenda di convegno; e
spanderà tutto il sangue appiè dell’altare dell’olocausto, che è
all’ingresso della tenda di convegno.

<span id="an_4:19">4:19</span> E torrà dal giovenco tutto il grasso, e
lo farà fumare sull’altare.

<span id="an_4:20">4:20</span> Farà di questo giovenco, come ha fatto
del giovenco offerto per il peccato. Così il sacerdote farà l’espiazione
per la raunanza, e le sarà perdonato.

<span id="an_4:21">4:21</span> Poi porterà il giovenco fuori del campo,
e lo brucerà come ha bruciato il primo giovenco. Questo è il sacrifizio
per il peccato della raunanza.

<span id="an_4:22">4:22</span> Se uno dei capi ha peccato, e ha fatto
per errore alcuna di tutte le cose che l’Eterno Iddio suo ha vietato di
fare, e si è così reso colpevole,

<span id="an_4:23">4:23</span> quando il peccato che ha commesso gli
sarà fatto conoscere, menerà, come sua offerta, un becco, un maschio fra
le capre, senza difetto.

<span id="an_4:24">4:24</span> Poserà la mano sulla testa del becco, e
lo scannerà nel luogo dove si scannano gli olocausti, davanti
all’Eterno. E’ un sacrifizio per il peccato.

<span id="an_4:25">4:25</span> Poi il sacerdote prenderà col suo dito
del sangue del sacrifizio per il peccato, e lo metterà sui corni
dell’altare degli olocausti, e spanderà il sangue del becco appiè
dell’altare dell’olocausto;

<span id="an_4:26">4:26</span> e farà fumare tutto il grasso del becco
sull’altare, come ha fatto del grasso del sacrifizio di azioni di
grazie. Così il sacerdote farà l’espiazione del peccato di lui, e gli
sarà perdonato.

<span id="an_4:27">4:27</span> Se qualcuno del popolo del paese peccherà
per errore e farà alcuna delle cose che l’Eterno ha vietato di fare,
rendendosi così colpevole,

<span id="an_4:28">4:28</span> quando il peccato che ha commesso gli
sarà fatto conoscere, dovrà menare, come sua offerta, una capra, una
femmina senza difetto, per il peccato che ha commesso.

<span id="an_4:29">4:29</span> Poserà la mano sulla testa del sacrifizio
per il peccato, e sgozzerà il sacrifizio per il peccato nel luogo ove si
sgozzano gli olocausti.

<span id="an_4:30">4:30</span> Poi il sacerdote prenderà col suo dito
del sangue della capra e lo metterà sui corni dell’altare
dell’olocausto, e spanderà tutto il sangue della capra appiè
dell’altare.

<span id="an_4:31">4:31</span> E torrà tutto il grasso dalla capra, come
ha tolto il grasso dal sacrifizio di azioni di grazie; e il sacerdote lo
farà fumare sull’altare come un soave odore all’Eterno. Così il
sacerdote farà l’espiazione per quel tale, e gli sarà perdonato.

<span id="an_4:32">4:32</span> E se colui menerà un agnello come suo
sacrifizio per il peccato, dovrà menare una femmina senza difetto.

<span id="an_4:33">4:33</span> Poserà la mano sulla testa del sacrifizio
per il peccato, e lo sgozzerà come sacrifizio per il peccato nel luogo
ove si sgozzano gli olocausti.

<span id="an_4:34">4:34</span> Poi il sacerdote prenderà col suo dito
del sangue del sacrifizio per il peccato, e lo metterà sui corni
dell’altare dell’olocausto, e spanderà tutto il sangue della vittima
appiè dell’altare;

<span id="an_4:35">4:35</span> e torrà dalla vittima tutto il grasso,
come si toglie il grasso dall’agnello del sacrifizio di azioni di
grazie; e il sacerdote lo farà fumare sull’altare, sui sacrifizi fatti
mediante il fuoco all’Eterno. Così il sacerdote farà per quel tale
l’espiazione del peccato che ha commesso, e gli sarà perdonato.

<span id="an_5:1">5:1</span> Quando una persona, dopo aver udito dal
giudice la formula del giuramento, nella sua qualità di testimonio pecca
non dichiarando ciò che ha veduto o altrimenti conosciuto, porterà la
pena della sua iniquità.

<span id="an_5:2">5:2</span> O quand’uno, senza saperlo, avrà toccato
qualcosa d’impuro, come il cadavere d’una bestia selvatica impura, o il
cadavere d’un animale domestico impuro, o quello d’un rettile impuro,
rimarrà egli stesso impuro e colpevole.

<span id="an_5:3">5:3</span> O quando, senza saperlo, toccherà una
impurità umana una qualunque delle cose per le quali l’uomo diviene
impuro allorché viene a saperlo, è colpevole.

<span id="an_5:4">5:4</span> O quand’uno, senza badarvi, parlando
leggermente con le labbra, avrà giurato, con uno di quei giuramenti che
gli uomini sogliono proferire alla leggera, di fare qualcosa di male o
di bene, allorché viene ad accorgersene, è colpevole.

<span id="an_5:5">5:5</span> Quand’uno dunque si sarà reso colpevole
d’una di queste cose, confesserà il peccato che ha commesso;

<span id="an_5:6">5:6</span> recherà all’Eterno, come sacrifizio della
sua colpa, per il peccato che ha commesso, una femmina del gregge, una
pecora o una capra, come sacrifizio per il peccato; e il sacerdote farà
per lui l’espiazione del suo peccato.

<span id="an_5:7">5:7</span> Se non ha mezzi da procurarsi una pecora o
una capra, porterà all’Eterno, come sacrifizio della sua colpa, per il
suo peccato, due tortore o due giovani piccioni: uno come sacrifizio per
il peccato, l’altro come olocausto.

<span id="an_5:8">5:8</span> E li porterà al sacerdote, il quale offrirà
prima quello per il peccato; gli spiccherà la testa vicino alla nuca, ma
senza staccarla del tutto;

<span id="an_5:9">5:9</span> poi spargerà del sangue del sacrifizio per
il peccato sopra uno dei lati dell’altare, e il resto del sangue sarà
spremuto appiè dell’altare. Questo è un sacrifizio per il peccato.

<span id="an_5:10">5:10</span> Dell’altro uccello farà un olocausto,
secondo le norme stabilite. Così il sacerdote farà per quel tale
l’espiazione del peccato che ha commesso, e gli sarà perdonato.

<span id="an_5:11">5:11</span> Ma se non ha mezzi da procurarsi due
tortore o due giovani piccioni, porterà, come sua offerta per il peccato
che a commesso, la decima parte di un efa di fior di farina, come
sacrifizio per il peccato; non vi metterà su né olio né incenso, perché
è un sacrifizio per il peccato.

<span id="an_5:12">5:12</span> Porterà la farina al sacerdote, e il
sacerdote ne prenderà una manata piena come ricordanza, e la farà fumare
sull’altare sopra i sacrifizi fatti mediante il fuoco all’Eterno. E’ un
sacrifizio per il peccato.

<span id="an_5:13">5:13</span> Così il sacerdote farà per quel tale
l’espiazione del peccato che ha commesso in uno di quei casi e gli sarà
perdonato. Il resto della farina sarà per il sacerdote come si fa
nell’oblazione".

<span id="an_5:14">5:14</span> L’Eterno parlò ancora a Mosè, dicendo:

<span id="an_5:15">5:15</span> "Quand’uno commetterà una infedeltà e
peccherà per errore relativamente a ciò che dev’esser consacrato
all’Eterno, porterà all’Eterno, come sacrifizio di riparazione, un
montone senza difetto, preso dal gregge, secondo la tua stima in sicli
d’argento a siclo di santuario, come sacrifizio di riparazione.

<span id="an_5:16">5:16</span> E risarcirà il danno fatto al santuario,
aggiungendovi un quinto in più e lo darà al sacerdote; e il sacerdote
farà per lui l’espiazione col montone offerto come sacrifizio di
riparazione, e gli sarà perdonato.

<span id="an_5:17">5:17</span> E quand’uno peccherà facendo, senza
saperlo, qualcuna delle cose che l’Eterno ha vietato di fare, sarà
colpevole e porterà la pena della sua iniquità.

<span id="an_5:18">5:18</span> Presenterà al sacerdote, come sacrifizio
di riparazione, un montone senza difetto, preso dal gregge, secondo la
tua stima; e il sacerdote farà per lui l’espiazione dell’errore commesso
per ignoranza, e gli sarà perdonato.

<span id="an_5:19">5:19</span> Questo è un sacrifizio di riparazione;
quel tale si è realmente reso colpevole verso l’Eterno".

<span id="an_6:1">6:1</span> E l’Eterno parlò a Mosè dicendo:

<span id="an_6:2">6:2</span> "Quand’uno peccherà e commetterà una
infedeltà verso l’Eterno, negando al suo prossimo un deposito da lui
ricevuto, o un pegno messo nelle sue mani, o una cosa che ha rubata o
estorta con frode al prossimo,

<span id="an_6:3">6:3</span> o una cosa perduta che ha trovata, e
mentendo a questo proposito e giurando il falso circa una delle cose
nelle quali l’uomo può peccare,

<span id="an_6:4">6:4</span> quando avrà così peccato e si sarà reso
colpevole, restituirà la cosa rubata o estorta con frode, o il deposito
che gli era stato confidato, o l’oggetto perduto che ha trovato,

<span id="an_6:5">6:5</span> o qualunque cosa circa la quale abbia
giurato il falso. Ne farà la restituzione per intero e v’aggiungerà un
quinto in più, consegnandola al proprietario il giorno stesso che
offrirà il suo sacrifizio di riparazione.

<span id="an_6:6">6:6</span> E porterà al sacerdote il suo sacrifizio di
riparazione all’Eterno: un montone senza difetto, preso dal gregge,
secondo la tua stima, come sacrifizio di riparazione.

<span id="an_6:7">6:7</span> E il sacerdote farà l’espiazione per lui
davanti all’Eterno, e gli sarà perdonato qualunque sia la cosa di cui si
è reso colpevole".

<span id="an_6:8">6:8</span> L’Eterno parlò ancora a Mosè, dicendo:

<span id="an_6:9">6:9</span> "Da’ quest’ordine ad Aaronne e ai suoi
figliuoli, e di’ loro: Questa è la legge dell’olocausto. L’olocausto
rimarrà sulle legna accese sopra l’altare tutta la notte, fino al
mattino; e il fuoco dell’altare sarà tenuto acceso.

<span id="an_6:10">6:10</span> Il sacerdote si vestirà della sua tunica
di lino e si metterà sulla carne le brache; leverà la cenere fatta dal
fuoco che avrà consumato l’olocausto sull’altare e la porrà allato
all’altare.

<span id="an_6:11">6:11</span> Poi si spoglierà delle vesti e ne
indosserà delle altre, e porterà la cenere fuori del campo, in un luogo
puro.

<span id="an_6:12">6:12</span> Il fuoco sarà mantenuto acceso
sull’altare e non si lascerà spegnere; e il sacerdote vi brucerà su
delle legna ogni mattina, vi disporrà sopra l’olocausto, e vi farà fumar
sopra il grasso dei sacrifizi di azioni di grazie.

<span id="an_6:13">6:13</span> Il fuoco dev’esser del continuo mantenuto
acceso sull’altare, e non si lascerà spengere.

<span id="an_6:14">6:14</span> Questa è la legge dell’oblazione. I
figliuoli d’Aaronne l’offriranno davanti all’Eterno, dinanzi all’altare.

<span id="an_6:15">6:15</span> Si leverà una manata di fior di farina
con il suo olio e tutto l’incenso che è sull’oblazione, e si farà fumare
ogni cosa sull’altare in sacrifizio di soave odore, come una ricordanza
per l’Eterno.

<span id="an_6:16">6:16</span> Aaronne e i suoi figliuoli mangeranno
quel che rimarrà dell’oblazione; la si mangerà senza lievito, in luogo
santo; la mangeranno nel cortile della tenda di convegno.

<span id="an_6:17">6:17</span> Non la si cocerà con lievito; è la parte
che ho data loro de’ miei sacrifizi fatti mediante il fuoco. E’ cosa
santissima, come il sacrifizio per il peccato e come il sacrifizio di
riparazione.

<span id="an_6:18">6:18</span> Ogni maschio tra i figliuoli d’Aaronne ne
potrà mangiare. E’ una parte perpetua, assegnatavi di generazione in
generazione, sui sacrifizi fatti mediante il fuoco all’Eterno. Chiunque
toccherà quelle cose dovrà esser santo".

<span id="an_6:19">6:19</span> L’Eterno parlò ancora a Mosè, dicendo:

<span id="an_6:20">6:20</span> "Questa è l’offerta che Aaronne e i suoi
figliuoli faranno all’Eterno il giorno che riceveranno l’unzione: un
decimo d’efa di fior di farina, come oblazione perpetua, metà la mattina
e metà la sera.

<span id="an_6:21">6:21</span> Essa sarà preparata con olio, sulla
gratella; la porterai quando sarà fritta; l’offrirai in pezzi, come
offerta divisa di soave odore all’Eterno;

<span id="an_6:22">6:22</span> e il sacerdote che, tra i figliuoli
d’Aaronne, sarà unto per succedergli, farà anch’egli quest’offerta; è la
parte assegnata in perpetuo all’Eterno; sarà fatta fumare per intero.

<span id="an_6:23">6:23</span> Ogni oblazione del sacerdote sarà fatta
fumare per intero; non sarà mangiata".

<span id="an_6:24">6:24</span> L’Eterno parlò ancora a Mosè, dicendo:

<span id="an_6:25">6:25</span> "Parla ad Aaronne e ai suoi figliuoli, e
di’ loro: Questa è la legge del sacrifizio per il peccato. Nel luogo
dove si sgozza l’olocausto, sarà sgozzata, davanti all’Eterno, la
vittima per il peccato. E’ cosa santissima.

<span id="an_6:26">6:26</span> Il sacerdote che l’offrirà per il
peccato, la mangerà; dovrà esser mangiata in luogo santo, nel cortile
della tenda di convegno.

<span id="an_6:27">6:27</span> Chiunque ne toccherà la carne dovrà esser
santo; e se ne schizza del sangue sopra una veste, il posto ove sarà
schizzato il sangue lo laverai in luogo santo.

<span id="an_6:28">6:28</span> Ma il vaso di terra che avrà servito a
cuocerla, sarà spezzato; e se è stata cotta in un vaso di rame, questo
si strofini bene e si sciacqui con acqua.

<span id="an_6:29">6:29</span> Ogni maschio, fra i sacerdoti, ne potrà
mangiare; è cosa santissima.

<span id="an_6:30">6:30</span> Ma non si mangerà alcuna vittima per il
peccato, quando si deve portare del sangue d’essa nella tenda di
convegno per fare l’espiazione nel santuario. Essa sarà bruciata col
fuoco.

<span id="an_7:1">7:1</span> Questa è la legge del sacrifizio di
riparazione; è cosa santissima.

<span id="an_7:2">7:2</span> Nel luogo ove si scanna l’olocausto, si
scannerà la vittima di riparazione; e se ne spanderà il sangue
sull’altare tutt’intorno;

<span id="an_7:3">7:3</span> e se ne offrirà tutto il grasso, la coda,
il grasso che copre le interiora,

<span id="an_7:4">7:4</span> i due arnioni, il grasso che v’è sopra e
che copre i fianchi, e la rete del fegato, che si staccherà vicino agli
arnioni.

<span id="an_7:5">7:5</span> Il sacerdote farà fumare tutto questo
sull’altare, come un sacrifizio fatto mediante il fuoco all’Eterno.
Questo è un sacrifizio di riparazione.

<span id="an_7:6">7:6</span> Ogni maschio tra i sacerdoti ne potrà
mangiare; lo si mangerà in luogo santo; è cosa santissima.

<span id="an_7:7">7:7</span> Il sacrifizio di riparazione è come il
sacrifizio per il peccato; la stessa legge vale per ambedue; la vittima
sarà del sacerdote che farà l’espiazione.

<span id="an_7:8">7:8</span> E il sacerdote che offrirà l’olocausto per
qualcuno avrà per sé la pelle dell’olocausto che avrà offerto.

<span id="an_7:9">7:9</span> Così pure ogni oblazione cotta in forno, o
preparata in padella, o sulla gratella, sarà del sacerdote che l’ha
offerta.

<span id="an_7:10">7:10</span> E ogni oblazione impastata con olio, o
asciutta, sarà per tutti i figliuoli d’Aaronne: per l’uno come per
l’altro.

<span id="an_7:11">7:11</span> Questa è la legge del sacrifizio di
azioni di grazie, che si offrirà all’Eterno.

<span id="an_7:12">7:12</span> Se uno l’offre per riconoscenza, offrirà,
col sacrifizio di azioni di grazie, delle focacce senza lievito intrise
con olio, delle gallette senza lievito unte con olio, e del fior di
farina cotto, in forma di focacce intrise con olio.

<span id="an_7:13">7:13</span> Presenterà anche, per sua offerta, oltre
quelle focacce, delle focacce di pan lievitato, insieme col suo
sacrifizio di riconoscenza e di azioni di grazie.

<span id="an_7:14">7:14</span> D’ognuna di queste offerte si presenterà
una parte come oblazione elevata all’Eterno; essa sarà del sacerdote che
avrà fatto l’aspersione del sangue del sacrifizio di azioni di grazie.

<span id="an_7:15">7:15</span> E la carne del sacrifizio di riconoscenza
e di azioni di grazie sarà mangiata il giorno stesso ch’esso è offerto;
non se ne lascerà nulla fino alla mattina.

<span id="an_7:16">7:16</span> Ma se il sacrifizio che uno offre è
votivo o volontario, la vittima sarà mangiata il giorno ch’ei l’offrirà,
e quel che ne rimane dovrà esser mangiato l’indomani;

<span id="an_7:17">7:17</span> ma quel che sarà rimasto della carne del
sacrifizio fino al terzo giorno, dovrà bruciarsi col fuoco.

<span id="an_7:18">7:18</span> Che se uno mangia della carne del suo
sacrifizio di azioni di grazie il terzo giorno, colui che l’ha offerto
non sarà gradito; e dell’offerta non gli sarà tenuto conto; sarà cosa
aborrita; e colui che ne avrà mangiato porterà la pena della sua
iniquità.

<span id="an_7:19">7:19</span> La carne che sarà stata in contatto di
qualcosa d’impuro, non sarà mangiata; sarà bruciata col fuoco.

<span id="an_7:20">7:20</span> Quanto alla carne che si mangia, chiunque
è puro ne potrà mangiare; ma la persona che, essendo impura, mangerà
della carne del sacrifizio di azioni di grazie che appartiene
all’Eterno, sarà sterminata di fra il suo popolo.

<span id="an_7:21">7:21</span> E se uno toccherà qualcosa d’impuro, una
impurità umana, un animale impuro o qualsivoglia cosa abominevole,
immonda, e mangerà della carne del sacrifizio di azioni di grazie che
appartiene all’Eterno, quel tale sarà sterminato di fra il suo popolo".

<span id="an_7:22">7:22</span> L’Eterno parlò ancora a Mosè, dicendo:

<span id="an_7:23">7:23</span> "Parla ai figliuoli d’Israele, e di’
loro: Non mangerete alcun grasso, né di bue, né di pecora, né di capra.

<span id="an_7:24">7:24</span> Il grasso di una bestia morta da sé, o il
grasso d’una bestia sbranata potrà servire per qualunque altro uso; ma
non ne mangerete affatto;

<span id="an_7:25">7:25</span> perché chiunque mangerà del grasso degli
animali che si offrono in sacrifizio mediante il fuoco all’Eterno, quel
tale sarà sterminato di fra il suo popolo.

<span id="an_7:26">7:26</span> E non mangerete affatto alcun sangue, né
di uccelli né di quadrupedi, in tutti i luoghi dove abiterete.

<span id="an_7:27">7:27</span> Chiunque mangerà sangue di qualunque
specie, sarà sterminato di fra il suo popolo".

<span id="an_7:28">7:28</span> L’Eterno parlò ancora a Mosè, dicendo:

<span id="an_7:29">7:29</span> "Parla ai figliuoli d’Israele, e di’
loro: Colui che offrirà all’Eterno il suo sacrifizio di azioni di grazie
porterà la sua offerta all’Eterno, prelevandola dal suo sacrifizio di
azioni di grazie.

<span id="an_7:30">7:30</span> Porterà con le proprie mani ciò che
dev’essere offerto all’Eterno mediante il fuoco; porterà il grasso
insieme col petto, il petto per agitarlo come offerta agitata davanti
all’Eterno.

<span id="an_7:31">7:31</span> Il sacerdote farà fumare il grasso
sull’altare; e il petto sarà d’Aaronne e de’ suoi figliuoli.

<span id="an_7:32">7:32</span> Darete pure al sacerdote, come offerta
elevata, la coscia destra dei vostri sacrifizi d’azioni di grazie.

<span id="an_7:33">7:33</span> Colui de’ figliuoli d’Aaronne che offrirà
il sangue e il grasso dei sacrifizi di azioni di grazie avrà, come sua
parte, la coscia destra.

<span id="an_7:34">7:34</span> Poiché, dai sacrifizi di azioni di grazie
offerti dai figliuoli d’Israele, io prendo il petto dell’offerta agitata
e la coscia dell’offerta elevata, e li do al sacerdote Aaronne e ai suoi
figliuoli per legge perpetua, da osservarsi dai figliuoli d’Israele.

<span id="an_7:35">7:35</span> Questa è la parte consacrata ad Aaronne e
consacrata ai suoi figliuoli, dei sacrifizi fatti mediante il fuoco
all’Eterno, dal giorno in cui saranno presentati per esercitare il
sacerdozio dell’Eterno.

<span id="an_7:36">7:36</span> Questo l’Eterno ha ordinato ai figliuoli
d’Israele di dar loro dal giorno della loro unzione. E’ una parte ch’è
loro dovuta in perpetuo, di generazione in generazione".

<span id="an_7:37">7:37</span> Questa è la legge dell’olocausto,
dell’oblazione, del sacrifizio per il peccato, del sacrifizio di
riparazione, della consacrazione e del sacrifizio di azioni di grazie:

<span id="an_7:38">7:38</span> legge che l’Eterno dette a Mosè sul monte
Sinai il giorno che ordinò ai figliuoli d’Israele di presentare le loro
offerte all’Eterno nel deserto di Sinai.

<span id="an_8:1">8:1</span> L’Eterno parlò ancora a Mosè, dicendo:

<span id="an_8:2">8:2</span> "Prendi Aaronne e i suoi figliuoli con lui,
i paramenti, l’olio dell’unzione, il giovenco del sacrifizio per il
peccato, i due montoni e il paniere dei pani azzimi;

<span id="an_8:3">8:3</span> e convoca tutta la raunanza all’ingresso
della tenda di convegno".

<span id="an_8:4">8:4</span> E Mosè fece come l’Eterno gli aveva
ordinato, e la raunanza fu convocata all’ingresso della tenda di
convegno.

<span id="an_8:5">8:5</span> E Mosè disse alla raunanza: "Questo è
quello che l’Eterno ha ordinato di fare".

<span id="an_8:6">8:6</span> E Mosè fece accostare Aaronne e i suoi
figliuoli, e li lavò con acqua.

<span id="an_8:7">8:7</span> Poi rivestì Aaronne della tunica, lo cinse
della cintura, gli pose addosso il manto, gli mise l’efod, e lo cinse
della cintura artistica dell’efod, con la quale gli fissò l’efod
addosso.

<span id="an_8:8">8:8</span> Gli mise pure il pettorale, e sul pettorale
pose l’Urim e il Thummim.

<span id="an_8:9">8:9</span> Poi gli mise in capo la mitra, e sul
davanti della mitra pose la lamina d’oro, il santo diadema, come
l’Eterno aveva ordinato a Mosè.

<span id="an_8:10">8:10</span> Poi Mosè prese l’olio dell’unzione, unse
il tabernacolo e tutte le cose che vi si trovavano, e le consacrò.

<span id="an_8:11">8:11</span> Ne fece sette volte l’aspersione
sull’altare, unse l’altare e tutti i suoi utensili, e la conca e la sua
base, per consacrarli.

<span id="an_8:12">8:12</span> E versò dell’olio dell’unzione sul capo
d’Aaronne, e unse Aaronne, per consacrarlo.

<span id="an_8:13">8:13</span> Poi Mosè fece accostare i figliuoli
d’Aaronne, li vestì di tuniche, li cinse di cinture, e assicurò sul loro
capo delle tiare, come l’Eterno aveva ordinato a Mosè.

<span id="an_8:14">8:14</span> Fece quindi accostare il giovenco del
sacrifizio per il peccato, e Aaronne e i suoi figliuoli posarono le loro
mani sulla testa del giovenco del sacrifizio per il peccato.

<span id="an_8:15">8:15</span> Mosè lo scannò, ne prese del sangue, lo
mise col dito sui corni dell’altare tutto all’intorno, e purificò
l’altare; poi sparse il resto del sangue appiè dell’altare, e lo
consacrò per farvi su l’espiazione.

<span id="an_8:16">8:16</span> Poi prese tutto il grasso ch’era sulle
interiora, la rete del fegato, i due arnioni col loro grasso, e Mosè
fece fumar tutto sull’altare.

<span id="an_8:17">8:17</span> Ma il giovenco, la sua pelle, la sua
carne e i suoi escrementi, li bruciò col fuoco fuori del campo, come
l’Eterno aveva ordinato a Mosè.

<span id="an_8:18">8:18</span> Fece quindi accostare il montone
dell’olocausto, e Aaronne e i suoi figliuoli posarono le mani sulla
testa del montone.

<span id="an_8:19">8:19</span> E Mosè lo scannò, e ne sparse il sangue
sull’altare tutto all’intorno.

<span id="an_8:20">8:20</span> Poi fece a pezzi il montone, e Mosè fece
fumare la testa, i pezzi e il grasso.

<span id="an_8:21">8:21</span> E quando n’ebbe lavato le interiora e le
gambe con acqua, Mosè fece fumare tutto il montone sull’altare. Fu un
olocausto di soave odore, un sacrifizio fatto mediante il fuoco
all’Eterno, come l’Eterno aveva ordinato a Mosè.

<span id="an_8:22">8:22</span> Poi fece accostare il secondo montone, il
montone della consacrazione; e Aaronne e i suoi figliuoli posarono le
mani sulla testa del montone.

<span id="an_8:23">8:23</span> E Mosè lo scannò, e ne prese del sangue e
lo mise sull’estremità dell’orecchio destro d’Aaronne e sul pollice
della sua man destra e sul dito grosso del suo piede destro.

<span id="an_8:24">8:24</span> Poi Mosè fece accostare i figliuoli
d’Aaronne, e pose di quel sangue sull’estremità del loro orecchio
destro, sul pollice della loro man destra e sul dito grosso del loro piè
destro; e sparse il resto del sangue sull’altare tutto all’intorno.

<span id="an_8:25">8:25</span> Poi prese il grasso, la coda, tutto il
grasso che copriva le interiora, la rete del fegato, i due arnioni, il
loro grasso, e la coscia destra;

<span id="an_8:26">8:26</span> e dal paniere dei pani azzimi, ch’era
davanti all’Eterno, prese una focaccia senza lievito, una focaccia di
pasta oliata e una galletta, e le pose sui grassi e sulla coscia destra.

<span id="an_8:27">8:27</span> Poi mise tutte queste cose sulle palme
delle mani d’Aaronne e sulle palme delle mani de’ suoi figliuoli, e le
agitò come offerta agitata davanti all’Eterno.

<span id="an_8:28">8:28</span> Mosè quindi le prese dalle loro mani, e
le fece fumare sull’altare sopra l’olocausto. Fu un sacrifizio di
consacrazione, di soave odore: un sacrifizio fatto mediante il fuoco
all’Eterno.

<span id="an_8:29">8:29</span> Poi Mosè prese il petto del montone e lo
agitò come offerta agitata davanti all’Eterno; questa fu la parte del
montone della consacrazione che toccò a Mosè, come l’Eterno aveva
ordinato a Mosè.

<span id="an_8:30">8:30</span> Mosè prese quindi dell’olio dell’unzione
e del sangue ch’era sopra l’altare, e ne asperse Aaronne e i suoi
paramenti, i figliuoli di lui e i loro paramenti; e consacrò Aaronne e i
suoi paramenti, i figliuoli di lui e i loro paramenti con lui.

<span id="an_8:31">8:31</span> Poi Mosè disse ad Aaronne e ai suoi
figliuoli: "Fate cuocere la carne all’ingresso della tenda di convegno;
e quivi la mangerete col pane che è nel paniere della consacrazione,
come ho ordinato, dicendo: Aaronne e i suoi figliuoli la mangeranno.

<span id="an_8:32">8:32</span> E quel che rimane della carne e del pane
lo brucerete col fuoco.

<span id="an_8:33">8:33</span> E per sette giorni non vi dipartirete
dall’ingresso della tenda di convegno, finché non siano compiuti i
giorni delle vostre consacrazioni; poiché la vostra consacrazione durerà
sette giorni.

<span id="an_8:34">8:34</span> Come s’è fatto oggi, così l’Eterno ha
ordinato che si faccia, per fare espiazione per voi.

<span id="an_8:35">8:35</span> Rimarrete dunque sette giorni
all’ingresso della tenda di convegno, giorno e notte, e osserverete il
comandamento dell’Eterno, affinché non muoiate; poiché così m’è stato
ordinato".

<span id="an_8:36">8:36</span> E Aaronne e i suoi figliuoli fecero tutte
le cose che l’Eterno aveva ordinate per mezzo di Mosè.

<span id="an_9:1">9:1</span> L’ottavo giorno, Mosè chiamò Aaronne, i
suoi figliuoli e gli anziani d’Israele,

<span id="an_9:2">9:2</span> e disse ad Aaronne: "Prendi un giovine
vitello per un sacrifizio per il peccato, e un montone per un olocausto:
ambedue senza difetto, e offrili all’Eterno.

<span id="an_9:3">9:3</span> E dirai così ai figliuoli d’Israele:
Prendete un capro per un sacrifizio per il peccato, e un vitello e un
agnello, ambedue d’un anno, senza difetto, per un olocausto;

<span id="an_9:4">9:4</span> e un bue e un montone per un sacrifizio di
azioni di grazie, per sacrificarli davanti all’Eterno; e un’oblazione
intrisa con olio; perché oggi l’Eterno vi apparirà".

<span id="an_9:5">9:5</span> Essi dunque menarono davanti alla tenda di
convegno le cose che Mosè aveva ordinate; e tutta la raunanza si
accostò, e si tenne in piè davanti all’Eterno.

<span id="an_9:6">9:6</span> E Mosè disse: "Questo è quello che l’Eterno
vi ha ordinato; fatelo, e la gloria dell’Eterno vi apparirà".

<span id="an_9:7">9:7</span> E Mosè disse ad Aaronne: "Accostati
all’altare; offri il tuo sacrifizio per il peccato e il tuo olocausto, e
fa’ l’espiazione per te e per il popolo; presenta anche l’offerta del
popolo e fa’ l’espiazione per esso, come l’Eterno ha ordinato".

<span id="an_9:8">9:8</span> Aaronne dunque s’accostò all’altare e
scannò il vitello del sacrifizio per il peccato, ch’era per sé.

<span id="an_9:9">9:9</span> E i suoi figliuoli gli porsero il sangue,
ed egli intinse il dito nel sangue, ne mise sui corni dell’altare, e
sparse il resto del sangue appiè dell’altare;

<span id="an_9:10">9:10</span> ma il grasso, gli arnioni e la rete del
fegato della vittima per il peccato, li fece fumare sull’altare, come
l’Eterno aveva ordinato a Mosè.

<span id="an_9:11">9:11</span> E la carne e la pelle, le bruciò col
fuoco fuori del campo.

<span id="an_9:12">9:12</span> Poi scannò l’olocausto; e i figliuoli
d’Aaronne gli porsero il sangue, ed egli lo sparse sull’altare tutto
all’intorno.

<span id="an_9:13">9:13</span> Gli porsero pure l’olocausto fatto a
pezzi, e la testa; ed egli li fece fumare sull’altare.

<span id="an_9:14">9:14</span> E lavò le interiora e le gambe, e le fece
fumare sull’olocausto, sopra l’altare.

<span id="an_9:15">9:15</span> Poi presentò l’offerta del popolo. Prese
il capro destinato al sacrifizio per il peccato del popolo, lo scannò e
l’offrì per il peccato, come la prima volta.

<span id="an_9:16">9:16</span> Poi offrì l’olocausto, e lo fece secondo
la regola stabilita.

<span id="an_9:17">9:17</span> Presentò quindi l’oblazione; ne prese una
manata piena, e la fece fumare sull’altare, oltre l’olocausto della
mattina.

<span id="an_9:18">9:18</span> E scannò il bue e il montone, come
sacrifizio di azioni di grazie per il popolo. I figliuoli d’Aaronne gli
porsero il sangue, ed egli lo sparse sull’altare, tutto all’intorno.

<span id="an_9:19">9:19</span> Gli porsero i grassi del bue, del
montone, la coda, il grasso che copre le interiora, gli arnioni e la
rete del fegato;

<span id="an_9:20">9:20</span> misero i grassi sui petti, ed egli fece
fumare i grassi sull’altare;

<span id="an_9:21">9:21</span> e i petti e la coscia destra, Aaronne li
agitò davanti all’Eterno come offerta agitata, nel modo che Mosè aveva
ordinato.

<span id="an_9:22">9:22</span> Poi Aaronne alzò le mani verso il popolo,
e lo benedisse; e, dopo aver fatto il sacrifizio per il peccato,
l’olocausto e i sacrifizi di azioni di grazie, scese giù dall’altare.

<span id="an_9:23">9:23</span> E Mosè ed Aaronne entrarono nella tenda
di convegno; poi uscirono e benedissero il popolo; e la gloria
dell’Eterno apparve a tutto il popolo.

<span id="an_9:24">9:24</span> Un fuoco uscì dalla presenza dell’Eterno
e consumò sull’altare l’olocausto e i grassi; e tutto il popolo lo vide,
diè in grida d’esultanza, e si prostrò colla faccia a terra.

<span id="an_10:1">10:1</span> Or Nadab ed Abihu, figliuoli d’Aaronne,
presero ciascuno il suo turibolo, vi misero dentro del fuoco, vi posero
su del profumo, e offrirono davanti all’Eterno del fuoco estraneo: il
che egli non aveva loro ordinato.

<span id="an_10:2">10:2</span> E un fuoco uscì dalla presenza
dell’Eterno, e li divorò; e morirono davanti all’Eterno.

<span id="an_10:3">10:3</span> Allora Mosè disse ad Aaronne: "Questo è
quello di cui l’Eterno ha parlato, quando ha detto: Io sarò santificato
per mezzo di quelli che mi stanno vicino, e sarò glorificato in presenza
di tutto il popolo". E Aaronne si tacque.

<span id="an_10:4">10:4</span> E Mosè chiamò Mishael ed Eltsafan,
figliuoli di Uziel, zio d’Aaronne, e disse loro: "Accostatevi, portate
via i vostri fratelli di davanti al santuario, fuori del campo".

<span id="an_10:5">10:5</span> Ed essi si accostarono, e li portaron via
nelle loro tuniche, fuori del campo, come Mosè avea detto.

<span id="an_10:6">10:6</span> E Mosè disse ad Aaronne, ad Eleazar e ad
Ithamar, suoi figliuoli: "Non andate a capo scoperto, e non vi
stracciate le vesti, affinché non muoiate, e l’Eterno non s’adiri contro
tutta la raunanza; ma i vostri fratelli, tutta quanta la casa d’Israele,
menino duolo, a motivo dell’arsione che l’Eterno ha fatto.

<span id="an_10:7">10:7</span> E non vi dipartite dall’ingresso della
tenda di convegno, onde non abbiate a perire; poiché l’olio dell’unzione
dell’Eterno è su voi". Ed essi fecero come Mosè avea detto.

<span id="an_10:8">10:8</span> L’Eterno parlò ad Aaronne, dicendo:

<span id="an_10:9">10:9</span> "Non bevete vino né bevande alcooliche tu
e i tuoi figliuoli quando entrerete nella tenda di convegno, affinché
non muoiate; sarà una legge perpetua, di generazione in generazione;

<span id="an_10:10">10:10</span> e questo, perché possiate discernere
ciò ch’è santo da ciò che è profano e ciò che è impuro da ciò ch’è puro,

<span id="an_10:11">10:11</span> e possiate insegnare ai figliuoli
d’Israele tutte le leggi che l’Eterno ha dato loro per mezzo di Mosè".

<span id="an_10:12">10:12</span> Poi Mosè disse ad Aaronne, ad Eleazar e
ad Ithamar, i due figliuoli che restavano ad Aaronne: "Prendete quel che
rimane dell’oblazione dei sacrifizi fatti mediante il fuoco all’Eterno,
e mangiatelo senza lievito, presso l’altare; perché è cosa santissima.

<span id="an_10:13">10:13</span> Lo mangerete in luogo santo, perché è
la parte che spetta a te e ai tuoi figliuoli, de’ sacrifizi fatti
mediante il fuoco all’Eterno; poiché così mi è stato ordinato.

<span id="an_10:14">10:14</span> E il petto dell’offerta agitata e la
coscia dell’offerta elevata li mangerete tu, i tuoi figliuoli e le tue
figliuole con te, in luogo puro; perché vi sono stati dati come parte
spettante a te ed ai tuoi figliuoli, dei sacrifizi di azioni di grazie
de’ figliuoli d’Israele.

<span id="an_10:15">10:15</span> Oltre ai grassi da ardere si porteranno
la coscia dell’offerta elevata e il petto dell’offerta agitata, per
esser agitati davanti all’Eterno come offerta agitata; anche questo
apparterrà a te e ai tuoi figliuoli con te, per diritto perpetuo, come
l’Eterno ha ordinato".

<span id="an_10:16">10:16</span> Or Mosè cercò e ricercò il capro del
sacrifizio per il peccato; ed ecco, era stato bruciato; ond’egli s’adirò
gravemente contro Eleazar e contro Ithamar, i figliuoli ch’eran rimasti
ad Aaronne, dicendo:

<span id="an_10:17">10:17</span> "Perché non avete mangiato il
sacrifizio per il peccato nel luogo santo? giacché è cosa santissima, e
l’Eterno ve l’ha dato perché portiate l’iniquità della raunanza, perché
ne facciate l’espiazione davanti all’Eterno.

<span id="an_10:18">10:18</span> Ecco, il sangue della vittima non e
stato portato dentro il santuario; voi avreste dovuto mangiarla nel
santuario, come io avevo ordinato".

<span id="an_10:19">10:19</span> Ed Aaronne disse a Mosè: "Ecco oggi
essi hanno offerto il loro sacrifizio per il peccato e il loro olocausto
da vanti all’Eterno; e, dopo le cose che mi son successe, se oggi avessi
mangiato la vittima del sacrifizio per il peccato, sarebbe ciò piaciuto
all’Eterno?"

<span id="an_10:20">10:20</span> Quando Mosè udì questo, rimase
soddisfatto.

<span id="an_11:1">11:1</span> Poi l’Eterno parlò a Mosè e ad Aaronne,
dicendo loro:

<span id="an_11:2">11:2</span> "Parlate così ai figliuoli d’Israele:
Questi sono gli animali che potrete mangiare fra tutte le bestie che
sono sulla terra.

<span id="an_11:3">11:3</span> Mangerete d’ogni animale che ha l’unghia
spartita e ha il piè forcuto, e che rumina.

<span id="an_11:4">11:4</span> Ma di fra quelli che ruminano e di fra
quelli che hanno l’unghia spartita, non mangerete questi: il cammello,
perché rumina, ma non ha l’unghia spartita; lo considererete come
impuro;

<span id="an_11:5">11:5</span> il coniglio, perché rumina, ma non ha
l’unghia spartita; lo considererete come impuro;

<span id="an_11:6">11:6</span> la lepre, perché rumina, ma non ha
l’unghia spartita; la considererete come impura;

<span id="an_11:7">11:7</span> il porco, perché ha l’unghia spartita e
il piè forcuto, ma non rumina; lo considererete come impuro.

<span id="an_11:8">11:8</span> Non mangerete della loro carne e non
toccherete i loro corpo morti; li considererete come impuri.

<span id="an_11:9">11:9</span> Questi sono gli animali che potrete
mangiare fra tutti quelli che sono nell’acqua. Mangerete tutto ciò che
ha pinne e scaglie nelle acque, tanto ne’ i mari quanto ne’ fiumi.

<span id="an_11:10">11:10</span> Ma tutto ciò che non ha né pinne né
scaglie, tanto ne’ mari quanto ne’ fiumi, fra tutto ciò che si muove
nelle acque e tutto ciò che vive nelle acque, l’avrete in abominio.

<span id="an_11:11">11:11</span> Essi vi saranno in abominio; non
mangerete della loro carne, e avrete in abominio i loro corpi morti.

<span id="an_11:12">11:12</span> Tutto ciò che non ha né pinne né
scaglie nelle acque vi sarà in abominio.

<span id="an_11:13">11:13</span> E fra gli uccelli avrete in abominio
questi: non se ne mangi; sono un abominio: l’aquila, l’ossifraga e
l’aquila di mare;

<span id="an_11:14">11:14</span> il nibbio e ogni specie di falco;

<span id="an_11:15">11:15</span> ogni specie di corvo;

<span id="an_11:16">11:16</span> lo struzzo, il barbagianni, il gabbiano
e ogni specie di sparviere;

<span id="an_11:17">11:17</span> il gufo, lo smergo, l’ibi;

<span id="an_11:18">11:18</span> il cigno, il pellicano, l’avvoltoio;

<span id="an_11:19">11:19</span> la cicogna, ogni specie di airone,
l’upupa e il pipistrello.

<span id="an_11:20">11:20</span> Vi sarà pure in abominio ogni insetto
alato che cammina su quattro piedi.

<span id="an_11:21">11:21</span> Però, fra tutti gl’insetti alati che
camminano su quattro piedi, mangerete quelli che hanno gambe al disopra
de’ piedi per saltare sulla terra.

<span id="an_11:22">11:22</span> Di questi potrete mangiare: ogni specie
di cavalletta, ogni specie di solam, ogni specie di hargol e ogni specie
di hagab.

<span id="an_11:23">11:23</span> Ogni altro insetto alato che ha quattro
piedi vi sarà in abominio.

<span id="an_11:24">11:24</span> Questi animali vi renderanno impuri;
chiunque toccherà il loro corpo morto sarà impuro fino alla sera.

<span id="an_11:25">11:25</span> E chiunque porterà i loro corpi morti
si laverà le vesti, e sarà impuro fino alla sera.

<span id="an_11:26">11:26</span> Considererete come impuro ogni animale
che ha l’unghia spartita, ma non ha il piè forcuto, e che non rumina;
chiunque lo toccherà sarà impuro.

<span id="an_11:27">11:27</span> Considererete come impuri tutti i
quadrupedi che camminano sulla pianta de’ piedi; chiunque toccherà il
loro corpo morto sarà impuro fino alla sera.

<span id="an_11:28">11:28</span> E chiunque porterà i loro corpi morti
si laverà le vesti, e sarà immondo fino alla sera. Questi animali
considererete come impuri.

<span id="an_11:29">11:29</span> E fra i piccoli animali che strisciano
sulla terra, considererete come impuri questi: la talpa, il topo e ogni
specie di lucertola, il toporagno,

<span id="an_11:30">11:30</span> la rana, la tartaruga, la lumaca, il
camaleonte.

<span id="an_11:31">11:31</span> Questi animali, fra tutto ciò che
striscia, saranno impuri per voi; chiunque li toccherà morti, sarà
impuro fino alla sera.

<span id="an_11:32">11:32</span> Ogni oggetto sul quale cadrà qualcun
d’essi quando sarà morto, sarà immondo: siano utensili di legno, o
veste, o pelle, o sacco, o qualunque altro oggetto di cui si faccia uso;
sarà messo nell’acqua, e sarà impuro fino alla sera; poi sarà puro.

<span id="an_11:33">11:33</span> E se ne cade qualcuno in un vaso di
terra, tutto quello che vi si troverà dentro sarà impuro, e spezzerete
il vaso.

<span id="an_11:34">11:34</span> Ogni cibo che serve al nutrimento, sul
quale sarà caduta di quell’acqua, sarà impuro; e ogni bevanda di cui si
fa uso, qualunque sia il vaso che la contiene, sarà impura.

<span id="an_11:35">11:35</span> Ogni oggetto sul quale cadrà qualcosa
del loro corpo morto, sarà impuro; il forno o il fornello sarà spezzato;
sono impuri, e li considererete come impuri.

<span id="an_11:36">11:36</span> Però, una fonte o una cisterna, dov’è
una raccolta d’acqua, sarà pura; ma chi toccherà i loro corpi morti sarà
impuro.

<span id="an_11:37">11:37</span> E se qualcosa de’ loro corpi morti cade
su qualche seme che dev’esser seminato, questo sarà puro;

<span id="an_11:38">11:38</span> ma se è stata messa dell’acqua sul
seme, e vi cade su qualcosa de’ loro corpi morti, lo considererai come
impuro.

<span id="an_11:39">11:39</span> Se muore un animale di quelli che vi
servono per nutrimento, colui che ne toccherà il corpo morto sarà impuro
fino alla sera.

<span id="an_11:40">11:40</span> Colui che mangerà di quel corpo morto
si laverà le vesti, e sarà impuro fino alla sera; parimente colui che
porterà quel corpo morto si laverà le vesti, e sarà impuro fino alla
sera.

<span id="an_11:41">11:41</span> Ogni cosa che brulica sulla terra è un
abominio; non se ne mangerà.

<span id="an_11:42">11:42</span> Di tutti gli animali che brulicano
sulla terra non ne mangerete alcuno che strisci sul ventre o cammini con
quattro piedi o con molti piedi, poiché sono un abominio.

<span id="an_11:43">11:43</span> Non rendete le vostre persone
abominevoli mediante alcuno di questi animali che strisciano; e non vi
rendete impuri per loro mezzo, in guisa da rimaner così contaminati.

<span id="an_11:44">11:44</span> Poiché io sono l’Eterno, l’Iddio
vostro; santificatevi dunque e siate santi, perché io son santo; e non
contaminate le vostre persone mediante alcuno di questi animali che
strisciano sulla terra.

<span id="an_11:45">11:45</span> Poiché io sono l’Eterno che vi ho fatti
salire dal paese d’Egitto, per essere il vostro Dio; siate dunque santi,
perché io son santo.

<span id="an_11:46">11:46</span> Questa è la legge concernente i
quadrupedi, gli uccelli, ogni essere vivente che si muove nelle acque e
ogni essere che striscia sulla terra,

<span id="an_11:47">11:47</span> affinché sappiate discernere ciò ch’è
impuro da ciò ch’è puro, l’animale che si può mangiare da quello che non
si deve mangiare".

<span id="an_12:1">12:1</span> L’Eterno parlò ancora a Mosè, dicendo:
"Parla così ai figliuoli d’Israele:

<span id="an_12:2">12:2</span> Quando una donna sarà rimasta incinta e
partorirà un maschio, sarà impura sette giorni; sarà impura come nel
tempo de’ suoi corsi mensuali.

<span id="an_12:3">12:3</span> L’ottavo giorno si circonciderà la carne
del prepuzio del bambino.

<span id="an_12:4">12:4</span> Poi, ella resterà ancora trentatre giorni
a purificarsi del suo sangue; non toccherà alcuna cosa santa, e non
entrerà nel santuario finché non siano compiuti i giorni della sua
purificazione.

<span id="an_12:5">12:5</span> Ma, se partorisce una bambina, sarà
impura due settimane come al tempo de’ suoi corsi mensuali; e resterà
sessantasei giorni a purificarsi del suo sangue.

<span id="an_12:6">12:6</span> E quando i giorni della sua
purificazione, per un figliuolo o per una figliuola, saranno compiuti,
porterà al sacerdote, all’ingresso della tenda di convegno, un agnello
d’un anno come olocausto, e un giovane piccione o una tortora come
sacrifizio per il peccato;

<span id="an_12:7">12:7</span> e il sacerdote li offrirà davanti
all’Eterno e farà l’espiazione per lei; ed ella sarà purificata del
flusso del suo sangue. Questa è la legge relativa alla donna che
partorisce un maschio o una femmina.

<span id="an_12:8">12:8</span> E se non ha mezzi da offrire un agnello,
prenderà due tortore o due giovani piccioni: uno per l’olocausto, e
l’altro per il sacrifizio per il peccato. Il sacerdote farà l’espiazione
per lei, ed ella sarà pura".

<span id="an_13:1">13:1</span> L’Eterno parlò ancora a Mosè e ad
Aaronne, dicendo:

<span id="an_13:2">13:2</span> "Quand’uno avrà sulla pelle del suo corpo
un tumore o una pustola o una macchia lucida che sia sintomo di piaga di
lebbra sulla pelle del suo corpo, quel tale sarà menato al sacerdote
Aaronne o ad uno de’ suoi figliuoli sacerdoti.

<span id="an_13:3">13:3</span> Il sacerdote esaminerà la piaga sulla
pelle del corpo; e se il pelo della piaga è diventato bianco, e la piaga
appare più profonda della pelle del corpo, è piaga di lebbra; e il
sacerdote che l’avrà esaminato, dichiarerà quell’uomo impuro.

<span id="an_13:4">13:4</span> Ma se la macchia lucida sulla pelle del
corpo e bianca, e non appare esser più profonda della pelle, e il suo
pelo non è diventato bianco, il sacerdote rinchiuderà per sette giorni
colui che ha la piaga.

<span id="an_13:5">13:5</span> Il sacerdote, il settimo giorno,
l’esaminerà; e se gli parrà che la piaga si sia fermata e non si sia
allargata sulla pelle, il sacerdote lo rinchiuderà altri sette giorni.

<span id="an_13:6">13:6</span> Il sacerdote, il settimo giorno, lo
esaminerà di nuovo; e se vedrà che la piaga non è più lucida e non s’è
allargata sulla pelle, il sacerdote dichiarerà quell’uomo puro: è una
pustola. Quel tale laverà le sue vesti, e sarà puro.

<span id="an_13:7">13:7</span> Ma se la pustola s’è allargata sulla
pelle dopo ch’egli s’è mostrato al sacerdote per esser dichiarato puro,
si farà esaminare per la seconda volta dal sacerdote;

<span id="an_13:8">13:8</span> il sacerdote l’esaminerà; e se vedrà che
la pustola si è allargata sulla pelle, il sacerdote lo dichiarerà
impuro; è lebbra.

<span id="an_13:9">13:9</span> Quand’uno avrà addosso una piaga di
lebbra, sarà menato al sacerdote.

<span id="an_13:10">13:10</span> Il sacerdote lo esaminerà; e se vedrà
che sulla pelle c’è un tumor bianco, che questo tumore ha fatto
imbiancare il pelo e che v’è nel tumore della carne viva,

<span id="an_13:11">13:11</span> è lebbra inveterata nella pelle del
corpo di colui, e il sacerdote lo dichiarerà impuro; non lo rinchiuderà,
perché è impuro.

<span id="an_13:12">13:12</span> E se la lebbra produce delle
efflorescenze sulla pelle in modo da coprire tutta la pelle di colui che
ha la piaga, dal capo ai piedi, dovunque il sacerdote guardi,

<span id="an_13:13">13:13</span> il sacerdote lo esaminerà; e quando
avrà veduto che la lebbra copre tutto il corpo, dichiarerà puro colui
che ha la piaga. Egli è divenuto tutto quanto bianco, quindi è puro.

<span id="an_13:14">13:14</span> Ma dal momento che apparirà in lui
della carne viva, sarà dichiarato impuro.

<span id="an_13:15">13:15</span> Quando il sacerdote avrà visto la carne
viva, dichiarerà quell’uomo impuro; la carne viva è impura; è lebbra.

<span id="an_13:16">13:16</span> Ma se la carne viva ridiventa bianca,
vada colui al sacerdote, e il sacerdote lo esaminerà;

<span id="an_13:17">13:17</span> e se vedrà che la piaga è ridiventata
bianca, il sacerdote dichiarerà puro colui che ha la piaga: è puro.

<span id="an_13:18">13:18</span> Quand’uno avrà avuto sulla pelle della
carne un’ulcera che sia guarita,

<span id="an_13:19">13:19</span> e poi, sul luogo dell’ulcera apparirà
un tumor bianco o una macchia lucida, bianca, tendente al rosso, quel
tale si mostrerà al sacerdote.

<span id="an_13:20">13:20</span> Il sacerdote l’esaminerà; e se vedrà
che la macchia apparisce più profonda della pelle e che il pelo n’è
diventato bianco, il sacerdote lo dichiarerà impuro; è piaga di lebbra
che è scoppiata nell’ulcera.

<span id="an_13:21">13:21</span> Ma se il sacerdote, esaminandola, vede
che nella macchia non ci sono peli bianchi e che non è più profonda
della pelle e non è più lucida, il sacerdote lo rinchiuderà sette
giorni.

<span id="an_13:22">13:22</span> E se la macchia s’allarga sulla pelle,
il sacerdote lo dichiarerà impuro; è piaga di lebbra.

<span id="an_13:23">13:23</span> Ma se la macchia è rimasta allo stesso
punto e non si e allargata, è la cicatrice dell’ulcera, e il sacerdote
lo dichiarerà puro.

<span id="an_13:24">13:24</span> Quand’uno avrà sulla pelle del suo
corpo una bruciatura cagionata dal fuoco, e su questa bruciatura
apparirà una macchia lucida, bianca, tendente al rosso o soltanto
bianca,

<span id="an_13:25">13:25</span> il sacerdote l’esaminerà; e se vedrà
che il pelo della macchia è diventato bianco e la macchia appare più
profonda della pelle, è lebbra scoppiata nella bruciatura. Il sacerdote
dichiarerà quel tale impuro; è piaga di lebbra.

<span id="an_13:26">13:26</span> Ma se il sacerdote, esaminandola, vede
che non c’è pelo bianco nella macchia, e ch’essa non è più profonda
della pelle e non è più lucida, il sacerdote lo rinchiuderà sette
giorni.

<span id="an_13:27">13:27</span> Il sacerdote, il settimo giorno,
l’esaminerà; e se la macchia s’è allargata sulla pelle, il sacerdote
dichiarerà quel tale impuro; è piaga di lebbra.

<span id="an_13:28">13:28</span> E se la macchia è rimasta ferma nello
stesso luogo, e non si è allargata sulla pelle, e non è più lucida, è il
tumore della bruciatura; il sacerdote dichiarerà quel tale puro, perch’è
la cicatrice della bruciatura.

<span id="an_13:29">13:29</span> Quand’un uomo o una donna avrà una
piaga sul capo o nella barba,

<span id="an_13:30">13:30</span> il sacerdote esaminerà la piaga; e se
vedrà ch’essa appare più profonda della pelle e che v’è del pelo
gialliccio e sottile, il sacerdote li dichiarerà impuri; è tigna, è
lebbra del capo o della barba.

<span id="an_13:31">13:31</span> E se il sacerdote, esaminando la piaga
della tigna, vedrà che non appare più profonda della pelle e che non v’è
pelo nero, il sacerdote rinchiuderà sette giorni colui che ha la piaga
della tigna.

<span id="an_13:32">13:32</span> E se il sacerdote, esaminando il
settimo giorno la piaga, vedrà che la tigna non s’è allargata, e che non
v’è pelo giallo, e che la tigna non appare più profonda della pelle,

<span id="an_13:33">13:33</span> quel tale si raderà, ma non raderà il
luogo dov’è la tigna; e il sacerdote rinchiuderà altri sette giorni
colui che ha la tigna.

<span id="an_13:34">13:34</span> Il sacerdote, il settimo giorno,
esaminerà la tigna; e se vedrà che la tigna non s’è allargata sulla
pelle e non appare più profonda della pelle, il sacerdote dichiarerà
quel tale puro; colui si laverà le vesti, e sarà puro.

<span id="an_13:35">13:35</span> Ma se, dopo ch’egli e stato dichiarato
puro, la tigna s’è allargata sulla pelle,

<span id="an_13:36">13:36</span> il sacerdote l’esaminerà; e se vedrà
che la tigna s’è allargata sulla pelle, il sacerdote non cercherà se v’è
del pelo giallo; quel tale è impuro.

<span id="an_13:37">13:37</span> Ma se vedrà che la tigna s’è fermata e
che v’è cresciuto del pelo nero, la tigna è guarita; quel tale è puro, e
il sacerdote lo dichiarerà puro.

<span id="an_13:38">13:38</span> Quand’un uomo o una donna avrà sulla
pelle del suo corpo delle macchie lucide, delle macchie bianche,

<span id="an_13:39">13:39</span> il sacerdote l’esaminerà; e se vedrà
che le macchie sulla pelle del loro corpo sono di un bianco pallido, è
una eruzione cutanea; quel tale è puro.

<span id="an_13:40">13:40</span> Colui al quale son cascati i capelli
del capo è calvo, ma è puro.

<span id="an_13:41">13:41</span> Se i capelli gli son cascati dalla
parte della faccia, è calvo di fronte, ma è puro.

<span id="an_13:42">13:42</span> Ma se sulla parte calva del di dietro o
del davanti del capo appare una piaga bianca tendente al rosso, è
lebbra, scoppiata nella parte calva del di dietro o del davanti del
capo.

<span id="an_13:43">13:43</span> Il sacerdote lo esaminerà; e se vedrà
che il tumore della piaga nella parte calva del di dietro o del davanti
del capo è bianca tendente al rosso, simile alla lebbra della pelle del
corpo,

<span id="an_13:44">13:44</span> quel tale è un lebbroso; è impuro, e il
sacerdote lo dovrà dichiarare impuro; egli ha la sua piaga sul campo.

<span id="an_13:45">13:45</span> Il lebbroso, affetto da questa piaga,
porterà le vesti strappate e il capo scoperto; si coprirà la barba, e
andrà gridando: Impuro! impuro!

<span id="an_13:46">13:46</span> Sarà impuro tutto il tempo che avrà la
piaga; è impuro; se ne starà solo; abiterà fuori del campo.

<span id="an_13:47">13:47</span> Quando apparirà una piaga di lebbra
sopra una veste, sia veste di lana o veste di lino,

<span id="an_13:48">13:48</span> un tessuto o un lavoro a maglia, di
lino o di lana, un oggetto di pelle o qualunque altra cosa fatta di
pelle,

<span id="an_13:49">13:49</span> se la piaga sarà verdastra o rossastra
sulla veste o sulla pelle, sul tessuto, o sulla maglia, o su qualunque
cosa fatta di pelle, è piaga di lebbra, e sarà mostrata al sacerdote.

<span id="an_13:50">13:50</span> Il sacerdote esaminerà la piaga, e
rinchiuderà sette giorni colui che ha la piaga.

<span id="an_13:51">13:51</span> Il settimo giorno esaminerà la piaga; e
se la piaga si sarà allargata sulla veste o sul tessuto o sulla maglia o
sulla pelle o sull’oggetto fatto di pelle per un uso qualunque, è una
piaga di lebbra maligna; è cosa impura.

<span id="an_13:52">13:52</span> Egli brucerà quella veste o il tessuto
o la maglia di lana o di lino o qualunque oggetto fatto di pelle, sul
quale è la piaga; perché è lebbra maligna; saran bruciati col fuoco.

<span id="an_13:53">13:53</span> E se il sacerdote, esaminandola, vedrà
che la piaga non s’è allargata sulla veste o sul tessuto o sulla maglia
o sull’oggetto qualunque di pelle,

<span id="an_13:54">13:54</span> il sacerdote ordinerà che si lavi
l’oggetto su cui è la piaga, e lo rinchiuderà altri sette giorni.

<span id="an_13:55">13:55</span> Il sacerdote esaminerà la piaga, dopo
che sarà stata lavata; e se vedrà che la piaga non ha mutato colore,
benché non si sia allargata, è un oggetto immondo; lo brucerai col
fuoco; v’è corrosione, sia che la parte corrosa si trovi sul diritto o
sul rovescio dell’oggetto.

<span id="an_13:56">13:56</span> E se il sacerdote, esaminandola, vede
che la piaga, dopo essere stata lavata, è diventata pallida, la
strapperà dalla veste o dalla pelle o dal tessuto o dalla maglia.

<span id="an_13:57">13:57</span> E se apparisce ancora sulla veste o sul
tessuto o sulla maglia o sull’oggetto qualunque fatto di pelle, è una
eruzione lebbrosa; brucerai col fuoco l’oggetto su cui e la piaga.

<span id="an_13:58">13:58</span> La veste o il tessuto o la maglia o
qualunque oggetto fatto di pelle che avrai lavato e dal quale la piaga
sarà scomparsa, si laverà una seconda volta, e sarà puro.

<span id="an_13:59">13:59</span> Questa è la legge relativa alla piaga
di lebbra sopra una veste di lana o di lino, sul tessuto o sulla maglia
o su qualunque oggetto fatto di pelle, per dichiararli puri o impuri".

<span id="an_14:1">14:1</span> L’Eterno parlò ancora a Mosè, dicendo:

<span id="an_14:2">14:2</span> "Questa è la legge relativa al lebbroso
per il giorno della sua purificazione. Egli sarà menato al sacerdote.

<span id="an_14:3">14:3</span> Il sacerdote uscirà dal campo, e
l’esaminerà; e se vedrà che la piaga della lebbra è guarita nel
lebbroso,

<span id="an_14:4">14:4</span> il sacerdote ordinerà che si prendano,
per colui che dev’esser purificato, due uccelli vivi, puri, del legno di
cedro, dello scarlatto e dell’issopo.

<span id="an_14:5">14:5</span> Il sacerdote ordinerà che si sgozzi uno
degli uccelli in un vaso di terra su dell’acqua viva.

<span id="an_14:6">14:6</span> Poi prenderà l’uccello vivo, il legno di
cedro, lo scarlatto e l’issopo, e l’immergerà, con l’uccello vivo, nel
sangue dell’uccello sgozzato sopra l’acqua viva.

<span id="an_14:7">14:7</span> Ne aspergerà sette volte colui che
dev’esser purificato dalla lebbra; lo dichiarerà puro, e lascerà andar
libero per i campi l’uccello vivo.

<span id="an_14:8">14:8</span> Colui che si purifica si laverà le vesti,
si raderà tutti i peli, si laverà nell’acqua, e sarà puro. Dopo questo
potrà entrar nel campo, ma resterà sette giorni fuori della sua tenda.

<span id="an_14:9">14:9</span> Il settimo giorno si raderà tutti i peli,
il capo, la barba, le ciglia: si raderà insomma tutti i peli, si laverà
le vesti e si laverà il corpo nell’acqua, e sarà puro.

<span id="an_14:10">14:10</span> L’ottavo giorno prenderà due agnelli
senza difetto, un’agnella d’un anno senza difetto, tre decimi d’un efa
di fior di farina, una oblazione, intrisa con olio, e un log d’olio;

<span id="an_14:11">14:11</span> e il sacerdote che fa la purificazione,
presenterà colui che si purifica e quelle cose davanti all’Eterno,
all’ingresso della tenda di convegno.

<span id="an_14:12">14:12</span> Poi il sacerdote prenderà uno degli
agnelli e l’offrirà come sacrifizio di riparazione, con il log d’olio, e
li agiterà come offerta agitata davanti all’Eterno.

<span id="an_14:13">14:13</span> Poi scannerà l’agnello nel luogo dove
si scannano i sacrifizi per il peccato e gli olocausti: vale a dire, nel
luogo sacro; poiché il sacrifizio di riparazione appartiene al
sacerdote, come quello per il peccato; è cosa santissima.

<span id="an_14:14">14:14</span> E il sacerdote prenderà del sangue del
sacrifizio di riparazione e lo metterà sull’estremità dell’orecchio
destro di colui che si purifica, sul pollice della sua man destra e sul
dito grosso del suo piedi destro.

<span id="an_14:15">14:15</span> Poi il sacerdote prenderà dell’olio del
log, e lo verserà nella palma della sua mano sinistra;

<span id="an_14:16">14:16</span> quindi il sacerdote intingerà il dito
della sua destra nell’olio che avrà nella sinistra, e col dito farà
sette volte aspersione di quell’olio davanti all’Eterno.

<span id="an_14:17">14:17</span> E del rimanente dell’olio che avrà in
mano, il sacerdote ne metterà sull’estremità dell’orecchio destro di
colui che si purifica, sul pollice della sua man destra e sul dito
grosso del suo piede destro, oltre al sangue del sacrifizio di
riparazione.

<span id="an_14:18">14:18</span> Il resto dell’olio che avrà in mano, il
sacerdote lo metterà sul capo di colui che si purifica; e il sacerdote
farà per lui l’espiazione davanti all’Eterno.

<span id="an_14:19">14:19</span> Poi il sacerdote offrirà il sacrifizio
per il peccato, e farà l’espiazione per colui che si purifica della sua
impurità; quindi, scannerà l’olocausto.

<span id="an_14:20">14:20</span> Il sacerdote offrirà l’olocausto e
l’oblazione sull’altare; farà per quel tale l’espiazione, ed egli sarà
puro.

<span id="an_14:21">14:21</span> Se colui è povero e non può procurarsi
quel tanto, prenderà un solo agnello da offrire in sacrifizio di
riparazione come offerta agitata, per fare l’espiazione per lui, e un
solo decimo d’un efa di fior di farina intrisa con olio, come oblazione,
e un log d’olio.

<span id="an_14:22">14:22</span> Prenderà pure due tortore o due giovani
piccioni, secondo i suoi mezzi; uno sarà per il sacrifizio per il
peccato, e l’altro per l’olocausto.

<span id="an_14:23">14:23</span> L’ottavo giorno porterà, per la sua
purificazione, queste cose al sacerdote, all’ingresso della tenda di
convegno, davanti all’Eterno.

<span id="an_14:24">14:24</span> E il sacerdote prenderà l’agnello del
sacrifizio di riparazione e il log d’olio, e li agiterà come offerta
agitata davanti all’Eterno.

<span id="an_14:25">14:25</span> Poi scannerà l’agnello del sacrifizio
di riparazione. Il sacerdote prenderà del sangue del sacrifizio di
riparazione, e lo metterà sull’estremità dell’orecchio destro di colui
che si purifica, e sul pollice della sua man destra e sul dito grosso
del suo piede destro.

<span id="an_14:26">14:26</span> Il sacerdote verserà di quell’olio
sulla palma della sua mano sinistra.

<span id="an_14:27">14:27</span> E col dito della sua man destra il
sacerdote farà aspersione dell’olio che avrà nella mano sinistra, sette
volte davanti all’Eterno.

<span id="an_14:28">14:28</span> Poi il sacerdote metterà dell’olio che
avrà in mano, sull’estremità dell’orecchio destro di colui che si
purifica, sul pollice della sua man destra e sul dito grosso del suo
piede destro, nel luogo dove ha messo del sangue del sacrifizio di
riparazione.

<span id="an_14:29">14:29</span> Il resto dell’olio che avrà in mano, il
sacerdote lo metterà sul capo di colui che si purifica, per fare
espiazione per lui davanti all’Eterno.

<span id="an_14:30">14:30</span> Poi sacrificherà una delle tortore o
uno dei due giovani piccioni, secondo che ha potuto procurarsi;

<span id="an_14:31">14:31</span> delle vittime che ha potuto procurarsi,
una offrirà come sacrifizio per il peccato, e l’altra come olocausto,
insieme con l’oblazione; e il sacerdote farà l’espiazione davanti
all’Eterno per colui che si purifica.

<span id="an_14:32">14:32</span> Questa è la legge relativa a colui ch’è
affetto da piaga di lebbra, e non ha mezzi da procurarsi ciò ch’è
richiesto per la sua purificazione".

<span id="an_14:33">14:33</span> L’Eterno parlò ancora a Mosè e ad
Aaronne, dicendo:

<span id="an_14:34">14:34</span> "Quando sarete entrati nel paese di
Canaan che io vi do come vostro possesso, se mando la piaga della lebbra
in una casa del paese che sarà vostro possesso,

<span id="an_14:35">14:35</span> il padrone della casa andrà a
dichiararlo al sacerdote, dicendo: Mi pare che in casa mia ci sia
qualcosa di simile alla lebbra.

<span id="an_14:36">14:36</span> Allora il sacerdote ordinerà che si
sgomberi la casa prima ch’egli v’entri per esaminare la piaga, affinché
tutto quello che è nella casa non diventi impuro. Dopo questo, il
sacerdote entrerà per esaminar la casa.

<span id="an_14:37">14:37</span> Ed esaminerà la piaga; e se vedrà che
la piaga che è sui muri della casa consiste in fossette verdastre o
rossastre che appaiano più profonde della superficie della parete,

<span id="an_14:38">14:38</span> il sacerdote uscirà dalla casa; e,
giunto alla porta, farà chiudere la casa per sette giorni.

<span id="an_14:39">14:39</span> Il settimo giorno, il sacerdote vi
tornerà; e se, esaminandola, vedrà che la piaga s’è allargata sulle
pareti della casa,

<span id="an_14:40">14:40</span> il sacerdote ordinerà che se ne smurino
le pietre sulle quali è la piaga, e che si gettino in luogo immondo,
fuor di città.

<span id="an_14:41">14:41</span> Farà raschiare tutto l’interno della
casa, e butteranno i calcinacci raschiati fuor di città, in luogo
impuro.

<span id="an_14:42">14:42</span> Poi si prenderanno delle altre pietre e
si metteranno al posto delle prime, e si prenderà dell’altra calcina per
intonacare la casa.

<span id="an_14:43">14:43</span> E se la piaga torna ed erompe nella
casa dopo averne smurate le pietre e dopo che la casa è stata raschiata
e rintonacata,

<span id="an_14:44">14:44</span> il sacerdote entrerà ad esaminare la
casa; e se vedrà che la piaga vi s’è allargata, nella casa c’è della
lebbra maligna; la casa è impura.

<span id="an_14:45">14:45</span> Perciò si demolirà la casa; e se ne
porteranno le pietre, il legname e i calcinacci fuori della città, in
luogo impuro.

<span id="an_14:46">14:46</span> Inoltre, chiunque sarà entrato in
quella casa durante tutto il tempo che è stata chiusa, sarà impuro fino
alla sera.

<span id="an_14:47">14:47</span> Chi avrà dormito in quella casa, si
laverà le vesti; e chi avrà mangiato in quella casa, si laverà le vesti.

<span id="an_14:48">14:48</span> E se il sacerdote che è entrato nella
casa e l’ha esaminata vede che la piaga non s’è allargata nella casa
dopo che la casa è stata rintonacata, il sacerdote dichiarerà la casa
pura, perché la piaga è guarita.

<span id="an_14:49">14:49</span> Poi, per purificare la casa, prenderà
due uccelli, del legno di cedro, dello scarlatto e dell’issopo;

<span id="an_14:50">14:50</span> sgozzerà uno degli uccelli in un vaso
di terra su dell’acqua viva;

<span id="an_14:51">14:51</span> e prenderà il legno di cedro, l’issopo,
lo scarlatto e l’uccello vivo, e l’immergerà nel sangue dell’uccello
sgozzato e nell’acqua viva, e ne aspergerà sette volte la casa.

<span id="an_14:52">14:52</span> E purificherà la casa col sangue
dell’uccello, dell’acqua viva, dell’uccello vivo, col legno di cedro,
con l’issopo e con lo scarlatto;

<span id="an_14:53">14:53</span> ma lascerà andar libero l’uccello vivo,
fuor di città, per i campi; e così farà l’espiazione per la casa ed essa
sarà pura.

<span id="an_14:54">14:54</span> Questa è la legge relativa a ogni sorta
di piaga di lebbra e alla tigna,

<span id="an_14:55">14:55</span> alla lebbra delle vesti e della casa,

<span id="an_14:56">14:56</span> ai tumori, alle pustole e alle macchie
lucide,

<span id="an_14:57">14:57</span> per insegnare quando una cosa è impura
e quando è pura. Questa è la legge relativa alla lebbra".

<span id="an_15:1">15:1</span> L’Eterno parlò ancora a Mosè e ad
Aaronne, dicendo:

<span id="an_15:2">15:2</span> "Parlate ai figliuoli d’Israele e dite
loro: Chiunque ha una gonorrea, a motivo della sua gonorrea è impuro.

<span id="an_15:3">15:3</span> La sua impurità sta nella sua gonorrea;
sia la sua gonorrea continua o intermittente, la impurità esiste.

<span id="an_15:4">15:4</span> Ogni letto sul quale si coricherà colui
che ha la gonorrea, sarà impuro; e ogni oggetto sul quale si sederà sarà
impuro.

<span id="an_15:5">15:5</span> Chi toccherà il letto di colui si laverà
le vesti, laverà se stesso nell’acqua, e sarà impuro fino alla sera.

<span id="an_15:6">15:6</span> Chi si sederà sopra un oggetto qualunque
sul quale si sia seduto colui che ha la gonorrea, si laverà le vesti,
laverà se stesso nell’acqua, e sarà impuro fino alla sera.

<span id="an_15:7">15:7</span> Chi toccherà il corpo di colui che ha la
gonorrea, si laverà le vesti, laverà se stesso nell’acqua, e sarà impuro
fino alla sera.

<span id="an_15:8">15:8</span> Se colui che ha la gonorrea sputerà sopra
uno che è puro, questi si laverà le vesti, laverà se stesso nell’acqua,
e sarà impuro fino alla sera.

<span id="an_15:9">15:9</span> Ogni sella su cui sarà salito chi ha la
gonorrea, sarà impura.

<span id="an_15:10">15:10</span> Chiunque toccherà qualsivoglia cosa che
sia stata sotto quel tale, sarà impuro fino alla sera. E chi porterà
cotali oggetti si laverà le vesti, laverà se stesso nell’acqua, e sarà
impuro sino alla sera.

<span id="an_15:11">15:11</span> Chiunque sarà toccato da colui che ha
la gonorrea, se questi non s’era lavato le mani, dovrà lavarsi le vesti,
lavare se stesso nell’acqua, e sarà immondo fino alla sera.

<span id="an_15:12">15:12</span> Il vaso di terra toccato da colui che
ha la gonorrea, sarà spezzato; e ogni vaso di legno sarà lavato
nell’acqua.

<span id="an_15:13">15:13</span> Quando colui che ha la gonorrea sarà
purificato della sua gonorrea, conterà sette giorni per la sua
purificazione; poi si laverà le vesti, laverà il suo corpo nell’acqua
viva, e sarà puro.

<span id="an_15:14">15:14</span> L’ottavo giorno prenderà due tortore o
due giovani piccioni, verrà davanti all’Eterno all’ingresso della tenda
di convegno, e li darà al sacerdote.

<span id="an_15:15">15:15</span> E il sacerdote li offrirà: uno come
sacrifizio per il peccato, l’altro come olocausto; e il sacerdote farà
l’espiazione per lui davanti all’Eterno, a motivo della sua gonorrea.

<span id="an_15:16">15:16</span> L’uomo da cui sarà uscito seme genitale
si laverà tutto il corpo nell’acqua, e sarà impuro fino alla sera.

<span id="an_15:17">15:17</span> Ogni veste e ogni pelle su cui sarà
seme genitale, si laveranno nell’acqua e saranno impuri fino alla sera.

<span id="an_15:18">15:18</span> La donna e l’uomo che giaceranno
insieme carnalmente, si laveranno ambedue nell’acqua e saranno impuri
fino alla sera.

<span id="an_15:19">15:19</span> Quando una donna avrà i suoi corsi e il
sangue le fluirà dalla carne, la sua impurità durerà sette giorni; e
chiunque la toccherà sarà impuro fino alla sera.

<span id="an_15:20">15:20</span> Ogni letto sul quale si sarà messa a
dormire durante la sua impurità, sarà impuro; e ogni mobile sul quale si
sarà messa a sedere, sarà impuro.

<span id="an_15:21">15:21</span> Chiunque toccherà il letto di colei si
laverà le vesti, laverà se stesso nell’acqua, e sarà impuro fino alla
sera.

<span id="an_15:22">15:22</span> E chiunque toccherà qualsivoglia mobile
sul quale ella si sarà seduta, si laverà le vesti, laverà se stesso
nell’acqua, e sarà impuro fino alla sera.

<span id="an_15:23">15:23</span> E se l’uomo si trovava sul letto o sul
mobile dov’ella sedeva quand’è avvenuto il contatto, egli sarà impuro
fino alla sera.

<span id="an_15:24">15:24</span> E se un uomo giace con essa, e avvien
che lo tocchi la impurità di lei, egli sarà impuro sette giorni; e ogni
letto sul quale si coricherà, sarà impuro.

<span id="an_15:25">15:25</span> La donna che avrà un flusso di sangue
per parecchi giorni, fuori del tempo de’ suoi corsi, o che avrà questo
flusso oltre il tempo de’ suoi corsi, sarà impura per tutto il tempo del
flusso, com’è al tempo de’ suoi corsi.

<span id="an_15:26">15:26</span> Ogni letto sul quale si coricherà
durante tutto il tempo del suo flusso, sarà per lei come il letto sul
quale si corica quando ha i suoi corsi; e ogni mobile sul quale si
sederà sarà impuro, com’è impuro quand’ella ha i suoi corsi.

<span id="an_15:27">15:27</span> E chiunque toccherà quelle cose sarà
immondo; si laverà le vesti, laverà se stesso nell’acqua, e sarà impuro
fino alla sera.

<span id="an_15:28">15:28</span> E quand’ella sarà purificata del suo
flusso, conterà sette giorni, e poi sarà pura.

<span id="an_15:29">15:29</span> L’ottavo giorno prenderà due tortore o
due giovani piccioni, e li porterà al sacerdote all’ingresso della tenda
di convegno.

<span id="an_15:30">15:30</span> E il sacerdote ne offrirà uno come
sacrifizio per il peccato e l’altro come olocausto; il sacerdote farà
per lei l’espiazione, davanti all’Eterno, del flusso che la rendeva
impura.

<span id="an_15:31">15:31</span> Così terrete lontani i figliuoli
d’Israele da ciò che potrebbe contaminarli, affinché non muoiano a
motivo della loro impurità, contaminando il mio tabernacolo ch’è in
mezzo a loro.

<span id="an_15:32">15:32</span> Questa è la legge relativa a colui che
ha una gonorrea e a colui dal quale è uscito seme genitale che lo rende
immondo,

<span id="an_15:33">15:33</span> e la legge relativa a colei che è
indisposta a motivo de’ suoi corsi, all’uomo o alla donna che ha un
flusso, e all’uomo che si corica con donna impura".

<span id="an_16:1">16:1</span> L’Eterno parlò a Mosè dopo la morte dei
due figliuoli d’Aaronne, i quali morirono quando si presentarono davanti
all’Eterno.

<span id="an_16:2">16:2</span> L’Eterno disse a Mosè: "Parla ad Aaronne,
tuo fratello, e digli di non entrare in ogni tempo nel santuario, di là
dal velo, davanti al propiziatorio che è sull’arca, onde non abbia a
morire; poiché io apparirò nella nuvola sul propiziatorio.

<span id="an_16:3">16:3</span> Aaronne entrerà nel santuario in questo
modo: prenderà un giovenco per un sacrifizio per il peccato, e un
montone per un olocausto.

<span id="an_16:4">16:4</span> Si metterà la tunica sacra di lino, e
porterà sulla carne le brache di lino; si cingerà della cintura di lino,
e si porrà in capo la mitra di lino. Questi sono i paramenti sacri; egli
l’indosserà dopo essersi lavato il corpo nell’acqua.

<span id="an_16:5">16:5</span> Dalla raunanza de’ figliuoli d’Israele
prenderà due capri per un sacrifizio per il peccato, e un montone per un
olocausto.

<span id="an_16:6">16:6</span> Aaronne offrirà il giovenco del
sacrifizio per il peccato, che è per sé, e farà l’espiazione per sé e
per la sua casa.

<span id="an_16:7">16:7</span> Poi prenderà i due capri, e li presenterà
davanti all’Eterno all’ingresso della tenda di convegno.

<span id="an_16:8">16:8</span> E Aaronne trarrà le sorti per vedere qual
de’ due debba essere dell’Eterno e quale di Azazel.

<span id="an_16:9">16:9</span> E Aaronne farà accostare il capro ch’è
toccato in sorte all’Eterno, e l’offrirà come sacrifizio per il peccato;

<span id="an_16:10">16:10</span> ma il capro ch’è toccato in sorte ad
Azazel sarà posto vivo davanti all’Eterno, perché serva a fare
l’espiazione e per mandarlo poi ad Azazel nel deserto.

<span id="an_16:11">16:11</span> Aaronne offrirà dunque il giovenco del
sacrifizio per il peccato per sé, e farà l’espiazione per sé e per la
sua casa; e scannerà il giovenco del sacrifizio per il peccato per sé.

<span id="an_16:12">16:12</span> Poi prenderà un turibolo pieno di
carboni accesi tolti di sopra all’altare davanti all’Eterno, e due
manate piene di profumo fragrante polverizzato; e porterà ogni cosa di
là dal velo.

<span id="an_16:13">16:13</span> Metterà il profumo sul fuoco davanti
all’Eterno, affinché il nuvolo del profumo copra il propiziatorio che è
sulla testimonianza, e non morrà.

<span id="an_16:14">16:14</span> Poi prenderà del sangue del giovenco, e
ne aspergerà col dito il propiziatorio dal lato d’oriente, e farà sette
volte l’aspersione del sangue col dito, davanti al propiziatorio.

<span id="an_16:15">16:15</span> Poi scannerà il capro del sacrifizio
per il peccato, che è per il popolo, e ne porterà il sangue di là dal
velo; e farà di questo sangue quello che ha fatto del sangue del
giovenco: ne farà l’aspersione sul propiziatorio e davanti al
propiziatorio.

<span id="an_16:16">16:16</span> Così farà l’espiazione per il
santuario, a motivo delle impurità dei figliuoli d’Israele, delle loro
trasgressioni e di tutti i loro peccati. Lo stesso farà per la tenda di
convegno ch’è stabilita fra loro, in mezzo alle loro impurità.

<span id="an_16:17">16:17</span> E nella tenda di convegno, quand’egli
entrerà nel santuario per farvi l’espiazione, non ci sarà alcuno,
finch’egli non sia uscito e non abbia fatto l’espiazione per sé, per la
sua casa e per tutta la raunanza d’Israele.

<span id="an_16:18">16:18</span> Egli uscirà verso l’altare ch’è davanti
all’Eterno, e farà l’espiazione per esso; prenderà del sangue del
giovenco e del sangue del capro, e lo metterà sui corni dell’altare
tutto all’intorno.

<span id="an_16:19">16:19</span> E farà sette volte l’aspersione del
sangue col dito, sopra l’altare, e così lo purificherà e lo santificherà
a motivo delle impurità dei figliuoli d’Israele.

<span id="an_16:20">16:20</span> E quando avrà finito di fare
l’espiazione per il santuario, per la tenda di convegno e per l’altare,
farà accostare il capro vivo.

<span id="an_16:21">16:21</span> Aaronne poserà ambedue le mani sui capo
del capro vivo, confesserà sopra esso tutte le iniquità dei figliuoli
d’Israele, tutte le loro trasgressioni, tutti i loro peccati, e li
metterà sulla testa del capro; poi, per mano di un uomo incaricato di
questo, lo manderà via nel deserto.

<span id="an_16:22">16:22</span> E quel capro porterà su di sé tutte le
loro iniquità in terra solitaria, e sarà lasciato andare nel deserto.

<span id="an_16:23">16:23</span> Poi Aaronne entrerà nella tenda di
convegno, si spoglierà delle vesti di lino che aveva indossate per
entrar nel santuario, e le deporrà quivi.

<span id="an_16:24">16:24</span> Si laverà il corpo nell’acqua in un
luogo santo, si metterà i suoi paramenti, e uscirà ad offrire il suo
olocausto e l’olocausto del popolo, e farà l’espiazione per sé e per il
popolo.

<span id="an_16:25">16:25</span> E farà fumare sull’altare il grasso del
sacrifizio per il peccato.

<span id="an_16:26">16:26</span> Colui che avrà lasciato andare il capro
destinato ad Azazel si laverà le vesti, laverà il suo corpo nell’acqua,
e dopo questo rientrerà nel campo.

<span id="an_16:27">16:27</span> E si porterà fuori del campo il
giovenco del sacrifizio per il peccato e il capro del sacrifizio per il
peccato, il cui sangue sarà stato portato nel santuario per farvi
l’espiazione; e se ne bruceranno nel fuoco le pelli, la carne e gli
escrementi.

<span id="an_16:28">16:28</span> Poi colui che li avrà bruciati si
laverà le vesti e laverà il suo corpo nell’acqua; dopo questo, rientrerà
nel campo.

<span id="an_16:29">16:29</span> Questa sarà per voi una legge perpetua:
nel settimo mese, il decimo giorno del mese, umilierete le anime vostre,
non farete lavoro di sorta, né colui ch’è nativo del paese, né il
forestiero che soggiorna fra voi.

<span id="an_16:30">16:30</span> Poiché in quel giorno si farà
l’espiazione per voi, affin di purificarvi; voi sarete purificati da
tutti i vostri peccati, davanti all’Eterno.

<span id="an_16:31">16:31</span> E’ per voi un sabato di riposo solenne,
e voi umilierete le anime vostre; è una legge perpetua.

<span id="an_16:32">16:32</span> E il sacerdote che ha ricevuto
l’unzione ed è stato consacrato per esercitare il sacerdozio al posto di
suo padre, farà l’espiazione; si vestirà delle vesti di lino, de’
paramenti sacri.

<span id="an_16:33">16:33</span> E farà l’espiazione per il santuario
sacro; farà l’espiazione per la tenda di convegno e per l’altare; farà
l’espiazione per i sacerdoti e per tutto il popolo della raunanza.

<span id="an_16:34">16:34</span> Questa sarà per voi una legge perpetua,
per fare una volta all’anno, per i figliuoli d’Israele, l’espiazione di
tutti i loro peccati". E si fece come l’Eterno aveva ordinato a Mosè.

<span id="an_17:1">17:1</span> L’Eterno parlò ancora a Mosè dicendo:

<span id="an_17:2">17:2</span> "Parla ad Aaronne, ai suoi figliuoli e a
tutti i figliuoli d’Israele e di’ loro: Questo è quello che l’Eterno ha
ordinato, dicendo:

<span id="an_17:3">17:3</span> Se un uomo qualunque della casa d’Israele
scanna un bue o un agnello o una capra entro il campo, o fuori del
campo,

<span id="an_17:4">17:4</span> e non lo mena all’ingresso della tenda di
convegno per presentarlo come offerta all’Eterno davanti al tabernacolo
dell’Eterno, sarà considerato come colpevole di delitto di sangue; ha
sparso del sangue, e cotest’uomo sarà sterminato di fra il suo popolo,

<span id="an_17:5">17:5</span> affinché i figliuoli d’Israele, invece
d’immolare, come fanno, i loro sacrifizi nei campi, li rechino
all’Eterno presentandoli al sacerdote, all’ingresso della tenda di
convegno, e li offrano all’Eterno come sacrifizi di azioni di grazie.

<span id="an_17:6">17:6</span> Il sacerdote ne spanderà il sangue
sull’altare dell’Eterno, all’ingresso della tenda di convegno, e farà
fumare il grasso come un profumo soave all’Eterno.

<span id="an_17:7">17:7</span> Ed essi non offriranno più i loro
sacrifizi ai demoni, ai quali sogliono prostituirsi. Questa sarà per
loro una legge perpetua, di generazione in generazione.

<span id="an_17:8">17:8</span> Di’ loro ancora: Se un uomo qualunque
della casa d’Israele o degli stranieri che soggiornano fra loro offrirà
un olocausto o un sacrifizio,

<span id="an_17:9">17:9</span> e non lo porterà all’ingresso della tenda
di convegno per immolarlo all’Eterno, cotest’uomo sarà sterminato di fra
il suo popolo.

<span id="an_17:10">17:10</span> Se un uomo qualunque della casa
d’Israele o degli stranieri che soggiornano fra loro mangia di
qualsivoglia specie di sangue, io volgerò la mia faccia contro la
persona che avrà mangiato del sangue, e la sterminerò di fra il suo
popolo.

<span id="an_17:11">17:11</span> Poiché la vita della carne è nel
sangue. Per questo vi ho ordinato di porlo sull’altare per far
l’espiazione per le vostre persone; perché il sangue è quello che fa
l’espiazione, mediante la vita.

<span id="an_17:12">17:12</span> Perciò ho detto ai figliuoli d’Israele:
Nessuno tra voi mangerà del sangue; neppure lo straniero che soggiorna
fra voi mangerà del sangue.

<span id="an_17:13">17:13</span> E se uno qualunque de’ figliuoli
d’Israele o degli stranieri che soggiornano fra loro prende alla caccia
un quadrupede o un uccello che si può mangiare, ne spargerà il sangue e
lo coprirà di polvere;

<span id="an_17:14">17:14</span> perché la vita d’ogni carne è il
sangue; nel sangue suo sta la vita; perciò ho detto ai figliuoli
d’Israele: Non mangerete sangue d’alcuna specie di carne, poiché il
sangue è la vita d’ogni carne; chiunque ne mangerà sarà sterminato.

<span id="an_17:15">17:15</span> E qualunque persona, sia essa nativa
del paese o straniera, che mangerà carne di bestia morta da sé o
sbranata, si laverà le vesti, laverà sé stesso nell’acqua, e sarà impuro
fino alla sera; poi sarà puro.

<span id="an_17:16">17:16</span> Ma se non si lava le vesti e se non
lava il suo corpo, porterà la pena della sua iniquità".

<span id="an_18:1">18:1</span> L’Eterno parlò ancora a Mosè dicendo:
"Parla ai figliuoli d’Israele, e di’ loro:

<span id="an_18:2">18:2</span> Io sono l’Eterno, l’Iddio vostro.

<span id="an_18:3">18:3</span> Non farete quel che si fa nel paese
d’Egitto dove avete abitato, e non farete quel che si fa nel paese di
Canaan dove io vi conduco, e non seguirete i loro costumi.

<span id="an_18:4">18:4</span> Metterete in pratica le mie prescrizioni
e osserverete le mie leggi, per conformarvi ad esse. Io sono l’Eterno,
l’Iddio vostro.

<span id="an_18:5">18:5</span> Osserverete le mie leggi e le mie
prescrizioni, mediante le quali chiunque le metterà in pratica, vivrà.
Io sono l’Eterno.

<span id="an_18:6">18:6</span> Nessuno si accosterà ad alcuna sua
parente carnale per scoprire la sua nudità. Io sono l’Eterno.

<span id="an_18:7">18:7</span> Non scoprirai la nudità di tuo padre, né
la nudità di tua madre: è tua madre; non scoprirai la sua nudità.

<span id="an_18:8">18:8</span> Non scoprirai la nudità della moglie di
tuo padre: è la nudità di tuo padre.

<span id="an_18:9">18:9</span> Non scoprirai la nudità della tua
sorella, figliuola di tuo padre o figliuola di tua madre, sia essa nata
in casa o nata fuori.

<span id="an_18:10">18:10</span> Non scoprirai la nudità della figliuola
del tuo figliuolo o della figliuola della tua figliuola, poiché è la tua
propria nudità.

<span id="an_18:11">18:11</span> Non scoprirai la nudità della figliuola
della moglie di tuo padre, generata da tuo padre: è tua sorella.

<span id="an_18:12">18:12</span> Non scoprirai la nudità della sorella
di tuo padre; è parente stretta di tuo padre.

<span id="an_18:13">18:13</span> Non scoprirai la nudità della sorella
di tua madre, perch’è parente stretta di tua madre.

<span id="an_18:14">18:14</span> Non scoprirai la nudità del fratello di
tuo padre, e non t’accosterai alla sua moglie: è tua zia.

<span id="an_18:15">18:15</span> Non scoprirai la nudità della tua
nuora: è la moglie del tuo figliuolo; non scoprire la sua nudità.

<span id="an_18:16">18:16</span> Non scoprirai la nudità della moglie di
tuo fratello: è la nudità di tuo fratello.

<span id="an_18:17">18:17</span> Non scoprirai la nudità di una donna e
della sua figliuola; non prenderai la figliuola del figliuolo di lei, né
la figliuola della figliuola di lei per scoprirne la nudità: sono
parenti stretti: è un delitto.

<span id="an_18:18">18:18</span> Non prenderai la sorella di tua moglie
per farne una rivale, scoprendo la sua nudità insieme con quella di tua
moglie, mentre questa è in vita.

<span id="an_18:19">18:19</span> Non t’accosterai a donna per scoprir la
sua nudità mentre è impura a motivo dei suoi corsi.

<span id="an_18:20">18:20</span> Non avrai relazioni carnali con la
moglie del tuo prossimo per contaminarti con lei.

<span id="an_18:21">18:21</span> Non darai de’ tuoi figliuoli ad essere
immolati a Moloc; e non profanerai il nome del tuo Dio. Io sono
l’Eterno.

<span id="an_18:22">18:22</span> Non avrai con un uomo relazioni carnali
come si hanno con una donna: è cosa abominevole.

<span id="an_18:23">18:23</span> Non t’accoppierai con alcuna bestia per
contaminarti con essa; e la donna non si prostituirà ad una bestia: è
una mostruosità.

<span id="an_18:24">18:24</span> Non vi contaminate con alcuna di queste
cose; poiché con tutte queste cose si son contaminate le nazioni ch’io
sto per cacciare dinanzi a voi.

<span id="an_18:25">18:25</span> Il paese n’è stato contaminato; ond’io
punirò la sua iniquità; il paese vomiterà i suoi abitanti.

<span id="an_18:26">18:26</span> Voi dunque osserverete le mie leggi e
le mie prescrizioni, e non commetterete alcuna di queste cose
abominevoli: né colui ch’è nativo dei paese, né il forestiere che
soggiorna fra voi.

<span id="an_18:27">18:27</span> Poiché tutte queste cose abominevoli le
ha commesse la gente che v’era prima di voi, e il paese n’è stato
contaminato.

<span id="an_18:28">18:28</span> Badate che, se lo contaminate, il paese
non vi vomiti come vomiterà la gente che vi stava prima di voi.

<span id="an_18:29">18:29</span> Poiché tutti quelli che commetteranno
alcuna di queste cose abominevoli saranno sterminati di fra il loro
popolo.

<span id="an_18:30">18:30</span> Osserverete dunque i miei ordini, e non
seguirete alcuno di quei costumi abominevoli che sono stati seguiti
prima di voi, e non vi contaminerete con essi. Io sono l’Eterno, l’Iddio
vostro".

<span id="an_19:1">19:1</span> L’Eterno parlò ancora a Mosè, dicendo:

<span id="an_19:2">19:2</span> "Parla a tutta la raunanza de’ figliuoli
d’Israele, e di’ loro: Siate santi, perché io, l’Eterno, l’Iddio vostro,
son santo.

<span id="an_19:3">19:3</span> Rispetti ciascuno sua madre e suo padre,
e osservate i miei sabati. Io sono l’Eterno, l’Iddio vostro.

<span id="an_19:4">19:4</span> Non vi rivolgete agl’idoli, e non vi fate
degli dèi di getto. Io sono l’Eterno, l’Iddio vostro.

<span id="an_19:5">19:5</span> E quando offrirete un sacrifizio di
azioni di grazie all’Eterno, l’offrirete in modo da esser graditi.

<span id="an_19:6">19:6</span> Lo si mangerà il giorno stesso che
l’avrete immolato, e il giorno seguente; e se ne rimarrà qualcosa fino
al terzo giorno, lo brucerete col fuoco.

<span id="an_19:7">19:7</span> Se se ne mangerà il terzo giorno, sarà
cosa abominevole; il sacrifizio non sarà gradito.

<span id="an_19:8">19:8</span> E chiunque ne mangerà porterà la pena
della sua iniquità, perché avrà profanato ciò ch’è sacro all’Eterno; e
quel tale sarà sterminato di fra il suo popolo.

<span id="an_19:9">19:9</span> Quando mieterete la raccolta della vostra
terra, non mieterai fino all’ultimo canto il tuo campo, e non
raccoglierai ciò che resta da spigolare della tua raccolta;

<span id="an_19:10">19:10</span> e nella tua vigna non coglierai i
raspoli, né raccoglierai i granelli caduti; li lascerai per il povero e
per il forestiere. Io sono l’Eterno, l’Iddio vostro.

<span id="an_19:11">19:11</span> Non ruberete, e non userete inganno né
menzogna gli uni a danno degli altri.

<span id="an_19:12">19:12</span> Non giurerete il falso, usando il mio
nome; ché profaneresti il nome del tuo Dio. Io sono l’Eterno.

<span id="an_19:13">19:13</span> Non opprimerai il tuo prossimo, e non
gli rapirai ciò ch’è suo; il salario dell’operaio al tuo servizio non ti
resti in mano la notte fino al mattino.

<span id="an_19:14">19:14</span> Non maledirai il sordo, e non porrai
inciampo davanti al cieco, ma temerai il tuo Dio. Io sono l’Eterno.

<span id="an_19:15">19:15</span> Non commetterete iniquità, nel
giudicare; non avrai riguardo alla persona del povero, né tributerai
speciale onore alla persona del potente; ma giudicherai il tuo prossimo
con giustizia.

<span id="an_19:16">19:16</span> Non andrai qua e là facendo il
diffamatore fra il tuo popolo, né ti presenterai ad attestare il falso a
danno della vita del tuo prossimo. Io sono l’Eterno.

<span id="an_19:17">19:17</span> Non odierai il tuo fratello in cuor
tuo; riprendi pure il tuo prossimo, ma non ti caricare d’un peccato a
cagion di lui.

<span id="an_19:18">19:18</span> Non ti vendicherai, e non serberai
rancore contro i figliuoli del tuo popolo, ma amerai il prossimo tuo
come te stesso. Io sono l’Eterno. Osserverete le mie leggi.

<span id="an_19:19">19:19</span> Non accoppierai bestie di specie
differenti; non seminerai il tuo campo con due sorta di seme, né
porterai veste tessuta di due diverse materie.

<span id="an_19:20">19:20</span> Se uno si giace carnalmente con donna
che sia schiava promessa a un uomo, ma non riscattata o affrancata,
saranno ambedue puniti; ma non saranno messi a morte, perché colei non
era libera.

<span id="an_19:21">19:21</span> L’uomo menerà all’Eterno, all’ingresso
della tenda di convegno, come sacrifizio di riparazione, un montone;

<span id="an_19:22">19:22</span> e il sacerdote farà per lui
l’espiazione davanti all’Eterno, col montone del sacrifizio di
riparazione, per il peccato che colui ha commesso, e il peccato che ha
commesso gli sarà perdonato.

<span id="an_19:23">19:23</span> Quando sarete entrati nel paese e vi
avrete piantato ogni sorta d’alberi fruttiferi, ne considererete i
frutti come incirconcisi; per tre anni saranno per voi come
incirconcisi; non si dovranno mangiare.

<span id="an_19:24">19:24</span> Ma il quarto anno tutti i loro frutti
saranno consacrati all’Eterno, per dargli lode.

<span id="an_19:25">19:25</span> E il quinto anno mangerete il frutto di
quegli alberi, affinché essi vi aumentino il loro prodotto. Io sono
l’Eterno, l’Iddio vostro.

<span id="an_19:26">19:26</span> Non mangerete nulla che contenga
sangue. Non praticherete alcuna sorta di divinazione o di magia.

<span id="an_19:27">19:27</span> Non vi taglierete in tondo i capelli ai
lati dei capo, né toglierai i canti alla tua barba.

<span id="an_19:28">19:28</span> Non vi farete incisioni nella carne per
un morto, né vi stamperete segni addosso. Io sono l’Eterno.

<span id="an_19:29">19:29</span> Non profanare la tua figliuola,
prostituendola, affinché il paese non si dia alla prostituzione e non si
riempia di scelleratezze.

<span id="an_19:30">19:30</span> Osserverete i miei sabati, e porterete
rispetto ai mio santuario. Io sono l’Eterno.

<span id="an_19:31">19:31</span> Non vi rivolgete agli spiriti, né
agl’indovini; non li consultate, per non contaminarvi per mezzo loro. Io
sono l’Eterno, l’Iddio vostro.

<span id="an_19:32">19:32</span> Alzati dinanzi al capo canuto, onora la
persona del vecchio, e temi il tuo Dio. Io sono l’Eterno.

<span id="an_19:33">19:33</span> Quando qualche forestiero soggiornerà
con voi nel vostro paese, non gli farete torto.

<span id="an_19:34">19:34</span> Il forestiero che soggiorna fra voi, lo
tratterete come colui ch’è nato fra voi; tu l’amerai come te stesso;
poiché anche voi foste forestieri nel paese d’Egitto. Io sono l’Eterno,
l’Iddio vostro.

<span id="an_19:35">19:35</span> Non commetterete ingiustizie nei
giudizi, né con le misure di lunghezza, né coi pesi, né con le misure di
capacità.

<span id="an_19:36">19:36</span> Avrete stadere giuste, pesi giusti, efa
giusto, hin giusto. Io sono l’Eterno, l’Iddio vostro, che v’ho tratto
dal paese d’Egitto.

<span id="an_19:37">19:37</span> Osserverete dunque tutte le mie leggi e
tutte le mie prescrizioni, e le metterete in pratica. Io sono l’Eterno".

<span id="an_20:1">20:1</span> L’Eterno parlò ancora a Mosè, dicendo:
"Dirai ai figliuoli d’Israele:

<span id="an_20:2">20:2</span> Chiunque de’ figliuoli d’Israele o de’
forestieri che soggiornano in Israele darà de’ suoi figliuoli a Moloc,
dovrà esser messo a morte; il popolo del paese lo lapiderà.

<span id="an_20:3">20:3</span> E anch’io volgerò la mia faccia contro
quell’uomo, e lo sterminerò di fra il suo popolo, perché avrà dato de’
suoi figliuoli a Moloc per contaminare il mio santuario e profanare il
mio santo nome.

<span id="an_20:4">20:4</span> E se il popolo del paese chiude gli occhi
quando quell’uomo da dei suoi figliuoli a Moloc, e non lo mette a morte,

<span id="an_20:5">20:5</span> io volgerò la mia faccia contro
quell’uomo e contro la sua famiglia, e sterminerò di fra il suo popolo
lui con tutti quelli che si prostituiscono come lui, prostituendosi a
Moloc.

<span id="an_20:6">20:6</span> E se qualche persona si volge agli
spiriti e agl’indovini per prostituirsi dietro a loro, io volgerò la mia
faccia contro quella persona, e la sterminerò di fra il suo popolo.

<span id="an_20:7">20:7</span> Santificatevi dunque e siate santi,
perché io sono l’Eterno, l’Iddio vostro.

<span id="an_20:8">20:8</span> E osservate le mie leggi, e mettetele in
pratica. Io sono l’Eterno che vi santifica.

<span id="an_20:9">20:9</span> Chiunque maledice suo padre o sua madre
dovrà esser messo a morte; ha maledetto suo padre o sua madre; il suo
sangue ricadrà su lui.

<span id="an_20:10">20:10</span> Se uno commette adulterio con la moglie
d’un altro, se commette adulterio con la moglie del suo prossimo,
l’adultero e l’adultera dovranno esser messi a morte.

<span id="an_20:11">20:11</span> Se uno si giace con la moglie di suo
padre, egli scopre la nudità di suo padre; ambedue dovranno esser messi
a morte; il loro sangue ricadrà su loro.

<span id="an_20:12">20:12</span> Se uno si giace con la sua nuora,
ambedue dovranno esser messi a morte; hanno commesso una cosa
abominevole; il loro sangue ricadrà su loro.

<span id="an_20:13">20:13</span> Se uno ha con un uomo relazioni carnali
come si hanno con una donna, ambedue hanno commesso cosa abominevole;
dovranno esser messi a morte; il loro sangue ricadrà su loro.

<span id="an_20:14">20:14</span> Se uno prende per moglie la figlia e la
madre è un delitto; si bruceranno col fuoco lui e loro, affinché non si
trovi fra voi alcun delitto.

<span id="an_20:15">20:15</span> L’uomo che s’accoppia con una bestia,
dovrà esser messo a morte; e ucciderete la bestia.

<span id="an_20:16">20:16</span> E se una donna s’accosta a una bestia
per prostituirsi ad essa, ucciderai la donna e la bestia; ambedue
dovranno esser messe a morte; il loro sangue ricadrà su loro.

<span id="an_20:17">20:17</span> Se uno prende la propria sorella,
figliuola di suo padre o figliuola di sua madre, e vede la nudità di lei
ed ella vede la nudità di lui, è una infamia; ambedue saranno sterminati
in presenza de’ figliuoli del loro popolo; quel tale ha scoperto la
nudità della propria sorella; porterà la pena della sua iniquità.

<span id="an_20:18">20:18</span> Se uno si giace con una donna che ha i
suoi corsi, e scopre la nudità di lei, quel tale ha scoperto il flusso
di quella donna, ed ella ha scoperto il flusso del proprio sangue;
perciò ambedue saranno sterminati di fra il loro popolo.

<span id="an_20:19">20:19</span> Non scoprirai la nudità della sorella
di tua madre o della sorella li tuo padre; chi lo fa scopre la sua
stretta parente; ambedue porteranno la pena della loro iniquità.

<span id="an_20:20">20:20</span> Se uno si giace con la moglie di suo
zio, scopre la nudità di suo zio; ambedue porteranno la pena del loro
peccato; morranno senza figliuoli.

<span id="an_20:21">20:21</span> Se uno prende la moglie di suo
fratello, è una impurità, egli ha scoperto la nudità di suo fratello;
non avranno figliuoli.

<span id="an_20:22">20:22</span> Osserverete dunque tutte le mie leggi e
le mie prescrizioni, e le metterete in pratica, affinché il paese dove
io vi conduco per abitarvi non vi vomiti fuori.

<span id="an_20:23">20:23</span> E non adotterete i costumi delle
nazioni che io sto per cacciare d’innanzi a voi; esse hanno fatto tutte
quelle cose, e perciò le ho avute in abominio;

<span id="an_20:24">20:24</span> e vi ho detto: Sarete voi quelli che
possederete il loro paese; ve lo darò come vostra proprietà; è un paese
ove scorre il latte e il miele. Io sono l’Eterno, l’Iddio vostro, che vi
ho separato dagli altri popoli.

<span id="an_20:25">20:25</span> Farete dunque distinzione fra gli
animali puri e quelli impuri, fra gli uccelli impuri e quelli puri, e
non renderete le vostre persone abominevoli, mangiando animali, uccelli,
o cosa alcuna strisciante sulla terra, e che io v’ho fatto distinguere
come impuri.

<span id="an_20:26">20:26</span> E mi sarete santi, poiché io, l’Eterno,
son santo, e v’ho separati dagli altri popoli perché foste miei.

<span id="an_20:27">20:27</span> Se un uomo o una donna ha uno spirito o
indovina, dovranno esser messi a morte; saranno lapidati; il loro sangue
ricadrà su loro".

<span id="an_21:1">21:1</span> L’Eterno disse ancora a Mosè: "Parla ai
sacerdoti, figliuoli d’Aaronne, e di’ loro: Un sacerdote non si esporrà
a divenire impuro in mezzo al suo popolo per il contatto con un morto,

<span id="an_21:2">21:2</span> a meno che si tratti d’uno de’ suoi
parenti più stretti: di sua madre, di suo padre, del suo figliuolo,
della sua figliuola,

<span id="an_21:3">21:3</span> del suo fratello e della sua sorella
ancora vergine che vive con lui, non essendo ancora maritata; per questa
può esporsi alla impurità.

<span id="an_21:4">21:4</span> Capo com’è in mezzo al suo popolo, non si
contaminerà, profanando se stesso.

<span id="an_21:5">21:5</span> I sacerdoti non si faranno tonsure sul
capo, non si raderanno i canti della barba, e non si faranno incisioni
nella carne.

<span id="an_21:6">21:6</span> Saranno santi al loro Dio e non
profaneranno il nome del loro Dio, poiché offrono all’Eterno i sacrifizi
fatti mediante il fuoco, il pane del loro Dio; perciò saran santi.

<span id="an_21:7">21:7</span> Non prenderanno una prostituta, né una
donna disonorata; non prenderanno una donna ripudiata dal suo marito,
perché sono santi al loro Dio.

<span id="an_21:8">21:8</span> Tu considererai dunque il sacerdote come
santo, perch’egli offre il pane del tuo Dio: ei ti sarà santo, perché
io, l’Eterno che vi santifico, son santo.

<span id="an_21:9">21:9</span> Se la figliuola di un sacerdote si
disonora prostituendosi, ella disonora suo padre; sarà arsa col fuoco.

<span id="an_21:10">21:10</span> Il sommo sacerdote che sta al disopra
de’ suoi fratelli, sul capo del quale è stato sparso l’olio dell’unzione
e che è stato consacrato per rivestire i paramenti sacri, non si
scoprirà il capo e non si straccerà le vesti.

<span id="an_21:11">21:11</span> Non si avvicinerà ad alcun cadavere;
non si renderà impuro neppure per suo padre e per sua madre.

<span id="an_21:12">21:12</span> Non uscirà dal santuario, e non
profanerà il santuario del suo Dio, perché l’olio dell’unzione del suo
Dio e su lui come un diadema. Io sono l’Eterno.

<span id="an_21:13">21:13</span> Sposerà una vergine.

<span id="an_21:14">21:14</span> Non sposerà né una vedova, né una
divorziata, né una disonorata, né una meretrice; ma prenderà per moglie
una vergine del suo popolo.

<span id="an_21:15">21:15</span> Non disonorerà la sua progenie in mezzo
al suo popolo; poiché io sono l’Eterno che lo santifico".

<span id="an_21:16">21:16</span> L’Eterno parlò ancora a Mosè, dicendo:

<span id="an_21:17">21:17</span> "Parla ad Aaronne e digli: Nelle
generazioni a venire nessun uomo della tua stirpe che abbia qualche
deformità s’accosterà per offrire il pane del suo Dio;

<span id="an_21:18">21:18</span> perché nessun uomo che abbia qualche
deformità potrà accostarsi: né il cieco, né lo zoppo, né colui che ha
una deformità per difetto o per eccesso,

<span id="an_21:19">21:19</span> o una frattura al piede o alla mano,

<span id="an_21:20">21:20</span> né il gobbo, né il nano, né colui che
ha una macchia nell’occhio, o ha la rogna o un erpete o i testicoli
infranti.

<span id="an_21:21">21:21</span> Nessun uomo della stirpe del sacerdote
Aaronne, che abbia qualche deformità, si accosterà per offrire i
sacrifizi fatti mediante il fuoco all’Eterno. Ha un difetto: non
s’accosti quindi per offrire il pane del suo Dio.

<span id="an_21:22">21:22</span> Egli potrà mangiare del pane del suo
Dio, delle cose santissime e delle cose sante;

<span id="an_21:23">21:23</span> ma non si avvicinerà al velo, e non
s’accosterà all’altare, perché ha una deformità. Non profanerà i miei
luoghi santi, perché io sono l’Eterno che li santifico".

<span id="an_21:24">21:24</span> Così parlò Mosè ad Aaronne, ai
figliuoli di lui e a tutti i figliuoli d’Israele.

<span id="an_22:1">22:1</span> L’Eterno parlò ancora a Mosè, dicendo:

<span id="an_22:2">22:2</span> "Di’ ad Aaronne e ai suoi figliuoli che
si astengano dalle cose sante che mi son consacrate dai figliuoli
d’Israele, e non profanino il mio santo nome. Io sono l’Eterno.

<span id="an_22:3">22:3</span> Di’ loro: Qualunque uomo della vostra
stirpe che nelle vostre future generazioni, trovandosi in stato
d’impurità, s’accosterà alle cose sante che i figliuoli d’Israele
consacrano all’Eterno, sarà sterminato dal mio cospetto. Io sono
l’Eterno.

<span id="an_22:4">22:4</span> Qualunque uomo della stirpe d’Aaronne che
sia lebbroso o abbia la gonorrea, non mangerà delle cose sante, finché
non sia puro. E così sarà di chi avrà toccato una persona impura per
contatto con un morto, o avrà avuto una perdita di seme genitale,

<span id="an_22:5">22:5</span> o di chi avrà toccato un rettile che
l’abbia reso impuro, o un uomo che gli abbia comunicato una impurità di
qualsivoglia specie.

<span id="an_22:6">22:6</span> La persona che avrà avuto di tali
contatti sarà impura fino alla sera, e non mangerà delle cose sante
prima d’essersi lavato il corpo nell’acqua;

<span id="an_22:7">22:7</span> dopo il tramonto del sole sarà pura, e
potrà poi mangiare delle cose sante, perché sono il suo pane.

<span id="an_22:8">22:8</span> Il sacerdote non mangerà carne di bestia
morta da sé o sbranata, per non rendersi impuro. Io sono l’Eterno.

<span id="an_22:9">22:9</span> Osserveranno dunque ciò che ho comandato,
onde non portino la pena del loro peccato, e muoiano per aver profanato
le cose sante. Io sono l’Eterno che li santifico.

<span id="an_22:10">22:10</span> Nessun estraneo al sacerdozio mangerà
delle cose sante: chi sta da un sacerdote o lavora da lui per un salario
non mangerà delle cose sante.

<span id="an_22:11">22:11</span> Ma una persona che il sacerdote avrà
comprata coi suoi danari, ne potrà mangiare; così pure colui che gli è
nato in casa: questi potranno mangiare del pane di lui.

<span id="an_22:12">22:12</span> La figliuola di un sacerdote maritata a
un estraneo non mangerà delle cose sante offerte per elevazione.

<span id="an_22:13">22:13</span> Ma se la figliuola del sacerdote è
vedova, o ripudiata, senza figliuoli, e torna a stare da suo padre come
quand’era giovine, potrà mangiare del pane del padre; ma nessun estraneo
al sacerdozio ne mangerà.

<span id="an_22:14">22:14</span> E se uno mangia per sbaglio di una cosa
santa, darà al sacerdote il valore della cosa santa aggiungendovi un
quinto.

<span id="an_22:15">22:15</span> I sacerdoti non profaneranno dunque le
cose sante dei figliuoli d’Israele, ch’essi offrono per elevazione
all’Eterno,

<span id="an_22:16">22:16</span> e non faranno loro portare la pena del
peccato di cui si renderebbero colpevoli, mangiando delle loro cose
sante; poiché io sono l’Eterno che li santifico".

<span id="an_22:17">22:17</span> L’Eterno parlò ancora a Mosè, dicendo:

<span id="an_22:18">22:18</span> "Parla ad Aaronne, ai suoi figliuoli, a
tutti i figliuoli d’Israele, e di’ loro: Chiunque sia della casa
d’Israele o de’ forestieri in Israele che presenti in olocausto
all’Eterno un’offerta per qualche voto o per qualche dono volontario,
per essere gradito,

<span id="an_22:19">22:19</span> dovrà offrire un maschio, senza
difetto, di fra i buoi, di fra le pecore o di fra le capre.

<span id="an_22:20">22:20</span> Non offrirete nulla che abbia qualche
difetto, perché non sarebbe gradito.

<span id="an_22:21">22:21</span> Quand’uno offrirà all’Eterno un
sacrifizio di azioni di grazie, di buoi o di pecore, sia per sciogliere
un voto, sia come offerta volontaria, la vittima, perché sia gradita,
dovrà esser perfetta: non dovrà aver difetti.

<span id="an_22:22">22:22</span> Non offrirete all’Eterno una vittima
che sia cieca, o storpia, o mutilata, o che ubbia delle ulceri, o la
rogna, o la scabbia; e non ne farete sull’altare un sacrifizio mediante
il fuoco all’Eterno.

<span id="an_22:23">22:23</span> Potrai presentare come offerta
volontaria un bue o una pecora che abbia un membro troppo lungo o troppo
corto; ma, come offerta per qualche voto, non sarebbe gradito.

<span id="an_22:24">22:24</span> Non offrirete all’Eterno un animale che
abbia i testicoli ammaccati o schiacciati o strappati o tagliati; e di
queste operazioni non ne farete nel vostro paese.

<span id="an_22:25">22:25</span> Non accetterete dallo straniero alcuna
di queste vittime per offrirla come pane del vostro Dio; siccome sono
mutilate, difettose, non sarebbero gradite per il vostro bene".

<span id="an_22:26">22:26</span> L’Eterno parlò ancora a Mosè, dicendo:

<span id="an_22:27">22:27</span> "Quando sarà nato un vitello, o un
agnello, o un capretto, starà sette giorni sotto la madre; dall’ottavo
giorno in poi, sarà gradito come sacrifizio fatto mediante il fuoco
all’Eterno.

<span id="an_22:28">22:28</span> Sia vacca, sia pecora, non la
scannerete lo stesso giorno col suo parto.

<span id="an_22:29">22:29</span> Quando offrirete all’Eterno un
sacrifizio di azioni di grazie, l’offrirete in modo da esser graditi.

<span id="an_22:30">22:30</span> La vittima sarà mangiata il giorno
stesso; non ne lascerete nulla fino ai mattino. Io sono l’Eterno.

<span id="an_22:31">22:31</span> Osserverete dunque i miei comandamenti,
e li metterete in pratica. Io sono l’Eterno.

<span id="an_22:32">22:32</span> Non profanerete il mio santo nome,
ond’io sia santificato in mezzo ai figliuoli d’Israele. Io sono l’Eterno
che vi santifico,

<span id="an_22:33">22:33</span> che vi ho tratto dal paese d’Egitto per
esser vostro Dio. Io sono l’Eterno".

<span id="an_23:1">23:1</span> L’Eterno parlò ancora a Mosè, dicendo:

<span id="an_23:2">23:2</span> "Parla ai figliuoli d’Israele e di’ loro:
Ecco le solennità dell’Eterno, che voi bandirete come sante
convocazioni. Le mie solennità son queste.

<span id="an_23:3">23:3</span> Durante sei giorni si attenderà al
lavoro; ma il settimo giorno è sabato, giorno di completo riposo e di
santa convocazione. Non farete in esso lavoro alcuno; è un riposo
consacrato all’Eterno in tutti i luoghi dove abiterete.

<span id="an_23:4">23:4</span> Queste sono le solennità dell’Eterno, le
sante convocazioni che bandirete ai tempi stabiliti.

<span id="an_23:5">23:5</span> Il primo mese, il quattordicesimo giorno
del mese, sull’imbrunire, sarà la Pasqua dell’Eterno;

<span id="an_23:6">23:6</span> e il quindicesimo giorno dello stesso
mese sarà la festa dei pani azzimi in onore dell’Eterno; per sette
giorni mangerete pane senza lievito.

<span id="an_23:7">23:7</span> Il primo giorno avrete una santa
convocazione; non farete in esso alcuna opera servile;

<span id="an_23:8">23:8</span> e per sette giorni offrirete all’Eterno
de’ sacrifizi mediante il fuoco. Il settimo giorno si avrà una santa
convocazione, non farete alcuna opera servile".

<span id="an_23:9">23:9</span> L’Eterno parlò ancora a Mosè, dicendo:

<span id="an_23:10">23:10</span> "Parla ai figliuoli d’Israele, di’
loro: Quando sarete entrati nel paese che io vi do e ne mieterete la
raccolta, porterete al sacerdote una mannella, come primizia della
vostra raccolta;

<span id="an_23:11">23:11</span> e il sacerdote agiterà la mannella
davanti all’Eterno, perché sia gradita per il vostro bene; il sacerdote
l’agiterà il giorno dopo il sabato.

<span id="an_23:12">23:12</span> E il giorno che agiterete la mannella,
offrirete un agnello di un anno, che sia senza difetto, come olocausto
all’Eterno.

<span id="an_23:13">23:13</span> L’oblazione che l’accompagna sarà di
due decimi di un efa di fior di farina intrisa con olio, come sacrifizio
mediante il fuoco, di soave odore all’Eterno; la libazione sarà d’un
quarto di un hin di vino.

<span id="an_23:14">23:14</span> Non mangerete pane, né grano arrostito,
né spighe fresche, fino a quel giorno, fino a che abbiate portata
l’offerta al vostro Dio. E’ una legge perpetua, di generazione in
generazione, in tutti i luoghi dove abiterete.

<span id="an_23:15">23:15</span> Dall’indomani del sabato, dal giorno
che avrete portato la mannella dell’offerta agitata, conterete sette
settimane intere.

<span id="an_23:16">23:16</span> Conterete cinquanta giorni fino
all’indomani del settimo sabato, e offrirete all’Eterno una nuova
oblazione.

<span id="an_23:17">23:17</span> Porterete dai luoghi dove abiterete due
pani per un’offerta agitata, i quali saranno di due decimi di un efa di
fior di farina e cotti con del lievito; sono le primizie offerte
all’Eterno.

<span id="an_23:18">23:18</span> E con que’ pani offrirete sette agnelli
dell’anno, senza difetto, un giovenco e due montoni, che saranno un
olocausto all’Eterno assieme alla loro oblazione e alle loro libazioni;
sarà un sacrifizio di soave odore fatto mediante il fuoco all’Eterno.

<span id="an_23:19">23:19</span> E offrirete un capro come sacrifizio
per il peccato, e due agnelli dell’anno come sacrifizio di azioni di
grazie.

<span id="an_23:20">23:20</span> Il sacerdote agiterà gli agnelli col
pane delle primizie, come offerta agitata davanti all’Eterno; e tanto i
pani quanto i due agnelli consacrati all’Eterno apparterranno al
sacerdote.

<span id="an_23:21">23:21</span> In quel medesimo giorno bandirete la
festa, e avrete una santa convocazione. Non farete alcun’opera servile.
E’ una legge perpetua, di generazione in generazione, in tutti i luoghi
dove abiterete.

<span id="an_23:22">23:22</span> Quando mieterete la raccolta della
vostra terra, non mieterai fino all’ultimo canto il tuo campo, e non
raccoglierai ciò che resta da spigolare della tua raccolta; lo lascerai
per il povero e per il forestiero. Io sono l’Eterno, l’Iddio vostro".

<span id="an_23:23">23:23</span> L’Eterno parlò ancora a Mosè, dicendo:

<span id="an_23:24">23:24</span> "Parla ai figliuoli d’Israele, di’
loro: Il settimo mese, il primo giorno del mese avrete un riposo
solenne, una commemorazione fatta a suon di tromba, una santa
convocazione.

<span id="an_23:25">23:25</span> Non farete alcun’opera servile, e
offrirete all’Eterno dei sacrifizi mediante il fuoco".

<span id="an_23:26">23:26</span> L’Eterno parlò ancora a Mosè, dicendo:

<span id="an_23:27">23:27</span> "Il decimo giorno di questo settimo
mese sarà il giorno delle espiazioni; avrete una santa convocazione,
umilierete le anime vostre e offrirete all’Eterno de’ sacrifizi mediante
il fuoco.

<span id="an_23:28">23:28</span> In quel giorno non farete alcun lavoro;
poiché è un giorno d’espiazione, destinato a fare espiazione per voi
davanti all’Eterno, ché l’Iddio vostro.

<span id="an_23:29">23:29</span> Poiché, ogni persona che non si
umilierà in quel giorno, sarà sterminata di fra il suo popolo.

<span id="an_23:30">23:30</span> E ogni persona che farà in quel giorno
qualsivoglia lavoro, io la distruggerò di fra il suo popolo.

<span id="an_23:31">23:31</span> Non farete alcun lavoro. E’ una legge
perpetua, di generazione in generazione, in tutti i luoghi dove
abiterete.

<span id="an_23:32">23:32</span> Sarà per voi un sabato di completo
riposo, e umilierete le anime vostre; il nono giorno del mese, dalla
sera alla sera seguente, celebrerete il vostro sabato".

<span id="an_23:33">23:33</span> L’Eterno parlò ancora a Mosè, dicendo:

<span id="an_23:34">23:34</span> "Parla ai figliuoli d’Israele, e di’
loro: Il quindicesimo giorno di questo settimo mese sarà la festa delle
Capanne, durante sette giorni, in onore dell’Eterno.

<span id="an_23:35">23:35</span> Il primo giorno vi sarà una santa
convocazione; non farete alcuna opera servile.

<span id="an_23:36">23:36</span> Per sette giorni offrirete all’Eterno
dei sacrifizi mediante il fuoco. L’ottavo giorno avrete una santa
convocazione, e offrirete all’Eterno dei sacrifizi mediante il fuoco. E’
giorno di solenne raunanza; non farete alcuna opera servile.

<span id="an_23:37">23:37</span> Queste sono le solennità dell’Eterno
che voi bandirete come sante convocazioni, perché si offrano all’Eterno
sacrifizi mediante il fuoco, olocausti e oblazioni, vittime e libazioni,
ogni cosa al giorno stabilito,

<span id="an_23:38">23:38</span> oltre i sabati dell’Eterno, oltre i
vostri doni, oltre tutti i vostri voti e tutte le offerte volontarie che
presenterete all’Eterno.

<span id="an_23:39">23:39</span> Or il quindicesimo giorno del settimo
mese, quando avrete raccolto i frutti della terra, celebrerete una festa
all’Eterno, durante sette giorni; il primo giorno sarà di completo
riposo; e l’ottavo, di completo riposo.

<span id="an_23:40">23:40</span> Il primo giorno prenderete del frutto
di alberi d’ornamento: rami di palma, rami dalla verzura folta e salci
de’ torrenti, e vi rallegrerete dinanzi all’Eterno, ch’è l’Iddio vostro,
durante sette giorni.

<span id="an_23:41">23:41</span> Celebrerete questa festa in onore
dell’Eterno per sette giorni, ogni anno. E’ una legge perpetua, di
generazione in generazione. La celebrerete il settimo mese.

<span id="an_23:42">23:42</span> Dimorerete in capanne durante sette
giorni; tutti quelli che saranno nativi d’Israele dimoreranno in
capanne,

<span id="an_23:43">23:43</span> affinché i vostri discendenti sappiano
che io feci dimorare in capanne i figliuoli d’Israele, quando li trassi
fuori dal paese d’Egitto. Io sono l’Eterno, l’Iddio vostro".

<span id="an_23:44">23:44</span> Così Mosè dette ai figliuoli d’Israele
le istruzioni relative alle solennità dell’Eterno.

<span id="an_24:1">24:1</span> L’Eterno parlò ancora a Mosè dicendo:

<span id="an_24:2">24:2</span> "Ordina ai figliuoli d’Israele che ti
portino dell’olio di uliva puro, vergine, per il candelabro, per tener
le lampade continuamente accese.

<span id="an_24:3">24:3</span> Aaronne lo preparerà nella tenda di
convegno, fuori del velo che sta davanti alla testimonianza, perché le
lampade ardano del continuo, dalla sera al mattino, davanti all’Eterno.
E’ una legge perpetua, di generazione in generazione.

<span id="an_24:4">24:4</span> Egli le disporrà sul candelabro d’oro
puro, perché ardano del continuo davanti all’Eterno.

<span id="an_24:5">24:5</span> Prenderai pure del fior di farina, e ne
farai cuocere dodici focacce; ogni focaccia sarà di due decimi d’efa.

<span id="an_24:6">24:6</span> Le metterai in due file, sei per fila,
sulla tavola d’oro puro davanti all’Eterno.

<span id="an_24:7">24:7</span> E porrai dell’incenso puro sopra ogni
fila, e sarà sul pane come una ricordanza, come un sacrifizio fatto
mediante il fuoco all’Eterno.

<span id="an_24:8">24:8</span> Ogni giorno di sabato si disporranno i
pani davanti all’Eterno, del continuo; saranno forniti dai figliuoli
d’Israele; è un patto perpetuo.

<span id="an_24:9">24:9</span> I pani apparterranno ad Aaronne e ai suoi
figliuoli, ed essi li mangeranno in luogo santo; poiché saranno per loro
cosa santissima tra i sacrifizi fatti mediante il fuoco all’Eterno. E’
una legge perpetua".

<span id="an_24:10">24:10</span> Or il figliuolo di una donna israelita
e di un Egiziano uscì tra i figliuoli d’Israele; e fra questo figliuolo
della donna israelita e un Israelita nacque una lite.

<span id="an_24:11">24:11</span> Il figliuolo della Israelita bestemmiò
il nome dell’Eterno, e lo maledisse; onde fu condotto a Mosè. La madre
di quel tale si chiamava Shelomith figliuola di Dibri, della tribù di
Dan.

<span id="an_24:12">24:12</span> Lo misero in prigione, finché fosse
deciso che cosa fare per ordine dell’Eterno.

<span id="an_24:13">24:13</span> E l’Eterno parlò a Mosè dicendo:

<span id="an_24:14">24:14</span> "Mena quel bestemmiatore fuori del
campo; e tutti quelli che l’hanno udito posino le mani sul suo capo, e
tutta la raunanza lo lapidi.

<span id="an_24:15">24:15</span> E parla ai figliuoli d’Israele, e di’
loro: Chiunque maledirà il suo Dio porterà la pena del suo peccato.

<span id="an_24:16">24:16</span> E chi bestemmia il nome dell’Eterno
dovrà esser messo a morte; tutta la raunanza lo dovrà lapidare. Sia
straniero o nativo del paese, quando bestemmi il nome dell’Eterno, sarà
messo a morte.

<span id="an_24:17">24:17</span> Chi percuote mortalmente un uomo
qualsivoglia, dovrà esser messo a morte.

<span id="an_24:18">24:18</span> Chi percuote a morte un capo di
bestiame, lo pagherà: vita per vita.

<span id="an_24:19">24:19</span> Quand’uno avrà fatto una lesione al suo
prossimo, gli sarà fatto com’egli ha fatto:

<span id="an_24:20">24:20</span> frattura per frattura, occhio per
occhio, dente per dente; gli si farà la stessa lesione ch’egli ha fatta
all’altro.

<span id="an_24:21">24:21</span> Chi uccide un capo di bestiame, lo
pagherà; ma chi uccide un uomo sarà messo a morte.

<span id="an_24:22">24:22</span> Avrete una stessa legge tanto per il
forestiero quanto per il nativo del paese; poiché io sono l’Eterno,
l’Iddio vostro".

<span id="an_24:23">24:23</span> E Mosè parlò ai figliuoli d’Israele, i
quali trassero quel bestemmiatore fuori del campo, e lo lapidarono. Così
i figliuoli d’Israele fecero quello che l’Eterno aveva ordinato a Mosè.

<span id="an_25:1">25:1</span> L’Eterno parlò ancora a Mosè sul monte
Sinai, dicendo:

<span id="an_25:2">25:2</span> "Parla ai figliuoli d’Israele e di’ loro:
Quando sarete entrati nel paese che io vi do, la terra dovrà avere il
suo tempo di riposo consacrato all’Eterno.

<span id="an_25:3">25:3</span> Per sei anni seminerai il tuo campo, per
sei anni poterai la tua vigna e ne raccoglierai i frutti;

<span id="an_25:4">25:4</span> ma il settimo anno sarà un sabato, un
riposo completo per la terra, un sabato in onore dell’Eterno; non
seminerai il tuo campo, né poterai la tua vigna.

<span id="an_25:5">25:5</span> Non mieterai quello che nascerà da sé dal
seme caduto nella tua raccolta precedente, e non vendemmierai l’uva
della vigna che non avrai potata; sarà un anno di completo riposo per la
terra.

<span id="an_25:6">25:6</span> Ciò che la terra produrrà durante il suo
riposo, servirà di nutrimento a te, al tuo servo, alla tua serva, al tuo
operaio e al tuo forestiero che stanno da te,

<span id="an_25:7">25:7</span> al tuo bestiame e agli animali che sono
nel tuo paese; tutto il suo prodotto servirà loro di nutrimento.

<span id="an_25:8">25:8</span> Conterai pure sette settimane d’anni:
sette volte sette anni; e queste sette settimane d’anni ti faranno un
periodo di quarantanove anni.

<span id="an_25:9">25:9</span> Poi il decimo giorno del settimo mese
farai squillar la tromba; il giorno delle espiazioni farete squillar la
tromba per tutto il paese.

<span id="an_25:10">25:10</span> E santificherete il cinquantesimo anno,
e proclamerete l’affrancamento nel paese per tutti i suoi abitanti. Sarà
per voi un giubileo; ognun di voi tornerà nella sua proprietà, e ognun
di voi tornerà nella sua famiglia.

<span id="an_25:11">25:11</span> Il cinquantesimo anno sarà per voi un
giubileo; non seminerete e non raccoglierete quello che i campi
produrranno da sé, e non vendemmierete le vigne non potate.

<span id="an_25:12">25:12</span> Poiché è il giubileo; esso vi sarà
sacro; mangerete il prodotto che vi verrà dai campi.

<span id="an_25:13">25:13</span> In quest’anno del giubileo ciascuno
tornerà in possesso del suo.

<span id="an_25:14">25:14</span> Se vendete qualcosa al vostro prossimo
o se comprate qualcosa dal vostro prossimo, nessuno faccia torto al suo
fratello.

<span id="an_25:15">25:15</span> Regolerai la compra che farai dal tuo
prossimo, sul numero degli anni passati dall’ultimo giubileo, e quegli
venderà a te in ragione degli anni di rendita.

<span id="an_25:16">25:16</span> Quanti più anni resteranno, tanto più
aumenterai il prezzo; e quanto minore sarà il tempo, tanto calerai il
prezzo; poiché quegli ti vende il numero delle raccolte.

<span id="an_25:17">25:17</span> Nessun di voi danneggi il suo fratello,
ma temerai il tuo Dio; poiché io sono l’Eterno, l’Iddio vostro.

<span id="an_25:18">25:18</span> Voi metterete in pratica le mie leggi,
e osserverete le mie prescrizioni e le adempirete, e abiterete il paese
in sicurtà.

<span id="an_25:19">25:19</span> La terra produrrà i suoi frutti, voi ne
mangerete a sazietà e abiterete in essa in sicurtà.

<span id="an_25:20">25:20</span> E se dite: Che mangeremo il settimo
anno, giacché non semineremo e non faremo la nostra raccolta?

<span id="an_25:21">25:21</span> Io disporrò che la mia benedizione
venga su voi il sesto anno, ed esso vi darà una raccolta per tre anni.

<span id="an_25:22">25:22</span> E l’ottavo anno seminerete e mangerete
della vecchia raccolta fino al nono anno; mangerete della raccolta
vecchia finché sia venuta la nuova.

<span id="an_25:23">25:23</span> Le terre non si venderanno per sempre;
perché la terra è mia, e voi state da me come forestieri e avventizi.

<span id="an_25:24">25:24</span> Perciò, in tutto il paese che sarà
vostro possesso, concederete il diritto di riscatto del suolo.

<span id="an_25:25">25:25</span> Se il tuo fratello diventa povero e
vende una parte della sua proprietà, colui che ha il diritto di
riscatto, il suo parente più prossimo verrà, e riscatterà ciò che il suo
fratello ha venduto.

<span id="an_25:26">25:26</span> E se uno non ha chi possa fare il
riscatto, ma giunge a procurarsi da sé la somma necessaria al riscatto,

<span id="an_25:27">25:27</span> conterà le annate scorse dalla vendita,
renderà il soprappiù al compratore, e rientrerà così nel suo.

<span id="an_25:28">25:28</span> Ma se non trova da sé la somma
sufficiente a rimborsarlo, ciò che ha venduto rimarrà in mano del
compratore fino all’anno del giubileo; al giubileo sarà cosa franca, ed
egli rientrerà nel suo possesso.

<span id="an_25:29">25:29</span> Se uno vende una casa da abitare in una
città murata, avrà il diritto di riscattarla fino al compimento di un
anno dalla vendita; il suo diritto di riscatto durerà un anno intero.

<span id="an_25:30">25:30</span> Ma se quella casa posta in una città
murata non è riscattata prima del compimento d’un anno intero, rimarrà
in perpetuo intero, rimarrà in perpetuo proprietà del compratore e dei
suoi discendenti; non sarà franca al giubileo.

<span id="an_25:31">25:31</span> Però, le case de’ villaggi non
attorniati da mura saranno considerate come parte dei fondi di terreno;
potranno essere riscattate, e al giubileo saranno franche.

<span id="an_25:32">25:32</span> Quanto alle città de’ Leviti e alle
case ch’essi vi possederanno, i Leviti avranno il diritto perpetuo di
riscatto.

<span id="an_25:33">25:33</span> E se anche uno de’ Leviti ha fatto il
riscatto, la casa venduta, con la città dove si trova, sarà franca al
giubileo, perché le case delle città dei Leviti sono loro proprietà, in
mezzo ai figliuoli d’Israele.

<span id="an_25:34">25:34</span> I campi situati ne’ dintorni delle
città dei Leviti non si potranno vendere, perché sono loro proprietà
perpetua.

<span id="an_25:35">25:35</span> Se il tuo fratello ch’è presso di te è
impoverito e i suoi mezzi vengon meno, tu lo sosterrai, anche se
forestiero e avventizio, onde possa vivere presso di te.

<span id="an_25:36">25:36</span> Non trarre da lui interesse, né utile;
ma temi il tuo Dio, e viva il tuo fratello presso di te.

<span id="an_25:37">25:37</span> Non gli darai il tuo danaro a
interesse, né gli darai i tuoi viveri per ricavarne un utile.

<span id="an_25:38">25:38</span> Io sono l’Eterno, il vostro Dio, che vi
ha tratto dal paese d’Egitto per darvi il paese di Canaan, per essere il
vostro Dio.

<span id="an_25:39">25:39</span> Se il tuo fratello ch’è presso di te è
impoverito e si vende a te, non lo farai servire come uno schiavo;

<span id="an_25:40">25:40</span> starà da te come un lavorante, come un
avventizio. Ti servirà fino all’anno del giubileo;

<span id="an_25:41">25:41</span> allora se ne andrà da te insieme coi
suoi figliuoli, tornerà nella sua famiglia, e rientrerà nella proprietà
de’ suoi padri.

<span id="an_25:42">25:42</span> Poiché essi sono miei servi, ch’io
trassi dal paese d’Egitto; non debbono esser venduti come si vendono gli
schiavi.

<span id="an_25:43">25:43</span> Non lo dominerai con asprezza, ma
temerai il tuo Dio.

<span id="an_25:44">25:44</span> Quanto allo schiavo e alla schiava che
potrete avere in proprio, li prenderete dalle nazioni che vi circondano;
da queste comprerete lo schiavo e la schiava.

<span id="an_25:45">25:45</span> Potrete anche comprarne tra i figliuoli
degli stranieri stabiliti fra voi e fra le loro famiglie che si
troveranno fra voi, tra i figliuoli ch’essi avranno generato nel vostro
paese; e saranno vostra proprietà.

<span id="an_25:46">25:46</span> E li potrete lasciare in eredità ai
vostri figliuoli dopo di voi, come loro proprietà; vi servirete di loro
come di schiavi in perpetuo; ma quanto ai vostri fratelli, i figliuoli
d’Israele, nessun di voi dominerà l’altro con asprezza.

<span id="an_25:47">25:47</span> Se un forestiero stabilito presso di te
arricchisce, e il tuo fratello divien povero presso di lui e si vende al
forestiero stabilito presso di te o a qualcuno della famiglia del
forestiero,

<span id="an_25:48">25:48</span> dopo che si sarà venduto, potrà essere
riscattato; lo potrà riscattare uno de’ suoi fratelli;

<span id="an_25:49">25:49</span> lo potrà riscattare suo zio, o il
figliuolo del suo zio; lo potrà riscattare uno de’ parenti dello stesso
suo sangue, o, se ha i mezzi di farlo, potrà riscattarsi da sé.

<span id="an_25:50">25:50</span> Farà il conto, col suo compratore,
dall’anno che gli si è venduto all’anno del giubileo; e il prezzo da
pagare si regolerà secondo il numero degli anni, valutando le sue
giornate come quelle di un lavorante.

<span id="an_25:51">25:51</span> Se vi sono ancora molti anni per
arrivare al giubileo, pagherà il suo riscatto in ragione di questi anni,
e in proporzione del prezzo per il quale fu comprato:

<span id="an_25:52">25:52</span> se rimangon pochi anni per arrivare al
giubileo, farà il conto col suo compratore, e pagherà il prezzo del suo
riscatto in ragione di quegli anni.

<span id="an_25:53">25:53</span> Starà da lui come un lavorante fissato
annualmente; il padrone non lo dominerà con asprezza sotto i tuoi occhi.

<span id="an_25:54">25:54</span> E se non è riscattato in alcuno di quei
modi, se ne uscirà libero l’anno del giubileo: egli, coi suoi figliuoli.

<span id="an_25:55">25:55</span> Poiché i figliuoli d’Israele son servi
miei; sono miei servi, che ho tratto dal paese d’Egitto. Io sono
l’Eterno, l’Iddio vostro.

<span id="an_26:1">26:1</span> Non vi farete idoli, non vi eleverete
immagini scolpite né statue, e non collocherete nel vostro paese alcuna
pietra ornata di figure, per prostrarvi davanti ad essa; poiché io sono
l’Eterno, l’Iddio vostro.

<span id="an_26:2">26:2</span> Osserverete i miei sabati, e porterete
rispetto al mio santuario. Io sono l’Eterno.

<span id="an_26:3">26:3</span> Se vi conducete secondo le mie leggi, se
osservate i miei comandamenti e li mettete in pratica,

<span id="an_26:4">26:4</span> io vi darò le piogge nella loro stagione,
la terra darà i suoi prodotti, e gli alberi della campagna daranno i
loro frutti.

<span id="an_26:5">26:5</span> La trebbiatura vi durerà fino alla
vendemmia, e la vendemmia vi durerà fino alla sementa; mangerete a
sazietà il vostro pane, e abiterete in sicurtà il vostro paese.

<span id="an_26:6">26:6</span> Io farò che la pace regni nel paese; voi
vi coricherete, e non ci sarà chi vi spaventi; farò sparire dal paese le
bestie nocive, e la spada non passerà per il vostro paese.

<span id="an_26:7">26:7</span> Voi inseguirete i vostri nemici, ed essi
cadranno dinanzi a voi per la spada.

<span id="an_26:8">26:8</span> Cinque di voi ne inseguiranno cento,
cento di voi ne inseguiranno diecimila, e i vostri nemici cadranno
dinanzi a voi per la spada.

<span id="an_26:9">26:9</span> E io mi volgerò verso voi, vi renderò
fecondi e vi moltiplicherò, e raffermerò il mio patto con voi.

<span id="an_26:10">26:10</span> E voi mangerete delle raccolte vecchie,
serbate a lungo, e trarrete fuori la raccolta vecchia per far posto alla
nuova.

<span id="an_26:11">26:11</span> Io stabilirò la mia dimora in mezzo a
voi, e l’anima mia non vi aborrirà.

<span id="an_26:12">26:12</span> Camminerò tra voi, sarò vostro Dio, e
voi sarete mio popolo.

<span id="an_26:13">26:13</span> Io sono l’Eterno, l’Iddio vostro, che
vi ho tratto dal paese d’Egitto affinché non vi foste più schiavi; ho
spezzato il vostro giogo, e v’ho fatto camminare a test’alta.

<span id="an_26:14">26:14</span> Ma se non mi date ascolto e se non
mettete in pratica tutti questi comandamenti,

<span id="an_26:15">26:15</span> se disprezzate le mie leggi e l’anima
vostra disdegna le mie prescrizioni in guisa che non mettiate in pratica
tutti i miei comandamenti e rompiate il mio patto,

<span id="an_26:16">26:16</span> ecco quel che vi farò a mia volta:
manderò contro voi il terrore, la consunzione e la febbre, che vi
faranno venir meno gli occhi e languir l’anima, e seminerete invano la
vostra sementa: la mangeranno i vostri nemici.

<span id="an_26:17">26:17</span> Volgerò la mia faccia contro di voi, e
voi sarete sconfitti dai vostri nemici; quelli che vi odiano vi
domineranno, e vi darete alla fuga senza che alcuno v’insegua.

<span id="an_26:18">26:18</span> E se nemmeno dopo questo vorrete darmi
ascolto, io vi castigherò sette volte di più per i vostri peccati.

<span id="an_26:19">26:19</span> Spezzerò la superbia della vostra
forza, farò che il vostro cielo sia come di ferro, e la vostra terra
come di rame.

<span id="an_26:20">26:20</span> La vostra forza si consumerà invano,
poiché la vostra terra non darà i suoi prodotti, e gli alberi della
campagna non daranno i loro frutti.

<span id="an_26:21">26:21</span> E se mi resistete con la vostra
condotta e non volete darmi ascolto, io vi colpirò sette volte di più,
secondo i vostri peccati.

<span id="an_26:22">26:22</span> Manderò contro di voi le fiere della
campagna, che vi rapiranno i figliuoli, stermineranno il vostro
bestiame, vi ridurranno a un piccol numero, e le vostre strade
diverranno deserte.

<span id="an_26:23">26:23</span> E se, nonostante questi castighi, non
volete correggervi per tornare a me, ma con la vostra condotta mi
resistete, anch’io vi resisterò,

<span id="an_26:24">26:24</span> e vi colpirò sette volte di più per i
vostri peccati.

<span id="an_26:25">26:25</span> E farò venir contro di voi la spada,
vindice del mio patto; voi vi raccoglierete nelle vostre città, ma io
manderò in mezzo a voi la peste, e sarete dati in man del nemico.

<span id="an_26:26">26:26</span> Quando vi toglierò il pane che
sostiene, dieci donne coceranno il vostro pane in uno stesso forno, vi
distribuiranno il vostro pane a peso, e mangerete, ma non vi sazierete.

<span id="an_26:27">26:27</span> E se, nonostante tutto questo, non
volete darmi ascolto ma con la vostra condotta mi resistete,

<span id="an_26:28">26:28</span> anch’io vi resisterò con furore, e vi
castigherò sette volte di più per i vostri peccati.

<span id="an_26:29">26:29</span> Mangerete la carne dei vostri
figliuoli, e mangerete la carne delle vostre figliuole.

<span id="an_26:30">26:30</span> Io devasterò i vostri alti luoghi,
distruggerò le vostre statue consacrate al sole, metterò i vostri
cadaveri sui cadaveri dei vostri idoli, e l’anima mia vi aborrirà.

<span id="an_26:31">26:31</span> E ridurrò le vostre città in deserti,
desolerò i vostri santuari, e non aspirerò più il soave odore dei vostri
profumi.

<span id="an_26:32">26:32</span> Desolerò il paese; e i vostri nemici
che vi abiteranno, ne saranno stupefatti.

<span id="an_26:33">26:33</span> E, quanto a voi, io vi disperderò fra
le nazioni, e vi darò dietro a spada tratta; il vostro paese sarà
desolato, e le vostre città saranno deserte.

<span id="an_26:34">26:34</span> Allora la terra si godrà i suoi sabati
per tutto il tempo che rimarrà desolata e che voi sarete nel paese dei
vostri nemici; allora la terra si riposerà e si godrà i suoi sabati.

<span id="an_26:35">26:35</span> Per tutto il tempo che rimarrà desolata
avrà il riposo che non ebbe nei vostri sabati, quando voi l’abitavate.

<span id="an_26:36">26:36</span> Quanto ai superstiti fra voi, io
renderò pusillanime il loro cuore nel paese dei loro nemici: il rumore
d’una foglia agitata li metterà in fuga; fuggiranno come si fugge
dinanzi alla spada, e cadranno senza che alcuno l’insegua.

<span id="an_26:37">26:37</span> Precipiteranno l’uno sopra l’altro come
davanti alla spada, senza che alcuno l’insegua, e voi non potrete
resistere dinanzi ai vostri nemici.

<span id="an_26:38">26:38</span> E perirete fra le nazioni, e il paese
de’ vostri nemici vi divorerà.

<span id="an_26:39">26:39</span> I superstiti fra voi si struggeranno
nei paesi de’ loro nemici, a motivo delle proprie iniquità; e si
struggeranno pure a motivo delle iniquità dei loro padri.

<span id="an_26:40">26:40</span> E confesseranno la loro iniquità e
l’iniquità dei loro padri: l’iniquità delle trasgressioni commesse
contro di me e della resistenza oppostami,

<span id="an_26:41">26:41</span> peccati per i quali anch’io avrò dovuto
resister loro, e menarli nel paese de’ loro nemici. Ma se allora il cuor
loro incirconciso si umilierà, e se accetteranno la punizione della loro
iniquità,

<span id="an_26:42">26:42</span> io mi ricorderò del mio patto con
Giacobbe, mi ricorderò del mio patto con Isacco e del mio patto con
Abrahamo, e mi ricorderò del paese;

<span id="an_26:43">26:43</span> poiché il paese sarà abbandonato da
loro, e si godrà i suoi sabati mentre rimarrà desolato, senza di loro,
ed essi accetteranno la punizione della loro iniquità per aver
disprezzato le mie prescrizioni e aver avuto in avversione le mie leggi.

<span id="an_26:44">26:44</span> E, nonostante tutto questo, quando
saranno nel paese dei loro nemici, io non li disprezzerò e non li
prenderò in avversione fino al punto d’annientarli del tutto e di
rompere il mio patto con loro; poiché io sono l’Eterno, il loro Dio;

<span id="an_26:45">26:45</span> ma per amor d’essi mi ricorderò del
patto stretto coi loro antenati, i quali trassi dal paese d’Egitto, nel
cospetto delle nazioni, per essere il loro Dio. Io sono l’Eterno".

<span id="an_26:46">26:46</span> Tali sono gli statuti, le prescrizioni
e le leggi che l’Eterno stabilì fra sé e i figliuoli d’Israele, sul
monte Sinai, per mezzo di Mosè.

<span id="an_27:1">27:1</span> L’Eterno parlò ancora a Mosè, dicendo:

<span id="an_27:2">27:2</span> "Parla ai figliuoli d’Israele e di’ loro:
Quand’uno farà un voto concernente delle persone, queste persone
apparterranno all’Eterno secondo la valutazione che ne farai.

<span id="an_27:3">27:3</span> E la tua stima sarà, per un maschio dai
venti ai sessant’anni, cinquanta sicli d’argento, secondo il siclo del
santuario;

<span id="an_27:4">27:4</span> se si tratta di una donna, la tua stima
sarà di trenta sicli.

<span id="an_27:5">27:5</span> Dai cinque ai vent’anni, la tua stima
sarà di venti sicli per un maschio, e di dieci sicli per una femmina.

<span id="an_27:6">27:6</span> Da un mese a cinque anni, la tua stima
sarà di cinque sicli d’argento per un maschio, e di tre sicli d’argento
per una femmina.

<span id="an_27:7">27:7</span> Dai sessant’anni in su, la tua stima sarà
di quindici sicli per un maschio e di dieci sicli per una femmina.

<span id="an_27:8">27:8</span> E se colui che ha fatto il voto e troppo
povero per pagare la somma fissata da te, lo si farà presentare al
sacerdote, il quale lo tasserà. Il sacerdote farà una stima, in
proporzione de’ mezzi di colui che ha fatto il voto.

<span id="an_27:9">27:9</span> Se si tratta di animali che possono
essere presentati come offerta all’Eterno, ogni animale che si darà
all’Eterno sarà cosa santa.

<span id="an_27:10">27:10</span> Non lo si dovrà cambiare; non se ne
metterà uno buono al posto di uno cattivo, o uno cattivo al posto di uno
buono; e se pure uno sostituisce un animale all’altro, ambedue gli
animali saranno cosa sacra.

<span id="an_27:11">27:11</span> E se si tratta di animali impuri di cui
non si può fare offerta all’Eterno, l’animale sarà presentato davanti al
sacerdote;

<span id="an_27:12">27:12</span> e il sacerdote ne farà la stima,
secondo che l’animale sarà buono o cattivo; e uno se ne starà alla stima
fattane dal sacerdote.

<span id="an_27:13">27:13</span> Ma se uno lo vuol riscattare,
aggiungerà un quinto alla tua stima.

<span id="an_27:14">27:14</span> Se uno consacra la sua casa per esser
cosa santa all’Eterno, il sacerdote ne farà la stima secondo ch’essa
sarà buona o cattiva; e uno se ne starà alla stima fattane dal
sacerdote.

<span id="an_27:15">27:15</span> E se colui che ha consacrato la sua
casa la vuol riscattare, aggiungerà un quinto al prezzo della stima, e
sarà sua.

<span id="an_27:16">27:16</span> Se uno consacra all’Eterno un pezzo di
terra della sua proprietà, ne farai la stima in ragione della sementa:
cinquanta sicli d’argento per un omer di seme d’orzo.

<span id="an_27:17">27:17</span> Se consacra la sua terra dall’anno del
giubileo, il prezzo ne resterà fissato secondo la tua stima;

<span id="an_27:18">27:18</span> ma se la consacra dopo il giubileo, il
sacerdote ne valuterà il prezzo in ragione del numero degli anni che
rimangono fino al giubileo, e si farà una detrazione dalla tua stima.

<span id="an_27:19">27:19</span> E se colui che ha consacrato il pezzo
di terra lo vuol riscattare, aggiungerà un quinto al prezzo della tua
stima, e resterà suo.

<span id="an_27:20">27:20</span> Ma se non riscatta il pezzo di terra e
lo vende ad un altro, non lo si potrà più riscattare;

<span id="an_27:21">27:21</span> ma quel pezzo di terra, quando rimarrà
franco al giubileo, sarà consacrato all’Eterno come una terra
interdetta, e diventerà proprietà del sacerdote.

<span id="an_27:22">27:22</span> Se uno consacra all’Eterno un pezzo di
terra ch’egli ha comprato e che non fa parte della sua proprietà,

<span id="an_27:23">27:23</span> il sacerdote ne valuterà il prezzo
secondo la stima fino all’anno del giubileo; e quel tale pagherà il
giorno stesso il prezzo fissato, giacché è cosa consacrata all’Eterno.

<span id="an_27:24">27:24</span> L’anno del giubileo la terra tornerà a
colui da cui fu comprata, e del cui patrimonio faceva parte.

<span id="an_27:25">27:25</span> Tutte le tuo stime si faranno in sicli
del santuario; il siclo è di venti ghere.

<span id="an_27:26">27:26</span> Però, nessuno potrà consacrare i
primogeniti del bestiame, i quali appartengono già all’Eterno, perché
primogeniti: sia un bue, sia un agnello, appartiene all’Eterno.

<span id="an_27:27">27:27</span> E se si tratta di un animale impuro, lo
si riscatterà al prezzo della tua stima, aggiungendovi un quinto; se non
è riscattato, sarà venduto al prezzo della tua stima.

<span id="an_27:28">27:28</span> Nondimeno, tutto ciò che uno avrà
consacrato all’Eterno per voto d’interdetto, di fra le cose che gli
appartengono, sia che si tratti di una persona, di un animale o di un
pezzo di terra del suo patrimonio, non potrà esser né venduto, né
riscattato; ogni interdetto è cosa interamente consacrata all’Eterno.

<span id="an_27:29">27:29</span> Nessuna persona consacrata per voto
d’interdetto potrà essere riscattata; dovrà essere messa a morte.

<span id="an_27:30">27:30</span> Ogni decima della terra, sia delle
raccolte del suolo sia dei frutti degli alberi, appartiene all’Eterno; è
cosa consacrata all’Eterno.

<span id="an_27:31">27:31</span> Se uno vuol riscattare una parte della
sua decima vi aggiungerà il quinto.

<span id="an_27:32">27:32</span> E ogni decima dell’armento o del
gregge, il decimo capo di tutto ciò che passa sotto la verga del
pastore, sarà consacrata all’Eterno.

<span id="an_27:33">27:33</span> Non si farà distinzione fra animale
buono e cattivo, e non si faranno sostituzioni; e se si sostituisce un
animale all’altro, ambedue saranno cosa sacra; non si potranno
riscattare".

<span id="an_27:34">27:34</span> Questi sono i comandamenti che l’Eterno
diede a Mosè per i figliuoli d’Israele, sul monte Sinai.

------------------------------------------------------------------------

[Next: Numbers](num)
