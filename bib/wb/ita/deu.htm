<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Italian Bible, full text etext at Intangible Textual Heritage">
<TITLE>Italian Bible: Deuteronomy</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="num.htm">Previous</A>&nbsp;
<A HREF="jos.htm">Next</A>&nbsp;
</CENTER>
<HR>
</p> <h3 align="center" align="center">Italian Bible: Deuteronomy</h3> 
<p><A NAME="an_1:1">1:1</A>&nbsp;Queste sono le parole che Mos&#232; rivolse a Israele di l&#224; dal Giordano, nel deserto, nella pianura dirimpetto a Suf, fra Paran, Tofel, Laban, Hatseroth e Di-Zahab.</p> 
<p><A NAME="an_1:2">1:2</A>&nbsp;(Vi sono undici giornate dallo Horeb, per la via del monte Seir, fino a Kades-Barnea).</p> 
<p><A NAME="an_1:3">1:3</A>&nbsp;Il quarantesimo anno, l&#8217;undecimo mese, il primo giorno del mese, Mos&#232; parl&#242; ai figliuoli d&#8217;Israele, secondo tutto quello che l&#8217;Eterno gli aveva ordinato di dir loro.</p> 
<p><A NAME="an_1:4">1:4</A>&nbsp;Questo avvenne dopo ch&#8217;egli ebbe sconfitto Sihon, re degli Amorei che abitava in Heshbon, e Og, re di Basan che abitava in Astaroth e in Edrei.</p> 
<p><A NAME="an_1:5">1:5</A>&nbsp;Di l&#224; dal Giordano, nel paese di Moab, Mos&#232; cominci&#242; a spiegare questa legge, dicendo:</p> 
<p><A NAME="an_1:6">1:6</A>&nbsp;L&#8217;Eterno, l&#8217;Iddio nostro, ci parl&#242; in Horeb e ci disse: "Voi avete dimorato abbastanza in queste montagne;</p> 
<p><A NAME="an_1:7">1:7</A>&nbsp;voltatevi, partite e andate nella contrada montuosa degli Amorei e in tutte le vicinanze, nella pianura, sui monti, nella regione bassa, nel mezzogiorno, sulla costa del mare, nel paese dei Cananei ed al Libano, fino al gran fiume, il fiume Eufrate.</p> 
<p><A NAME="an_1:8">1:8</A>&nbsp;Ecco, io v&#8217;ho posto il paese dinanzi; entrate, prendete possesso del paese che l&#8217;Eterno giur&#242; di dare ai vostri padri, Abrahamo, Isacco e Giacobbe, e alla loro progenie dopo di loro".</p> 
<p><A NAME="an_1:9">1:9</A>&nbsp;In quel tempo io vi parlai e vi dissi: "Io non posso da solo sostenere il carico del popolo.</p> 
<p><A NAME="an_1:10">1:10</A>&nbsp;L&#8217;Eterno, ch&#8217;&#232; il vostro Dio, vi ha moltiplicati, ed ecco che oggi siete numerosi come le stelle del cielo.</p> 
<p><A NAME="an_1:11">1:11</A>&nbsp;L&#8217;Eterno, l&#8217;Iddio de&#8217; vostri padri vi aumenti anche mille volte di pi&#249;, e vi benedica come vi ha promesso di fare!</p> 
<p><A NAME="an_1:12">1:12</A>&nbsp;Ma come posso io, da solo, portare il vostro carico, il vostro peso e le vostre liti?</p> 
<p><A NAME="an_1:13">1:13</A>&nbsp;Prendete nelle vostre trib&#249; degli uomini savi, intelligenti e conosciuti, e io ve li stabilir&#242; come capi".</p> 
<p><A NAME="an_1:14">1:14</A>&nbsp;E voi mi rispondeste, dicendo: "E&#8217; bene che facciamo quel che tu proponi".</p> 
<p><A NAME="an_1:15">1:15</A>&nbsp;Allora presi i capi delle vostre trib&#249;, uomini savi e conosciuti, e li stabilii sopra voi come capi di migliaia, capi di centinaia, capi di cinquantine, capi di diecine, e come ufficiali nelle vostre trib&#249;.</p> 
<p><A NAME="an_1:16">1:16</A>&nbsp;E in quel tempo detti quest&#8217;ordine ai vostri giudici: "Ascoltate le cause de&#8217; vostri fratelli, e giudicate con giustizia le questioni che uno pu&#242; avere col fratello o con lo straniero che sta da lui.</p> 
<p><A NAME="an_1:17">1:17</A>&nbsp;Nei vostri giudizi non avrete riguardi personali; darete ascolto al piccolo come al grande; non temerete alcun uomo, poich&#233; il giudicio appartiene a Dio; e le cause troppo difficili per voi le recherete a me, e io le udir&#242;".</p> 
<p><A NAME="an_1:18">1:18</A>&nbsp;Cos&#236;, in quel tempo, io vi ordinai tutte le cose che dovevate fare.</p> 
<p><A NAME="an_1:19">1:19</A>&nbsp;Poi partimmo dallo Horeb e attraversammo tutto quel grande e spaventevole deserto che avete veduto, dirigendoci verso la contrada montuosa degli Amorei, come l&#8217;Eterno, l&#8217;Iddio nostro, ci aveva ordinato di fare, e giungemmo a Kades-Barnea.</p> 
<p><A NAME="an_1:20">1:20</A>&nbsp;Allora vi dissi: Siete arrivati alla contrada montuosa degli Amorei, che l&#8217;Eterno, l&#8217;Iddio nostro, ci d&#224;.</p> 
<p><A NAME="an_1:21">1:21</A>&nbsp;Ecco, l&#8217;Eterno, il tuo Dio, t&#8217;ha posto il paese dinanzi; sali, prendine possesso, come l&#8217;Eterno, l&#8217;Iddio de&#8217; tuoi padri, t&#8217;ha detto; non temere, e non ti spaventare".</p> 
<p><A NAME="an_1:22">1:22</A>&nbsp;E voi vi accostaste a me tutti quanti, e diceste: "Mandiamo degli uomini davanti a noi, che ci esplorino il paese, e ci riferiscano qualcosa del cammino per il quale noi dovremo salire, e delle citt&#224; alle quali dovremo arrivare".</p> 
<p><A NAME="an_1:23">1:23</A>&nbsp;La cosa mi piacque, e presi dodici uomini tra voi, uno per trib&#249;.</p> 
<p><A NAME="an_1:24">1:24</A>&nbsp;Quelli s&#8217;incamminarono, salirono verso i monti, giunsero alla valle d&#8217;Eshcol, ed esplorarono il paese.</p> 
<p><A NAME="an_1:25">1:25</A>&nbsp;Presero con le loro mani de&#8217; frutti del paese, ce li portarono, e ci fecero la loro relazione dicendo: "Quello che l&#8217;Eterno, il nostro Dio, ci d&#224;, &#232; un buon paese".</p> 
<p><A NAME="an_1:26">1:26</A>&nbsp;Ma voi non voleste salirvi, e vi ribellaste all&#8217;ordine dell&#8217;Eterno, del vostro Dio;</p> 
<p><A NAME="an_1:27">1:27</A>&nbsp;mormoraste nelle vostre tende, e diceste: "L&#8217;Eterno ci odia, per questo ci ha fatti uscire dal paese d&#8217;Egitto per darci in mano agli Amorei e per distruggerci.</p> 
<p><A NAME="an_1:28">1:28</A>&nbsp;Dove saliam noi? I nostri fratelli ci han fatto struggere il cuore, dicendo: Quella gente &#232; pi&#249; grande e pi&#249; alta di noi; le citt&#224; vi sono grandi e fortificate fino al cielo; e abbiam perfino visto col&#224; de&#8217; figliuoli degli Anakim".</p> 
<p><A NAME="an_1:29">1:29</A>&nbsp;E io vi dissi: "Non vi sgomentate, e non abbiate paura di loro.</p> 
<p><A NAME="an_1:30">1:30</A>&nbsp;L&#8217;Eterno, l&#8217;Iddio vostro che va davanti a voi, combatter&#224; egli stesso per voi, come ha fatto tante volte sotto gli occhi vostri, in Egitto,</p> 
<p><A NAME="an_1:31">1:31</A>&nbsp;e nel deserto, dove hai veduto come l&#8217;Eterno, il tuo Dio, ti ha portato come un uomo porta il suo figliuolo, per tutto il cammino che avete fatto, finch&#233; siete arrivati a questo luogo".</p> 
<p><A NAME="an_1:32">1:32</A>&nbsp;Nonostante questo non aveste fiducia nell&#8217;Eterno, nell&#8217;Iddio vostro,</p> 
<p><A NAME="an_1:33">1:33</A>&nbsp;che andava innanzi a voi nel cammino per cercarvi un luogo da piantar le tende: di notte, nel fuoco per mostrarvi la via per la quale dovevate andare, e, di giorno, nella nuvola.</p> 
<p><A NAME="an_1:34">1:34</A>&nbsp;E l&#8217;Eterno ud&#236; le vostre parole, si adir&#242; gravemente, e giur&#242; dicendo:</p> 
<p><A NAME="an_1:35">1:35</A>&nbsp;"Certo, nessuno degli uomini di questa malvagia generazione vedr&#224; il buon paese che ho giurato di dare ai vostri padri,</p> 
<p><A NAME="an_1:36">1:36</A>&nbsp;salvo Caleb, figliuolo di Gefunne. Egli lo vedr&#224;; e a lui e ai suoi figliuoli dar&#242; la terra che egli ha calcato, perch&#233; ha pienamente seguito l&#8217;Eterno".</p> 
<p><A NAME="an_1:37">1:37</A>&nbsp;Anche contro a me l&#8217;Eterno si adir&#242; per via di voi, e disse: "Neanche tu v&#8217;entrerai;</p> 
<p><A NAME="an_1:38">1:38</A>&nbsp;Giosu&#232;, figliuolo di Nun, che ti serve, v&#8217;entrer&#224;; fortificalo, perch&#8217;egli metter&#224; Israele in possesso di questo paese.</p> 
<p><A NAME="an_1:39">1:39</A>&nbsp;E i vostri fanciulli, de&#8217; quali avete detto: Diventeranno tanta preda! e i vostri figliuoli, che oggi non conoscono n&#233; il bene n&#233; il male, sono quelli che v&#8217;entreranno; a loro lo dar&#242;, e saranno essi che lo possederanno.</p> 
<p><A NAME="an_1:40">1:40</A>&nbsp;Ma voi, tornate indietro e avviatevi verso il deserto, in direzione del mar Rosso".</p> 
<p><A NAME="an_1:41">1:41</A>&nbsp;Allora voi rispondeste, dicendomi: "Abbiam peccato contro l&#8217;Eterno; noi saliremo e combatteremo, interamente come l&#8217;Eterno, l&#8217;Iddio nostro, ci ha ordinato". E ognun di voi cinse le armi, e vi metteste temerariamente a salire verso i monti.</p> 
<p><A NAME="an_1:42">1:42</A>&nbsp;E l&#8217;Eterno mi disse: "Di&#8217; loro: Non salite, e non combattete, perch&#233; io non sono in mezzo a voi; voi sareste sconfitti davanti ai vostri nemici".</p> 
<p><A NAME="an_1:43">1:43</A>&nbsp;Io ve lo dissi, ma voi non mi deste ascolto; anzi foste ribelli all&#8217;ordine dell&#8217;Eterno, foste presuntuosi, e vi metteste a salire verso i monti.</p> 
<p><A NAME="an_1:44">1:44</A>&nbsp;Allora gli Amorei, che abitano quella contrada montuosa, uscirono contro a voi, v&#8217;inseguirono come fanno le api, e vi batterono in Seir fino a Horma.</p> 
<p><A NAME="an_1:45">1:45</A>&nbsp;E voi tornaste e piangeste davanti all&#8217;Eterno; ma l&#8217;Eterno non dette ascolto alla vostra voce e non vi porse orecchio.</p> 
<p><A NAME="an_1:46">1:46</A>&nbsp;Cos&#236; rimaneste in Kades molti giorni; e ben sapete quanti giorni vi siete rimasti.</p> 
<p><A NAME="an_2:1">2:1</A>&nbsp;Poi tornammo indietro e partimmo per il deserto in direzione del mar Rosso, come l&#8217;Eterno m&#8217;avea detto, e girammo attorno al monte Seir per lungo tempo.</p> 
<p><A NAME="an_2:2">2:2</A>&nbsp;E l&#8217;Eterno mi parl&#242; dicendo:</p> 
<p><A NAME="an_2:3">2:3</A>&nbsp;"Avete girato abbastanza attorno a questo monte; volgetevi verso settentrione.</p> 
<p><A NAME="an_2:4">2:4</A>&nbsp;E da&#8217; quest&#8217;ordine al popolo: Voi state per passare i confini de&#8217; figliuoli d&#8217;Esa&#249;, vostri fratelli, che dimorano in Seir; ed essi avranno paura di voi; state quindi bene in guardia;</p> 
<p><A NAME="an_2:5">2:5</A>&nbsp;non movete lor guerra, poich&#233; del loro paese io non vi dar&#242; neppur quanto ne pu&#242; calcare un piede; giacch&#233; ho dato il monte di Seir a Esa&#249;, come sua propriet&#224;.</p> 
<p><A NAME="an_2:6">2:6</A>&nbsp;Comprerete da loro a danaro contante le vettovaglie che mangerete, e comprerete pure da loro con tanto danaro l&#8217;acqua che berrete.</p> 
<p><A NAME="an_2:7">2:7</A>&nbsp;Poich&#233; l&#8217;Eterno, il tuo Dio, ti ha benedetto in tutta l&#8217;opera delle tue mani, t&#8217;ha seguito nel tuo viaggio attraverso questo gran deserto; l&#8217;Eterno, il tuo Dio, &#232; stato teco durante questi quarant&#8217;anni, e non t&#8217;&#232; mancato nulla".</p> 
<p><A NAME="an_2:8">2:8</A>&nbsp;Cos&#236; passammo, lasciando a distanza i figliuoli di Esa&#249;, nostri fratelli, che abitano in Seir, ed evitando la via della pianura, come pure Elath ed Etsion-Gheber. Poi ci voltammo, e c&#8217;incamminammo verso il deserto di Moab.</p> 
<p><A NAME="an_2:9">2:9</A>&nbsp;E l&#8217;Eterno mi disse: "Non attaccare Moab e non gli muover guerra, poich&#233; io non ti dar&#242; nulla da possedere nel suo paese, giacch&#233; ho dato Ar ai figliuoli di Lot, come loro propriet&#224;.</p> 
<p><A NAME="an_2:10">2:10</A>&nbsp;(Prima vi abitavano gli Emim: popolo grande, numeroso, alto di statura come gli Anakim.</p> 
<p><A NAME="an_2:11">2:11</A>&nbsp;Erano anch&#8217;essi tenuti in conto di Refaim, come gli Anakim; ma i Moabiti li chiamavano Emim.</p> 
<p><A NAME="an_2:12">2:12</A>&nbsp;Anche Seir era prima abitata dagli Horei; ma i figliuoli di Esa&#249; li cacciarono, li distrussero e si stabilirono in luogo loro, come ha fatto Israele nel paese che possiede e che l&#8217;Eterno gli ha dato).</p> 
<p><A NAME="an_2:13">2:13</A>&nbsp;Ora levatevi, e passate il torrente di Zered". E noi passammo il torrente di Zered.</p> 
<p><A NAME="an_2:14">2:14</A>&nbsp;Or il tempo che durarono le nostre marce, da Kades-Barnea al passaggio del torrente di Zered, fu di trentotto anni, finch&#233; tutta quella generazione degli uomini di guerra scomparve interamente dal campo, come l&#8217;Eterno l&#8217;avea loro giurato.</p> 
<p><A NAME="an_2:15">2:15</A>&nbsp;E infatti la mano dell&#8217;Eterno fu contro a loro per sterminarli dal campo, finch&#233; fossero del tutto scomparsi.</p> 
<p><A NAME="an_2:16">2:16</A>&nbsp;E quando la morte ebbe finito di consumare tutti quegli uomini di guerra,</p> 
<p><A NAME="an_2:17">2:17</A>&nbsp;l&#8217;Eterno mi parl&#242; dicendo:</p> 
<p><A NAME="an_2:18">2:18</A>&nbsp;"Oggi tu stai per passare i confini di Moab, ad Ar, e ti avvicinerai ai figliuoli di Ammon.</p> 
<p><A NAME="an_2:19">2:19</A>&nbsp;Non li attaccare e non muover loro guerra, perch&#233; io non ti dar&#242; nulla da possedere nel paese de&#8217; figliuoli di Ammon, giacch&#233; l&#8217;ho dato ai figliuoli di Lot, come loro propriet&#224;.</p> 
<p><A NAME="an_2:20">2:20</A>&nbsp;(Anche questo paese era reputato paese di Refaim: prima vi abitavano dei Refaim, e gli Ammoniti li chiamavano Zamzummim:</p> 
<p><A NAME="an_2:21">2:21</A>&nbsp;popolo grande, numeroso, alto di statura come gli Anakim; ma l&#8217;Eterno li distrusse davanti agli Ammoniti, che li cacciarono e si stabilirono nel luogo loro.</p> 
<p><A NAME="an_2:22">2:22</A>&nbsp;Cos&#236; l&#8217;Eterno avea fatto per i figliuoli d&#8217;Esa&#249; che abitano in Seir, quando distrusse gli Horei davanti a loro; essi li cacciarono e si stabilirono nel luogo loro, e vi son rimasti fino al d&#236; d&#8217;oggi.</p> 
<p><A NAME="an_2:23">2:23</A>&nbsp;E anche gli Avvei, che dimoravano in villaggi fino a Gaza, furon distrutti dai Caftorei, usciti da Caftor, i quali si stabilirono nel luogo loro).</p> 
<p><A NAME="an_2:24">2:24</A>&nbsp;Levatevi, partite, e passate la valle dell&#8217;Arnon; ecco, io do in tuo potere Sihon, l&#8217;Amoreo, re di Heshbon, e il suo paese; comincia a prenderne possesso, e muovigli guerra.</p> 
<p><A NAME="an_2:25">2:25</A>&nbsp;Oggi comincer&#242; a ispirare paura e terrore di te ai popoli che sono sotto il cielo intero, s&#236; che, all&#8217;udire la tua fama, tremeranno e saranno presi d&#8217;angoscia dinanzi a te".</p> 
<p><A NAME="an_2:26">2:26</A>&nbsp;Allora mandai ambasciatori dal deserto di Kedemoth a Sihon, re di Heshbon, con parole di pace, e gli feci dire:</p> 
<p><A NAME="an_2:27">2:27</A>&nbsp;"Lasciami passare per il tuo paese; io camminer&#242; per la strada maestra, senza volgermi n&#233; a destra n&#233; a sinistra.</p> 
<p><A NAME="an_2:28">2:28</A>&nbsp;Tu mi venderai a danaro contante le vettovaglie che manger&#242;, e mi darai per danaro contante l&#8217;acqua che berr&#242;; permettimi semplicemente il transito</p> 
<p><A NAME="an_2:29">2:29</A>&nbsp;(come m&#8217;han fatto i figliuoli d&#8217;Esa&#249; che abitano in Seir e i Moabiti che abitano in Ar), finch&#233; io abbia passato il Giordano per entrare nel paese che l&#8217;Eterno, il nostro Dio, ci d&#224;".</p> 
<p><A NAME="an_2:30">2:30</A>&nbsp;Ma Sihon, re di Heshbon, non ci volle lasciar passare per il suo paese, perch&#233; l&#8217;Eterno, il tuo Dio, gli aveva indurato lo spirito e reso ostinato il cuore, per dartelo nelle mani, come difatti oggi si vede.</p> 
<p><A NAME="an_2:31">2:31</A>&nbsp;E l&#8217;Eterno mi disse: "Vedi, ho principiato a dare in tuo potere Sihon e il suo paese; comincia la conquista, impadronendoti dei suo paese".</p> 
<p><A NAME="an_2:32">2:32</A>&nbsp;Allora Sihon usc&#236; contro a noi con tutta la sua gente, per darci battaglia a Iahats.</p> 
<p><A NAME="an_2:33">2:33</A>&nbsp;E l&#8217;Eterno, l&#8217;Iddio nostro, ce lo di&#232; nelle mani, e noi ponemmo in rotta lui, i suoi figliuoli e tutta la sua gente.</p> 
<p><A NAME="an_2:34">2:34</A>&nbsp;E in quel tempo prendemmo tutte le sue citt&#224; e votammo allo sterminio ogni citt&#224;, uomini, donne, bambini; non vi lasciammo anima viva.</p> 
<p><A NAME="an_2:35">2:35</A>&nbsp;Ma riserbammo come nostra preda il bestiame e le spoglie delle citt&#224; che avevamo prese.</p> 
<p><A NAME="an_2:36">2:36</A>&nbsp;Da Aroer, che &#232; sull&#8217;orlo della valle dell&#8217;Arnon e dalla citt&#224; che &#232; nella valle, fino a Galaad, non ci fu citt&#224; che fosse troppo forte per noi: l&#8217;Eterno, l&#8217;Iddio nostro, le di&#232; tutte in nostro potere.</p> 
<p><A NAME="an_2:37">2:37</A>&nbsp;Ma non ti avvicinasti al paese de&#8217; figliuoli di Ammon, ad alcun posto toccato dal torrente di Iabbok, alle citt&#224; del paese montuoso, a tutti i luoghi che l&#8217;Eterno, il nostro Dio, ci avea proibito d&#8217;attaccare.</p> 
<p><A NAME="an_3:1">3:1</A>&nbsp;Poi ci voltammo, e salimmo per la via di Basan; e Og, re di Basan, con tutta la sua gente, ci usc&#236; contro per darci battaglia a Edrei.</p> 
<p><A NAME="an_3:2">3:2</A>&nbsp;E l&#8217;Eterno mi disse: "Non lo temere, poich&#233; io ti do nelle mani lui, tutta la sua gente e il suo paese; e tu farai a lui quel che facesti a Sihon, re degli Amorei, che abitava a Heshbon".</p> 
<p><A NAME="an_3:3">3:3</A>&nbsp;Cos&#236; l&#8217;Eterno, il nostro Dio, diede in poter nostro anche Og, re di Basan, con tutta la sua gente; e noi lo battemmo in guisa che non gli rest&#242; anima viva.</p> 
<p><A NAME="an_3:4">3:4</A>&nbsp;Gli prendemmo in quel tempo tutte le sue citt&#224;; non ci fu citt&#224; che noi non prendessimo loro: sessanta citt&#224;, tutta la contrada d&#8217;Argob, il regno di Og in Basan.</p> 
<p><A NAME="an_3:5">3:5</A>&nbsp;Tutte queste citt&#224; erano fortificate, con alte mura, porte e sbarre, senza contare le citt&#224; aperte, ch&#8217;erano in grandissimo numero.</p> 
<p><A NAME="an_3:6">3:6</A>&nbsp;Noi le votammo allo sterminio, come avevamo fatto di Sihon, re di Heshbon: votammo allo sterminio ogni citt&#224;, uomini, donne, bambini.</p> 
<p><A NAME="an_3:7">3:7</A>&nbsp;Ma riserbammo come nostra preda tutto il bestiame e le spoglie delle citt&#224;.</p> 
<p><A NAME="an_3:8">3:8</A>&nbsp;In quel tempo dunque prendemmo ai due re degli Amorei il paese ch&#8217;&#232; al di l&#224; del Giordano, dalla valle dell&#8217;Arnon al monte Hermon</p> 
<p><A NAME="an_3:9">3:9</A>&nbsp;(il quale Hermon i Sidonii chiamano Sirion, e gli Amorei Senir),</p> 
<p><A NAME="an_3:10">3:10</A>&nbsp;tutte le citt&#224; della pianura, tutto Galaad, tutto Basan fino a Salca e a Edrei, citt&#224; del regno di Og, in Basan.</p> 
<p><A NAME="an_3:11">3:11</A>&nbsp;(Poich&#233; Og, re di Basan, era rimasto solo della stirpe dei Refaim. Ecco, il suo letto, un letto di ferro, non &#232; esso a Rabbah degli Ammoniti? Ha nove cubiti di lunghezza e quattro cubiti di larghezza, a misura di cubito ordinario d&#8217;uomo).</p> 
<p><A NAME="an_3:12">3:12</A>&nbsp;Fu allora che c&#8217;impossessammo di questo paese; io detti ai Rubeniti e ai Gaditi il territorio che si parte da Aroer, presso la valle dell&#8217;Arnon, e la met&#224; della contrada montuosa di Galaad con le sue citt&#224;;</p> 
<p><A NAME="an_3:13">3:13</A>&nbsp;e detti alla mezza trib&#249; di Manasse il resto di Galaad e tutto il regno di Og in Basan: tutta la regione di Argob con tutto Basan, che si chiamava il paese dei Refaim.</p> 
<p><A NAME="an_3:14">3:14</A>&nbsp;Iair, figliuolo di Manasse, prese tutta la regione di Argob, sino ai confini dei Gheshuriti, e dei Mahacathiti; e chiam&#242; col suo nome le borgate di Basan, che si nominano anche oggi Havvoth-Iair.</p> 
<p><A NAME="an_3:15">3:15</A>&nbsp;E detti Galaad a Makir.</p> 
<p><A NAME="an_3:16">3:16</A>&nbsp;E ai Rubeniti e ai Gaditi detti una parte di Galaad e il paese fino alla valle dell&#8217;Arnon, fino al mezzo della valle che serve di confine, e fino al torrente di Iabbok, frontiera dei figliuoli di Ammon,</p> 
<p><A NAME="an_3:17">3:17</A>&nbsp;e la pianura col Giordano che ne segna il confine, da Kinnereth fino il mare della pianura, il mar Salato, appi&#232; delle pendici del Pisga verso l&#8217;Oriente.</p> 
<p><A NAME="an_3:18">3:18</A>&nbsp;Or in quel tempo, io vi detti quest&#8217;ordine, dicendo: "L&#8217;Eterno, il vostro Dio, vi ha dato questo paese perch&#233; lo possediate. Voi tutti, uomini di valore, marcerete armati alla testa de&#8217; figliuoli d&#8217;Israele, vostri fratelli.</p> 
<p><A NAME="an_3:19">3:19</A>&nbsp;Ma le vostre mogli, i vostri fanciulli e il vostro bestiame (so che del bestiame ne avete molto) rimarranno nelle citt&#224; che vi ho date,</p> 
<p><A NAME="an_3:20">3:20</A>&nbsp;finch&#233; l&#8217;Eterno abbia dato riposo ai vostri fratelli come ha fatto a voi, e prendano anch&#8217;essi possesso del paese che l&#8217;Eterno Iddio vostro d&#224; loro al di l&#224; del Giordano. Poi ciascuno torner&#224; nel possesso che io v&#8217;ho dato".</p> 
<p><A NAME="an_3:21">3:21</A>&nbsp;In quel tempo, detti anche a Giosu&#232; quest&#8217;ordine, dicendo: "I tuoi occhi hanno veduto tutto quello che l&#8217;Iddio vostro, l&#8217;Eterno, ha fatto a questi due re; lo stesso far&#224; l&#8217;Eterno a tutti i regni nei quali tu stai per entrare.</p> 
<p><A NAME="an_3:22">3:22</A>&nbsp;Non li temete, poich&#233; l&#8217;Eterno, il vostro Dio, &#232; quegli che combatte per voi".</p> 
<p><A NAME="an_3:23">3:23</A>&nbsp;In quel medesimo tempo, io supplicai l&#8217;Eterno, dicendo:</p> 
<p><A NAME="an_3:24">3:24</A>&nbsp;"O Signore, o Eterno, tu hai cominciato a mostrare al tuo servo la tua grandezza e la tua mano potente; poich&#233; qual &#232; l&#8217;Iddio, in cielo o sulla terra, che possa fare delle opere e dei portenti pari a quelli che fai tu?</p> 
<p><A NAME="an_3:25">3:25</A>&nbsp;Deh, lascia ch&#8217;io passi e vegga il bel paese ch&#8217;&#232; oltre il Giordano e la bella contrada montuosa e il Libano!"</p> 
<p><A NAME="an_3:26">3:26</A>&nbsp;Ma l&#8217;Eterno si adir&#242; contro di me, per cagion vostra; e non mi esaud&#236;. E l&#8217;Eterno mi disse: "Basta cos&#236;; non mi parlar pi&#249; di questa cosa.</p> 
<p><A NAME="an_3:27">3:27</A>&nbsp;Sali in vetta al Pisga, volgi lo sguardo a occidente, a settentrione, a mezzogiorno e ad oriente, e contempla il paese con gli occhi tuoi; poich&#233; tu non passerai questo Giordano.</p> 
<p><A NAME="an_3:28">3:28</A>&nbsp;Ma da&#8217; i tuoi ordini a Giosu&#232;, fortificalo e incoraggialo, perch&#233; sar&#224; lui che lo passer&#224; alla testa di questo popolo, e metter&#224; Israele in possesso del paese che vedrai".</p> 
<p><A NAME="an_3:29">3:29</A>&nbsp;Cos&#236; ci fermammo nella valle dirimpetto a Beth-Peor.</p> 
<p><A NAME="an_4:1">4:1</A>&nbsp;Ora, dunque, Israele, da&#8217; ascolto alle leggi e alle prescrizioni che io v&#8217;insegno perch&#233; le mettiate in pratica, affinch&#233; viviate ed entriate in possesso del paese che l&#8217;Eterno, l&#8217;Iddio de&#8217; vostri padri, vi d&#224;.</p> 
<p><A NAME="an_4:2">4:2</A>&nbsp;Non aggiungerete nulla a ci&#242; che io vi comando, e non ne toglierete nulla; ma osserverete i comandamenti dell&#8217;Eterno Iddio vostro che io vi prescrivo.</p> 
<p><A NAME="an_4:3">4:3</A>&nbsp;Gli occhi vostri videro ci&#242; che l&#8217;Eterno fece nel caso di Baal-Peor: come l&#8217;Eterno, il tuo Dio, distrusse di mezzo a te tutti quelli ch&#8217;erano andati dietro a Baal-Peor:</p> 
<p><A NAME="an_4:4">4:4</A>&nbsp;ma voi che vi teneste stretti all&#8217;Eterno, all&#8217;Iddio vostro, siete oggi tutti in vita.</p> 
<p><A NAME="an_4:5">4:5</A>&nbsp;Ecco, io vi ho insegnato leggi e prescrizioni, come l&#8217;Eterno, l&#8217;Iddio mio, mi ha ordinato, affinch&#233; le mettiate in pratica nel paese nel quale state per entrare per prenderne possesso.</p> 
<p><A NAME="an_4:6">4:6</A>&nbsp;Le osserverete dunque e li metterete in pratica; poich&#233; quella sar&#224; la vostra sapienza e la vostra intelligenza agli occhi dei popoli, i quali, udendo parlare di tutte queste leggi, diranno: "Questa grande nazione &#232; il solo popolo savio e intelligente!"</p> 
<p><A NAME="an_4:7">4:7</A>&nbsp;Qual &#232; difatti la gran nazione alla quale la divinit&#224; sia cos&#236; vicina come l&#8217;Eterno, l&#8217;Iddio nostro, &#232; vicino a noi, ogni volta che l&#8217;invochiamo?</p> 
<p><A NAME="an_4:8">4:8</A>&nbsp;E qual &#232; la gran nazione che abbia delle leggi e delle prescrizioni giuste com&#8217;&#232; tutta questa legge ch&#8217;io vi espongo quest&#8217;oggi?</p> 
<p><A NAME="an_4:9">4:9</A>&nbsp;Soltanto, bada bene a te stesso e veglia diligentemente sull&#8217;anima tua, onde non avvenga che tu dimentichi le cose che gli occhi tuoi hanno vedute, ed esse non t&#8217;escano dal cuore finch&#233; ti duri la vita. Falle anzi sapere ai tuoi figliuoli e ai figliuoli de&#8217; tuoi figliuoli.</p> 
<p><A NAME="an_4:10">4:10</A>&nbsp;Ricordati del giorno che comparisti davanti all&#8217;Eterno, all&#8217;Iddio tuo, in Horeb, quando l&#8217;Eterno mi disse: "Adunami il popolo, e io far&#242; loro udire le mie parole, ond&#8217;essi imparino a temermi tutto il tempo che vivranno sulla terra, e le insegnino ai loro figliuoli".</p> 
<p><A NAME="an_4:11">4:11</A>&nbsp;E voi vi avvicinaste, e vi fermaste appi&#232; del monte; e il monte era tutto in fiamme, che s&#8217;innalzavano fino al cielo; e v&#8217;eran tenebre, nuvole ed oscurit&#224;.</p> 
<p><A NAME="an_4:12">4:12</A>&nbsp;E l&#8217;Eterno vi parl&#242; di mezzo al fuoco; voi udiste il suono delle parole, ma non vedeste alcuna figura; non udiste che una voce.</p> 
<p><A NAME="an_4:13">4:13</A>&nbsp;Ed egli vi promulg&#242; il suo patto, che vi comand&#242; di osservare, cio&#232; le dieci parole; e le scrisse su due tavole di pietra.</p> 
<p><A NAME="an_4:14">4:14</A>&nbsp;E a me, in quel tempo, l&#8217;Eterno ordin&#242; d&#8217;insegnarvi leggi e prescrizioni, perch&#233; voi le metteste in pratica nel paese dove state per passare per prenderne possesso.</p> 
<p><A NAME="an_4:15">4:15</A>&nbsp;Or dunque, siccome non vedeste alcuna figura il giorno che l&#8217;Eterno vi parl&#242; in Horeb in mezzo al fuoco, vegliate diligentemente sulle anime vostre,</p> 
<p><A NAME="an_4:16">4:16</A>&nbsp;affinch&#233; non vi corrompiate e vi facciate qualche immagine scolpita, la rappresentazione di qualche idolo, la figura d&#8217;un uomo o d&#8217;una donna,</p> 
<p><A NAME="an_4:17">4:17</A>&nbsp;la figura di un animale tra quelli che son sulla terra, la figura d&#8217;un uccello che vola nei cieli,</p> 
<p><A NAME="an_4:18">4:18</A>&nbsp;la figura d&#8217;una bestia che striscia sul suolo, la figura d&#8217;un pesce che vive nelle acque sotto la terra;</p> 
<p><A NAME="an_4:19">4:19</A>&nbsp;ed anche affinch&#233;, alzando gli occhi al cielo e vedendo il sole, la luna, le stelle, tutto l&#8217;esercito celeste, tu non sia tratto a prostrarti davanti a quelle cose e ad offrir loro un culto. Quelle cose sono il retaggio che l&#8217;Eterno, l&#8217;Iddio tuo, ha assegnato a tutti i popoli che sono sotto tutti i cieli;</p> 
<p><A NAME="an_4:20">4:20</A>&nbsp;ma voi l&#8217;Eterno vi ha presi, v&#8217;ha tratti fuori dalla fornace di ferro, dall&#8217;Egitto, perch&#233; foste un popolo che gli appartenesse in proprio, come oggi difatti siete.</p> 
<p><A NAME="an_4:21">4:21</A>&nbsp;Or l&#8217;Eterno s&#8217;adir&#242; contro di me per cagion vostra, e giur&#242; ch&#8217;io non passerei il Giordano e non entrerei nel buon paese che l&#8217;Eterno, l&#8217;Iddio tuo, ti d&#224; in eredit&#224;.</p> 
<p><A NAME="an_4:22">4:22</A>&nbsp;Poich&#233;, io dovr&#242; morire in questo paese, senza passare il Giordano; ma voi lo passerete, e possederete quel buon paese.</p> 
<p><A NAME="an_4:23">4:23</A>&nbsp;Guardatevi dal dimenticare il patto che l&#8217;Eterno, il vostro Dio, ha fermato con voi, e dal farvi alcuna immagine scolpita, o rappresentazione di qualsivoglia cosa che l&#8217;Eterno, l&#8217;Iddio tuo, t&#8217;abbia proibita.</p> 
<p><A NAME="an_4:24">4:24</A>&nbsp;Poich&#233; l&#8217;Eterno, il tuo Dio, &#232; un fuoco consumante, un Dio geloso.</p> 
<p><A NAME="an_4:25">4:25</A>&nbsp;Quando avrai dei figliuoli e de&#8217; figliuoli de&#8217; tuoi figliuoli e sarete stati lungo tempo nel paese, se vi corrompete, se vi fate delle immagini scolpite, delle rappresentazioni di qualsivoglia cosa, se fate ci&#242; ch&#8217;&#232; male agli occhi dell&#8217;Eterno, ch&#8217;&#232; l&#8217;Iddio vostro, per irritarlo,</p> 
<p><A NAME="an_4:26">4:26</A>&nbsp;io chiamo oggi in testimonio contro di voi il cielo e la terra, che voi ben presto perirete, scomparendo dal paese di cui andate a prender possesso di l&#224; dal Giordano. Voi non vi prolungherete i vostri giorni, ma sarete interamente distrutti.</p> 
<p><A NAME="an_4:27">4:27</A>&nbsp;E l&#8217;Eterno vi disperder&#224; fra i popoli e non resterete pi&#249; che un piccol numero fra le nazioni dove l&#8217;Eterno vi condurr&#224;.</p> 
<p><A NAME="an_4:28">4:28</A>&nbsp;E quivi servirete a d&#232;i fatti da mano d&#8217;uomo, d&#232;i di legno e di pietra, i quali non vedono, non odono, non mangiano, non fiutano.</p> 
<p><A NAME="an_4:29">4:29</A>&nbsp;Ma di l&#224; cercherai l&#8217;Eterno, il tuo Dio; e lo troverai, se lo cercherai con tutto il tuo cuore e con tutta l&#8217;anima tua.</p> 
<p><A NAME="an_4:30">4:30</A>&nbsp;Nell&#8217;angoscia tua, quando tutte queste cose ti saranno avvenute, negli ultimi tempi, tornerai all&#8217;Eterno, all&#8217;Iddio tuo, e darai ascolto alla sua voce;</p> 
<p><A NAME="an_4:31">4:31</A>&nbsp;poich&#233; l&#8217;Eterno, l&#8217;Iddio tuo, &#232; un Dio pietoso; egli non ti abbandoner&#224; e non ti distrugger&#224;; non dimenticher&#224; il patto che giur&#242; ai tuoi padri.</p> 
<p><A NAME="an_4:32">4:32</A>&nbsp;Interroga pure i tempi antichi, che furon prima di te, dal giorno che Dio cre&#242; l&#8217;uomo sulla terra, e da un&#8217;estremit&#224; de&#8217; cieli all&#8217;altra: Ci fu egli mai cosa cos&#236; grande come questa, e s&#8217;ud&#236; egli mai cosa simile a questa?</p> 
<p><A NAME="an_4:33">4:33</A>&nbsp;ci fu egli mai popolo che udisse la voce di Dio parlante di mezzo al fuoco come l&#8217;hai udita tu, e che rimanesse vivo?</p> 
<p><A NAME="an_4:34">4:34</A>&nbsp;ci fu egli mai un dio che provasse di venire a prendersi una nazione di mezzo a un&#8217;altra nazione mediante prove, segni, miracoli e battaglie, con mano potente e con braccio steso e con grandi terrori, come fece per voi l&#8217;Eterno, l&#8217;Iddio vostro, in Egitto, sotto i vostri occhi?</p> 
<p><A NAME="an_4:35">4:35</A>&nbsp;Tu sei stato fatto testimone di queste cose affinch&#233; tu riconosca che l&#8217;Eterno &#232; Dio, e che non ve n&#8217;&#232; altri fuori di lui.</p> 
<p><A NAME="an_4:36">4:36</A>&nbsp;Dal cielo t&#8217;ha fatto udire la sua voce per ammaestrarti; e sulla terra t&#8217;ha fatto vedere il suo gran fuoco, e tu hai udito le sue parole di mezzo al fuoco.</p> 
<p><A NAME="an_4:37">4:37</A>&nbsp;E perch&#8217;egli ha amato i tuoi padri, ha scelto la loro progenie dopo loro, ed egli stesso, in persona, ti ha tratto dall&#8217;Egitto con la sua gran potenza,</p> 
<p><A NAME="an_4:38">4:38</A>&nbsp;per cacciare d&#8217;innanzi a te nazioni pi&#249; grandi e pi&#249; potenti di te, per farti entrare nel loro paese e per dartene il possesso, come oggi si vede.</p> 
<p><A NAME="an_4:39">4:39</A>&nbsp;Sappi dunque oggi e ritieni bene in cuor tuo che l&#8217;Eterno &#232; Dio: lass&#249; ne&#8217; cieli, e quaggi&#249; sulla terra; e che non ve n&#8217;&#232; alcun altro.</p> 
<p><A NAME="an_4:40">4:40</A>&nbsp;Osserva dunque le sue leggi e i suoi comandamenti che oggi ti do, affinch&#233; sii felice tu e i tuoi figliuoli dopo di te, e affinch&#233; tu prolunghi in perpetuo i tuoi giorni nel paese che l&#8217;Eterno, l&#8217;Iddio tuo, ti d&#224;.</p> 
<p><A NAME="an_4:41">4:41</A>&nbsp;Allora Mos&#232; appart&#242; tre citt&#224; di l&#224; dal Giordano, verso oriente,</p> 
<p><A NAME="an_4:42">4:42</A>&nbsp;perch&#233; servissero di rifugio all&#8217;omicida che avesse ucciso il suo prossimo involontariamente, senz&#8217;averlo odiato per l&#8217;addietro, e perch&#8217;egli potesse aver salva la vita, ricoverandosi in una di quelle citt&#224;.</p> 
<p><A NAME="an_4:43">4:43</A>&nbsp;Esse furono Betser, nel deserto, nella regione piana, per i Rubeniti; Ramoth, in Galaad, per i Gaditi, e Golan, in Basan, per i Manassiti.</p> 
<p><A NAME="an_4:44">4:44</A>&nbsp;Or questa &#232; la legge che Mos&#232; espose ai figliuoli d&#8217;Israele.</p> 
<p><A NAME="an_4:45">4:45</A>&nbsp;Queste sono le istruzioni, le leggi e le prescrizioni che Mos&#232; dette ai figliuoli d&#8217;Israele quando furono usciti dall&#8217;Egitto,</p> 
<p><A NAME="an_4:46">4:46</A>&nbsp;di l&#224; dal Giordano, nella valle, dirimpetto Beth-Peor, nel paese di Sihon, re degli Amorei che dimorava a Heshbon, e che Mos&#232; e i figliuoli d&#8217;Israele sconfissero quando furono usciti dall&#8217;Egitto.</p> 
<p><A NAME="an_4:47">4:47</A>&nbsp;Essi s&#8217;impossessarono del paese di lui e del paese di Og re di Basan due re degli Amorei, che stavano di l&#224; dal Giordano, verso oriente,</p> 
<p><A NAME="an_4:48">4:48</A>&nbsp;da Aroer, che &#232; sull&#8217;orlo della valle dell&#8217;Arnon, fino al monte Sion, che &#232; lo Hermon,</p> 
<p><A NAME="an_4:49">4:49</A>&nbsp;con tutta la pianura oltre il Giordano, verso oriente, fino al mare della pianura appi&#232; delle pendici del Pisga.</p> 
<p><A NAME="an_5:1">5:1</A>&nbsp;Mos&#232; convoc&#242; tutto Israele, e disse loro: Ascolta, Israele, le leggi e le prescrizioni che oggi io proclamo dinanzi a voi; imparatele, e mettetele diligentemente in pratica.</p> 
<p><A NAME="an_5:2">5:2</A>&nbsp;L&#8217;Eterno, l&#8217;Iddio nostro, ferm&#242; con noi un patto in Horeb.</p> 
<p><A NAME="an_5:3">5:3</A>&nbsp;L&#8217;Eterno non ferm&#242; questo patto coi nostri padri, ma con noi, che siam qui oggi tutti quanti in vita.</p> 
<p><A NAME="an_5:4">5:4</A>&nbsp;L&#8217;Eterno vi parl&#242; faccia a faccia sul monte, di mezzo al fuoco.</p> 
<p><A NAME="an_5:5">5:5</A>&nbsp;Io stavo allora fra l&#8217;Eterno e voi per riferirvi la parola dell&#8217;Eterno; poich&#233; voi avevate paura di quel fuoco, e non saliste sul monte. Egli disse:</p> 
<p><A NAME="an_5:6">5:6</A>&nbsp;"Io sono l&#8217;Eterno, l&#8217;Iddio tuo, che ti ho tratto fuori dal paese d&#8217;Egitto, dalla casa di schiavit&#249;.</p> 
<p><A NAME="an_5:7">5:7</A>&nbsp;Non avere altri d&#232;i nel mio cospetto.</p> 
<p><A NAME="an_5:8">5:8</A>&nbsp;Non ti fare scultura alcuna n&#233; immagine alcuna delle cose che sono lass&#249; nel cielo o quaggi&#249; sulla terra o nelle acque sotto la terra.</p> 
<p><A NAME="an_5:9">5:9</A>&nbsp;Non ti prostrare davanti a quelle cose e non servir loro, perch&#233; io, l&#8217;Eterno, il tuo Dio, sono un Dio geloso che punisco l&#8217;iniquit&#224; dei padri sopra i figliuoli fino alla terza e alla quarta generazione di quelli che m&#8217;odiano,</p> 
<p><A NAME="an_5:10">5:10</A>&nbsp;ed uso benignit&#224; fino a mille generazioni verso quelli che mi amano e osservano i miei comandamenti.</p> 
<p><A NAME="an_5:11">5:11</A>&nbsp;Non usare il nome dell&#8217;Eterno, dell&#8217;Iddio tuo, in vano, poich&#233; l&#8217;Eterno non terr&#224; per innocente chi avr&#224; usato il suo nome in vano.</p> 
<p><A NAME="an_5:12">5:12</A>&nbsp;Osserva il giorno del riposo per santificarlo, come l&#8217;Eterno, l&#8217;Iddio tuo, ti ha comandato.</p> 
<p><A NAME="an_5:13">5:13</A>&nbsp;Lavora sei giorni, e fa&#8217; in essi tutta l&#8217;opera tua;</p> 
<p><A NAME="an_5:14">5:14</A>&nbsp;ma il settimo giorno &#232; giorno di riposo consacrato all&#8217;Eterno, al tuo Dio: non fare in esso lavoro alcuno, n&#233; tu, n&#233; il tuo figliuolo, n&#233; la tua figliuola, n&#233; il tuo servo, n&#233; la tua serva, n&#233; il tuo bue, n&#233; il tuo asino, n&#233; alcuna delle tue bestie, n&#233; il tuo forestiero che sta dentro le tue porte, affinch&#233; il tuo servo e la tua serva si riposino come tu.</p> 
<p><A NAME="an_5:15">5:15</A>&nbsp;E ricordati che sei stato schiavo nel paese d&#8217;Egitto, e che l&#8217;Eterno, l&#8217;Iddio tuo, ti tratto di l&#224; con mano potente e con braccio steso; perci&#242; l&#8217;Eterno, il tuo Dio, ti ordina d&#8217;osservare il giorno del riposo.</p> 
<p><A NAME="an_5:16">5:16</A>&nbsp;Onora tuo padre e tua madre, come l&#8217;Eterno, l&#8217;Iddio tuo, ti ha comandato, affinch&#233; i tuoi giorni siano prolungati, e tu sii felice sulla terra che l&#8217;Eterno, l&#8217;Iddio tuo, ti d&#224;.</p> 
<p><A NAME="an_5:17">5:17</A>&nbsp;Non uccidere.</p> 
<p><A NAME="an_5:18">5:18</A>&nbsp;Non commettere adulterio.</p> 
<p><A NAME="an_5:19">5:19</A>&nbsp;Non rubare.</p> 
<p><A NAME="an_5:20">5:20</A>&nbsp;Non attestare il falso contro il tuo prossimo.</p> 
<p><A NAME="an_5:21">5:21</A>&nbsp;Non concupire la moglie del tuo prossimo, e non bramare la casa del tuo prossimo, n&#233; il suo campo, n&#233; il suo servo, n&#233; la sua serva, n&#233; il suo bue, n&#233; il suo asino, n&#233; cosa alcuna che sia del tuo prossimo".</p> 
<p><A NAME="an_5:22">5:22</A>&nbsp;Queste parole pronunzi&#242; l&#8217;Eterno parlando a tutta la vostra raunanza, sul monte, di mezzo al fuoco, alla nuvola, all&#8217;oscurit&#224;, con voce forte, e non aggiunse altro. Le scrisse su due tavole di pietra, e me le diede.</p> 
<p><A NAME="an_5:23">5:23</A>&nbsp;Or come udiste la voce che usciva dalle tenebre mentre il monte era tutto in fiamme, i vostri capi trib&#249; e i vostri anziani s&#8217;accostarono tutti a me, e diceste:</p> 
<p><A NAME="an_5:24">5:24</A>&nbsp;"Ecco, l&#8217;Eterno, l&#8217;Iddio nostro, ci ha fatto vedere la sua gloria e la sua grandezza, e noi abbiamo udito la sua voce di mezzo al fuoco; oggi abbiam veduto che Dio ha parlato con l&#8217;uomo e l&#8217;uomo &#232; rimasto vivo.</p> 
<p><A NAME="an_5:25">5:25</A>&nbsp;Or dunque, perch&#233; morremmo noi? giacch&#233; questo gran fuoco ci consumer&#224;; se continuiamo a udire ancora la voce dell&#8217;Eterno, dell&#8217;Iddio nostro, noi morremo.</p> 
<p><A NAME="an_5:26">5:26</A>&nbsp;Poich&#233; qual &#232; il mortale, chiunque egli sia, che abbia udito come noi la voce dell&#8217;Iddio vivente parlare di mezzo al fuoco e sia rimasto vivo?</p> 
<p><A NAME="an_5:27">5:27</A>&nbsp;Accostati tu e ascolta tutto ci&#242; che l&#8217;Eterno, il nostro Dio, dir&#224;; e ci riferirai tutto ci&#242; che l&#8217;Eterno, l&#8217;Iddio nostro, ti avr&#224; detto, e noi l&#8217;ascolteremo e lo faremo".</p> 
<p><A NAME="an_5:28">5:28</A>&nbsp;E l&#8217;Eterno ud&#236; le vostre parole, mentre mi parlavate; e l&#8217;Eterno mi disse: "Io ho udito le parole che questo popolo ti ha rivolte; tutto quello che hanno detto, sta bene.</p> 
<p><A NAME="an_5:29">5:29</A>&nbsp;Oh avessero pur sempre un tal cuore, da temermi e da osservare tutti i miei comandamenti, per esser felici in perpetuo eglino ed i loro figliuoli!</p> 
<p><A NAME="an_5:30">5:30</A>&nbsp;Va&#8217; e di&#8217; loro: Tornate alle vostre tende;</p> 
<p><A NAME="an_5:31">5:31</A>&nbsp;ma tu resta qui meco, e io ti dir&#242; tutti i comandamenti, tutte le leggi e le prescrizioni che insegnerai loro, perch&#233; le mettano in pratica nel paese di cui do loro il possesso".</p> 
<p><A NAME="an_5:32">5:32</A>&nbsp;Abbiate dunque cura di far ci&#242; che l&#8217;Eterno, l&#8217;Iddio vostro, vi ha comandato; non ve ne sviate n&#233; a destra n&#233; a sinistra;</p> 
<p><A NAME="an_5:33">5:33</A>&nbsp;camminate in tutto e per tutto per la via che l&#8217;Eterno, il vostro Dio, vi ha prescritta, affinch&#233; viviate e siate felici e prolunghiate i vostri giorni nel paese di cui avrete il possesso.</p> 
<p><A NAME="an_6:1">6:1</A>&nbsp;Or questi sono i comandamenti, le leggi e le prescrizioni che l&#8217;Eterno, il vostro Dio, ha ordinato d&#8217;insegnarvi, perch&#233; li mettiate in pratica nel paese nel quale state per passare per prenderne possesso;</p> 
<p><A NAME="an_6:2">6:2</A>&nbsp;affinch&#233; tu tema l&#8217;Iddio tuo, l&#8217;Eterno, osservando, tutti i giorni della tua vita, tu, il tuo figliuolo e il figliuolo del tuo figliuolo, tutte le sue leggi e tutti i suoi comandamenti che io ti do, e affinch&#233; i tuoi giorni siano prolungati.</p> 
<p><A NAME="an_6:3">6:3</A>&nbsp;Ascolta dunque, Israele, e abbi cura di metterli in pratica, affinch&#233; tu sii felice e moltiplichiate grandemente nel paese ove scorre il latte e il miele, come l&#8217;Eterno, l&#8217;Iddio de&#8217; tuoi padri, ti ha detto.</p> 
<p><A NAME="an_6:4">6:4</A>&nbsp;Ascolta, Israele: l&#8217;Eterno, l&#8217;Iddio nostro, &#232; l&#8217;unico Eterno.</p> 
<p><A NAME="an_6:5">6:5</A>&nbsp;Tu amerai dunque l&#8217;Eterno, il tuo Dio, con tutto il cuore, con tutta l&#8217;anima tua e con tutte le tue forze.</p> 
<p><A NAME="an_6:6">6:6</A>&nbsp;E questi comandamenti che oggi ti do ti staranno nel cuore;</p> 
<p><A NAME="an_6:7">6:7</A>&nbsp;li inculcherai ai tuoi figliuoli, ne parlerai quando te ne starai seduto in casa tua, quando sarai per via, quando ti coricherai e quando ti alzerai.</p> 
<p><A NAME="an_6:8">6:8</A>&nbsp;Te li legherai alla mano come un segnale, ti saranno come frontali tra gli occhi,</p> 
<p><A NAME="an_6:9">6:9</A>&nbsp;e li scriverai sugli stipiti della tua casa e sulle tue porte.</p> 
<p><A NAME="an_6:10">6:10</A>&nbsp;E quando l&#8217;Eterno, l&#8217;Iddio tuo, t&#8217;avr&#224; fatto entrare nel paese che giur&#242; ai tuoi padri, Abrahamo, Isacco e Giacobbe, di darti; quando t&#8217;avr&#224; menato alle grandi e buone citt&#224; che tu non hai edificate,</p> 
<p><A NAME="an_6:11">6:11</A>&nbsp;alle case piene d&#8217;ogni bene che tu non hai riempite, alle cisterne scavate che tu non hai scavate, alle vigne e agli uliveti che tu non hai piantati, e quando mangerai e sarai satollo,</p> 
<p><A NAME="an_6:12">6:12</A>&nbsp;guardati dal dimenticare l&#8217;Eterno che ti ha tratto dal paese d&#8217;Egitto, dalla casa di schiavit&#249;.</p> 
<p><A NAME="an_6:13">6:13</A>&nbsp;Temerai l&#8217;Eterno, l&#8217;Iddio tuo, lo servirai e giurerai per il suo nome.</p> 
<p><A NAME="an_6:14">6:14</A>&nbsp;Non andrete dietro ad altri d&#232;i, fra gli d&#232;i dei popoli che vi staranno attorno,</p> 
<p><A NAME="an_6:15">6:15</A>&nbsp;perch&#233; l&#8217;Iddio tuo, l&#8217;Eterno, che sta in mezzo a te, &#232; un Dio geloso; l&#8217;ira dell&#8217;Eterno, dell&#8217;Iddio tuo, s&#8217;accenderebbe contro a te e ti sterminerebbe di sulla terra.</p> 
<p><A NAME="an_6:16">6:16</A>&nbsp;Non tenterete l&#8217;Eterno, il vostro Dio, come lo tentaste a Massa.</p> 
<p><A NAME="an_6:17">6:17</A>&nbsp;Osserverete diligentemente i comandamenti dell&#8217;Eterno, ch&#8217;&#232; l&#8217;Iddio vostro, le sue istruzioni e le sue leggi che v&#8217;ha date.</p> 
<p><A NAME="an_6:18">6:18</A>&nbsp;E farai ci&#242; ch&#8217;&#232; affinch&#233; tu sii felice ed entri in possesso del buon paese che l&#8217;Eterno giur&#242; ai tuoi padri di darti,</p> 
<p><A NAME="an_6:19">6:19</A>&nbsp;dopo ch&#8217;egli avr&#224; tutti i tuoi nemici d&#8217;innanzi a te, come l&#8217;Eterno ha promesso.</p> 
<p><A NAME="an_6:20">6:20</A>&nbsp;Quando, in avvenire, il tuo figliuolo ti domander&#224;: "Che significano queste istruzioni, queste leggi e queste prescrizioni che l&#8217;Eterno, l&#8217;Iddio nostro, vi ha date?"</p> 
<p><A NAME="an_6:21">6:21</A>&nbsp;tu risponderai al tuo figliuolo: "Eravamo schiavi di Faraone in Egitto, e l&#8217;Eterno ci trasse dall&#8217;Egitto con mano potente.</p> 
<p><A NAME="an_6:22">6:22</A>&nbsp;E l&#8217;Eterno oper&#242; sotto i nostri occhi miracoli e prodigi grandi e disastrosi contro l&#8217;Egitto, contro Faraone e contro tutta la sua casa.</p> 
<p><A NAME="an_6:23">6:23</A>&nbsp;E ci trasse di l&#224; per condurci nel paese che avea giurato ai nostri padri di darci.</p> 
<p><A NAME="an_6:24">6:24</A>&nbsp;E l&#8217;Eterno ci ordin&#242; di mettere in pratica tutte queste leggi, temendo l&#8217;Eterno, l&#8217;Iddio nostro, affinch&#233; fossimo sempre felici, ed egli ci conservasse in vita, come ha fatto finora.</p> 
<p><A NAME="an_6:25">6:25</A>&nbsp;E questa sar&#224; la nostra giustizia: l&#8217;aver cura di mettere in pratica tutti questi comandamenti nel cospetto dell&#8217;Eterno, dell&#8217;Iddio nostro, com&#8217;egli ci ha ordinato".</p> 
<p><A NAME="an_7:1">7:1</A>&nbsp;Quando l&#8217;Iddio tuo, l&#8217;Eterno, ti avr&#224; introdotto nel paese dove vai per prenderne possesso, e ne avr&#224; cacciate d&#8217;innanzi a te molte nazioni: gli Hittei, i Ghirgasei, gli Amorei, i Cananei, i Ferezei, gli Hivvei e i Gebusei, sette nazioni pi&#249; grandi e pi&#249; potenti di te,</p> 
<p><A NAME="an_7:2">7:2</A>&nbsp;e quando l&#8217;Eterno, l&#8217;Iddio tuo, le avr&#224; date in tuo potere e tu le avrai sconfitte, tu le voterai allo sterminio: non farai con esse alleanza, ne farai loro grazia.</p> 
<p><A NAME="an_7:3">7:3</A>&nbsp;Non t&#8217;imparenterai con loro, non darai le tue figliuole ai loro figliuoli e non prenderai le loro figliuole per i tuoi figliuoli,</p> 
<p><A NAME="an_7:4">7:4</A>&nbsp;perch&#233; stornerebbero i tuoi figliuoli dal seguir me per farli servire a d&#232;i stranieri, e l&#8217;ira dell&#8217;Eterno s&#8217;accenderebbe contro a voi, ed egli ben presto vi distruggerebbe.</p> 
<p><A NAME="an_7:5">7:5</A>&nbsp;Ma farete loro cos&#236;: demolirete i loro altari, spezzerete le loro statue, abbatterete i loro idoli e darete alle fiamme le loro immagini scolpite.</p> 
<p><A NAME="an_7:6">7:6</A>&nbsp;Poich&#233; tu sei un popolo consacrato all&#8217;Eterno, ch&#8217;&#232; l&#8217;Iddio tuo; l&#8217;Eterno, l&#8217;Iddio tuo, ti ha scelto per essere il suo tesoro particolare fra tutti i popoli che sono sulla faccia della terra.</p> 
<p><A NAME="an_7:7">7:7</A>&nbsp;L&#8217;Eterno ha riposto in voi la sua affezione e vi ha scelti, non perch&#233; foste pi&#249; numerosi di tutti gli altri popoli, ch&#233; anzi siete meno numerosi d&#8217;ogni altro popolo;</p> 
<p><A NAME="an_7:8">7:8</A>&nbsp;ma perch&#233; l&#8217;Eterno vi ama, perch&#233; ha voluto mantenere il giuramento fatto ai vostri padri, l&#8217;Eterno vi ha tratti fuori con mano potente e vi ha redenti dalla casa di schiavit&#249;, dalla mano di Faraone, re d&#8217;Egitto.</p> 
<p><A NAME="an_7:9">7:9</A>&nbsp;Riconosci dunque che l&#8217;Eterno, l&#8217;Iddio tuo, &#232; Dio: l&#8217;Iddio fedele, che mantiene il suo patto e la sua benignit&#224; fino alla millesima generazione a quelli che l&#8217;amano e osservano i suoi comandamenti,</p> 
<p><A NAME="an_7:10">7:10</A>&nbsp;ma rende immediatamente a quelli che l&#8217;odiano ci&#242; che si meritano, distruggendoli; non differisce, ma rende immediatamente a chi l&#8217;odia ci&#242; che si merita.</p> 
<p><A NAME="an_7:11">7:11</A>&nbsp;Osserva dunque i comandamenti, le leggi e le prescrizioni che oggi ti do, mettendoli in pratica.</p> 
<p><A NAME="an_7:12">7:12</A>&nbsp;E avverr&#224; che, per aver voi dato ascolto a queste prescrizioni e per averle osservate e messe in pratica, il vostro Dio, l&#8217;Eterno, vi manterr&#224; il patto e la benignit&#224; che promise con giuramento ai vostri padri.</p> 
<p><A NAME="an_7:13">7:13</A>&nbsp;Egli t&#8217;amer&#224;, ti benedir&#224;, ti moltiplicher&#224;, benedir&#224; il frutto del tuo seno e il frutto del tuo suolo: il tuo frumento, il tuo mosto e il tuo olio, il figliare delle tue vacche e delle tue pecore, nel paese che giur&#242; ai tuoi padri di darti.</p> 
<p><A NAME="an_7:14">7:14</A>&nbsp;Tu sarai benedetto pi&#249; di tutti i popoli, e non ci sar&#224; in mezzo a te n&#233; uomo n&#233; donna sterile, n&#233; animale sterile fra il tuo bestiame.</p> 
<p><A NAME="an_7:15">7:15</A>&nbsp;L&#8217;Eterno allontaner&#224; da te ogni malattia, e non mander&#224; su te alcuno di quei morbi funesti d&#8217;Egitto che ben conoscesti, ma li far&#224; venire addosso a quelli che t&#8217;odiano.</p> 
<p><A NAME="an_7:16">7:16</A>&nbsp;Sterminerai dunque tutti i popoli che l&#8217;Eterno, l&#8217;Iddio tuo, sta per dare in tuo potere; l&#8217;occhio tuo non n&#8217;abbia piet&#224;; e non servire agli d&#232;i loro, perch&#233; ci&#242; ti sarebbe un laccio. Forse dirai in cuor tuo:</p> 
<p><A NAME="an_7:17">7:17</A>&nbsp;"Queste nazioni sono pi&#249; numerose di me; come potr&#242; io cacciarle?"</p> 
<p><A NAME="an_7:18">7:18</A>&nbsp;Non le temere; ricordati di quello che l&#8217;Eterno, il tuo Dio, fece a Faraone e a tutti gli Egiziani;</p> 
<p><A NAME="an_7:19">7:19</A>&nbsp;ricordati delle grandi prove che vedesti con gli occhi tuoi, de&#8217; miracoli e dei prodigi, della mano potente e del braccio steso coi quali l&#8217;Eterno, l&#8217;Iddio tuo, ti trasse dall&#8217;Egitto; cos&#236; far&#224; l&#8217;Eterno, l&#8217;Iddio tuo, a tutti i popoli, dei quali hai timore.</p> 
<p><A NAME="an_7:20">7:20</A>&nbsp;L&#8217;Eterno, il tuo Dio, mander&#224; pure contro a loro i calabroni, finch&#233; quelli che saranno rimasti e quelli che si saranno nascosti per paura di te, siano periti.</p> 
<p><A NAME="an_7:21">7:21</A>&nbsp;Non ti sgomentare per via di loro, poich&#233; l&#8217;Iddio tuo, l&#8217;Eterno, &#232; in mezzo a te, Dio grande e terribile.</p> 
<p><A NAME="an_7:22">7:22</A>&nbsp;E l&#8217;Eterno, l&#8217;Iddio tuo, caccer&#224; a poco a poco queste nazioni d&#8217;innanzi a te; tu non le potrai distruggere a un tratto, perch&#233; altrimenti le fiere della campagna moltiplicherebbero a tuo danno;</p> 
<p><A NAME="an_7:23">7:23</A>&nbsp;ma il tuo Dio, l&#8217;Eterno, le dar&#224; in tuo potere, e le metter&#224; interamente in rotta finch&#233; siano distrutte.</p> 
<p><A NAME="an_7:24">7:24</A>&nbsp;Ti dar&#224; nelle mani i loro re, e tu farai scomparire i loro nomi di sotto ai cieli; nessuno potr&#224; starti a fronte, finch&#233; tu le abbia distrutte.</p> 
<p><A NAME="an_7:25">7:25</A>&nbsp;Darai alle fiamme le immagini scolpite dei loro d&#232;i; non agognerai e non prenderai per te l&#8217;argento ch&#8217;&#232; su quelle, onde tu non abbia a esserne preso come da un laccio; perch&#233; sono un&#8217;abominazione per l&#8217;Eterno, ch&#8217;&#232; l&#8217;Iddio tuo;</p> 
<p><A NAME="an_7:26">7:26</A>&nbsp;e non introdurrai cosa abominevole in casa tua, perch&#233; saresti maledetto, com&#8217;&#232; quella cosa; la detesterai e l&#8217;abominerai assolutamente, perch&#233; &#232; un interdetto.</p> 
<p><A NAME="an_8:1">8:1</A>&nbsp;Abbiate cura di mettere in pratica tutti i comandamenti che oggi vi do, affinch&#233; viviate, moltiplichiate, ed entriate in possesso del paese che l&#8217;Eterno giur&#242; di dare ai vostri padri.</p> 
<p><A NAME="an_8:2">8:2</A>&nbsp;Ricordati di tutto il cammino che l&#8217;Eterno, l&#8217;Iddio tuo, ti ha fatto fare questi quarant&#8217;anni nel deserto per umiliarti e metterti alla prova, per sapere quello che avevi nel cuore, e se tu osserveresti o no i suoi comandamenti.</p> 
<p><A NAME="an_8:3">8:3</A>&nbsp;Egli dunque t&#8217;ha umiliato, t&#8217;ha fatto provar la fame, poi t&#8217;ha nutrito di manna che tu non conoscevi e che i tuoi padri non avean mai conosciuta, per insegnarti che l&#8217;uomo non vive soltanto di pane, ma vive di tutto quello che la bocca dell&#8217;Eterno avr&#224; ordinato.</p> 
<p><A NAME="an_8:4">8:4</A>&nbsp;Il tuo vestito non ti s&#8217;&#232; logorato addosso, e il tuo pi&#232; non s&#8217;&#232; gonfiato durante questi quarant&#8217;anni.</p> 
<p><A NAME="an_8:5">8:5</A>&nbsp;Riconosci dunque in cuor tuo che, come un uomo corregge il suo figliuolo, cos&#236; l&#8217;Iddio tuo, l&#8217;Eterno, corregge te.</p> 
<p><A NAME="an_8:6">8:6</A>&nbsp;E osserva i comandamenti dell&#8217;Eterno, dell&#8217;Iddio tuo, camminando nelle sue vie e temendolo;</p> 
<p><A NAME="an_8:7">8:7</A>&nbsp;perch&#233; il tuo Dio, l&#8217;Eterno, sta per farti entrare in un buon paese: paese di corsi d&#8217;acqua, di laghi e di sorgenti che nascono nelle valli e nei monti;</p> 
<p><A NAME="an_8:8">8:8</A>&nbsp;paese di frumento, d&#8217;orzo, di vigne, di fichi e di melagrani; paese d&#8217;ulivi da olio e di miele;</p> 
<p><A NAME="an_8:9">8:9</A>&nbsp;paese dove mangerai del pane a volont&#224;, dove non ti mancher&#224; nulla; paese dove le pietre son ferro, e dai cui monti scaverai il rame.</p> 
<p><A NAME="an_8:10">8:10</A>&nbsp;Mangerai dunque e ti sazierai, e benedirai l&#8217;Eterno, il tuo Dio, a motivo del buon paese che t&#8217;avr&#224; dato.</p> 
<p><A NAME="an_8:11">8:11</A>&nbsp;Guardati bene dal dimenticare il tuo Dio, l&#8217;Eterno, al punto da non osservare i suoi comandamenti, le sue prescrizioni e le sue leggi che oggi ti do;</p> 
<p><A NAME="an_8:12">8:12</A>&nbsp;onde non avvenga, dopo che avrai mangiato a saziet&#224; ed avrai edificato e abitato delle belle case,</p> 
<p><A NAME="an_8:13">8:13</A>&nbsp;dopo che avrai veduto il tuo grosso e il tuo minuto bestiame moltiplicare, accrescersi il tuo argento e il tuo oro, ed abbondare ogni cosa tua,</p> 
<p><A NAME="an_8:14">8:14</A>&nbsp;che il tuo cuore s&#8217;innalzi, e tu dimentichi il tuo Dio, l&#8217;Eterno, che ti ha tratto dal paese d&#8217;Egitto, dalla casa di schiavit&#249;;</p> 
<p><A NAME="an_8:15">8:15</A>&nbsp;che t&#8217;ha condotto attraverso questo grande e terribile deserto, pieno di serpenti ardenti e di scorpioni, terra arida, senz&#8217;acqua; che ha fatto sgorgare per te dell&#8217;acqua dalla durissima rupe;</p> 
<p><A NAME="an_8:16">8:16</A>&nbsp;che nel deserto t&#8217;ha nutrito di manna che i tuoi padri non avean mai conosciuta, per umiliarti e per provarti, per farti, alla fine, del bene.</p> 
<p><A NAME="an_8:17">8:17</A>&nbsp;Guardati dunque dal dire in cuor tuo: "La mia forza e la potenza della mia mano m&#8217;hanno acquistato queste ricchezze";</p> 
<p><A NAME="an_8:18">8:18</A>&nbsp;ma ricordati dell&#8217;Eterno, dell&#8217;Iddio tuo; poich&#233; egli ti d&#224; la forza per acquistar ricchezze, affin di confermare, come fa oggi, il patto che giur&#242; ai tuoi padri.</p> 
<p><A NAME="an_8:19">8:19</A>&nbsp;Ma se avvenga che tu dimentichi il tuo Dio, l&#8217;Eterno, e vada dietro ad altri d&#232;i e li serva e ti prostri davanti a loro, io vi dichiaro quest&#8217;oggi solennemente che certo perirete.</p> 
<p><A NAME="an_8:20">8:20</A>&nbsp;Perirete come le nazioni che l&#8217;Eterno fa perire davanti a voi, perch&#233; non avrete dato ascolto alla voce dell&#8217;Eterno, dell&#8217;Iddio vostro.</p> 
<p><A NAME="an_9:1">9:1</A>&nbsp;Ascolta, Israele! Oggi tu stai per passare il Giordano per andare a impadronirti di nazioni pi&#249; grandi e pi&#249; potenti di te, di citt&#224; grandi e fortificate fino al cielo,</p> 
<p><A NAME="an_9:2">9:2</A>&nbsp;di un popolo grande e alto di statura, de&#8217; figliuoli degli Anakim che tu conosci, e dei quali hai sentito dire: "Chi mai pu&#242; stare a fronte de&#8217; figliuoli di Anak?"</p> 
<p><A NAME="an_9:3">9:3</A>&nbsp;Sappi dunque oggi che l&#8217;Eterno, il tuo Dio, &#232; quegli che marcer&#224; alla tua testa, come un fuoco divorante; ei li distrugger&#224; e li abbatter&#224; davanti a te; tu li scaccerai e li farai perire in un attimo, come l&#8217;Eterno ti ha detto.</p> 
<p><A NAME="an_9:4">9:4</A>&nbsp;Quando l&#8217;Eterno, il tuo Dio, li avr&#224; cacciati via d&#8217;innanzi a te, non dire nel tuo cuore: "A cagione della mia giustizia l&#8217;Eterno mi ha fatto entrare in possesso di questo paese"; poich&#233; l&#8217;Eterno caccia d&#8217;innanzi a te queste nazioni, per la loro malvagit&#224;.</p> 
<p><A NAME="an_9:5">9:5</A>&nbsp;No, tu non entri in possesso del loro paese a motivo della tua giustizia, n&#233; a motivo della rettitudine del tuo cuore; ma l&#8217;Eterno, il tuo Dio, sta per cacciare quelle nazioni d&#8217;innanzi a te per la loro malvagit&#224; e per mantenere la parola giurata ai tuoi padri, ad Abrahamo, a Isacco e a Giacobbe.</p> 
<p><A NAME="an_9:6">9:6</A>&nbsp;Sappi dunque che, non a motivo della tua giustizia l&#8217;Eterno, il tuo Dio, ti d&#224; il possesso di questo buon paese; poich&#233; tu sei un popolo di collo duro.</p> 
<p><A NAME="an_9:7">9:7</A>&nbsp;Ricordati, non dimenticare come hai provocato ad ira l&#8217;Eterno, il tuo Dio, nel deserto. Dal giorno che uscisti dal paese d&#8217;Egitto, fino al vostro arrivo in questo luogo, siete stati ribelli all&#8217;Eterno.</p> 
<p><A NAME="an_9:8">9:8</A>&nbsp;Anche ad Horeb provocaste ad ira l&#8217;Eterno; e l&#8217;Eterno si adir&#242; contro di voi, al punto di volervi distruggere.</p> 
<p><A NAME="an_9:9">9:9</A>&nbsp;Quand&#8217;io fui salito sul monte a prendere le tavole di pietra, le tavole del patto che l&#8217;Eterno avea fermato con voi, io rimasi sul monte quaranta giorni e quaranta notti, senza mangiar pane n&#233; bere acqua;</p> 
<p><A NAME="an_9:10">9:10</A>&nbsp;e l&#8217;Eterno mi dette le due tavole di pietra, scritte col dito di Dio, sulle quali stavano tutte le parole che l&#8217;Eterno vi avea dette sul monte, di mezzo al fuoco, il giorno della raunanza.</p> 
<p><A NAME="an_9:11">9:11</A>&nbsp;E fu alla fine dei quaranta giorni e delle quaranta notti che l&#8217;Eterno mi dette le due tavole di pietra, le tavole del patto.</p> 
<p><A NAME="an_9:12">9:12</A>&nbsp;Poi l&#8217;Eterno mi disse: "L&#232;vati, scendi prontamente di qui, perch&#233; il tuo popolo che hai tratto dall&#8217;Egitto si &#232; corrotto; hanno ben presto lasciato la via che io avevo loro ordinato di seguire; si son fatti una immagine di getto".</p> 
<p><A NAME="an_9:13">9:13</A>&nbsp;L&#8217;Eterno mi parl&#242; ancora, dicendo: "Io l&#8217;ho visto questo popolo; ecco, esso &#232; un popolo di collo duro;</p> 
<p><A NAME="an_9:14">9:14</A>&nbsp;lasciami fare; io li distrugger&#242; e canceller&#242; il loro nome di sotto i cieli, e far&#242; di te una nazione pi&#249; potente e pi&#249; grande di loro".</p> 
<p><A NAME="an_9:15">9:15</A>&nbsp;Cos&#236; io mi volsi e scesi dal monte, dal monte tutto in fiamme, tenendo nelle mie due mani le due tavole del patto.</p> 
<p><A NAME="an_9:16">9:16</A>&nbsp;Guardai, ed ecco che avevate peccato contro l&#8217;Eterno, il vostro Dio; v&#8217;eravate fatto un vitello di getto; avevate ben presto lasciata la via che l&#8217;Eterno vi aveva ordinato di seguire.</p> 
<p><A NAME="an_9:17">9:17</A>&nbsp;E afferrai le due tavole, le gettai dalle mie due mani, e le spezzai sotto i vostri occhi.</p> 
<p><A NAME="an_9:18">9:18</A>&nbsp;Poi mi prostrai davanti all&#8217;Eterno, come avevo fatto la prima volta, per quaranta giorni e per quaranta notti; non mangiai pane n&#233; bevvi acqua, a cagione del gran peccato che avevate commesso, facendo ci&#242; ch&#8217;&#232; male agli occhi dell&#8217;Eterno, per irritarlo.</p> 
<p><A NAME="an_9:19">9:19</A>&nbsp;Poich&#233; io avevo paura, a veder l&#8217;ira e il furore da cui l&#8217;Eterno era invaso contro di voi, al punto di volervi distruggere. Ma l&#8217;Eterno m&#8217;esaud&#236; anche questa volta.</p> 
<p><A NAME="an_9:20">9:20</A>&nbsp;L&#8217;Eterno s&#8217;adiro anche fortemente contro Aaronne, al punto di volerlo far perire; e io pregai in quell&#8217;occasione anche per Aaronne.</p> 
<p><A NAME="an_9:21">9:21</A>&nbsp;Poi presi il corpo del vostro delitto, il vitello che avevate fatto, lo detti alle fiamme, lo feci a pezzi, frantumandolo finch&#233; fosse ridotto in polvere, e buttai quella polvere nel torrente che scende dal monte.</p> 
<p><A NAME="an_9:22">9:22</A>&nbsp;Anche a Tabeera, a Massa e a Kibroth-Hattaava voi irritaste l&#8217;Eterno.</p> 
<p><A NAME="an_9:23">9:23</A>&nbsp;E quando l&#8217;Eterno vi volle far partire da Kades-Barnea dicendo: "Salite, e impossessatevi del paese che io vi do", voi vi ribellaste all&#8217;ordine dell&#8217;Eterno, del vostro Dio, non aveste fede in lui, e non ubbidiste alla sua voce.</p> 
<p><A NAME="an_9:24">9:24</A>&nbsp;Siete stati ribelli all&#8217;Eterno, dal giorno che vi conobbi.</p> 
<p><A NAME="an_9:25">9:25</A>&nbsp;Io stetti dunque cos&#236; prostrato davanti all&#8217;Eterno quei quaranta giorni e quelle quaranta notti, perch&#233; l&#8217;Eterno avea detto di volervi distruggere.</p> 
<p><A NAME="an_9:26">9:26</A>&nbsp;E pregai l&#8217;Eterno e dissi: "O Signore, o Eterno, non distruggere il tuo popolo, la tua eredit&#224;, che hai redento nella tua grandezza, che hai tratto dall&#8217;Egitto con mano potente.</p> 
<p><A NAME="an_9:27">9:27</A>&nbsp;Ricordati de&#8217; tuoi servi, Abrahamo, Isacco e Giacobbe; non guardare alla caparbiet&#224; di questo popolo, e alla sua malvagit&#224;, e al suo peccato,</p> 
<p><A NAME="an_9:28">9:28</A>&nbsp;affinch&#233; il paese donde ci hai tratti non dica: Siccome l&#8217;Eterno non era capace d&#8217;introdurli nella terra che aveva loro promessa, e siccome li odiava, li ha fatti uscir di qui per farli morire nel deserto.</p> 
<p><A NAME="an_9:29">9:29</A>&nbsp;E nondimeno, essi sono il tuo popolo, la tua eredit&#224;, che tu traesti dall&#8217;Egitto con la tua gran potenza e col tuo braccio steso".</p> 
<p><A NAME="an_10:1">10:1</A>&nbsp;In quel tempo, l&#8217;Eterno mi disse: "Tagliati due tavole di pietra simili alle prime, e sali da me sul monte; fatti anche un&#8217;arca di legno;</p> 
<p><A NAME="an_10:2">10:2</A>&nbsp;e io scriver&#242; su quelle tavole le parole che erano sulle prime che tu spezzasti, e tu le metterai nell&#8217;arca".</p> 
<p><A NAME="an_10:3">10:3</A>&nbsp;Io feci allora un&#8217;arca di legno d&#8217;acacia, e tagliai due tavole di pietra simili alle prime; poi salii sul monte, tenendo le due tavole in mano.</p> 
<p><A NAME="an_10:4">10:4</A>&nbsp;E l&#8217;Eterno scrisse su quelle due tavole ci&#242; che era stato scritto la prima volta, cio&#232; le dieci parole che l&#8217;Eterno avea pronunziate per voi sul monte, di mezzo al fuoco, il giorno della raunanza. E l&#8217;Eterno me le diede.</p> 
<p><A NAME="an_10:5">10:5</A>&nbsp;Allora mi volsi e scesi dal monte; misi le tavole nell&#8217;arca che avevo fatta, e quivi stanno, come l&#8217;Eterno mi aveva ordinato.</p> 
<p><A NAME="an_10:6">10:6</A>&nbsp;(Or i figliuoli d&#8217;Israele partirono da Beeroth-Ben&#232;-Jaakan per Mosera. Quivi mor&#236; Aaronne, e quivi fu sepolto; ed Eleazar, suo figliuolo, divenne sacerdote al posto di lui.</p> 
<p><A NAME="an_10:7">10:7</A>&nbsp;Di l&#224; partirono alla volta di Gudgoda; e da Gudgoda alla volta di Jotbatha, paese di corsi d&#8217;acqua.</p> 
<p><A NAME="an_10:8">10:8</A>&nbsp;In quel tempo l&#8217;Eterno separ&#242; la trib&#249; di Levi per portare l&#8217;arca del patto dell&#8217;Eterno, per stare davanti all&#8217;Eterno ed esser suoi ministri, e per dar la benedizione nel nome di lui, come ha fatto sino al d&#236; d&#8217;oggi.</p> 
<p><A NAME="an_10:9">10:9</A>&nbsp;Perci&#242; Levi non ha parte n&#233; eredit&#224; coi suoi fratelli; l&#8217;Eterno &#232; la sua eredit&#224;, come gli ha detto l&#8217;Eterno, l&#8217;Iddio tuo).</p> 
<p><A NAME="an_10:10">10:10</A>&nbsp;Or io rimasi sul monte, come la prima volta, quaranta giorni e quaranta notti; e l&#8217;Eterno mi esaud&#236; anche questa volta: l&#8217;Eterno non ti volle distruggere.</p> 
<p><A NAME="an_10:11">10:11</A>&nbsp;E l&#8217;Eterno mi disse: "L&#232;vati, mettiti in cammino alla testa del tuo popolo, ed entrino essi nel paese che giurai ai loro padri di dar loro, e ne prendano possesso".</p> 
<p><A NAME="an_10:12">10:12</A>&nbsp;Ed ora, Israele, che chiede da te l&#8217;Eterno, il tuo Dio, se non che tu tema l&#8217;Eterno, il tuo Dio, che tu cammini in tutte le sue vie, che tu l&#8217;ami e serva all&#8217;Eterno, ch&#8217;&#232; il tuo Dio, con tutto il tuo cuore e con tutta l&#8217;anima tua,</p> 
<p><A NAME="an_10:13">10:13</A>&nbsp;che tu osservi per il tuo bene i comandamenti dell&#8217;Eterno e le sue leggi che oggi ti do?</p> 
<p><A NAME="an_10:14">10:14</A>&nbsp;Ecco, all&#8217;Eterno, al tuo Dio, appartengono i cieli, i cieli dei cieli, la terra e tutto quanto essa contiene;</p> 
<p><A NAME="an_10:15">10:15</A>&nbsp;ma soltanto ne&#8217; tuoi padri l&#8217;Eterno pose affezione, e li am&#242;; e, dopo loro, fra tutti i popoli, scelse la loro progenie, cio&#232; voi, come oggi si vede.</p> 
<p><A NAME="an_10:16">10:16</A>&nbsp;Circoncidete dunque il vostro cuore e non indurate pi&#249; il vostro collo;</p> 
<p><A NAME="an_10:17">10:17</A>&nbsp;poich&#233; l&#8217;Eterno, il vostro Dio, &#232; l&#8217;Iddio degli d&#232;i, il Signor dei signori, l&#8217;Iddio grande, forte e tremendo, che non ha riguardi personali e non accetta presenti,</p> 
<p><A NAME="an_10:18">10:18</A>&nbsp;che fa giustizia all&#8217;orfano e alla vedova, che ama lo straniero e gli d&#224; pane e vestito.</p> 
<p><A NAME="an_10:19">10:19</A>&nbsp;Amate dunque lo straniero, poich&#233; anche voi foste stranieri nel paese d&#8217;Egitto.</p> 
<p><A NAME="an_10:20">10:20</A>&nbsp;Temi l&#8217;Eterno, il tuo Dio, a lui servi, tienti stretto a lui, e giura nel suo nome.</p> 
<p><A NAME="an_10:21">10:21</A>&nbsp;Egli &#232; l&#8217;oggetto delle tue lodi, egli &#232; il tuo Dio, che ha fatto per te queste cose grandi e tremende che gli occhi tuoi hanno vedute.</p> 
<p><A NAME="an_10:22">10:22</A>&nbsp;I tuoi padri scesero in Egitto in numero di settanta persone; e ora l&#8217;Eterno, il tuo Dio, ha fatto di te una moltitudine pari alle stelle de&#8217; cieli.</p> 
<p><A NAME="an_11:1">11:1</A>&nbsp;Ama dunque l&#8217;Eterno, il tuo Dio, e osserva sempre quel che ti dice d&#8217;osservare, le sue leggi, le sue prescrizioni e i suoi comandamenti.</p> 
<p><A NAME="an_11:2">11:2</A>&nbsp;E riconoscete oggi (poich&#233; non parlo ai vostri figliuoli che non hanno conosciuto n&#233; hanno veduto le lezioni dell&#8217;Eterno, del vostro Dio), riconoscete la sua grandezza, la sua mano potente, il suo braccio steso,</p> 
<p><A NAME="an_11:3">11:3</A>&nbsp;i suoi miracoli, le opere che fece in mezzo all&#8217;Egitto contro Faraone, re d&#8217;Egitto, e contro il suo paese;</p> 
<p><A NAME="an_11:4">11:4</A>&nbsp;e quel che fece all&#8217;esercito d&#8217;Egitto, ai suoi cavalli e ai suoi carri, come fece rifluir su loro le acque del mar Rosso quand&#8217;essi v&#8217;inseguivano, e come li distrusse per sempre;</p> 
<p><A NAME="an_11:5">11:5</A>&nbsp;e quel che ha fatto per voi nel deserto, fino al vostro arrivo in questo luogo;</p> 
<p><A NAME="an_11:6">11:6</A>&nbsp;e quel che fece a Dathan e ad Abiram, figliuoli di Eliab, figliuolo di Ruben; come la terra spalanc&#242; la sua bocca e li inghiott&#236; con le loro famiglie, le loro tende e tutti quelli ch&#8217;erano al loro s&#233;guito, in mezzo a tutto Israele.</p> 
<p><A NAME="an_11:7">11:7</A>&nbsp;Poich&#233; gli occhi vostri hanno veduto le grandi cose che l&#8217;Eterno ha fatte.</p> 
<p><A NAME="an_11:8">11:8</A>&nbsp;Osservate dunque tutti i comandamenti che oggi vi do, affinch&#233; siate forti e possiate entrare in possesso del paese nel quale state per entrare per impadronirvene,</p> 
<p><A NAME="an_11:9">11:9</A>&nbsp;e affinch&#233; prolunghiate i vostri giorni sul suolo che l&#8217;Eterno giur&#242; di dare ai vostri padri e alla loro progenie: terra ove scorre il latte e il miele.</p> 
<p><A NAME="an_11:10">11:10</A>&nbsp;Poich&#233; il paese del quale state per entrare in possesso non &#232; come il paese d&#8217;Egitto donde siete usciti, e nel quale gettavi la tua semenza e poi lo annaffiavi coi piedi, come si fa d&#8217;un orto;</p> 
<p><A NAME="an_11:11">11:11</A>&nbsp;ma il paese di cui andate a prendere possesso &#232; paese di monti e di valli, che beve l&#8217;acqua della pioggia che vien dal cielo:</p> 
<p><A NAME="an_11:12">11:12</A>&nbsp;paese del quale l&#8217;Eterno, il tuo Dio, ha cura, e sul quale stanno del continuo gli occhi dell&#8217;Eterno, del tuo Dio, dal principio dell&#8217;anno sino alla fine.</p> 
<p><A NAME="an_11:13">11:13</A>&nbsp;E se ubbidirete diligentemente ai miei comandamenti che oggi vi do, amando il vostro Dio, l&#8217;Eterno, e servendogli con tutto il vostro cuore e con tutta l&#8217;anima vostra,</p> 
<p><A NAME="an_11:14">11:14</A>&nbsp;avverr&#224; ch&#8217;io dar&#242; al vostro paese la pioggia a suo tempo: la pioggia d&#8217;autunno e di primavera, perch&#233; tu possa raccogliere il tuo grano, il tuo vino e il tuo olio;</p> 
<p><A NAME="an_11:15">11:15</A>&nbsp;e far&#242; pure crescere dell&#8217;erba ne&#8217; tuoi campi per il tuo bestiame, e tu mangerai e sarai saziato.</p> 
<p><A NAME="an_11:16">11:16</A>&nbsp;Vegliate su voi stessi onde il vostro cuore non sia sedotto e voi lasciate la retta via e serviate a d&#232;i stranieri e vi prostriate dinanzi a loro,</p> 
<p><A NAME="an_11:17">11:17</A>&nbsp;e si accenda contro di voi l&#8217;ira dell&#8217;Eterno, ed egli chiuda i cieli in guisa che non vi sia pi&#249; pioggia, e la terra non dia pi&#249; i suoi prodotti, e voi periate ben presto, scomparendo dal buon paese che l&#8217;Eterno vi d&#224;.</p> 
<p><A NAME="an_11:18">11:18</A>&nbsp;Vi metterete dunque nel cuore e nell&#8217;anima queste mie parole; ve le legherete alla mano come un segnale e vi saranno come frontali tra gli occhi;</p> 
<p><A NAME="an_11:19">11:19</A>&nbsp;le insegnerete ai vostri figliuoli, parlandone quando te ne starai seduto in casa tua, quando sarai per viaggio, quando ti coricherai e quando ti alzerai;</p> 
<p><A NAME="an_11:20">11:20</A>&nbsp;e le scriverai sugli stipiti della tua casa e sulle tue porte,</p> 
<p><A NAME="an_11:21">11:21</A>&nbsp;affinch&#233; i vostri giorni e i giorni de&#8217; vostri figliuoli, nel paese che l&#8217;Eterno giur&#242; ai vostri padri di dar loro, siano numerosi come i giorni de&#8217; cieli al disopra della terra.</p> 
<p><A NAME="an_11:22">11:22</A>&nbsp;Poich&#233;, se osservate diligentemente tutti questi comandamenti che vi do, e li mettete in pratica, amando l&#8217;Eterno, il vostro Dio, camminando in tutte le sue vie e tenendovi stretti a lui,</p> 
<p><A NAME="an_11:23">11:23</A>&nbsp;l&#8217;Eterno caccer&#224; d&#8217;innanzi a voi tutte quelle nazioni, e voi v&#8217;impadronirete di nazioni pi&#249; grandi e pi&#249; potenti di voi.</p> 
<p><A NAME="an_11:24">11:24</A>&nbsp;Ogni luogo che la pianta del vostro piede calcher&#224;, sar&#224; vostro; i vostri confini si estenderanno dal deserto al Libano, dal fiume, il fiume Eufrate, al mare occidentale.</p> 
<p><A NAME="an_11:25">11:25</A>&nbsp;Nessuno vi potr&#224; stare a fronte; l&#8217;Eterno, il vostro Dio, come vi ha detto, spander&#224; la paura e il terrore di voi per tutto il paese dove camminerete.</p> 
<p><A NAME="an_11:26">11:26</A>&nbsp;Guardate, io pongo oggi dinanzi a voi la benedizione e la maledizione:</p> 
<p><A NAME="an_11:27">11:27</A>&nbsp;la benedizione, se ubbidite ai comandamenti dell&#8217;Eterno, del vostro Dio, i quali oggi vi do;</p> 
<p><A NAME="an_11:28">11:28</A>&nbsp;la maledizione, se non ubbidite ai comandamenti dell&#8217;Eterno, dell&#8217;Iddio vostro, e se vi allontanate dalla via che oggi vi prescrivo, per andar dietro a d&#232;i stranieri che voi non avete mai conosciuti.</p> 
<p><A NAME="an_11:29">11:29</A>&nbsp;E quando l&#8217;Eterno, il tuo Dio, t&#8217;avr&#224; introdotto nel paese nel quale vai per prenderne possesso, tu pronunzierai la benedizione sul monte Gherizim, e la maledizione sul monte Ebal.</p> 
<p><A NAME="an_11:30">11:30</A>&nbsp;Questi monti non sono essi di l&#224; dal Giordano, dietro la via di ponente, nel paese dei Cananei che abitano nella pianura dirimpetto a Ghilgal presso la querce di Moreh?</p> 
<p><A NAME="an_11:31">11:31</A>&nbsp;Poich&#233; voi state per passare il Giordano per andare a prender possesso del paese, che l&#8217;Eterno, l&#8217;Iddio vostro, vi da; voi lo possederete e vi abiterete.</p> 
<p><A NAME="an_11:32">11:32</A>&nbsp;Abbiate dunque cura di mettere in pratica tutte le leggi e le prescrizioni, che oggi io pongo dinanzi a voi.</p> 
<p><A NAME="an_12:1">12:1</A>&nbsp;Queste sono le leggi e le prescrizioni che avrete cura d&#8217;osservare nel paese che l&#8217;Eterno, l&#8217;Iddio de&#8217; tuoi padri, ti da perch&#233; tu lo possegga, tutto il tempo che vivrete sulla terra.</p> 
<p><A NAME="an_12:2">12:2</A>&nbsp;Distruggerete interamente tutti i luoghi dove le nazioni che state per cacciare servono i loro d&#232;i: sugli alti monti, sui colli, e sotto qualunque albero verdeggiante.</p> 
<p><A NAME="an_12:3">12:3</A>&nbsp;Demolirete i loro altari, spezzerete le loro statue, darete alle fiamme i loro idoli d&#8217;Astarte, abbatterete le immagini scolpite dei loro d&#232;i, e farete sparire il loro nome da quei luoghi.</p> 
<p><A NAME="an_12:4">12:4</A>&nbsp;Non cos&#236; farete riguardo all&#8217;Eterno, all&#8217;Iddio vostro;</p> 
<p><A NAME="an_12:5">12:5</A>&nbsp;ma lo cercherete nella sua dimora, nel luogo che l&#8217;Eterno, il vostro Dio, avr&#224; scelto fra tutte le vostre trib&#249;, per mettervi il suo nome; e quivi andrete;</p> 
<p><A NAME="an_12:6">12:6</A>&nbsp;quivi recherete i vostri olocausti e i vostri sacrifizi, le vostre decime, quel che le vostre mani avranno prelevato, le vostre offerte votive e le vostre offerte volontarie, e i primogeniti de&#8217; vostri armenti e de&#8217; vostri greggi;</p> 
<p><A NAME="an_12:7">12:7</A>&nbsp;e quivi mangerete davanti all&#8217;Eterno, ch&#8217;&#232; il vostro Dio, e vi rallegrerete, voi e le vostre famiglie, godendo di tutto ci&#242; a cui avrete messo mano, e in cui l&#8217;Eterno, il vostro Dio, vi avr&#224; benedetti.</p> 
<p><A NAME="an_12:8">12:8</A>&nbsp;Non farete come facciamo oggi qui, dove ognuno fa tutto quel che gli par bene,</p> 
<p><A NAME="an_12:9">12:9</A>&nbsp;perch&#233; finora non siete giunti al riposo e all&#8217;eredit&#224; che l&#8217;Eterno, il vostro Dio, vi d&#224;.</p> 
<p><A NAME="an_12:10">12:10</A>&nbsp;Ma passerete il Giordano e abiterete il paese che l&#8217;Eterno, il vostro Dio, vi d&#224; in eredit&#224;, e avrete requie da tutti i vostri nemici che vi circondano e sarete stanziati in sicurt&#224;;</p> 
<p><A NAME="an_12:11">12:11</A>&nbsp;e allora, recherete al luogo che l&#8217;Eterno, il vostro Dio, avr&#224; scelto per dimora del suo nome, tutto quello che vi comando: i vostri olocausti e i vostri sacrifizi, le vostre decime, quel che le vostre mani avranno prelevato, e tutte le offerte scelte che avrete votate all&#8217;Eterno.</p> 
<p><A NAME="an_12:12">12:12</A>&nbsp;E vi rallegrerete dinanzi all&#8217;Eterno, al vostro Dio, voi, i vostri figliuoli, le vostre figliuole, i vostri servi, le vostre serve e il Levita che sar&#224; entro le vostre porte; poich&#8217;egli non ha n&#233; parte n&#233; possesso tra voi.</p> 
<p><A NAME="an_12:13">12:13</A>&nbsp;Allora ti guarderai bene dall&#8217;offrire i tuoi olocausti in qualunque luogo vedrai;</p> 
<p><A NAME="an_12:14">12:14</A>&nbsp;ma offrirai i tuoi olocausti nel luogo che l&#8217;Eterno avr&#224; scelto in una delle tue trib&#249;; e quivi farai tutto quello che ti comando.</p> 
<p><A NAME="an_12:15">12:15</A>&nbsp;Per&#242;, potrai a tuo piacimento scannare animali e mangiarne la carne in tutte le tue citt&#224;, secondo la benedizione che l&#8217;Eterno t&#8217;avr&#224; largita; tanto colui che sar&#224; impuro come colui che sar&#224; puro ne potranno mangiare, come si fa della carne di gazzella e di cervo;</p> 
<p><A NAME="an_12:16">12:16</A>&nbsp;ma non ne mangerete il sangue; lo spargerai per terra come acqua.</p> 
<p><A NAME="an_12:17">12:17</A>&nbsp;Non potrai mangiare entro le tue porte le decime del tuo frumento, del tuo mosto, del tuo olio, n&#233; i primogeniti de&#8217; tuoi armenti e de&#8217; tuoi greggi, n&#233; ci&#242; che avrai consacrato per voto, n&#233; le tue offerte volontarie, n&#233; quel che le tue mani avranno prelevato;</p> 
<p><A NAME="an_12:18">12:18</A>&nbsp;tali cose mangerai dinanzi all&#8217;Eterno, ch&#8217;&#232; il tuo Dio, nel luogo che l&#8217;Eterno, il tuo Dio, avr&#224; scelto, tu, il tuo figliuolo, la tua figliuola, il tuo servo, la tua serva, e il Levita che sar&#224; entro le tue porte; e ti rallegrerai dinanzi all&#8217;Eterno, ch&#8217;&#232; il tuo Dio, d&#8217;ogni cosa a cui avrai messo mano.</p> 
<p><A NAME="an_12:19">12:19</A>&nbsp;Guardati bene, tutto il tempo che vivrai nel tuo paese, dall&#8217;abbandonare il Levita.</p> 
<p><A NAME="an_12:20">12:20</A>&nbsp;Quando l&#8217;Eterno, il tuo Dio, avr&#224; ampliato i tuoi confini, come t&#8217;ha promesso, e tu, desiderando di mangiar della carne dirai: "Vorrei mangiar della carne", potrai mangiar della carne a tuo piacimento.</p> 
<p><A NAME="an_12:21">12:21</A>&nbsp;Se il luogo che l&#8217;Eterno, il tuo Dio, avr&#224; scelto per porvi il suo nome sar&#224; lontano da te, potrai ammazzare del grosso e del minuto bestiame che l&#8217;Eterno t&#8217;avr&#224; dato, come t&#8217;ho prescritto; e potrai mangiarne entro le tue porte a tuo piacimento.</p> 
<p><A NAME="an_12:22">12:22</A>&nbsp;Soltanto, ne mangerai come si mangia la carne di gazzella e di cervo; ne potr&#224; mangiare tanto chi sar&#224; impuro quanto chi sar&#224; puro;</p> 
<p><A NAME="an_12:23">12:23</A>&nbsp;ma guardati assolutamente dal mangiarne il sangue, perch&#233; il sangue e la vita; e tu non mangerai la vita insieme con la carne.</p> 
<p><A NAME="an_12:24">12:24</A>&nbsp;Non lo mangerai; lo spargerai per terra come acqua.</p> 
<p><A NAME="an_12:25">12:25</A>&nbsp;Non lo mangerai affinch&#233; sii felice tu e i tuoi figliuoli dopo di te, quando avrai fatto ci&#242; ch&#8217;&#232; retto agli occhi dell&#8217;Eterno.</p> 
<p><A NAME="an_12:26">12:26</A>&nbsp;Ma quanto alle cose che avrai consacrate o promesse per voto, le prenderai e andrai al luogo che l&#8217;Eterno avr&#224; scelto,</p> 
<p><A NAME="an_12:27">12:27</A>&nbsp;e offrirai i tuoi olocausti, la carne e il sangue, sull&#8217;altare dell&#8217;Eterno, ch&#8217;&#232; il tuo Dio; e il sangue delle altre tue vittime dovr&#224; essere sparso sull&#8217;altare dell&#8217;Eterno, del tuo Dio, e tu ne mangerai la carne.</p> 
<p><A NAME="an_12:28">12:28</A>&nbsp;Osserva e ascolta tutte queste cose che ti comando, affinch&#233; sii sempre felice tu e i tuoi figliuoli dopo di te, quando avrai fatto ci&#242; ch&#8217;&#232; bene e retto agli occhi dell&#8217;Eterno, ch&#8217;&#232; il tuo Dio.</p> 
<p><A NAME="an_12:29">12:29</A>&nbsp;Quando l&#8217;Eterno, l&#8217;Iddio tuo, avr&#224; sterminate davanti a te le nazioni l&#224; dove tu stai per entrare a spodestarle, e quando le avrai spodestate e ti sarai stanziato nel loro paese,</p> 
<p><A NAME="an_12:30">12:30</A>&nbsp;guardati bene dal cadere nel laccio, seguendo il loro esempio, dopo che saranno state distrutte davanti a te, e dall&#8217;informarti de&#8217; loro d&#232;i, dicendo: "Queste nazioni come servivano esse ai loro d&#232;i? Anch&#8217;io vo&#8217; fare lo stesso".</p> 
<p><A NAME="an_12:31">12:31</A>&nbsp;Non cos&#236; farai riguardo all&#8217;Eterno, all&#8217;Iddio tuo; poich&#233; esse praticavano verso i loro d&#232;i tutto ci&#242; ch&#8217;&#232; abominevole per l&#8217;Eterno e ch&#8217;egli detesta; davan perfino alle fiamme i loro figliuoli e le loro figliuole, in onore dei loro d&#232;i.</p> 
<p><A NAME="an_12:32">12:32</A>&nbsp;Avrete cura di mettere in pratica tutte le cose che vi comando; non vi aggiungerai nulla, e nulla ne toglierai.</p> 
<p><A NAME="an_13:1">13:1</A>&nbsp;Quando sorger&#224; in mezzo a te un profeta o un sognatore che ti mostri un segno o un prodigio,</p> 
<p><A NAME="an_13:2">13:2</A>&nbsp;e il segno o il prodigio di cui t&#8217;avr&#224; parlato succeda, ed egli ti dica: "Andiamo dietro a d&#232;i stranieri (che tu non hai mai conosciuto) e ad essi serviamo",</p> 
<p><A NAME="an_13:3">13:3</A>&nbsp;tu non darai retta alle parole di quel profeta o di quel sognatore; perch&#233; l&#8217;Eterno, il vostro Dio, vi mette alla prova per sapere se amate l&#8217;Eterno, il vostro Dio, con tutto il vostro cuore e con tutta l&#8217;anima vostra.</p> 
<p><A NAME="an_13:4">13:4</A>&nbsp;Seguirete l&#8217;Eterno, l&#8217;Iddio vostro, temerete lui, osserverete i suoi comandamenti, ubbidirete alla sua voce, a lui servirete e vi terrete stretti.</p> 
<p><A NAME="an_13:5">13:5</A>&nbsp;E quel profeta o quel sognatore sar&#224; messo a morte, perch&#233; avr&#224; predicato l&#8217;apostasia dall&#8217;Eterno, dal vostro Dio, che vi ha tratti dal paese d&#8217;Egitto e vi ha redenti dalla casa di schiavit&#249;, per spingerti fuori della via per la quale l&#8217;Eterno, il tuo Dio, t&#8217;ha ordinato di camminare. Cos&#236; toglierai il male di mezzo a te.</p> 
<p><A NAME="an_13:6">13:6</A>&nbsp;Se il tuo fratello, figliuolo di tua madre, o il tuo figliuolo o la tua figliuola o la moglie che riposa sul tuo seno o l&#8217;amico che ti &#232; come un altro te stesso t&#8217;inciter&#224; in segreto, dicendo: "Andiamo, serviamo ad altri d&#232;i": d&#232;i che n&#233; tu n&#233; i tuoi padri avete mai conosciuti,</p> 
<p><A NAME="an_13:7">13:7</A>&nbsp;d&#232;i de&#8217; popoli che vi circondano, vicini a te o da te lontani, da una estremit&#224; all&#8217;altra della terra,</p> 
<p><A NAME="an_13:8">13:8</A>&nbsp;tu non acconsentire, non gli dar retta; l&#8217;occhio tuo non abbia piet&#224; per lui; non lo risparmiare, non lo ricettare;</p> 
<p><A NAME="an_13:9">13:9</A>&nbsp;anzi uccidilo senz&#8217;altro; la tua mano sia la prima a levarsi su lui, per metterlo a morte; poi venga la mano di tutto il popolo;</p> 
<p><A NAME="an_13:10">13:10</A>&nbsp;lapidalo, e muoia, perch&#233; ha cercato di spingerti lungi dall&#8217;Eterno, dall&#8217;Iddio tuo, che ti trasse dal paese d&#8217;Egitto, dalla casa di schiavit&#249;.</p> 
<p><A NAME="an_13:11">13:11</A>&nbsp;E tutto Israele l&#8217;udr&#224; e temer&#224; e non commetter&#224; pi&#249; nel mezzo di te una simile azione malvagia.</p> 
<p><A NAME="an_13:12">13:12</A>&nbsp;Se sentirai dire di una delle tue citt&#224; che l&#8217;Eterno, il tuo Dio, ti d&#224; per abitarle:</p> 
<p><A NAME="an_13:13">13:13</A>&nbsp;"Degli uomini perversi sono usciti di mezzo a te e hanno sedotto gli abitanti della loro citt&#224; dicendo: Andiamo, serviamo ad altri d&#232;i" (che voi non avete mai conosciuti),</p> 
<p><A NAME="an_13:14">13:14</A>&nbsp;tu farai delle ricerche, investigherai, interrogherai con cura; e, se troverai che sia vero, che il fatto sussiste e che una tale abominazione &#232; stata realmente commessa in mezzo a te,</p> 
<p><A NAME="an_13:15">13:15</A>&nbsp;allora metterai senz&#8217;altro a fil di spada gli abitanti di quella citt&#224;, la voterai allo sterminio, con tutto quel che contiene, e passerai a fil di spada anche il suo bestiame.</p> 
<p><A NAME="an_13:16">13:16</A>&nbsp;E radunerai tutto il bottino in mezzo alla piazza, e darai interamente alle fiamme la citt&#224; con tutto il suo bottino, come sacrifizio arso interamente all&#8217;Eterno, ch&#8217;&#232; il vostro Dio; essa sar&#224; in perpetuo un mucchio di rovine, e non sar&#224; mai pi&#249; riedificata.</p> 
<p><A NAME="an_13:17">13:17</A>&nbsp;E nulla di ci&#242; che sar&#224; cos&#236; votato allo sterminio s&#8217;attaccher&#224; alle tue mani, affinch&#233; l&#8217;Eterno si distolga dall&#8217;ardore della sua ira, ti faccia misericordia, abbia piet&#224; di te e ti moltiplichi, come giur&#242; di fare ai tuoi padri,</p> 
<p><A NAME="an_13:18">13:18</A>&nbsp;quando tu obbedisca alla voce dell&#8217;Eterno, del tuo Dio, osservando tutti i suoi comandamenti che oggi ti do, e facendo ci&#242; ch&#8217;&#232; retto agli occhi dell&#8217;Eterno, ch&#8217;&#232; il tuo Dio.</p> 
<p><A NAME="an_14:1">14:1</A>&nbsp;Voi siete i figliuoli dell&#8217;Eterno, ch&#8217;&#232; l&#8217;Iddio vostro; non vi fate incisioni addosso, e non vi radete i peli tra gli occhi per lutto d&#8217;un morto;</p> 
<p><A NAME="an_14:2">14:2</A>&nbsp;poich&#233; tu sei un popolo consacrato all&#8217;Eterno, all&#8217;Iddio tuo, e l&#8217;Eterno ti ha scelto perch&#233; tu gli fossi un popolo specialmente suo, fra tutti i popoli che sono sulla faccia della terra.</p> 
<p><A NAME="an_14:3">14:3</A>&nbsp;Non mangerai cosa alcuna abominevole.</p> 
<p><A NAME="an_14:4">14:4</A>&nbsp;Questi sono gli animali dei quali potrete mangiare: il bue, la pecora e la capra;</p> 
<p><A NAME="an_14:5">14:5</A>&nbsp;il cervo, la gazzella, il daino, lo stambecco, l&#8217;antilope, il capriolo e il camoscio.</p> 
<p><A NAME="an_14:6">14:6</A>&nbsp;Potrete mangiare d&#8217;ogni animale che ha l&#8217;unghia spartita, il pi&#232; forcuto, e che rumina.</p> 
<p><A NAME="an_14:7">14:7</A>&nbsp;Ma non mangerete di quelli che ruminano soltanto, o che hanno soltanto l&#8217;unghia spartita o il pi&#232; forcuto; e sono: il cammello, la lepre, il coniglio, che ruminano ma non hanno l&#8217;unghia spartita; considerateli come impuri;</p> 
<p><A NAME="an_14:8">14:8</A>&nbsp;e anche il porco, che ha l&#8217;unghia spartita ma non rumina; lo considererete come impuro. Non mangerete della loro carne, e non toccherete i loro corpi morti.</p> 
<p><A NAME="an_14:9">14:9</A>&nbsp;Fra tutti gli animali che vivono nelle acque, potrete mangiare di tutti quelli che hanno pinne e squame;</p> 
<p><A NAME="an_14:10">14:10</A>&nbsp;ma non mangerete di alcuno di quelli che non hanno pinne e squame; considerateli come impuri.</p> 
<p><A NAME="an_14:11">14:11</A>&nbsp;Potrete mangiare di qualunque uccello puro;</p> 
<p><A NAME="an_14:12">14:12</A>&nbsp;ma ecco quelli dei quali non dovete mangiare: l&#8217;aquila, l&#8217;ossifraga e l&#8217;aquila di mare;</p> 
<p><A NAME="an_14:13">14:13</A>&nbsp;il nibbio, il falco e ogni specie d&#8217;avvoltoio;</p> 
<p><A NAME="an_14:14">14:14</A>&nbsp;ogni specie di corvo;</p> 
<p><A NAME="an_14:15">14:15</A>&nbsp;lo struzzo, il barbagianni, il gabbiano e ogni specie di sparviere,</p> 
<p><A NAME="an_14:16">14:16</A>&nbsp;il gufo, l&#8217;ibi, il cigno;</p> 
<p><A NAME="an_14:17">14:17</A>&nbsp;il pellicano, il tuffolo, lo smergo;</p> 
<p><A NAME="an_14:18">14:18</A>&nbsp;la cicogna, ogni specie di airone, l&#8217;upupa e il pipistrello.</p> 
<p><A NAME="an_14:19">14:19</A>&nbsp;E considererete come impuro ogni insetto alato; non se ne manger&#224;.</p> 
<p><A NAME="an_14:20">14:20</A>&nbsp;Potrete mangiare d&#8217;ogni volatile puro.</p> 
<p><A NAME="an_14:21">14:21</A>&nbsp;Non mangerete d&#8217;alcuna bestia morta da s&#233;; la darai allo straniero che sar&#224; entro le tue porte perch&#233; la mangi, o la venderai a qualche estraneo; poich&#233; tu sei un popolo consacrato all&#8217;Eterno, ch&#8217;&#232; il tuo Dio. Non farai cuocere il capretto nel latte di sua madre.</p> 
<p><A NAME="an_14:22">14:22</A>&nbsp;Avrete cura di prelevare la decima da tutto quello che produrr&#224; la tua semenza, da quello che ti frutter&#224; il campo ogni anno.</p> 
<p><A NAME="an_14:23">14:23</A>&nbsp;Mangerai, nel cospetto dell&#8217;Eterno, del tuo Dio, nel luogo ch&#8217;egli avr&#224; scelto per dimora del suo nome, la decima del tuo frumento, del tuo mosto, del tuo olio, e i primi parti de&#8217; tuoi armenti e de&#8217; tuoi greggi, affinch&#233; tu impari a temer sempre l&#8217;Eterno, l&#8217;Iddio tuo.</p> 
<p><A NAME="an_14:24">14:24</A>&nbsp;Ma se il cammino &#232; troppo lungo per te, s&#236; che tu non possa portar col&#224; quelle decime, essendo il luogo che l&#8217;Eterno, il tuo Dio, avr&#224; scelto per stabilirvi il suo nome troppo lontano da te (perch&#233; l&#8217;Eterno, il tuo Dio, t&#8217;avr&#224; benedetto),</p> 
<p><A NAME="an_14:25">14:25</A>&nbsp;allora le convertirai in danaro, terrai stretto in mano questo danaro, andrai al luogo che l&#8217;Eterno, il tuo Dio, avr&#224; scelto,</p> 
<p><A NAME="an_14:26">14:26</A>&nbsp;e impiegherai quel danaro a comprarti tutto quello che il cuor tuo desiderer&#224;: buoi, pecore, vino, bevande alcooliche, o qualunque cosa possa pi&#249; piacerti; e quivi mangerai nel cospetto dell&#8217;Eterno, del tuo Dio, e ti rallegrerai: tu con la tua famiglia.</p> 
<p><A NAME="an_14:27">14:27</A>&nbsp;E il Levita che abita entro le tue porte, non lo abbandonerai poich&#233; non ha parte n&#233; eredit&#224; con te.</p> 
<p><A NAME="an_14:28">14:28</A>&nbsp;Alla fine d&#8217;ogni triennio, metterai da parte tutta le decime delle tue entrate del terzo anno, e le riporrai entro le tue porte;</p> 
<p><A NAME="an_14:29">14:29</A>&nbsp;e il Levita, che non ha parte n&#233; eredit&#224; con te, e lo straniero e l&#8217;orfano e la vedova che saranno entro le tue porte verranno, mangeranno e si sazieranno, affinch&#233; l&#8217;Eterno, il tuo Dio, ti benedica in ogni opera a cui porrai mano.</p> 
<p><A NAME="an_15:1">15:1</A>&nbsp;Alla fine d&#8217;ogni settennio celebrerete l&#8217;anno di remissione.</p> 
<p><A NAME="an_15:2">15:2</A>&nbsp;Ed ecco il modo di questa remissione: Ogni creditore sospender&#224; il suo diritto relativamente al prestito fatto al suo prossimo; non esiger&#224; il pagamento dal suo prossimo, dal suo fratello, quando si sar&#224; proclamato l&#8217;anno di remissione in onore dell&#8217;Eterno.</p> 
<p><A NAME="an_15:3">15:3</A>&nbsp;Potrai esigerlo dallo straniero; ma quanto a ci&#242; che il tuo fratello avr&#224; del tuo, sospenderai il tuo diritto.</p> 
<p><A NAME="an_15:4">15:4</A>&nbsp;Nondimeno, non vi sar&#224; alcun bisognoso tra voi; poich&#233; l&#8217;Eterno senza dubbio ti benedir&#224; nel paese che l&#8217;Eterno, il tuo Dio, ti d&#224; in eredit&#224;, perch&#233; tu lo possegga,</p> 
<p><A NAME="an_15:5">15:5</A>&nbsp;purch&#233; per&#242; tu ubbidisca diligentemente alla voce dell&#8217;Eterno, ch&#8217;&#232; il tuo Dio, avendo cura di mettere in pratica tutti questi comandamenti, che oggi ti do.</p> 
<p><A NAME="an_15:6">15:6</A>&nbsp;Il tuo Dio, l&#8217;Eterno, ti benedir&#224; come t&#8217;ha promesso, e tu farai dei prestiti a molte nazioni, e non prenderai nulla in prestito; dominerai su molte nazioni, ed esse non domineranno su te.</p> 
<p><A NAME="an_15:7">15:7</A>&nbsp;Quando vi sar&#224; in mezzo a te qualcuno de&#8217; tuoi fratelli che sia bisognoso in una delle tue citt&#224; nel paese che l&#8217;Eterno, l&#8217;Iddio tuo, ti d&#224;, non indurerai il cuor tuo, e non chiuderai la mano davanti al tuo fratello bisognoso;</p> 
<p><A NAME="an_15:8">15:8</A>&nbsp;anzi gli aprirai largamente la mano e gli presterai quanto gli abbisogner&#224; per la necessit&#224; nella quale si trova.</p> 
<p><A NAME="an_15:9">15:9</A>&nbsp;Guardati dall&#8217;accogliere in cuor tuo un cattivo pensiero, che ti faccia dire: "Il settimo anno, l&#8217;anno di remissione, e vicino!", e ti spinga ad essere spietato verso il tuo fratello bisognoso, s&#236; da non dargli nulla; poich&#8217;egli griderebbe contro di te all&#8217;Eterno, e ci sarebbe del peccato in te.</p> 
<p><A NAME="an_15:10">15:10</A>&nbsp;Dagli liberalmente; e quando gli darai, non te ne dolga il cuore; perch&#233;, a motivo di questo, l&#8217;Eterno, l&#8217;Iddio tuo, ti benedir&#224; in ogni opera tua e in ogni cosa a cui porrai mano.</p> 
<p><A NAME="an_15:11">15:11</A>&nbsp;Poich&#233; i bisognosi non mancheranno mai nel paese; perci&#242; io ti do questo comandamento, e ti dico: "Apri liberalmente la tua mano al tuo fratello povero e bisognoso nel tuo paese".</p> 
<p><A NAME="an_15:12">15:12</A>&nbsp;Se un tuo fratello ebreo o una sorella ebrea si vende a te, ti servir&#224; sei anni; ma il settimo, lo manderai via da te libero.</p> 
<p><A NAME="an_15:13">15:13</A>&nbsp;E quando lo manderai via da te libero, non lo rimanderai a vuoto;</p> 
<p><A NAME="an_15:14">15:14</A>&nbsp;lo fornirai liberalmente di doni tratti dal tuo gregge, dalla tua aia e dal tuo strettoio; gli farai parte delle benedizioni che l&#8217;Eterno, il tuo Dio, t&#8217;avr&#224; largite;</p> 
<p><A NAME="an_15:15">15:15</A>&nbsp;e ti ricorderai che sei stato schiavo nel paese d&#8217;Egitto, e che l&#8217;Eterno, il tuo Dio, ti ha redento; perci&#242; io ti do oggi questo comandamento.</p> 
<p><A NAME="an_15:16">15:16</A>&nbsp;Ma se avvenga ch&#8217;egli ti dica: "Non voglio andarmene da te", perch&#233; ama te e la tua casa e sta bene da te,</p> 
<p><A NAME="an_15:17">15:17</A>&nbsp;allora prenderai una lesina, gli forerai l&#8217;orecchio contro la porta, ed egli ti sar&#224; schiavo per sempre. Lo stesso farai per la tua schiava.</p> 
<p><A NAME="an_15:18">15:18</A>&nbsp;Non ti sia grave rimandarlo da te libero, poich&#233; t&#8217;ha servito sei anni, e un mercenario ti sarebbe costato il doppio; e l&#8217;Eterno, il tuo Dio, ti benedir&#224; in tutto ci&#242; che farai.</p> 
<p><A NAME="an_15:19">15:19</A>&nbsp;Consacrerai all&#8217;Eterno, il tuo Dio, ogni primogenito maschio che ti nascer&#224; ne&#8217; tuoi armenti e ne&#8217; tuoi greggi. Non metterai al lavoro il primogenito della tua vacca, e non toserai il primogenito della tua pecora.</p> 
<p><A NAME="an_15:20">15:20</A>&nbsp;Li mangerai ogni anno con la tua famiglia, in presenza dell&#8217;Eterno, dell&#8217;Iddio tuo, nel luogo che l&#8217;Eterno avr&#224; scelto.</p> 
<p><A NAME="an_15:21">15:21</A>&nbsp;E se l&#8217;animale ha qualche difetto, se &#232; zoppo o cieco o ha qualche altro grave difetto, non lo sacrificherai all&#8217;Eterno, al tuo Dio;</p> 
<p><A NAME="an_15:22">15:22</A>&nbsp;lo mangerai entro le tue porte; colui che sar&#224; impuro e colui che sar&#224; puro ne mangeranno senza distinzione, come si mangia della gazzella e del cervo.</p> 
<p><A NAME="an_15:23">15:23</A>&nbsp;Per&#242;, non ne mangerai il sangue; lo spargerai per terra come acqua.</p> 
<p><A NAME="an_16:1">16:1</A>&nbsp;Osserva il mese di Abib e celebra la Pasqua in onore dell&#8217;Eterno, del tuo Dio; poich&#233;, nel mese di Abib, l&#8217;Eterno, il tuo Dio, ti trasse dall&#8217;Egitto, durante la notte.</p> 
<p><A NAME="an_16:2">16:2</A>&nbsp;E immolerai la Pasqua all&#8217;Eterno, all&#8217;Iddio tuo, con vittime de&#8217; tuoi greggi e de&#8217; tuoi armenti, nel luogo che l&#8217;Eterno avr&#224; scelto per dimora del suo nome.</p> 
<p><A NAME="an_16:3">16:3</A>&nbsp;Non mangerai con queste offerte pane lievitato; per sette giorni mangerai con esse pane azzimo, pane d&#8217;afflizione (poich&#233; uscisti in fretta dal paese d&#8217;Egitto); affinch&#233; tu ti ricordi del giorno che uscisti dal paese d&#8217;Egitto, tutto il tempo della tua vita.</p> 
<p><A NAME="an_16:4">16:4</A>&nbsp;Non si vegga lievito presso di te, entro tutti i tuoi confini, per sette giorni; e della carne che avrai immolata la sera del primo giorno, nulla se ne serbi durante la notte fino al mattino.</p> 
<p><A NAME="an_16:5">16:5</A>&nbsp;Non potrai immolare la Pasqua in una qualunque delle citt&#224; che l&#8217;Eterno, il tuo Dio, ti d&#224;;</p> 
<p><A NAME="an_16:6">16:6</A>&nbsp;anzi, immolerai la Pasqua soltanto nel luogo che l&#8217;Eterno, il tuo Dio, avr&#224; scelto per dimora del suo nome; la immolerai la sera, al tramontar del sole, nell&#8217;ora in cui uscisti dall&#8217;Egitto.</p> 
<p><A NAME="an_16:7">16:7</A>&nbsp;Farai cuocere la vittima, e la mangerai nel luogo che l&#8217;Eterno, il tuo Dio, avr&#224; scelto; e la mattina te ne potrai tornare e andartene alle tue tende.</p> 
<p><A NAME="an_16:8">16:8</A>&nbsp;Per sei giorni mangerai pane senza lievito; e il settimo giorno vi sar&#224; una solenne raunanza, in onore dell&#8217;Eterno, ch&#8217;&#232; l&#8217;Iddio tuo; non farai lavoro di sorta.</p> 
<p><A NAME="an_16:9">16:9</A>&nbsp;Conterai sette settimane; da quando si metter&#224; la falce nella m&#232;sse comincerai a contare sette settimane;</p> 
<p><A NAME="an_16:10">16:10</A>&nbsp;poi celebrerai la festa delle settimane in onore dell&#8217;Eterno, del tuo Dio, mediante offerte volontarie, che presenterai nella misura delle benedizioni che avrai ricevute dall&#8217;Eterno, ch&#8217;&#232; il tuo Dio.</p> 
<p><A NAME="an_16:11">16:11</A>&nbsp;E ti rallegrerai in presenza dell&#8217;Eterno, del tuo Dio, tu, il tuo figliuolo e la tua figliuola, il tuo servo e la tua serva, il Levita che sar&#224; entro le tue porte, e lo straniero, l&#8217;orfano e la vedova che saranno in mezzo a te, nel luogo che l&#8217;Eterno, il tuo Dio, avr&#224; scelto per dimora del suo nome.</p> 
<p><A NAME="an_16:12">16:12</A>&nbsp;Ti ricorderai che fosti schiavo in Egitto, e osserverai e metterai in pratica queste leggi.</p> 
<p><A NAME="an_16:13">16:13</A>&nbsp;Celebrerai la festa delle Capanne per sette giorni, quando avrai raccolto il prodotto della tua aia e del tuo strettoio;</p> 
<p><A NAME="an_16:14">16:14</A>&nbsp;e ti rallegrerai in questa tua festa, tu, il tuo figliuolo e la tua figliuola, il tuo servo e la tua serva, e il Levita, lo straniero, l&#8217;orfano e la vedova che saranno entro le tue porte.</p> 
<p><A NAME="an_16:15">16:15</A>&nbsp;Celebrerai la festa per sette giorni in onore dell&#8217;Eterno, del tuo Dio, nel luogo che l&#8217;Eterno avr&#224; scelto; poich&#233; l&#8217;Eterno, il tuo Dio, ti benedir&#224; in tutta la tua raccolta e in tutta l&#8217;opera delle tue mani, e tu ti darai interamente alla gioia.</p> 
<p><A NAME="an_16:16">16:16</A>&nbsp;Tre volte all&#8217;anno ogni tuo maschio si presenter&#224; davanti all&#8217;Eterno, al tuo Dio, nel luogo che questi avr&#224; scelto: nella festa de&#8217; pani azzimi, nella festa delle settimane e nella festa delle Capanne; e nessuno si presenter&#224; davanti all&#8217;Eterno a mani vuote.</p> 
<p><A NAME="an_16:17">16:17</A>&nbsp;Ognuno dar&#224; ci&#242; che potr&#224;, secondo le benedizioni che l&#8217;Eterno, l&#8217;Iddio tuo, t&#8217;avr&#224; date.</p> 
<p><A NAME="an_16:18">16:18</A>&nbsp;Stabilisciti de&#8217; giudici e dei magistrati in tutte le citt&#224; che l&#8217;Eterno, il tuo Dio, ti d&#224;, trib&#249; per trib&#249;; ed essi giudicheranno il popolo con giusti giudizi.</p> 
<p><A NAME="an_16:19">16:19</A>&nbsp;Non pervertirai il diritto, non avrai riguardi personali, e non accetterai donativi, perch&#233; il donativo acceca gli occhi de&#8217; savi e corrompe le parole de&#8217; giusti.</p> 
<p><A NAME="an_16:20">16:20</A>&nbsp;La giustizia, solo la giustizia seguirai, affinch&#233; tu viva e possegga il paese che l&#8217;Eterno, il tuo Dio, ti d&#224;.</p> 
<p><A NAME="an_16:21">16:21</A>&nbsp;Non pianterai alcun idolo d&#8217;Astarte, di qualsivoglia specie di legno, allato all&#8217;altare che edificherai all&#8217;Eterno, ch&#8217;&#232; il tuo Dio;</p> 
<p><A NAME="an_16:22">16:22</A>&nbsp;e non erigerai alcuna statua; cosa, che l&#8217;Eterno, il tuo Dio, odia.</p> 
<p><A NAME="an_17:1">17:1</A>&nbsp;Non immolerai all&#8217;Eterno, al tuo Dio, bue o pecora che abbia qualche difetto o qualche deformit&#224;, perch&#233; sarebbe cosa abominevole per l&#8217;Eterno, ch&#8217;&#232; il tuo Dio.</p> 
<p><A NAME="an_17:2">17:2</A>&nbsp;Se si trover&#224; nel tuo mezzo, in una delle citt&#224; che l&#8217;Eterno, il tuo Dio, ti d&#224;, un uomo o una donna che faccia ci&#242; che &#232; male agli occhi dell&#8217;Eterno, del tuo Dio, trasgredendo il suo patto</p> 
<p><A NAME="an_17:3">17:3</A>&nbsp;e che vada e serva ad altri d&#232;i e si prostri dinanzi a loro, dinanzi al sole o alla luna o a tutto l&#8217;esercito celeste, cosa che io non ho comandata,</p> 
<p><A NAME="an_17:4">17:4</A>&nbsp;quando ci&#242; ti sia riferito e tu l&#8217;abbia saputo, informatene diligentemente; e se &#232; vero, se il fatto sussiste, se una tale abominazione &#232; stata realmente commessa in Israele,</p> 
<p><A NAME="an_17:5">17:5</A>&nbsp;farai condurre alle porte della tua citt&#224; quell&#8217;uomo o quella donna che avr&#224; commesso quell&#8217;atto malvagio, e lapiderai quell&#8217;uomo o quella donna, s&#236; che muoia.</p> 
<p><A NAME="an_17:6">17:6</A>&nbsp;Colui che dovr&#224; morire sar&#224; messo a morte sulla deposizione di due o di tre testimoni; non sar&#224; messo a morte sulla deposizione di un solo testimonio.</p> 
<p><A NAME="an_17:7">17:7</A>&nbsp;La mano dei testimoni sar&#224; la prima a levarsi contro di lui per farlo morire; poi, la mano di tutto il popolo; cos&#236; torrai il male di mezzo a te.</p> 
<p><A NAME="an_17:8">17:8</A>&nbsp;Quando il giudizio d&#8217;una causa sar&#224; troppo difficile per te, sia che si tratti d&#8217;un omicidio o d&#8217;una contestazione o d&#8217;un ferimento, di materie da processo entro le tue porte, ti leverai e salirai al luogo che l&#8217;Eterno, il tuo Dio, avr&#224; scelto;</p> 
<p><A NAME="an_17:9">17:9</A>&nbsp;andrai dai sacerdoti levitici e dal giudice in carica a quel tempo; li consulterai, ed essi ti faranno conoscere ci&#242; che dice il diritto;</p> 
<p><A NAME="an_17:10">17:10</A>&nbsp;e tu ti conformerai a quello ch&#8217;essi ti dichiareranno nel luogo che l&#8217;Eterno avr&#224; scelto, e avrai cura di fare tutto quello che t&#8217;avranno insegnato.</p> 
<p><A NAME="an_17:11">17:11</A>&nbsp;Ti conformerai alla legge ch&#8217;essi t&#8217;avranno insegnata e al diritto come te l&#8217;avranno dichiarato; non devierai da quello che t&#8217;avranno insegnato, n&#233; a destra n&#233; a sinistra.</p> 
<p><A NAME="an_17:12">17:12</A>&nbsp;E l&#8217;uomo che avr&#224; la presunzione di non dare ascolto al sacerdote che sta l&#224; per servire l&#8217;Eterno, il tuo Dio, o al giudice, quell&#8217;uomo morr&#224;; cos&#236; torrai via il male da Israele;</p> 
<p><A NAME="an_17:13">17:13</A>&nbsp;e tutto il popolo udr&#224; la cosa, temer&#224;, e non agir&#224; pi&#249; con presunzione.</p> 
<p><A NAME="an_17:14">17:14</A>&nbsp;Quando sarai entrato nel paese che l&#8217;Eterno, il tuo Dio, ti d&#224; e ne avrai preso possesso e l&#8217;abiterai, se dici: "Voglio costituire su di me un re come tutte le nazioni che mi circondano",</p> 
<p><A NAME="an_17:15">17:15</A>&nbsp;dovrai costituire su di te come re colui che l&#8217;Eterno, il tuo Dio, avr&#224; scelto. Costituirai su di te come re uno de&#8217; tuoi fratelli; non potrai costituire su di te uno straniero che non sia tuo fratello.</p> 
<p><A NAME="an_17:16">17:16</A>&nbsp;Per&#242;, non abbia egli gran numero di cavalli, e non riconduca il popolo in Egitto per procurarsi gran numero di cavalli, poich&#233; l&#8217;Eterno vi ha detto: "Non rifarete mai pi&#249; quella via".</p> 
<p><A NAME="an_17:17">17:17</A>&nbsp;E neppure abbia gran numero di mogli, affinch&#233; il suo cuore non si svii; e neppure abbia gran quantit&#224; d&#8217;argento e d&#8217;oro.</p> 
<p><A NAME="an_17:18">17:18</A>&nbsp;E quando s&#8217;insedier&#224; sul suo trono reale, scriver&#224; per suo uso in un libro, una copia di questa legge secondo l&#8217;esemplare dei sacerdoti levitici.</p> 
<p><A NAME="an_17:19">17:19</A>&nbsp;E terr&#224; il libro presso di s&#233;, e vi legger&#224; dentro tutti i giorni della sua vita, per imparare a temere l&#8217;Eterno, il suo Dio, a mettere diligentemente in pratica tutte le parole di questa legge e tutte queste prescrizioni,</p> 
<p><A NAME="an_17:20">17:20</A>&nbsp;affinch&#233; il cuor suo non si elevi al disopra de&#8217; suoi fratelli, ed egli non devii da questi comandamenti n&#233; a destra n&#233; a sinistra, e prolunghi cos&#236; i suoi giorni nel suo regno, egli coi suoi figliuoli, in mezzo ad Israele.</p> 
<p><A NAME="an_18:1">18:1</A>&nbsp;I sacerdoti levitici, tutta quanta la trib&#249; di Levi, non avranno parte n&#233; eredit&#224; con Israele; vivranno dei sacrifizi fatti mediante il fuoco all&#8217;Eterno, e della eredit&#224; di lui.</p> 
<p><A NAME="an_18:2">18:2</A>&nbsp;Non avranno, dico, alcuna eredit&#224; tra i loro fratelli; l&#8217;Eterno &#232; la loro eredit&#224;, com&#8217;egli ha detto loro.</p> 
<p><A NAME="an_18:3">18:3</A>&nbsp;Or questo sar&#224; il diritto de&#8217; sacerdoti sul popolo, su quelli che offriranno come sacrifizio sia un bue sia una pecora: essi daranno al sacerdote la spalla, le mascelle e il ventricolo.</p> 
<p><A NAME="an_18:4">18:4</A>&nbsp;Gli darai le primizie del tuo frumento, del tuo mosto e del tuo olio, e le primizie della tosatura delle tue pecore;</p> 
<p><A NAME="an_18:5">18:5</A>&nbsp;poich&#233; l&#8217;Eterno, il tuo Dio, l&#8217;ha scelto fra tutte le tue trib&#249;, perch&#233; si presentino a fare il servizio nel nome dell&#8217;Eterno, egli e i suoi figliuoli, in perpetuo.</p> 
<p><A NAME="an_18:6">18:6</A>&nbsp;E quando un Levita, partendo da una qualunque delle citt&#224; dove soggiorna in Israele, verr&#224;, seguendo il pieno desiderio del suo cuore, al luogo che l&#8217;Eterno avr&#224; scelto,</p> 
<p><A NAME="an_18:7">18:7</A>&nbsp;e far&#224; il servizio nel nome dell&#8217;Eterno, del tuo Dio, come tutti i suoi fratelli Leviti che stanno quivi davanti all&#8217;Eterno,</p> 
<p><A NAME="an_18:8">18:8</A>&nbsp;egli ricever&#224;, per il suo mantenimento, una parte uguale a quella degli altri, oltre quello che gli pu&#242; venire dalla vendita del suo patrimonio.</p> 
<p><A NAME="an_18:9">18:9</A>&nbsp;Quando sarai entrato nel paese che l&#8217;Eterno, l&#8217;Iddio tuo, ti d&#224;, non imparerai a imitare le abominazioni delle nazioni che son quivi.</p> 
<p><A NAME="an_18:10">18:10</A>&nbsp;Non si trovi in mezzo a te chi faccia passare il suo figliuolo o la sua figliuola per il fuoco, n&#233; chi eserciti la divinazione, n&#233; pronosticatore, n&#233; augure, n&#233; mago,</p> 
<p><A NAME="an_18:11">18:11</A>&nbsp;n&#233; incantatore, n&#233; chi consulti gli spiriti, n&#233; chi dica la buona fortuna, n&#233; negromante;</p> 
<p><A NAME="an_18:12">18:12</A>&nbsp;perch&#233; chiunque fa queste cose &#232; in abominio all&#8217;Eterno; e, a motivo di queste abominazioni, l&#8217;Eterno, il tuo Dio, sta per cacciare quelle nazioni d&#8217;innanzi a te.</p> 
<p><A NAME="an_18:13">18:13</A>&nbsp;Tu sarai integro verso l&#8217;Eterno, l&#8217;Iddio tuo;</p> 
<p><A NAME="an_18:14">18:14</A>&nbsp;poich&#233; quelle nazioni, del cui paese tu vai ad impossessarti, d&#224;nno ascolto ai pronosticatori e agl&#8217;indovini; ma, quanto a te, l&#8217;Eterno, il tuo Dio, ha disposto altrimenti.</p> 
<p><A NAME="an_18:15">18:15</A>&nbsp;L&#8217;Eterno, il tuo Dio, ti susciter&#224; un profeta come me, in mezzo a te, d&#8217;infra i tuoi fratelli; a quello darete ascolto!</p> 
<p><A NAME="an_18:16">18:16</A>&nbsp;Avrai cos&#236; per l&#8217;appunto quello che chiedesti all&#8217;Eterno, al tuo Dio, in Horeb, il giorno della raunanza, quando dicesti: "Ch&#8217;io non oda pi&#249; la voce dell&#8217;Eterno, dell&#8217;Iddio mio, e non vegga pi&#249; questo gran fuoco, ond&#8217;io non muoia".</p> 
<p><A NAME="an_18:17">18:17</A>&nbsp;E l&#8217;Eterno mi disse: "Quello che han detto, sta bene;</p> 
<p><A NAME="an_18:18">18:18</A>&nbsp;io susciter&#242; loro un profeta come te, di mezzo ai loro fratelli, e porr&#242; le mie parole nella sua bocca, ed egli dir&#224; loro tutto quello che io gli comander&#242;.</p> 
<p><A NAME="an_18:19">18:19</A>&nbsp;E avverr&#224; che se qualcuno non dar&#224; ascolto alle mie parole ch&#8217;egli dir&#224; in mio nome, io gliene domander&#242; conto.</p> 
<p><A NAME="an_18:20">18:20</A>&nbsp;Ma il profeta che avr&#224; la presunzione di dire in mio nome qualcosa ch&#8217;io non gli abbia comandato di dire o che parler&#224; in nome di altri d&#232;i, quel profeta sar&#224; punito di morte".</p> 
<p><A NAME="an_18:21">18:21</A>&nbsp;E se tu dici in cuor tuo: "Come riconosceremo la parola che l&#8217;Eterno non ha detta?"</p> 
<p><A NAME="an_18:22">18:22</A>&nbsp;Quando il profeta parler&#224; in nome dell&#8217;Eterno, e la cosa non succede e non si avvera, quella sar&#224; una parola che l&#8217;Eterno non ha detta; il profeta l&#8217;ha detta per presunzione; tu non lo temere.</p> 
<p><A NAME="an_19:1">19:1</A>&nbsp;Quando l&#8217;Eterno, il tuo Dio, avr&#224; sterminato le nazioni delle quali l&#8217;Eterno, il tuo Dio, ti d&#224; il paese, e tu succederai a loro e abiterai nelle loro citt&#224; e nelle loro case,</p> 
<p><A NAME="an_19:2">19:2</A>&nbsp;ti metterai da parte tre citt&#224;, in mezzo al paese, del quale l&#8217;Eterno, il tuo Dio, ti d&#224; il possesso.</p> 
<p><A NAME="an_19:3">19:3</A>&nbsp;Preparerai delle strade, e dividerai in tre parti il territorio del paese che l&#8217;Eterno, il tuo Dio, ti d&#224; come eredit&#224;, affinch&#233; qualsivoglia omicida si possa rifugiare in quelle citt&#224;.</p> 
<p><A NAME="an_19:4">19:4</A>&nbsp;Ed ecco in qual caso l&#8217;omicida che vi si rifuger&#224; avr&#224; salva la vita: chiunque avr&#224; ucciso il suo prossimo involontariamente, senza che l&#8217;abbia odiato prima,</p> 
<p><A NAME="an_19:5">19:5</A>&nbsp;come se uno, ad esempio, va al bosco col suo compagno a tagliar delle legna e, mentre la mano avventa la scure per abbatter l&#8217;albero, il ferro gli sfugge dal manico e colpisce il compagno s&#236; ch&#8217;egli ne muoia, quel tale si rifuger&#224; in una di queste citt&#224; ed avr&#224; salva la vita;</p> 
<p><A NAME="an_19:6">19:6</A>&nbsp;altrimenti, il vindice del sangue, mentre l&#8217;ira gli arde in cuore, potrebbe inseguire l&#8217;omicida e, quando sia lungo il cammino da fare, raggiungerlo e colpirlo a morte, mentre non era degno di morte, in quanto che non aveva prima odiato il compagno.</p> 
<p><A NAME="an_19:7">19:7</A>&nbsp;Perci&#242; ti do quest&#8217;ordine: "Mettiti da parte tre citt&#224;".</p> 
<p><A NAME="an_19:8">19:8</A>&nbsp;E se l&#8217;Eterno, il tuo Dio, allarga i tuoi confini, come giur&#242; ai tuoi padri di fare, e ti d&#224; tutto il paese che promise di dare ai tuoi padri,</p> 
<p><A NAME="an_19:9">19:9</A>&nbsp;qualora tu abbia cura d&#8217;osservare tutti questi comandamenti che oggi ti do, amando l&#8217;Eterno, il tuo Dio, e camminando sempre nelle sue vie, aggiungerai tre altre citt&#224; a quelle prime tre,</p> 
<p><A NAME="an_19:10">19:10</A>&nbsp;affinch&#233; non si sparga sangue innocente in mezzo al paese che l&#8217;Eterno, il tuo Dio, ti d&#224; in eredit&#224;, e tu non ti renda colpevole di omicidio.</p> 
<p><A NAME="an_19:11">19:11</A>&nbsp;Ma se un uomo odia il suo prossimo, gli tende insidie, l&#8217;assale, lo percuote in modo da cagionargli la morte, e poi si rifugia in una di quelle citt&#224;,</p> 
<p><A NAME="an_19:12">19:12</A>&nbsp;gli anziani della sua citt&#224; lo manderanno a trarre di l&#224;, e lo daranno nelle mani del vindice del sangue affinch&#233; sia messo a morte.</p> 
<p><A NAME="an_19:13">19:13</A>&nbsp;L&#8217;occhio tuo non ne avr&#224; piet&#224;; torrai via da Israele il sangue innocente, e cos&#236; sarai felice.</p> 
<p><A NAME="an_19:14">19:14</A>&nbsp;Non sposterai i termini del tuo prossimo, posti dai tuoi antenati, nell&#8217;eredit&#224; che avrai nel paese di cui l&#8217;Eterno, il tuo Dio, ti d&#224; il possesso.</p> 
<p><A NAME="an_19:15">19:15</A>&nbsp;Un solo testimone non sar&#224; sufficiente contro ad alcuno, qualunque sia il delitto o il peccato che questi abbia commesso; il fatto sar&#224; stabilito sulla deposizione di due o di tre testimoni.</p> 
<p><A NAME="an_19:16">19:16</A>&nbsp;Quando un testimonio iniquo si lever&#224; contro qualcuno per accusarlo d&#8217;un delitto,</p> 
<p><A NAME="an_19:17">19:17</A>&nbsp;i due uomini fra i quali ha luogo la contestazione compariranno davanti all&#8217;Eterno, davanti ai sacerdoti e ai giudici in carica in que&#8217; giorni.</p> 
<p><A NAME="an_19:18">19:18</A>&nbsp;I giudici faranno una diligente inchiesta; e se quel testimonio risulta un testimonio falso, che ha deposto il falso contro il suo fratello,</p> 
<p><A NAME="an_19:19">19:19</A>&nbsp;farete a lui quello ch&#8217;egli avea intenzione di fare al suo fratello. Cos&#236; torrai via il male di mezzo a te.</p> 
<p><A NAME="an_19:20">19:20</A>&nbsp;Gli altri l&#8217;udranno e temeranno, e d&#8217;allora in poi non si commetter&#224; pi&#249; in mezzo a te una simile malvagit&#224;.</p> 
<p><A NAME="an_19:21">19:21</A>&nbsp;L&#8217;occhio tuo non avr&#224; piet&#224;: vita per vita, occhio per occhio, dente per dente, mano per mano, piede per piede.</p> 
<p><A NAME="an_20:1">20:1</A>&nbsp;Quando andrai alla guerra contro i tuoi nemici e vedrai cavalli e carri e gente in maggior numero di te, non li temere, perch&#233; l&#8217;Eterno, il tuo Dio, che ti fece salire dal paese d&#8217;Egitto, &#232; teco.</p> 
<p><A NAME="an_20:2">20:2</A>&nbsp;E quando sarete sul punto di dar battaglia, il sacerdote si far&#224; avanti, parler&#224; al popolo</p> 
<p><A NAME="an_20:3">20:3</A>&nbsp;e gli dir&#224;: "Ascolta, Israele! Voi state oggi per impegnar battaglia coi vostri nemici; il vostro cuore non venga meno; non temete, non vi smarrite e non vi spaventate dinanzi a loro,</p> 
<p><A NAME="an_20:4">20:4</A>&nbsp;perch&#233; l&#8217;Eterno, il vostro Dio, &#232; colui che marcia con voi per combattere per voi contro i vostri nemici, e per salvarvi".</p> 
<p><A NAME="an_20:5">20:5</A>&nbsp;Poi gli ufficiali parleranno al popolo, dicendo: "C&#8217;&#232; qualcuno che abbia edificata una casa nuova e non l&#8217;abbia ancora inaugurata? Vada, torni a casa sua, onde non abbia a morire in battaglia, e un altro inauguri la casa.</p> 
<p><A NAME="an_20:6">20:6</A>&nbsp;C&#8217;&#232; qualcuno che abbia piantato una vigna e non ne abbia ancora goduto il frutto? Vada, torni a casa sua, onde non abbia a morire in battaglia, e un altro ne goda il frutto.</p> 
<p><A NAME="an_20:7">20:7</A>&nbsp;C&#8217;&#232; qualcuno che si sia fidanzato con una donna e non l&#8217;abbia ancora presa? Vada, torni a casa sua, onde non abbia a morire in battaglia, e un altro se la prenda".</p> 
<p><A NAME="an_20:8">20:8</A>&nbsp;E gli ufficiali parleranno ancora al popolo, dicendo: "C&#8217;&#232; qualcuno che abbia paura e senta venirgli meno il cuore? Vada, torni a casa sua, onde il cuore de&#8217; suoi fratelli non abbia ad avvilirsi come il suo".</p> 
<p><A NAME="an_20:9">20:9</A>&nbsp;E come gli ufficiali avranno finito di parlare al popolo, costituiranno i capi delle schiere alla testa del popolo.</p> 
<p><A NAME="an_20:10">20:10</A>&nbsp;Quando ti avvicinerai a una citt&#224; per attaccarla, le offrirai prima la pace.</p> 
<p><A NAME="an_20:11">20:11</A>&nbsp;E se acconsente alla pace e t&#8217;apre le sue porte, tutto il popolo che vi si trover&#224; ti sar&#224; tributario e soggetto.</p> 
<p><A NAME="an_20:12">20:12</A>&nbsp;Ma s&#8217;essa non vuol far pace teco e ti vuol far guerra, allora l&#8217;assedierai;</p> 
<p><A NAME="an_20:13">20:13</A>&nbsp;e quando l&#8217;Eterno, il tuo Dio, te l&#8217;avr&#224; data nelle mani, ne metterai a fil di spada tutti i maschi;</p> 
<p><A NAME="an_20:14">20:14</A>&nbsp;ma le donne, i bambini, il bestiame e tutto ci&#242; che sar&#224; nella citt&#224;, tutto quanto il suo bottino, te li prenderai come tua preda; e mangerai il bottino de&#8217; tuoi nemici, che l&#8217;Eterno, l&#8217;Iddio tuo, t&#8217;avr&#224; dato.</p> 
<p><A NAME="an_20:15">20:15</A>&nbsp;Cos&#236; farai per tutte le citt&#224; che sono molto lontane da te, e che non sono citt&#224; di queste nazioni.</p> 
<p><A NAME="an_20:16">20:16</A>&nbsp;Ma nelle citt&#224; di questi popoli che l&#8217;Eterno, il tuo Dio, ti da come eredit&#224;, non conserverai in vita nulla che respiri;</p> 
<p><A NAME="an_20:17">20:17</A>&nbsp;ma voterai a completo sterminio gli Hittei, gli Amorei, i Cananei, i Ferezei, gli Hivvei e i Gebusei, come l&#8217;Eterno, il tuo Dio, ti ha comandato di fare;</p> 
<p><A NAME="an_20:18">20:18</A>&nbsp;affinch&#233; essi non v&#8217;insegnino a imitare tutte le abominazioni che fanno per i loro d&#232;i, e voi non pecchiate contro l&#8217;Eterno, ch&#8217;&#232; il vostro Dio.</p> 
<p><A NAME="an_20:19">20:19</A>&nbsp;Quando cingerai d&#8217;assedio una citt&#224; per lungo tempo, attaccandola per prenderla, non ne distruggerai gli alberi a colpi di scure; ne mangerai il frutto, ma non li abbatterai; poich&#233; l&#8217;albero della campagna &#232; forse un uomo che tu l&#8217;abbia ad includere nell&#8217;assedio?</p> 
<p><A NAME="an_20:20">20:20</A>&nbsp;Potrai per&#242; distruggere e abbattere gli alberi che saprai non esser alberi da frutto, e ne costruirai delle opere d&#8217;assedio contro la citt&#224; che fa guerra teco, finch&#8217;essa cada.</p> 
<p><A NAME="an_21:1">21:1</A>&nbsp;Quando nella terra di cui l&#8217;Eterno, il tuo Dio, ti d&#224; il possesso si trover&#224; un uomo ucciso, disteso in un campo, senza che sappiasi chi l&#8217;abbia ucciso,</p> 
<p><A NAME="an_21:2">21:2</A>&nbsp;i tuoi anziani e i tuoi giudici usciranno e misureranno la distanza fra l&#8217;ucciso e le citt&#224; dei dintorni.</p> 
<p><A NAME="an_21:3">21:3</A>&nbsp;Poi gli anziani della citt&#224; pi&#249; vicina all&#8217;ucciso prenderanno una giovenca, che non abbia ancora lavorato n&#233; portato il giogo;</p> 
<p><A NAME="an_21:4">21:4</A>&nbsp;e gli anziani di quella citt&#224; faranno scendere la giovenca presso un torrente perenne in luogo dove non si lavora e non si semina, e quivi troncheranno il collo alla giovenca nel torrente.</p> 
<p><A NAME="an_21:5">21:5</A>&nbsp;E i sacerdoti, figliuoli di Levi, si avvicineranno, poich&#233; l&#8217;Eterno, il tuo Dio, li ha scelti per servirlo e per dare la benedizione nel nome dell&#8217;Eterno, e la loro parola ha da decidere ogni controversia e ogni caso di lesione.</p> 
<p><A NAME="an_21:6">21:6</A>&nbsp;Allora tutti gli anziani di quella citt&#224; che sono i pi&#249; vicini all&#8217;ucciso, si laveranno le mani sulla giovenca a cui si sar&#224; troncato il collo nel torrente;</p> 
<p><A NAME="an_21:7">21:7</A>&nbsp;e, prendendo la parola, diranno: "Le nostre mani non hanno sparso questo sangue, e i nostri occhi non l&#8217;hanno visto spargere.</p> 
<p><A NAME="an_21:8">21:8</A>&nbsp;O Eterno, perdona al tuo popolo Israele che tu hai riscattato, e non far responsabile il tuo popolo Israele del sangue innocente". E quel sangue sparso sar&#224; loro perdonato.</p> 
<p><A NAME="an_21:9">21:9</A>&nbsp;Cos&#236; tu torrai via di mezzo a te il sangue innocente, perch&#233; avrai fatto ci&#242; ch&#8217;&#232; giusto agli occhi dell&#8217;Eterno.</p> 
<p><A NAME="an_21:10">21:10</A>&nbsp;Quando andrai alla guerra contro i tuoi nemici e l&#8217;Eterno, il tuo Dio, te li avr&#224; dati nelle mani e tu avrai fatto de&#8217; prigionieri,</p> 
<p><A NAME="an_21:11">21:11</A>&nbsp;se vedrai tra i prigionieri una donna bella d&#8217;aspetto, e le porrai affezione e vorrai prendertela per moglie, la menerai in casa tua;</p> 
<p><A NAME="an_21:12">21:12</A>&nbsp;ella si rader&#224; il capo, si taglier&#224; le unghie,</p> 
<p><A NAME="an_21:13">21:13</A>&nbsp;si lever&#224; il vestito che portava quando fu presa, dimorer&#224; in casa tua, e pianger&#224; suo padre e sua madre per un mese intero; poi entrerai da lei, e tu sarai suo marito, ed ella tua moglie.</p> 
<p><A NAME="an_21:14">21:14</A>&nbsp;E se avvenga che non ti piaccia pi&#249;, la lascerai andare dove vorr&#224;; ma non la potrai in alcun modo vendere per danaro n&#233; trattare da schiava, giacch&#233; l&#8217;hai umiliata.</p> 
<p><A NAME="an_21:15">21:15</A>&nbsp;Quand&#8217;un uomo avr&#224; due mogli, l&#8217;una amata e l&#8217;altra odiata, e tanto l&#8217;amata quanto l&#8217;odiata gli avr&#224; dato de&#8217; figliuoli, se il primogenito &#232; figliuolo dell&#8217;odiata,</p> 
<p><A NAME="an_21:16">21:16</A>&nbsp;nel giorno ch&#8217;ei divider&#224; tra i suoi figliuoli i beni che possiede, non potr&#224; far primogenito il figliuolo dell&#8217;amata, anteponendolo al figliuolo della odiata, che &#232; il primogenito;</p> 
<p><A NAME="an_21:17">21:17</A>&nbsp;ma riconoscer&#224; come primogenito il figliuolo dell&#8217;odiata, dandogli una parte doppia di tutto quello che possiede; poich&#8217;egli &#232; la primizia del suo vigore, e a lui appartiene il diritto di primogenitura.</p> 
<p><A NAME="an_21:18">21:18</A>&nbsp;Quando un uomo avr&#224; un figliuolo caparbio e ribelle che non ubbidisce alla voce n&#233; di suo padre n&#233; di sua madre, e bench&#233; l&#8217;abbian castigato non da loro retta,</p> 
<p><A NAME="an_21:19">21:19</A>&nbsp;suo padre e sua madre lo prenderanno e lo meneranno dagli anziani della sua citt&#224;, alla porta del luogo dove abita,</p> 
<p><A NAME="an_21:20">21:20</A>&nbsp;e diranno agli anziani della sua citt&#224;: "Questo nostro figliuolo &#232; caparbio e ribelle; non vuol ubbidire alla nostra voce, &#232; un ghiotto e un ubriacone";</p> 
<p><A NAME="an_21:21">21:21</A>&nbsp;e tutti gli uomini della sua citt&#224; lo lapideranno, s&#236; che muoia; cos&#236; toglierai via di mezzo a te il male, e tutto Israele lo sapr&#224; e temer&#224;.</p> 
<p><A NAME="an_21:22">21:22</A>&nbsp;E quand&#8217;uno avr&#224; commesso un delitto degno di morte, e tu l&#8217;avrai fatto morire e appiccato a un albero,</p> 
<p><A NAME="an_21:23">21:23</A>&nbsp;il suo cadavere non dovr&#224; rimanere tutta la notte sull&#8217;albero, ma lo seppellirai senza fallo lo stesso giorno; perch&#233; l&#8217;appiccato &#232; maledetto da Dio, e tu non contaminerai la terra che l&#8217;Eterno, il tuo Dio, ti d&#224; come eredit&#224;.</p> 
<p><A NAME="an_22:1">22:1</A>&nbsp;Se vedi smarriti il bue o la pecora del tuo fratello, tu non farai vista di non averli scorti, ma avrai cura di ricondurli al tuo fratello.</p> 
<p><A NAME="an_22:2">22:2</A>&nbsp;E se il tuo fratello non abita vicino a te e non lo conosci, raccoglierai l&#8217;animale in casa tua, e rimarr&#224; da te finch&#233; il tuo fratello non ne faccia ricerca; e allora glielo renderai.</p> 
<p><A NAME="an_22:3">22:3</A>&nbsp;Lo stesso farai del suo asino, lo stesso della sua veste, lo stesso di qualunque altro oggetto che il tuo fratello abbia perduto e che tu trovi; tu non farai vista di non averli scorti.</p> 
<p><A NAME="an_22:4">22:4</A>&nbsp;Se vedi l&#8217;asino del tuo fratello o il suo bue caduto nella strada, tu non farai vista di non averli scorti, ma dovrai aiutare il tuo fratello a rizzarlo.</p> 
<p><A NAME="an_22:5">22:5</A>&nbsp;La donna non si vestir&#224; da uomo, n&#233; l&#8217;uomo si vestir&#224; da donna; poich&#233; chiunque fa tali cose &#232; in abominio all&#8217;Eterno, il tuo Dio.</p> 
<p><A NAME="an_22:6">22:6</A>&nbsp;Quando, cammin facendo, t&#8217;avverr&#224; di trovare sopra un albero o per terra un nido d&#8217;uccello con de&#8217; pulcini o delle uova e la madre che cova i pulcini o le uova, non prenderai la madre coi piccini;</p> 
<p><A NAME="an_22:7">22:7</A>&nbsp;avrai cura di lasciar andare la madre, prendendo per te i piccini; e questo affinch&#233; tu sii felice e prolunghi i tuoi giorni.</p> 
<p><A NAME="an_22:8">22:8</A>&nbsp;Quando edificherai una casa nuova, farai un parapetto intorno al tuo tetto, per non metter sangue sulla tua casa, nel caso che qualcuno avesse a cascare di lass&#249;.</p> 
<p><A NAME="an_22:9">22:9</A>&nbsp;Non seminerai nella tua vigna semi di specie diverse; perch&#233; altrimenti il prodotto di ci&#242; che avrai seminato e la rendita della vigna saranno cosa consacrata.</p> 
<p><A NAME="an_22:10">22:10</A>&nbsp;Non lavorerai con un bue ed un asino aggiogati assieme.</p> 
<p><A NAME="an_22:11">22:11</A>&nbsp;Non porterai vestito di tessuto misto, fatto di lana e di lino.</p> 
<p><A NAME="an_22:12">22:12</A>&nbsp;Metterai delle frange ai quattro canti del mantello con cui ti cuopri.</p> 
<p><A NAME="an_22:13">22:13</A>&nbsp;Se un uomo sposa una donna, coabita con lei e poi la prende in odio,</p> 
<p><A NAME="an_22:14">22:14</A>&nbsp;l&#8217;accusa di cose turpi e la diffama, dicendo: "Ho preso questa donna, e quando mi sono accostato a lei non l&#8217;ho trovata vergine",</p> 
<p><A NAME="an_22:15">22:15</A>&nbsp;il padre e la madre della giovane prenderanno i segni della verginit&#224; della giovane e li produrranno dinanzi agli anziani della citt&#224;, alla porta;</p> 
<p><A NAME="an_22:16">22:16</A>&nbsp;e il padre della giovane dir&#224; agli anziani: "Io ho dato la mia figliuola per moglie a quest&#8217;uomo; egli l&#8217;ha presa in odio,</p> 
<p><A NAME="an_22:17">22:17</A>&nbsp;ed ecco che l&#8217;accusa di cose infami, dicendo: Non ho trovata vergine la tua figliuola; or ecco qua i segni della verginit&#224; della mia figliuola". E spiegheranno il lenzuolo davanti agli anziani della citt&#224;.</p> 
<p><A NAME="an_22:18">22:18</A>&nbsp;Allora gli anziani di quella citt&#224; prenderanno il marito e lo castigheranno;</p> 
<p><A NAME="an_22:19">22:19</A>&nbsp;e siccome ha diffamato una vergine d&#8217;Israele, lo condanneranno a un&#8217;ammenda di cento sicli d&#8217;argento, che daranno al padre della giovane. Ella rimarr&#224; sua moglie ed egli non potr&#224; mandarla via per tutto il tempo della sua vita.</p> 
<p><A NAME="an_22:20">22:20</A>&nbsp;Ma se la cosa &#232; vera, se la giovane non &#232; stata trovata vergine,</p> 
<p><A NAME="an_22:21">22:21</A>&nbsp;allora si far&#224; uscire quella giovane all&#8217;ingresso della casa di suo padre, e la gente della sua citt&#224; la lapider&#224;, s&#236; ch&#8217;ella muoia, perch&#233; ha commesso un atto infame in Israele, prostituendosi in casa di suo padre. Cos&#236; torrai via il male di mezzo a te.</p> 
<p><A NAME="an_22:22">22:22</A>&nbsp;Quando si trover&#224; un uomo a giacere con una donna maritata, ambedue morranno: l&#8217;uomo che s&#8217;&#232; giaciuto con la donna, e la donna. Cos&#236; torrai via il male di mezzo ad Israele.</p> 
<p><A NAME="an_22:23">22:23</A>&nbsp;Quando una fanciulla vergine &#232; fidanzata, e un uomo, trovandola in citt&#224;, si giace con lei,</p> 
<p><A NAME="an_22:24">22:24</A>&nbsp;condurrete ambedue alla porta di quella citt&#224;, e li lapiderete s&#236; che muoiano: la fanciulla, perch&#233; essendo in citt&#224;, non ha gridato; e l&#8217;uomo perch&#233; ha disonorato la donna del suo prossimo. Cos&#236; torrai via il male di mezzo a te.</p> 
<p><A NAME="an_22:25">22:25</A>&nbsp;Ma se l&#8217;uomo trova per i campi la fanciulla fidanzata e facendole violenza si giace con lei, allora morr&#224; soltanto l&#8217;uomo che si sar&#224; giaciuto con lei;</p> 
<p><A NAME="an_22:26">22:26</A>&nbsp;ma non farai niente alla fanciulla; nella fanciulla non c&#8217;&#232; colpa degna di morte; si tratta d&#8217;un caso come quello d&#8217;un uomo che si levi contro il suo prossimo, e l&#8217;uccida;</p> 
<p><A NAME="an_22:27">22:27</A>&nbsp;poich&#233; egli l&#8217;ha trovata per i campi; la fanciulla fidanzata ha gridato, ma non c&#8217;era nessuno per salvarla.</p> 
<p><A NAME="an_22:28">22:28</A>&nbsp;Se un uomo trova una fanciulla vergine che non sia fidanzata, e l&#8217;afferra, e si giace con lei, e sono sorpresi,</p> 
<p><A NAME="an_22:29">22:29</A>&nbsp;l&#8217;uomo che s&#8217;&#232; giaciuto con lei dar&#224; al padre della fanciulla cinquanta sicli d&#8217;argento, ed ella sar&#224; sua moglie, perch&#233; l&#8217;ha disonorata; e non potr&#224; mandarla via per tutto il tempo della sua vita.</p> 
<p><A NAME="an_22:30">22:30</A>&nbsp;Nessuno prender&#224; la moglie di suo padre ne sollever&#224; il lembo della coperta di suo padre.</p> 
<p><A NAME="an_23:1">23:1</A>&nbsp;L&#8217;eunuco a cui sono state infrante o mutilate le parti, non entrer&#224; nella raunanza dell&#8217;Eterno.</p> 
<p><A NAME="an_23:2">23:2</A>&nbsp;Il bastardo non entrer&#224; nella raunanza dell&#8217;Eterno; nessuno de&#8217; suoi, neppure alla decima generazione, entrer&#224; nella raunanza dell&#8217;Eterno.</p> 
<p><A NAME="an_23:3">23:3</A>&nbsp;L&#8217;Ammonita e il Moabita non entreranno nella raunanza dell&#8217;Eterno; nessuno dei loro discendenti, neppure alla decima generazione, entrer&#224; nella raunanza dell&#8217;Eterno;</p> 
<p><A NAME="an_23:4">23:4</A>&nbsp;non v&#8217;entreranno mai, perch&#233; non vi vennero incontro col pane e con l&#8217;acqua nel vostro viaggio, quand&#8217;usciste dall&#8217;Egitto, e perch&#233; salariarono a tuo danno, Balaam figliuolo di Beor, da Pethor in Mesopotamia, per maledirti.</p> 
<p><A NAME="an_23:5">23:5</A>&nbsp;Ma l&#8217;Eterno, il tuo Dio, non volle ascoltar Balaam; ma l&#8217;Eterno, il tuo Dio, mut&#242; per te la maledizione in benedizione, perch&#233; l&#8217;Eterno, il tuo Dio, ti ama.</p> 
<p><A NAME="an_23:6">23:6</A>&nbsp;Non cercherai n&#233; la loro pace n&#233; la loro prosperit&#224;, finch&#233; tu viva, in perpetuo.</p> 
<p><A NAME="an_23:7">23:7</A>&nbsp;Non aborrirai l&#8217;Idumeo, poich&#8217;egli &#232; tuo fratello; non aborrirai l&#8217;Egiziano, perch&#233; fosti straniero nel suo paese;</p> 
<p><A NAME="an_23:8">23:8</A>&nbsp;i figliuoli che nasceranno loro potranno, alla terza generazione, entrare nella raunanza dell&#8217;Eterno.</p> 
<p><A NAME="an_23:9">23:9</A>&nbsp;Quando uscirai e ti accamperai contro i tuoi nemici, guardati da ogni cosa malvagia.</p> 
<p><A NAME="an_23:10">23:10</A>&nbsp;Se v&#8217;&#232; qualcuno in mezzo a te che sia impuro a motivo d&#8217;un accidente notturno, uscir&#224; dal campo, e non vi rientrer&#224;;</p> 
<p><A NAME="an_23:11">23:11</A>&nbsp;sulla sera si laver&#224; con acqua, e dopo il tramonto del sole potr&#224; rientrare nel campo.</p> 
<p><A NAME="an_23:12">23:12</A>&nbsp;Avrai pure un luogo fuori del campo; e l&#224; fuori andrai per i tuoi bisogni;</p> 
<p><A NAME="an_23:13">23:13</A>&nbsp;e fra i tuoi utensili avrai una pala, con la quale, quando vorrai andar fuori per i tuoi bisogni, scaverai la terra, e coprirai i tuoi escrementi.</p> 
<p><A NAME="an_23:14">23:14</A>&nbsp;Poich&#233; l&#8217;Eterno, il tuo Dio, cammina in mezzo al tuo campo per liberarti e per darti nelle mani i tuoi nemici; perci&#242; il tuo campo dovr&#224; esser santo; affinch&#233; l&#8217;Eterno non abbia a vedere in mezzo a te alcuna bruttura e a ritrarsi da te.</p> 
<p><A NAME="an_23:15">23:15</A>&nbsp;Non consegnerai al suo padrone lo schiavo che, dopo averlo lasciato, si sar&#224; rifugiato presso di te.</p> 
<p><A NAME="an_23:16">23:16</A>&nbsp;Rimarr&#224; da te, nel tuo paese, nel luogo che avr&#224; scelto, in quella delle tue citt&#224; che gli parr&#224; meglio; e non lo molesterai.</p> 
<p><A NAME="an_23:17">23:17</A>&nbsp;Non vi sar&#224; alcuna meretrice tra le figliuole d&#8217;Israele, n&#233; vi sar&#224; alcun uomo che si prostituisca tra i figliuoli d&#8217;Israele.</p> 
<p><A NAME="an_23:18">23:18</A>&nbsp;Non porterai nella casa dell&#8217;Eterno, del tuo Dio, la mercede d&#8217;una meretrice n&#233; il prezzo della vendita d&#8217;un cane, per sciogliere qualsivoglia voto; poich&#233; ambedue son cose abominevoli per l&#8217;Eterno, ch&#8217;&#232; il tuo Dio.</p> 
<p><A NAME="an_23:19">23:19</A>&nbsp;Non farai al tuo fratello prestiti a interesse, n&#233; di danaro, n&#233; di viveri, n&#233; di qualsivoglia cosa che si presta a interesse.</p> 
<p><A NAME="an_23:20">23:20</A>&nbsp;Allo straniero potrai prestare a interesse, ma non al tuo fratello; affinch&#233; l&#8217;Eterno, il tuo Dio, ti benedica in tutto ci&#242; a cui porrai mano, nel paese dove stai per entrare per prenderne possesso.</p> 
<p><A NAME="an_23:21">23:21</A>&nbsp;Quando avrai fatto un voto all&#8217;Eterno, al tuo Dio, non tarderai ad adempirlo; poich&#233; l&#8217;Eterno, il tuo Dio, te ne domanderebbe certamente conto, e tu saresti colpevole;</p> 
<p><A NAME="an_23:22">23:22</A>&nbsp;ma se ti astieni dal far voti, non commetti peccato.</p> 
<p><A NAME="an_23:23">23:23</A>&nbsp;Mantieni e compi la parola uscita dalle tue labbra; fa&#8217; secondo il voto che avrai fatto volontariamente all&#8217;Eterno, al tuo Dio, e che la tua bocca avr&#224; pronunziato.</p> 
<p><A NAME="an_23:24">23:24</A>&nbsp;Quando entrerai nella vigna del tuo prossimo, potrai a tuo piacere mangiar dell&#8217;uva a saziet&#224;, ma non ne metterai nel tuo paniere.</p> 
<p><A NAME="an_23:25">23:25</A>&nbsp;Quando entrerai nelle biade del tuo prossimo, potrai coglierne delle spighe con la mano; ma non metterai la falce nelle biade del tuo prossimo.</p> 
<p><A NAME="an_24:1">24:1</A>&nbsp;Quand&#8217;uno avr&#224; preso una donna e sar&#224; divenuto suo marito, se avvenga ch&#8217;ella poi non gli sia pi&#249; gradita perch&#233; ha trovato in lei qualcosa di vergognoso, e scriva per lei un libello di ripudio e glielo consegni in mano e la mandi via di casa sua,</p> 
<p><A NAME="an_24:2">24:2</A>&nbsp;s&#8217;ella, uscita di casa di colui, va e divien moglie d&#8217;un altro marito,</p> 
<p><A NAME="an_24:3">24:3</A>&nbsp;e quest&#8217;altro marito la prende in odio, scrive per lei un libello di ripudio, glielo consegna in mano e la manda via di casa sua, o se quest&#8217;altro marito che l&#8217;avea presa per moglie viene a morire,</p> 
<p><A NAME="an_24:4">24:4</A>&nbsp;il primo marito che l&#8217;avea mandata via non potr&#224; riprenderla per moglie dopo ch&#8217;ella &#232; stata contaminata; poich&#233; sarebbe un&#8217;abominazione agli occhi dell&#8217;Eterno; e tu non macchierai di peccato il paese che l&#8217;Eterno, il tuo Dio, ti d&#224; come eredit&#224;.</p> 
<p><A NAME="an_24:5">24:5</A>&nbsp;Quando un uomo si sar&#224; sposato di fresco, non andr&#224; alla guerra, e non gli sar&#224; imposto alcun incarico; sar&#224; libero per un anno di starsene a casa, e far&#224; lieta la moglie che ha sposata.</p> 
<p><A NAME="an_24:6">24:6</A>&nbsp;Nessuno prender&#224; in pegno sia le due macine, sia la macina superiore, perch&#233; sarebbe come prendere in pegno la vita.</p> 
<p><A NAME="an_24:7">24:7</A>&nbsp;Quando si trover&#224; un uomo che abbia rubato qualcuno dei suoi fratelli di tra i figliuoli d&#8217;Israele, ne abbia fatto un suo schiavo e l&#8217;abbia venduto, quel ladro sar&#224; messo a morte; cos&#236; torrai via il male di mezzo a te.</p> 
<p><A NAME="an_24:8">24:8</A>&nbsp;State in guardia contro la piaga della lebbra, per osservare diligentemente e fare tutto quello che i sacerdoti levitici v&#8217;insegneranno; avrete cura di fare come io ho loro ordinato.</p> 
<p><A NAME="an_24:9">24:9</A>&nbsp;Ricordati di quello che l&#8217;Eterno, il tuo Dio, fece a Maria, durante il viaggio, dopo che foste usciti dall&#8217;Egitto.</p> 
<p><A NAME="an_24:10">24:10</A>&nbsp;Quando presterai qualsivoglia cosa al tuo prossimo, non entrerai in casa sua per prendere il suo pegno;</p> 
<p><A NAME="an_24:11">24:11</A>&nbsp;te ne starai di fuori, e l&#8217;uomo a cui avrai fatto il prestito, ti porter&#224; il pegno fuori.</p> 
<p><A NAME="an_24:12">24:12</A>&nbsp;E se quell&#8217;uomo &#232; povero, non ti coricherai, avendo ancora il suo pegno.</p> 
<p><A NAME="an_24:13">24:13</A>&nbsp;Non mancherai di restituirgli il pegno, al tramonto del sole, affinch&#233; egli possa dormire nel suo mantello, e benedirti; e questo ti sar&#224; contato come un atto di giustizia agli occhi dell&#8217;Eterno, ch&#8217;&#232; il tuo Dio.</p> 
<p><A NAME="an_24:14">24:14</A>&nbsp;Non defrauderai il mercenario povero e bisognoso, sia egli uno de&#8217; tuoi fratelli o uno degli stranieri che stanno nel tuo paese, entro le tue porte;</p> 
<p><A NAME="an_24:15">24:15</A>&nbsp;gli darai il suo salario il giorno stesso, prima che tramonti il sole; poich&#8217;egli &#232; povero, e l&#8217;aspetta con impazienza; cos&#236; egli non grider&#224; contro di te all&#8217;Eterno, e tu non commetterai un peccato.</p> 
<p><A NAME="an_24:16">24:16</A>&nbsp;Non si metteranno a morte i padri per i figliuoli, n&#233; si metteranno a morte i figliuoli per i padri; ognuno sar&#224; messo a morte per il proprio peccato.</p> 
<p><A NAME="an_24:17">24:17</A>&nbsp;Non conculcherai il diritto dello straniero o dell&#8217;orfano, e non prenderai in pegno la veste della vedova;</p> 
<p><A NAME="an_24:18">24:18</A>&nbsp;ma ti ricorderai che sei stato schiavo in Egitto, e che di l&#224;, ti ha redento l&#8217;Eterno, l&#8217;Iddio tuo; perci&#242; io ti comando che tu faccia cos&#236;.</p> 
<p><A NAME="an_24:19">24:19</A>&nbsp;Allorch&#233;, facendo la mietitura nel tuo campo, vi avrai dimenticato qualche manipolo, non tornerai indietro a prenderlo; sar&#224; per lo straniero, per l&#8217;orfano e per la vedova, affinch&#233; l&#8217;Eterno, il tuo Dio, ti benedica in tutta l&#8217;opera delle tue mani.</p> 
<p><A NAME="an_24:20">24:20</A>&nbsp;Quando scoterai i tuoi ulivi, non starai a cercar le ulive rimaste sui rami; saranno per lo straniero, per l&#8217;orfano e per la vedova.</p> 
<p><A NAME="an_24:21">24:21</A>&nbsp;Quando vendemmierai la tua vigna, non starai a coglierne i raspolli; saranno per lo straniero, per l&#8217;orfano e per la vedova.</p> 
<p><A NAME="an_24:22">24:22</A>&nbsp;E ti ricorderai che sei stato schiavo nel paese d&#8217;Egitto; perci&#242; ti comando che tu faccia cos&#236;.</p> 
<p><A NAME="an_25:1">25:1</A>&nbsp;Quando sorger&#224; una lite fra alcuni, e verranno in giudizio, i giudici che li giudicheranno assolveranno l&#8217;innocente e condanneranno il colpevole.</p> 
<p><A NAME="an_25:2">25:2</A>&nbsp;E se il colpevole avr&#224; meritato d&#8217;esser battuto, il giudice lo far&#224; distendere per terra e battere in sua presenza, con un numero di colpi proporzionato alla gravit&#224; della sua colpa.</p> 
<p><A NAME="an_25:3">25:3</A>&nbsp;Gli far&#224; dare non pi&#249; di quaranta colpi, per tema che il tuo fratello resti avvilito agli occhi tuoi, qualora si oltrepassasse di molto questo numero di colpi.</p> 
<p><A NAME="an_25:4">25:4</A>&nbsp;Non metterai la musoliera al bue che trebbia il grano.</p> 
<p><A NAME="an_25:5">25:5</A>&nbsp;Quando de&#8217; fratelli staranno assieme, e l&#8217;un d&#8217;essi morr&#224; senza lasciar figliuoli, la moglie del defunto non si mariter&#224; fuori, con uno straniero; il suo cognato verr&#224; da lei e se la prender&#224; per moglie, compiendo cos&#236; verso di lei il suo dovere di cognato;</p> 
<p><A NAME="an_25:6">25:6</A>&nbsp;e il primogenito ch&#8217;ella partorir&#224;, succeder&#224; al fratello defunto e ne porter&#224; il nome, affinch&#233; questo nome non sia estinto in Israele.</p> 
<p><A NAME="an_25:7">25:7</A>&nbsp;E se a quell&#8217;uomo non piaccia di prender la sua cognata, la cognata salir&#224; alla porta dagli anziani e dir&#224;: "Il mio cognato rifiuta di far rivivere in Israele il nome del suo fratello; ei non vuol compiere verso di me il suo dovere di cognato".</p> 
<p><A NAME="an_25:8">25:8</A>&nbsp;Allora gli anziani della sua citt&#224; lo chiameranno e gli parleranno; e se egli persiste e dice: "Non mi piace di prenderla",</p> 
<p><A NAME="an_25:9">25:9</A>&nbsp;allora la sua cognata gli si avviciner&#224; in presenza degli anziani, gli lever&#224; il calzare dal piede, gli sputer&#224; in faccia, e dir&#224;: "Cos&#236; sar&#224; fatto all&#8217;uomo che non vuol edificare la casa del suo fratello".</p> 
<p><A NAME="an_25:10">25:10</A>&nbsp;E la casa di lui sar&#224; chiamata in Israele "la casa dello scalzato".</p> 
<p><A NAME="an_25:11">25:11</A>&nbsp;Quando alcuni verranno a contesa fra loro, e la moglie dell&#8217;uno s&#8217;accoster&#224; per liberare suo marito dalle mani di colui che lo percuote, e stendendo la mano afferrer&#224; quest&#8217;ultimo per le sue vergogne, tu le mozzerai la mano;</p> 
<p><A NAME="an_25:12">25:12</A>&nbsp;l&#8217;occhio tuo non ne abbia piet&#224;.</p> 
<p><A NAME="an_25:13">25:13</A>&nbsp;Non avrai nella tua sacchetta due pesi, uno grande e uno piccolo.</p> 
<p><A NAME="an_25:14">25:14</A>&nbsp;Non avrai in casa due misure, una grande e una piccola.</p> 
<p><A NAME="an_25:15">25:15</A>&nbsp;Terrai pesi esatti e giusti, terrai misure esatte e giuste, affinch&#233; i tuoi giorni siano prolungati sulla terra che l&#8217;Eterno, l&#8217;Iddio tuo, ti d&#224;.</p> 
<p><A NAME="an_25:16">25:16</A>&nbsp;Poich&#233; chiunque fa altrimenti, chiunque commette iniquit&#224;, &#232; in abominio all&#8217;Eterno, al tuo Dio.</p> 
<p><A NAME="an_25:17">25:17</A>&nbsp;Ricordati di ci&#242; che ti fece Amalek, durane il viaggio, quando usciste dall&#8217;Egitto:</p> 
<p><A NAME="an_25:18">25:18</A>&nbsp;com&#8217;egli ti attacc&#242; per via, piombando per di dietro su tutti i deboli che ti seguivano, quand&#8217;eri gi&#224; stanco e sfinito, e come non ebbe alcun timore di Dio.</p> 
<p><A NAME="an_25:19">25:19</A>&nbsp;Quando dunque l&#8217;Eterno, il tuo Dio, t&#8217;avr&#224; dato requie, liberandoti da tutti i tuoi nemici all&#8217;intorno nel paese che l&#8217;Eterno, il tuo Dio, ti d&#224; come eredit&#224; perch&#233; tu lo possegga, cancellerai la memoria di Amalek di sotto al cielo: non te ne scordare!</p> 
<p><A NAME="an_26:1">26:1</A>&nbsp;Or quando sarai entrato nel paese che l&#8217;Eterno, il tuo Dio, ti d&#224; come eredit&#224;, e lo possederai e ti ci sarai stanziato,</p> 
<p><A NAME="an_26:2">26:2</A>&nbsp;prenderai delle primizie di tutti i frutti del suolo da te raccolti nel paese che l&#8217;Eterno, il tuo Dio, ti d&#224;, le metterai in un paniere, e andrai al luogo che l&#8217;Eterno, l&#8217;Iddio tuo, avr&#224; scelto per dimora del suo nome.</p> 
<p><A NAME="an_26:3">26:3</A>&nbsp;E ti presenterai al sacerdote in carica in que&#8217; giorni, e gli dirai: "Io dichiaro oggi all&#8217;Eterno, all&#8217;Iddio tuo, che sono entrato nel paese che l&#8217;Eterno giur&#242; ai nostri padri di darci".</p> 
<p><A NAME="an_26:4">26:4</A>&nbsp;Il sacerdote prender&#224; il paniere dalle tue mani, e lo deporr&#224; davanti all&#8217;altare dell&#8217;Eterno, del tuo Dio,</p> 
<p><A NAME="an_26:5">26:5</A>&nbsp;e tu pronunzierai queste parole davanti all&#8217;Eterno, ch&#8217;&#232; il tuo Dio: "Mio padre era un Arameo errante; scese in Egitto, vi stette come straniero con poca gente, e vi divent&#242; una nazione grande, potente e numerosa.</p> 
<p><A NAME="an_26:6">26:6</A>&nbsp;E gli Egiziani ci maltrattarono, ci umiliarono e c&#8217;imposero un duro servaggio.</p> 
<p><A NAME="an_26:7">26:7</A>&nbsp;Allora gridammo all&#8217;Eterno, all&#8217;Iddio de&#8217; nostri padri, e l&#8217;Eterno ud&#236; la nostra voce, vide la nostra umiliazione, il nostro travaglio e la nostra oppressione,</p> 
<p><A NAME="an_26:8">26:8</A>&nbsp;e l&#8217;Eterno ci trasse dall&#8217;Egitto con potente mano e con braccio disteso, con grandi terrori, con miracoli e con prodigi,</p> 
<p><A NAME="an_26:9">26:9</A>&nbsp;e ci ha condotti in questo luogo e ci ha dato questo paese, paese ove scorre il latte e il miele.</p> 
<p><A NAME="an_26:10">26:10</A>&nbsp;Ed ora, ecco, io reco le primizie de&#8217; frutti del suolo che tu, o Eterno, m&#8217;hai dato!" E le deporrai davanti all&#8217;Eterno, al tuo Dio, e ti prostrerai davanti all&#8217;Eterno, al tuo Dio;</p> 
<p><A NAME="an_26:11">26:11</A>&nbsp;e ti rallegrerai, tu col Levita e con lo straniero che sar&#224; in mezzo a te, di tutto il bene che l&#8217;Eterno, il tuo Dio, avr&#224; dato a te e alla tua casa.</p> 
<p><A NAME="an_26:12">26:12</A>&nbsp;Quando avrai finito di prelevare tutte le decime delle tue entrate, il terzo anno, l&#8217;anno delle decime, e le avrai date al Levita, allo straniero, all&#8217;orfano e alla vedova perch&#233; ne mangino entro le tue porte e siano saziati,</p> 
<p><A NAME="an_26:13">26:13</A>&nbsp;dirai, dinanzi all&#8217;Eterno, al tuo Dio: "Io ho tolto dalla mia casa ci&#242; che era consacrato, e l&#8217;ho dato al Levita, allo straniero, all&#8217;orfano e alla vedova, interamente secondo gli ordini che mi hai dato; non ho trasgredito n&#233; dimenticato alcuno dei tuoi comandamenti.</p> 
<p><A NAME="an_26:14">26:14</A>&nbsp;Non ho mangiato cose consacrate, durante il mio lutto; non ne ho tolto nulla quand&#8217;ero impuro, e non ne ho dato nulla in occasione di qualche morto; ho ubbidito alla voce dell&#8217;Eterno, dell&#8217;Iddio mio, ho fatto interamente come tu m&#8217;hai comandato.</p> 
<p><A NAME="an_26:15">26:15</A>&nbsp;Volgi a noi lo sguardo dalla dimora della tua santit&#224;, dal cielo, e benedici il tuo popolo d&#8217;Israele e la terra che ci hai dato, come giurasti ai nostri padri, terra ove scorre il latte e il miele".</p> 
<p><A NAME="an_26:16">26:16</A>&nbsp;Oggi, l&#8217;Eterno, il tuo Dio, ti comanda di mettere in pratica queste leggi e queste prescrizioni; osservale dunque, mettile in pratica con tutto il tuo cuore, con tutta l&#8217;anima tua.</p> 
<p><A NAME="an_26:17">26:17</A>&nbsp;Tu hai fatto dichiarare oggi all&#8217;Eterno ch&#8217;egli sar&#224; il tuo Dio, purch&#233; tu cammini nelle sue vie e osservi le sue leggi, i suoi comandamenti, le sue prescrizioni, e tu ubbidisca alla sua voce.</p> 
<p><A NAME="an_26:18">26:18</A>&nbsp;E l&#8217;Eterno t&#8217;ha fatto oggi dichiarare che gli sarai un popolo specialmente suo, com&#8217;egli t&#8217;ha detto, e che osserverai tutti i suoi comandamenti,</p> 
<p><A NAME="an_26:19">26:19</A>&nbsp;ond&#8217;egli ti renda eccelso per gloria, rinomanza e splendore, su tutte le nazioni che ha fatte, e tu sia un popolo consacrato all&#8217;Eterno, al tuo Dio, com&#8217;egli t&#8217;ha detto.</p> 
<p><A NAME="an_27:1">27:1</A>&nbsp;Or Mos&#232; e gli anziani d&#8217;Israele dettero quest&#8217;ordine al popolo: "Osservate tutti i comandamenti che oggi vi do.</p> 
<p><A NAME="an_27:2">27:2</A>&nbsp;E quando avrete passato il Giordano per entrare nel paese che l&#8217;Eterno, l&#8217;Iddio vostro, vi d&#224;, rizzerai delle grandi pietre, e le intonacherai di calcina.</p> 
<p><A NAME="an_27:3">27:3</A>&nbsp;Poi vi scriverai sopra tutte le parole di questa legge, quand&#8217;avrai passato il Giordano per entrare nel paese che l&#8217;Eterno, il tuo Dio, ti d&#224;: paese ove scorre il latte e il miele, come l&#8217;Eterno, l&#8217;Iddio de&#8217; tuoi padri, ti ha detto.</p> 
<p><A NAME="an_27:4">27:4</A>&nbsp;Quando dunque avrete passato il Giordano, rizzerete sul monte Ebal queste pietre, come oggi vi comando, e le intonacherete di calcina.</p> 
<p><A NAME="an_27:5">27:5</A>&nbsp;Quivi edificherai pure un altare all&#8217;Eterno, ch&#8217;&#232; il tuo Dio: un altare di pietre, sulle quali non passerai ferro.</p> 
<p><A NAME="an_27:6">27:6</A>&nbsp;Edificherai l&#8217;altare dell&#8217;Eterno, del tuo Dio, di pietre intatte, e su d&#8217;esso offrirai degli olocausti all&#8217;Eterno, al tuo Dio.</p> 
<p><A NAME="an_27:7">27:7</A>&nbsp;E offrirai de&#8217; sacrifizi di azioni di grazie, e quivi mangerai e ti rallegrerai dinanzi all&#8217;Eterno, al tuo Dio.</p> 
<p><A NAME="an_27:8">27:8</A>&nbsp;E scriverai su quelle pietre tutte le parole di questa legge, in modo che siano nitidamente scolpite".</p> 
<p><A NAME="an_27:9">27:9</A>&nbsp;E Mos&#232; e i sacerdoti levitici parlarono a tutto Israele, dicendo: "Fa&#8217; silenzio e ascolta, o Israele! Oggi sei divenuto il popolo dell&#8217;Eterno, del tuo Dio.</p> 
<p><A NAME="an_27:10">27:10</A>&nbsp;Ubbidirai quindi alla voce dell&#8217;Eterno, del tuo Dio, e metterai in pratica i suoi comandamenti e le sue leggi che oggi ti do".</p> 
<p><A NAME="an_27:11">27:11</A>&nbsp;In quello stesso giorno Mos&#232; diede pure quest&#8217;ordine al popolo:</p> 
<p><A NAME="an_27:12">27:12</A>&nbsp;"Quando avrete passato il Giordano, ecco quelli che staranno sul monte Gherizim per benedire il popolo: Simeone, Levi, Giuda, Issacar, Giuseppe e Beniamino;</p> 
<p><A NAME="an_27:13">27:13</A>&nbsp;ed ecco quelli che staranno sul monte Ebal, per pronunziare la maledizione: Ruben, Gad, Ascer, Zabulon, Dan e Neftali.</p> 
<p><A NAME="an_27:14">27:14</A>&nbsp;I Leviti parleranno e diranno ad alta voce a tutti gli uomini d&#8217;Israele:</p> 
<p><A NAME="an_27:15">27:15</A>&nbsp;Maledetto l&#8217;uomo che fa un&#8217;immagine scolpita o di getto, cosa abominevole per l&#8217;Eterno, opera di mano d&#8217;artefice, e la pone in luogo occulto! E tutto il popolo risponder&#224; e dir&#224;: Amen.</p> 
<p><A NAME="an_27:16">27:16</A>&nbsp;Maledetto chi sprezza suo padre o sua madre! E tutto il popolo dir&#224;: Amen.</p> 
<p><A NAME="an_27:17">27:17</A>&nbsp;Maledetto chi sposta i termini del suo prossimo! E tutto il popolo dir&#224;: Amen.</p> 
<p><A NAME="an_27:18">27:18</A>&nbsp;Maledetto chi fa smarrire al cieco il suo cammino! E tutto il popolo dir&#224;: Amen.</p> 
<p><A NAME="an_27:19">27:19</A>&nbsp;Maledetto chi conculca il diritto dello straniero, dell&#8217;orfano e della vedova! E tutto il popolo dir&#224;: Amen.</p> 
<p><A NAME="an_27:20">27:20</A>&nbsp;Maledetto chi giace con la moglie di suo padre, perch&#233; ha sollevato il lembo della coperta di suo padre! E tutto il popolo dir&#224;: Amen.</p> 
<p><A NAME="an_27:21">27:21</A>&nbsp;Maledetto chi giace con qualsivoglia bestia! E tutto il popolo dir&#224;: Amen.</p> 
<p><A NAME="an_27:22">27:22</A>&nbsp;Maledetto chi giace con la propria sorella, figliuola di suo padre o figliuola di sua madre! E tutto il popolo dir&#224;: Amen.</p> 
<p><A NAME="an_27:23">27:23</A>&nbsp;Maledetto chi giace con la sua suocera! E tutto il popolo dir&#224;: Amen.</p> 
<p><A NAME="an_27:24">27:24</A>&nbsp;Maledetto chi uccide il suo prossimo in occulto! E tutto il popolo dir&#224;: Amen.</p> 
<p><A NAME="an_27:25">27:25</A>&nbsp;Maledetto chi accetta un donativo per condannare a morte un innocente! E tutto il popolo dir&#224;: Amen.</p> 
<p><A NAME="an_27:26">27:26</A>&nbsp;Maledetto chi non si attiene alle parole di questa legge, per metterle in pratica! E tutto il popolo dir&#224;: Amen.</p> 
<p><A NAME="an_28:1">28:1</A>&nbsp;Ora, se tu ubbidisci diligentemente alla voce dell&#8217;Eterno, del tuo Dio, avendo cura di mettere in pratica tutti i suoi comandamenti che oggi ti do, avverr&#224; che l&#8217;Eterno, il tuo Dio, ti render&#224; eccelso sopra tutte le nazioni della terra;</p> 
<p><A NAME="an_28:2">28:2</A>&nbsp;e tutte queste benedizioni verranno su te e si compiranno per te, se darai ascolto alla voce dell&#8217;Eterno, dell&#8217;Iddio tuo:</p> 
<p><A NAME="an_28:3">28:3</A>&nbsp;Sarai benedetto nelle citt&#224; e sarai benedetto nella campagna.</p> 
<p><A NAME="an_28:4">28:4</A>&nbsp;Benedetto sar&#224; il frutto delle tue viscere, il frutto del tuo suolo e il frutto del tuo bestiame; benedetti i parti delle tue vacche e delle tue pecore.</p> 
<p><A NAME="an_28:5">28:5</A>&nbsp;Benedetti saranno il tuo paniere e la tua madia.</p> 
<p><A NAME="an_28:6">28:6</A>&nbsp;Sarai benedetto al tuo entrare e benedetto al tuo uscire.</p> 
<p><A NAME="an_28:7">28:7</A>&nbsp;L&#8217;Eterno far&#224; s&#236; che i tuoi nemici, quando si leveranno contro di te, siano sconfitti dinanzi a te; usciranno contro a te per una via, e per sette vie fuggiranno d&#8217;innanzi a te.</p> 
<p><A NAME="an_28:8">28:8</A>&nbsp;L&#8217;Eterno ordiner&#224; alla benedizione d&#8217;esser teco ne&#8217; tuoi granai e in tutto ci&#242; a cui metterai mano; e ti benedir&#224; nel paese che l&#8217;Eterno, il tuo Dio, ti d&#224;.</p> 
<p><A NAME="an_28:9">28:9</A>&nbsp;L&#8217;Eterno ti stabilir&#224; perch&#233; tu gli sia un popolo santo, come t&#8217;ha giurato, se osserverai i comandamenti dell&#8217;Eterno, ch&#8217;&#232; il tuo Dio, e se camminerai nelle sue vie;</p> 
<p><A NAME="an_28:10">28:10</A>&nbsp;e tutti i popoli della terra vedranno che tu porti il nome dell&#8217;Eterno, e ti temeranno.</p> 
<p><A NAME="an_28:11">28:11</A>&nbsp;L&#8217;Eterno, il tuo Dio, ti colmer&#224; di beni, moltiplicando il frutto delle tue viscere, il frutto del tuo bestiame e il frutto del tuo suolo, nel paese che l&#8217;Eterno giur&#242; ai tuoi padri di darti.</p> 
<p><A NAME="an_28:12">28:12</A>&nbsp;L&#8217;Eterno aprir&#224; per te il suo buon tesoro, il cielo, per dare alla tua terra la pioggia a suo tempo, e per benedire tutta l&#8217;opera delle tue mani, e tu presterai a molte nazioni e non prenderai nulla in prestito.</p> 
<p><A NAME="an_28:13">28:13</A>&nbsp;L&#8217;Eterno ti metter&#224; alla testa e non alla coda, e sarai sempre in alto e mai in basso, se ubbidirai ai comandamenti dell&#8217;Eterno, del tuo Dio, i quali oggi ti do perch&#233; tu li osservi e li metta in pratica,</p> 
<p><A NAME="an_28:14">28:14</A>&nbsp;e se non devierai n&#233; a destra n&#233; a sinistra da alcuna delle cose che oggi vi comando, per andar dietro ad altri d&#232;i e per servirli.</p> 
<p><A NAME="an_28:15">28:15</A>&nbsp;Ma se non ubbidisci alla voce dell&#8217;Eterno, del tuo Dio, se non hai cura di mettere in pratica tutti i suoi comandamenti e tutte le sue leggi che oggi ti do, avverr&#224; che tutte queste maledizioni verranno su te e si compiranno per te:</p> 
<p><A NAME="an_28:16">28:16</A>&nbsp;Sarai maledetto nella citt&#224; e sarai maledetto nella campagna.</p> 
<p><A NAME="an_28:17">28:17</A>&nbsp;Maledetti saranno il tuo paniere e la tua madia.</p> 
<p><A NAME="an_28:18">28:18</A>&nbsp;Maledetto sar&#224; il frutto delle tue viscere, il frutto del tuo suolo; maledetti i parti delle tue vacche e delle tue pecore.</p> 
<p><A NAME="an_28:19">28:19</A>&nbsp;Sarai maledetto al tuo entrare e maledetto al tuo uscire.</p> 
<p><A NAME="an_28:20">28:20</A>&nbsp;L&#8217;Eterno mander&#224; contro di te la maledizione, lo spavento e la minaccia in ogni cosa a cui metterai mano e che farai, finch&#233; tu sia distrutto e tu perisca rapidamente, a motivo della malvagit&#224; delle tue azioni per la quale m&#8217;avrai abbandonato.</p> 
<p><A NAME="an_28:21">28:21</A>&nbsp;L&#8217;Eterno far&#224; s&#236; che la peste s&#8217;attaccher&#224; a te, finch&#8217;essa t&#8217;abbia consumato nel paese nel quale stai per entrare per prenderne possesso.</p> 
<p><A NAME="an_28:22">28:22</A>&nbsp;L&#8217;Eterno ti colpir&#224; di consunzione, di febbre, d&#8217;infiammazione, d&#8217;arsura, di aridit&#224;, di carbonchio e di ruggine, che ti perseguiteranno finch&#233; tu sia perito.</p> 
<p><A NAME="an_28:23">28:23</A>&nbsp;Il tuo cielo sar&#224; di rame sopra il tuo capo, e la terra sotto di te sar&#224; di ferro.</p> 
<p><A NAME="an_28:24">28:24</A>&nbsp;L&#8217;Eterno mander&#224; sul tuo paese, invece di pioggia, sabbia e polvere, che cadranno su te dal cielo, finch&#233; tu sia distrutto.</p> 
<p><A NAME="an_28:25">28:25</A>&nbsp;L&#8217;Eterno far&#224; si che sarai messo in rotta dinanzi ai tuoi nemici; uscirai contro a loro per una via e per sette vie fuggirai d&#8217;innanzi a loro, e nessuno dei regni della terra ti dar&#224; requie.</p> 
<p><A NAME="an_28:26">28:26</A>&nbsp;I tuoi cadaveri saran pasto di tutti gli uccelli del cielo e delle bestie della terra, che nessuno scaccer&#224;.</p> 
<p><A NAME="an_28:27">28:27</A>&nbsp;L&#8217;Eterno ti colpir&#224; con l&#8217;ulcera d&#8217;Egitto, con emorroidi, con la rogna e con la tigna, di cui non potrai guarire.</p> 
<p><A NAME="an_28:28">28:28</A>&nbsp;L&#8217;Eterno ti colpir&#224; di delirio, di cecit&#224; e di smarrimento di cuore;</p> 
<p><A NAME="an_28:29">28:29</A>&nbsp;e andrai brancolando in pien mezzod&#236;, come il cieco brancola nel buio; non prospererai nelle tue vie, sarai del continuo oppresso e spogliato, e non vi sar&#224; alcuno che ti soccorra.</p> 
<p><A NAME="an_28:30">28:30</A>&nbsp;Ti fidanzerai con una donna, e un altro si giacer&#224; con lei; edificherai una casa, ma non vi abiterai; pianterai una vigna, e non ne godrai il frutto.</p> 
<p><A NAME="an_28:31">28:31</A>&nbsp;Il tuo bue sar&#224; ammazzato sotto i tuoi occhi, e tu non ne mangerai; il tuo asino sar&#224; portato via in tua presenza, e non ti sar&#224; reso; le tue pecore saranno date ai tuoi nemici, e non vi sar&#224; chi ti soccorra.</p> 
<p><A NAME="an_28:32">28:32</A>&nbsp;I tuoi figliuoli e le tue figliuole saran dati in bal&#236;a d&#8217;un altro popolo; i tuoi occhi lo vedranno e languiranno del continuo dal rimpianto di loro, e la tua mano sar&#224; senza forza.</p> 
<p><A NAME="an_28:33">28:33</A>&nbsp;Un popolo, che tu non avrai conosciuto, manger&#224; il frutto della tua terra e di tutta la tua fatica, e sarai del continuo oppresso e schiacciato.</p> 
<p><A NAME="an_28:34">28:34</A>&nbsp;E sarai fuor di te per le cose che vedrai con gli occhi tuoi.</p> 
<p><A NAME="an_28:35">28:35</A>&nbsp;L&#8217;Eterno ti colpir&#224; sulle ginocchia e sulle cosce con un&#8217;ulcera maligna, della quale non potrai guarire; ti colpir&#224; dalle piante de&#8217; piedi alla sommit&#224; del capo.</p> 
<p><A NAME="an_28:36">28:36</A>&nbsp;L&#8217;Eterno far&#224; andare te e il tuo re che avrai costituito sopra di te, verso una nazione che n&#233; tu n&#233; i padri tuoi avrete conosciuta; e quivi servirai a d&#232;i stranieri, al legno e alla pietra;</p> 
<p><A NAME="an_28:37">28:37</A>&nbsp;e diverrai lo stupore, il proverbio e la favola di tutti i popoli fra i quali l&#8217;Eterno t&#8217;avr&#224; condotto.</p> 
<p><A NAME="an_28:38">28:38</A>&nbsp;Porterai molta semenza al campo e raccoglierai poco, perch&#233; la locusta la divorer&#224;.</p> 
<p><A NAME="an_28:39">28:39</A>&nbsp;Pianterai vigne, le coltiverai, ma non berrai vino ne coglierai uva, perch&#233; il verme le roder&#224;.</p> 
<p><A NAME="an_28:40">28:40</A>&nbsp;Avrai degli ulivi in tutto il tuo territorio ma non t&#8217;ungerai d&#8217;olio, perch&#233; i tuoi ulivi perderanno il loro frutto.</p> 
<p><A NAME="an_28:41">28:41</A>&nbsp;Genererai figliuoli e figliuole, ma non saranno tuoi perch&#233; andranno in schiavit&#249;.</p> 
<p><A NAME="an_28:42">28:42</A>&nbsp;Tutti i tuoi alberi e il frutto del tuo suolo saran preda alla locusta.</p> 
<p><A NAME="an_28:43">28:43</A>&nbsp;Lo straniero che sar&#224; in mezzo a te salir&#224; sempre pi&#249; in alto al disopra di te, e tu scenderai sempre pi&#249; in basso.</p> 
<p><A NAME="an_28:44">28:44</A>&nbsp;Egli prester&#224; a te, e tu non presterai a lui; egli sar&#224; alla testa, e tu in coda.</p> 
<p><A NAME="an_28:45">28:45</A>&nbsp;Tutte queste maledizioni verranno su te, ti perseguiteranno e ti raggiungeranno, finch&#233; tu sia distrutto, perch&#233; non avrai ubbidito alla voce dell&#8217;Eterno, del tuo Dio, osservando i comandamenti e le leggi ch&#8217;egli t&#8217;ha dato.</p> 
<p><A NAME="an_28:46">28:46</A>&nbsp;Esse saranno per te e per la tua progenie come un segno e come un prodigio, in perpetuo.</p> 
<p><A NAME="an_28:47">28:47</A>&nbsp;E perch&#233; non avrai servito all&#8217;Eterno, al tuo Dio, con gioia e di buon cuore in mezzo all&#8217;abbondanza d&#8217;ogni cosa,</p> 
<p><A NAME="an_28:48">28:48</A>&nbsp;servirai ai tuoi nemici che l&#8217;Eterno mander&#224; contro di te, in mezzo alla fame, alla sete, alla nudit&#224; e alla mancanza d&#8217;ogni cosa; ed essi ti metteranno un giogo di ferro sul collo, finch&#233; t&#8217;abbiano distrutto.</p> 
<p><A NAME="an_28:49">28:49</A>&nbsp;L&#8217;Eterno far&#224; muover contro di te, da lontano, dalle estremit&#224; della terra, una nazione, pari all&#8217;aquila che vola, una nazione della quale non intenderai la lingua,</p> 
<p><A NAME="an_28:50">28:50</A>&nbsp;una nazione dall&#8217;aspetto truce, che non avr&#224; riguardo al vecchio e non avr&#224; merc&#233; del fanciullo;</p> 
<p><A NAME="an_28:51">28:51</A>&nbsp;che manger&#224; il frutto del tuo bestiame e il frutto del tuo suolo, finch&#233; tu sia distrutto, e non ti lascer&#224; di resto n&#233; frumento, n&#233; mosto, n&#233; olio, n&#233; parti delle tue vacche e delle tue pecore, finch&#233; t&#8217;abbia fatto perire.</p> 
<p><A NAME="an_28:52">28:52</A>&nbsp;E t&#8217;assedier&#224; in tutte le tue citt&#224;, finch&#233; in tutto il tuo paese cadano le alte e forti mura nelle quali avrai riposto la tua fiducia. Essa ti assedier&#224; in tutte le tue citt&#224;, in tutto il paese che l&#8217;Eterno, il tuo Dio, t&#8217;avr&#224; dato.</p> 
<p><A NAME="an_28:53">28:53</A>&nbsp;E durante l&#8217;assedio e nella distretta alla quale ti ridurr&#224; il tuo nemico, mangerai il frutto delle tue viscere, le carni de&#8217; tuoi figliuoli e delle tue figliuole, che l&#8217;Eterno, il tuo Dio, t&#8217;avr&#224; dati.</p> 
<p><A NAME="an_28:54">28:54</A>&nbsp;L&#8217;uomo pi&#249; delicato e pi&#249; molle tra voi guarder&#224; di mal occhio il suo fratello, la donna che riposa sul suo seno, i figliuoli che ancora gli rimangono,</p> 
<p><A NAME="an_28:55">28:55</A>&nbsp;non volendo dare ad alcun d&#8217;essi delle carni de&#8217; suoi figliuoli delle quali si ciber&#224;, perch&#233; non gli sar&#224; rimasto nulla in mezzo all&#8217;assedio e alla distretta alla quale i nemici t&#8217;avranno ridotto in tutte le tue citt&#224;.</p> 
<p><A NAME="an_28:56">28:56</A>&nbsp;La donna pi&#249; delicata e pi&#249; molle tra voi, che per mollezza e delicatezza non si sarebbe attentata a posare la pianta del piede in terra, guarder&#224; di mal occhio il marito che le riposa sul seno, il suo figliuolo e la sua figliuola,</p> 
<p><A NAME="an_28:57">28:57</A>&nbsp;per non dar loro nulla della placenta uscita dal suo seno e de&#8217; figliuoli che metter&#224; al mondo, perch&#233;, mancando di tutto, se ne ciber&#224; di nascosto, in mezzo all&#8217;assedio e alla penuria alla quale i nemici t&#8217;avranno ridotto in tutte le tue citt&#224;.</p> 
<p><A NAME="an_28:58">28:58</A>&nbsp;Se non hai cura di mettere in pratica tutte le parole di questa legge, scritte in questo libro, se non temi questo nome glorioso e tremendo dell&#8217;Eterno, dell&#8217;Iddio tuo,</p> 
<p><A NAME="an_28:59">28:59</A>&nbsp;l&#8217;Eterno render&#224; straordinarie le piaghe con le quali colpir&#224; te e la tua progenie: piaghe grandi e persistenti e malattie maligne e persistenti,</p> 
<p><A NAME="an_28:60">28:60</A>&nbsp;e far&#224; tornare su te tutte le malattie d&#8217;Egitto, dinanzi alle quali tu tremavi, e s&#8217;attaccheranno a te.</p> 
<p><A NAME="an_28:61">28:61</A>&nbsp;Ed anche le molte malattie e le molte piaghe non menzionate nel libro di questa legge, l&#8217;Eterno le far&#224; venir su te, finch&#233; tu sia distrutto.</p> 
<p><A NAME="an_28:62">28:62</A>&nbsp;E voi rimarrete poca gente, dopo essere stati numerosi come le stelle del cielo perch&#233; non avrai ubbidito alla voce dell&#8217;Eterno, ch&#8217;&#232; il tuo Dio.</p> 
<p><A NAME="an_28:63">28:63</A>&nbsp;E avverr&#224; che come l&#8217;Eterno prendeva piacere a farvi del bene e moltiplicarvi, cos&#236; l&#8217;Eterno prender&#224; piacere a farvi perire e a distruggervi; e sarete strappati dal paese del quale vai a prender possesso.</p> 
<p><A NAME="an_28:64">28:64</A>&nbsp;L&#8217;Eterno ti disperder&#224; fra tutti i popoli, da un&#8217;estremit&#224; della terra sino all&#8217;altra; e l&#224; servirai ad altri d&#232;i, che n&#233; tu n&#233; i tuoi padri avete mai conosciuti: al legno e alla pietra.</p> 
<p><A NAME="an_28:65">28:65</A>&nbsp;E fra quelle nazioni non avrai requie, e non vi sar&#224; luogo di riposo per la pianta de&#8217; tuoi piedi; ma l&#8217;Eterno ti dar&#224; quivi un cuor tremante, degli occhi che si spegneranno e un&#8217;anima languente.</p> 
<p><A NAME="an_28:66">28:66</A>&nbsp;La tua vita ti star&#224; dinanzi come sospesa; tremerai notte e giorno, e non sarai sicuro della tua esistenza.</p> 
<p><A NAME="an_28:67">28:67</A>&nbsp;La mattina dirai: "Fosse pur sera!" e la sera dirai: "Fosse pur mattina!" a motivo dello spavento ond&#8217;avrai pieno il cuore, e a motivo delle cose che vedrai cogli occhi tuoi.</p> 
<p><A NAME="an_28:68">28:68</A>&nbsp;E l&#8217;Eterno ti far&#224; tornare in Egitto su delle navi, per la via della quale t&#8217;avevo detto: "Non la rivedrai mai pi&#249;!" E l&#224; sarete offerti in vendita ai vostri nemici come schiavi e come schiave, e mancher&#224; il compratore!</p> 
<p><A NAME="an_29:1">29:1</A>&nbsp;Queste sono le parole del patto che l&#8217;Eterno comand&#242; a Mos&#232; di stabilire coi figliuoli d&#8217;Israele nel paese di Moab, oltre il patto che avea stabilito con essi a Horeb.</p> 
<p><A NAME="an_29:2">29:2</A>&nbsp;Mos&#232; convoc&#242; dunque tutto Israele, e disse loro: "Voi avete veduto tutto quello che l&#8217;Eterno ha fatto sotto gli occhi vostri, nel paese d&#8217;Egitto, a Faraone, a tutti i suoi servitori e a tutto il suo paese;</p> 
<p><A NAME="an_29:3">29:3</A>&nbsp;gli occhi tuoi han vedute le calamit&#224; grandi con le quali furon provati, quei miracoli, quei gran prodigi;</p> 
<p><A NAME="an_29:4">29:4</A>&nbsp;ma, fino a questo giorno, l&#8217;Eterno non v&#8217;ha dato un cuore per comprendere, n&#233; occhi per vedere, n&#233; orecchi per udire.</p> 
<p><A NAME="an_29:5">29:5</A>&nbsp;Io vi ho condotti quarant&#8217;anni nel deserto; le vostre vesti non vi si son logorate addosso, n&#233; i vostri calzari vi si son logorati ai piedi.</p> 
<p><A NAME="an_29:6">29:6</A>&nbsp;Non avete mangiato pane, non avete bevuto vino n&#233; bevanda alcoolica, affinch&#233; conosceste che io sono l&#8217;Eterno, il vostro Dio.</p> 
<p><A NAME="an_29:7">29:7</A>&nbsp;E quando siete arrivati a questo luogo, e Sihon re di Heshbon, e Og re di Basan sono usciti contro noi per combattere, noi li abbiamo sconfitti,</p> 
<p><A NAME="an_29:8">29:8</A>&nbsp;abbiam preso il loro paese, e l&#8217;abbiam dato come propriet&#224; ai Rubeniti, ai Gaditi e alla mezza trib&#249; di Manasse.</p> 
<p><A NAME="an_29:9">29:9</A>&nbsp;Osservate dunque le parole di questo patto e mettetele in pratica, affinch&#233; prosperiate in tutto ci&#242; che farete.</p> 
<p><A NAME="an_29:10">29:10</A>&nbsp;Oggi voi comparite tutti davanti all&#8217;Eterno, al vostro Dio, i vostri capi, le vostre trib&#249;, i vostri anziani, i vostri ufficiali, tutti gli uomini d&#8217;Israele,</p> 
<p><A NAME="an_29:11">29:11</A>&nbsp;i vostri bambini, le vostre mogli, lo straniero ch&#8217;&#232; in mezzo al tuo campo, da colui che ti spacca le legna a colui che ti attinge l&#8217;acqua,</p> 
<p><A NAME="an_29:12">29:12</A>&nbsp;per entrare nel patto dell&#8217;Eterno, ch&#8217;&#232; il tuo Dio: patto fermato con giuramento, e che l&#8217;Eterno, il tuo Dio, fa oggi con te,</p> 
<p><A NAME="an_29:13">29:13</A>&nbsp;per stabilirti oggi come suo popolo, e per esser tuo Dio, come ti disse e come giur&#242; ai tuoi padri, ad Abrahamo, ad Isacco e a Giacobbe.</p> 
<p><A NAME="an_29:14">29:14</A>&nbsp;E non con voi soltanto fo io questo patto e questo giuramento,</p> 
<p><A NAME="an_29:15">29:15</A>&nbsp;ma con quelli che stanno qui oggi con noi davanti all&#8217;Eterno, ch&#8217;&#232; l&#8217;Iddio nostro, e con quelli che non son qui oggi con noi.</p> 
<p><A NAME="an_29:16">29:16</A>&nbsp;Poich&#233; voi sapete come abbiam dimorato nel paese d&#8217;Egitto, e come siam passati per mezzo alle nazioni, che avete attraversate;</p> 
<p><A NAME="an_29:17">29:17</A>&nbsp;e avete vedute le loro abominazioni e gl&#8217;idoli di legno, di pietra, d&#8217;argento e d&#8217;oro, che son fra quelle.</p> 
<p><A NAME="an_29:18">29:18</A>&nbsp;Non siavi tra voi uomo o donna o famiglia o trib&#249; che volga oggi il cuore lungi dall&#8217;Eterno, ch&#8217;&#232; il nostro Dio, per andare a servire agli d&#232;i di quelle nazioni; non siavi tra voi radice alcuna che produca veleno e assenzio;</p> 
<p><A NAME="an_29:19">29:19</A>&nbsp;e non avvenga che alcuno, dopo aver udito le parole di questo giuramento, si lusinghi in cuor suo dicendo: "Avr&#242; pace, anche se camminer&#242; secondo la caparbiet&#224; del mio cuore"; in guisa che chi ha bevuto largamente tragga a perdizione chi ha sete.</p> 
<p><A NAME="an_29:20">29:20</A>&nbsp;L&#8217;Eterno non vorr&#224; perdonargli; ma in tal caso l&#8217;ira dell&#8217;Eterno e la sua gelosia s&#8217;infiammeranno contro quell&#8217;uomo, tutte le maledizioni scritte in questo libro si poseranno su lui, e l&#8217;Eterno canceller&#224; il nome di lui di sotto al cielo;</p> 
<p><A NAME="an_29:21">29:21</A>&nbsp;l&#8217;Eterno lo separer&#224;, per sua sventura, da tutte le trib&#249; d&#8217;Israele, secondo tutte le maledizioni del patto scritto in questo libro della legge.</p> 
<p><A NAME="an_29:22">29:22</A>&nbsp;La generazione a venire, i vostri figliuoli che sorgeranno dopo di voi, e lo straniero che verr&#224; da paese lontano, anzi tutte le nazioni, quando vedranno le piaghe di questo paese e le malattie onde l&#8217;Eterno l&#8217;avr&#224; afflitto,</p> 
<p><A NAME="an_29:23">29:23</A>&nbsp;e che tutto il suo suolo sar&#224; zolfo, sale, arsura, e non vi sar&#224; pi&#249; sementa, n&#233; prodotto, n&#233; erba di sorta che vi cresca, come dopo la ruina di Sodoma, di Gomorra, di Adma e di Tseboim che l&#8217;Eterno distrusse nella sua ira e nel suo furore, diranno:</p> 
<p><A NAME="an_29:24">29:24</A>&nbsp;"Perch&#233; l&#8217;Eterno ha egli trattato cos&#236; questo paese? perch&#233; l&#8217;ardore di questa grand&#8217;ira?"</p> 
<p><A NAME="an_29:25">29:25</A>&nbsp;E si risponder&#224;: "Perch&#233; hanno abbandonato il patto dell&#8217;Eterno, dell&#8217;Iddio dei loro padri: il patto ch&#8217;egli ferm&#242; con loro quando li ebbe tratti dal paese d&#8217;Egitto;</p> 
<p><A NAME="an_29:26">29:26</A>&nbsp;perch&#233; sono andati a servire ad altri d&#232;i e si son prostrati dinanzi a loro: d&#232;i, ch&#8217;essi non aveano conosciuti, e che l&#8217;Eterno non aveva assegnati loro.</p> 
<p><A NAME="an_29:27">29:27</A>&nbsp;Per questo s&#8217;&#232; accesa l&#8217;ira dell&#8217;Eterno contro questo paese per far venire su di esso tutte le maledizioni scritte in questo libro;</p> 
<p><A NAME="an_29:28">29:28</A>&nbsp;e l&#8217;Eterno li ha divelti dal loro suolo con ira, con furore, con grande indignazione, e li ha gettati in un altro paese, come oggi si vede".</p> 
<p><A NAME="an_29:29">29:29</A>&nbsp;Le cose occulte appartengono all&#8217;Eterno, al nostro Dio, ma le cose rivelate sono per noi e per i nostri figliuoli, in perpetuo, perch&#233; mettiamo in pratica tutte le parole di questa legge.</p> 
<p><A NAME="an_30:1">30:1</A>&nbsp;Or quando tutte queste cose che io t&#8217;ho poste dinanzi, la benedizione e la maledizione, si saranno effettuate per te, e tu te le ridurrai a memoria fra tutte le nazioni dove l&#8217;Eterno, il tuo Dio, t&#8217;avr&#224; sospinto,</p> 
<p><A NAME="an_30:2">30:2</A>&nbsp;e ti convertirai all&#8217;Eterno, al tuo Dio, e ubbidirai alla sua voce, tu e i tuoi figliuoli, con tutto il tuo cuore e con tutta l&#8217;anima tua, secondo tutto ci&#242; che oggi io ti comando,</p> 
<p><A NAME="an_30:3">30:3</A>&nbsp;l&#8217;Eterno, il tuo Dio, far&#224; ritornare i tuoi dalla schiavit&#249;, avr&#224; piet&#224; di te, e ti raccoglier&#224; di nuovo di fra tutti i popoli, fra i quali l&#8217;Eterno, il tuo Dio, t&#8217;aveva disperso.</p> 
<p><A NAME="an_30:4">30:4</A>&nbsp;Quand&#8217;anche i tuoi esuli fossero all&#8217;estremit&#224; de&#8217; cieli, l&#8217;Eterno, il tuo Dio, ti raccoglier&#224; di l&#224;, e di l&#224; ti prender&#224;.</p> 
<p><A NAME="an_30:5">30:5</A>&nbsp;L&#8217;Eterno, il tuo Dio, ti ricondurr&#224; nel paese che i tuoi padri avevano posseduto, e tu lo possederai; ed Egli ti far&#224; del bene e ti moltiplicher&#224; pi&#249; dei tuoi padri.</p> 
<p><A NAME="an_30:6">30:6</A>&nbsp;L&#8217;Eterno, il tuo Dio, circoncider&#224; il tuo cuore e il cuore della tua progenie affinch&#233; tu ami l&#8217;Eterno, il tuo Dio, con tutto il tuo cuore e con tutta l&#8217;anima tua, e cos&#236; tu viva.</p> 
<p><A NAME="an_30:7">30:7</A>&nbsp;E l&#8217;Eterno, il tuo Dio, far&#224; cadere tutte queste maledizioni sui tuoi nemici e su tutti quelli che t&#8217;avranno odiato e perseguitato.</p> 
<p><A NAME="an_30:8">30:8</A>&nbsp;E tu ti convertirai, ubbidirai alla voce dell&#8217;Eterno, e metterai in pratica tutti questi comandamenti che oggi ti do.</p> 
<p><A NAME="an_30:9">30:9</A>&nbsp;L&#8217;Eterno, il tuo Dio, ti colmer&#224; di beni, facendo prosperare tutta l&#8217;opera delle tue mani, il frutto delle tue viscere, il frutto dei tuo bestiame e il frutto del tuo suolo; poich&#233; l&#8217;Eterno si compiacer&#224; di nuovo nel farti del bene, come si compiacque nel farlo ai tuoi padri,</p> 
<p><A NAME="an_30:10">30:10</A>&nbsp;perch&#233; ubbidirai alla voce dell&#8217;Eterno, ch&#8217;&#232; il tuo Dio, osservando i suoi comandamenti e i suoi precetti scritti in questo libro della legge, perch&#233; ti sarai convertito all&#8217;Eterno, al tuo Dio, con tutto il tuo cuore e con tutta l&#8217;anima tua.</p> 
<p><A NAME="an_30:11">30:11</A>&nbsp;Questo comandamento che oggi ti do, non e troppo alto per te, n&#233; troppo lontano da te.</p> 
<p><A NAME="an_30:12">30:12</A>&nbsp;Non &#232; nel cielo, perch&#233; tu dica: "Chi salir&#224; per noi nel cielo e ce lo recher&#224; e ce lo far&#224; udire perch&#233; lo mettiamo in pratica?"</p> 
<p><A NAME="an_30:13">30:13</A>&nbsp;Non &#232; di l&#224; dal mare, perch&#233; tu dica: "Chi passer&#224; per noi di l&#224; dal mare e ce lo recher&#224; e ce lo far&#224; udire perch&#233; lo mettiamo in pratica?"</p> 
<p><A NAME="an_30:14">30:14</A>&nbsp;Invece questa parola &#232; molto vicina a te; &#232; nella tua bocca e nel tuo cuore, perch&#233; tu la metta in pratica.</p> 
<p><A NAME="an_30:15">30:15</A>&nbsp;Vedi, io pongo oggi davanti a te la vita e il bene, la morte e il male;</p> 
<p><A NAME="an_30:16">30:16</A>&nbsp;poich&#233; io ti comando oggi d&#8217;amare l&#8217;Eterno, il tuo Dio, di camminare nelle sue vie, d&#8217;osservare i suoi comandamenti, le sue leggi e i suoi precetti affinch&#233; tu viva e ti moltiplichi, e l&#8217;Eterno, il tuo Dio, ti benedica nel paese dove stai per entrare per prenderne possesso.</p> 
<p><A NAME="an_30:17">30:17</A>&nbsp;Ma se il tuo cuore si volge indietro, e se tu non ubbidisci, e ti lasci trascinare a prostrarti davanti ad altri del e a servir loro,</p> 
<p><A NAME="an_30:18">30:18</A>&nbsp;io vi dichiaro oggi che certamente perirete, che non prolungherete i vostri giorni nel paese, per entrare in possesso del quale voi siete in procinto di passare il Giordano.</p> 
<p><A NAME="an_30:19">30:19</A>&nbsp;Io prendo oggi a testimoni contro a voi il cielo e la terra, che io ti ho posto davanti la vita e la morte, la benedizione e la maledizione; scegli dunque la vita, onde tu viva, tu e la tua progenie,</p> 
<p><A NAME="an_30:20">30:20</A>&nbsp;amando l&#8217;Eterno, il tuo Dio, ubbidendo alla sua voce e tenendoti stretto a lui (poich&#8217;egli &#232; la tua vita e colui che prolunga i tuoi giorni), affinch&#233; tu possa abitare sul suolo che l&#8217;Eterno giur&#242; di dare ai tuoi padri Abrahamo, Isacco e Giacobbe.</p> 
<p><A NAME="an_31:1">31:1</A>&nbsp;Mos&#232; and&#242; e rivolse ancora queste parole a tutto Israele.</p> 
<p><A NAME="an_31:2">31:2</A>&nbsp;Disse loro: "Io sono oggi in et&#224; di centovent&#8217;anni; non posso pi&#249; andare e venire, e l&#8217;Eterno m&#8217;ha detto: Tu non passerai questo Giordano.</p> 
<p><A NAME="an_31:3">31:3</A>&nbsp;L&#8217;Eterno, il tuo Dio, sar&#224; quegli che passer&#224; davanti a te, che distrugger&#224; d&#8217;innanzi a te quelle nazioni, e tu possederai il loro paese; e Giosu&#232; passer&#224; davanti a te, come l&#8217;Eterno ha detto.</p> 
<p><A NAME="an_31:4">31:4</A>&nbsp;E l&#8217;Eterno tratter&#224; quelle nazioni come tratt&#242; Sihon e Og, re degli Amorei, ch&#8217;egli distrusse col loro paese.</p> 
<p><A NAME="an_31:5">31:5</A>&nbsp;L&#8217;Eterno le dar&#224; in vostro potere, e voi le tratterete secondo tutti gli ordini che v&#8217;ho dato.</p> 
<p><A NAME="an_31:6">31:6</A>&nbsp;Siate forti, fatevi animo, non temete e non vi spaventate di loro, perch&#233; l&#8217;Eterno, il tuo Dio, &#232; quegli che cammina teco; egli non ti lascer&#224; e non ti abbandoner&#224;".</p> 
<p><A NAME="an_31:7">31:7</A>&nbsp;Poi Mos&#232; chiam&#242; Giosu&#232;, e gli disse in presenza di tutto Israele: "Sii forte e fatti animo, perch&#233; tu entrerai con questo popolo nel paese che l&#8217;Eterno giur&#242; ai loro padri di dar loro, e tu sarai quello che gliene darai il possesso.</p> 
<p><A NAME="an_31:8">31:8</A>&nbsp;E l&#8217;Eterno cammina egli stesso davanti a te; egli sar&#224; con te; non ti lascer&#224; e non ti abbandoner&#224;; non temere e non ti perdere d&#8217;animo".</p> 
<p><A NAME="an_31:9">31:9</A>&nbsp;E Mos&#232; scrisse questa legge e la diede ai sacerdoti figliuoli di Levi che portano l&#8217;arca del patto dell&#8217;Eterno, e a tutti gli anziani d&#8217;Israele.</p> 
<p><A NAME="an_31:10">31:10</A>&nbsp;Mos&#232; diede loro quest&#8217;ordine: "Alla fine d&#8217;ogni settennio, al tempo dell&#8217;anno di remissione, alla festa delle Capanne,</p> 
<p><A NAME="an_31:11">31:11</A>&nbsp;quando tutto Israele verr&#224; a presentarsi davanti all&#8217;Eterno, al tuo Dio, nel luogo ch&#8217;egli avr&#224; scelto, leggerai questa legge dinanzi a tutto Israele, in guisa ch&#8217;egli l&#8217;oda.</p> 
<p><A NAME="an_31:12">31:12</A>&nbsp;Radunerai il popolo, uomini, donne, bambini, con lo straniero che sar&#224; entro le tue porte, affinch&#233; odano, imparino a temere l&#8217;Eterno, il vostro Dio, e abbiano cura di mettere in pratica tutte le parole di questa legge.</p> 
<p><A NAME="an_31:13">31:13</A>&nbsp;E i loro figliuoli, che non ne avranno ancora avuto conoscenza, l&#8217;udranno e impareranno a temer l&#8217;Eterno, il vostro Dio, tutto il tempo che vivrete nel paese del quale voi andate a prender possesso, passando il Giordano".</p> 
<p><A NAME="an_31:14">31:14</A>&nbsp;E l&#8217;Eterno disse a Mos&#232;: "Ecco, il giorno della tua morte s&#8217;avvicina; chiama Giosu&#232;, e presentatevi nella tenda di convegno perch&#8217;io gli dia i miei ordini". Mos&#232; e Giosu&#232; dunque andarono e si presentarono nella tenda di convegno.</p> 
<p><A NAME="an_31:15">31:15</A>&nbsp;L&#8217;Eterno apparve, nella tenda, in una colonna di nuvola; e la colonna di nuvola si ferm&#242; all&#8217;ingresso della tenda.</p> 
<p><A NAME="an_31:16">31:16</A>&nbsp;E l&#8217;Eterno disse a Mos&#232;: "Ecco, tu stai per addormentarti coi tuoi padri; e questo popolo si lever&#224; e si prostituir&#224;, andando dietro agli d&#232;i stranieri del paese nel quale va a stare; e mi abbandoner&#224;, e violer&#224; il mio patto che io ho fermato con lui.</p> 
<p><A NAME="an_31:17">31:17</A>&nbsp;In quel giorno, l&#8217;ira mia s&#8217;infiammer&#224; contro a lui; e io li abbandoner&#242;, nasconder&#242; loro la mia faccia, e saranno divorati, e molti mali e molte angosce cadranno loro addosso; talch&#233; in quel giorno diranno: Questi mali non ci son eglino caduti addosso perch&#233; il nostro Dio non &#232; in mezzo a noi?</p> 
<p><A NAME="an_31:18">31:18</A>&nbsp;E io, in quel giorno, nasconder&#242; del tutto la mia faccia a cagione di tutto il male che avranno fatto, rivolgendosi ad altri d&#232;i.</p> 
<p><A NAME="an_31:19">31:19</A>&nbsp;Scrivetevi dunque questo cantico, e insegnatelo ai figliuoli d&#8217;Israele; mettetelo loro in bocca, affinch&#233; questo cantico mi serva di testimonio contro i figliuoli d&#8217;Israele.</p> 
<p><A NAME="an_31:20">31:20</A>&nbsp;Quando li avr&#242; introdotti nel paese che promisi ai padri loro con giuramento, paese ove scorre il latte e il miele, ed essi avranno mangiato, si saranno saziati e ingrassati, e si saranno rivolti ad altri d&#232;i per servirli, e avranno sprezzato me e violato il mio patto,</p> 
<p><A NAME="an_31:21">31:21</A>&nbsp;e quando molti mali e molte angosce saran piombati loro addosso, allora questo cantico lever&#224; la sua voce contro di loro, come un testimonio; poich&#233; esso non sar&#224; dimenticato, e rimarr&#224; sulle labbra dei loro posteri; giacch&#233; io conosco quali siano i pensieri ch&#8217;essi concepiscono, anche ora, prima ch&#8217;io li abbia introdotti nel paese che giurai di dar loro".</p> 
<p><A NAME="an_31:22">31:22</A>&nbsp;Cos&#236; Mos&#232; scrisse quel giorno questo cantico, e lo insegn&#242; ai figliuoli d&#8217;Israele.</p> 
<p><A NAME="an_31:23">31:23</A>&nbsp;Poi l&#8217;Eterno dette i suoi ordini a Giosu&#232;, figliuolo di Nun, e gli disse: "Sii forte e fatti animo, poich&#233; tu sei quello che introdurrai i figliuoli d&#8217;Israele nel paese che giurai di dar loro; e io sar&#242; teco".</p> 
<p><A NAME="an_31:24">31:24</A>&nbsp;E quando Mos&#232; ebbe finito di scrivere in un libro tutte quante le parole di questa legge,</p> 
<p><A NAME="an_31:25">31:25</A>&nbsp;diede quest&#8217;ordine ai Leviti che portavano l&#8217;arca del patto dell&#8217;Eterno:</p> 
<p><A NAME="an_31:26">31:26</A>&nbsp;"Prendete questo libro della legge e mettetelo allato all&#8217;arca del patto dell&#8217;Eterno, ch&#8217;&#232; il vostro Dio; e quivi rimanga come testimonio contro di te;</p> 
<p><A NAME="an_31:27">31:27</A>&nbsp;perch&#233; io conosco il tuo spirito ribelle e la durezza del tuo collo. Ecco, oggi, mentre sono ancora vivente tra voi, siete stati ribelli contro l&#8217;Eterno; quanto pi&#249; lo sarete dopo la mia morte!</p> 
<p><A NAME="an_31:28">31:28</A>&nbsp;Radunate presso di me tutti gli anziani delle vostre trib&#249; e i vostri ufficiali; io far&#242; loro udire queste parole, e prender&#242; a testimoni contro di loro il cielo e la terra.</p> 
<p><A NAME="an_31:29">31:29</A>&nbsp;Poich&#233; io so che, dopo la mia morte, voi certamente vi corromperete e lascerete la via che v&#8217;ho prescritta; e la sventura v&#8217;incoglier&#224; nei giorni a venire, perch&#233; avrete fatto ci&#242; ch&#8217;&#232; male agli occhi dell&#8217;Eterno, provocandolo a sdegno con l&#8217;opera delle vostre mani".</p> 
<p><A NAME="an_31:30">31:30</A>&nbsp;Mos&#232; dunque pronunzi&#242; dal principio alla fine le parole di questo cantico, in presenza di tutta la raunanza d&#8217;Israele.</p> 
<p><A NAME="an_32:1">32:1</A>&nbsp;"Porgete orecchio, o cieli, ed io parler&#242;, e ascolti la terra le parole della mia bocca.</p> 
<p><A NAME="an_32:2">32:2</A>&nbsp;Si spanda il mio insegnamento come la pioggia, stilli la mia parola come la rugiada, come la pioggerella sopra la verdura, e come un acquazzone sopra l&#8217;erba,</p> 
<p><A NAME="an_32:3">32:3</A>&nbsp;poich&#233; io proclamer&#242; il nome dell&#8217;Eterno. Magnificate il nostro Iddio!</p> 
<p><A NAME="an_32:4">32:4</A>&nbsp;Quanto alla R&#242;cca, l&#8217;opera sua &#232; perfetta, poich&#233; tutte le sue vie sono giustizia. E&#8217; un Dio fedele e senza iniquit&#224;; egli &#232; giusto e retto.</p> 
<p><A NAME="an_32:5">32:5</A>&nbsp;Ma essi si sono condotti male verso di lui; non sono suoi figliuoli, l&#8217;infamia &#232; di loro, razza storta e perversa.</p> 
<p><A NAME="an_32:6">32:6</A>&nbsp;E&#8217; questa la ricompensa che date all&#8217;Eterno, o popolo insensato e privo di saviezza? Non &#232; egli il padre tuo che t&#8217;ha creato? non &#232; egli colui che t&#8217;ha fatto e ti ha stabilito?</p> 
<p><A NAME="an_32:7">32:7</A>&nbsp;Ricordati de&#8217; giorni antichi, considera gli anni delle et&#224; passate, interroga tuo padre, ed egli te lo far&#224; conoscere, i tuoi vecchi, ed essi te lo diranno.</p> 
<p><A NAME="an_32:8">32:8</A>&nbsp;Quando l&#8217;Altissimo diede alle nazioni la loro eredit&#224;, quando separ&#242; i figliuoli degli uomini, egli fiss&#242; i confini dei popoli, tenendo conto del numero de&#8217; figliuoli d&#8217;Israele.</p> 
<p><A NAME="an_32:9">32:9</A>&nbsp;Poich&#233; la parte dell&#8217;Eterno e il suo popolo, Giacobbe &#232; la porzione della sua eredit&#224;.</p> 
<p><A NAME="an_32:10">32:10</A>&nbsp;Egli lo trov&#242; in una terra deserta, in una solitudine piena d&#8217;urli e di desolazione. Egli lo circond&#242;, ne prese cura, lo custodi come la pupilla dell&#8217;occhio suo.</p> 
<p><A NAME="an_32:11">32:11</A>&nbsp;Pari all&#8217;aquila che desta la sua nidiata, si libra a volo sopra i suoi piccini spiega le sue ali, li prende e li porta sulle penne,</p> 
<p><A NAME="an_32:12">32:12</A>&nbsp;l&#8217;Eterno solo l&#8217;ha condotto, e nessun dio straniero era con lui.</p> 
<p><A NAME="an_32:13">32:13</A>&nbsp;Egli l&#8217;ha fatto passare a cavallo sulle alture della terra, e Israele ha mangiato il prodotto de&#8217; campi; gli ha fatto succhiare il miele ch&#8217;esce dalla rupe, l&#8217;olio ch&#8217;esce dalle rocce pi&#249; dure,</p> 
<p><A NAME="an_32:14">32:14</A>&nbsp;la crema delle vacche e il latte delle pecore. Gli ha dato il grasso degli agnelli, de&#8217; montoni di Basan e de&#8217; capri, col fior di farina del frumento; e tu hai bevuto il vino generoso, il sangue dell&#8217;uva.</p> 
<p><A NAME="an_32:15">32:15</A>&nbsp;Ma Ieshurun s&#8217;&#232; fatto grasso ed ha ricalcitrato, ti sei fatto grasso, grosso e pingue! ha abbandonato l&#8217;Iddio che l&#8217;ha fatto, e ha sprezzato la R&#242;cca della sua salvezza.</p> 
<p><A NAME="an_32:16">32:16</A>&nbsp;Essi l&#8217;han mosso a gelosia con divinit&#224; straniere, l&#8217;hanno irritato con abominazioni.</p> 
<p><A NAME="an_32:17">32:17</A>&nbsp;Han sacrificato a demoni che non son Dio, a d&#232;i che non avean conosciuti, d&#232;i nuovi, apparsi di recente, dinanzi ai quali i vostri padri non avean tremato.</p> 
<p><A NAME="an_32:18">32:18</A>&nbsp;Hai abbandonato la R&#242;cca che ti di&#232; la vita, e hai obliato l&#8217;Iddio che ti mise al mondo.</p> 
<p><A NAME="an_32:19">32:19</A>&nbsp;E l&#8217;Eterno l&#8217;ha veduto, e ha reietto i suoi figliuoli e le sue figliuole che l&#8217;aveano irritato;</p> 
<p><A NAME="an_32:20">32:20</A>&nbsp;e ha detto: "Io nasconder&#242; loro la mia faccia, e star&#242; a vedere quale ne sar&#224; la fine; poich&#233; sono una razza quanto mai perversa, figliuoli in cui non &#232; fedelt&#224; di sorta.</p> 
<p><A NAME="an_32:21">32:21</A>&nbsp;Essi m&#8217;han mosso a gelosia con ci&#242; che non &#232; Dio, m&#8217;hanno irritato coi loro idoli vani; e io li mover&#242; a gelosia con gente che non &#232; un popolo, li irriter&#242; con una nazione stolta.</p> 
<p><A NAME="an_32:22">32:22</A>&nbsp;Poich&#233; un fuoco s&#8217;&#232; acceso, nella mia ira, e divamper&#224; fino in fondo al soggiorno de&#8217; morti; divorer&#224; la terra e i suoi prodotti, e infiammer&#224; le fondamenta delle montagne.</p> 
<p><A NAME="an_32:23">32:23</A>&nbsp;Io accumuler&#242; su loro dei mali, esaurir&#242; contro a loro tutti i miei strali.</p> 
<p><A NAME="an_32:24">32:24</A>&nbsp;Essi saran consunti dalla fame, divorati dalla febbre, da mortifera pestilenza; lancer&#242; contro a loro le zanne delle fiere, col veleno delle bestie che striscian nella polvere.</p> 
<p><A NAME="an_32:25">32:25</A>&nbsp;Di fuori la spada, e di dentro il terrore spargeranno il lutto, mietendo giovani e fanciulle, lattanti e uomini canuti.</p> 
<p><A NAME="an_32:26">32:26</A>&nbsp;Io direi: Li spazzer&#242; via d&#8217;un soffio, far&#242; sparire la loro memoria di fra gli uomini,</p> 
<p><A NAME="an_32:27">32:27</A>&nbsp;se non temessi gl&#8217;insulti del nemico, e che i loro avversari, prendendo abbaglio, fosser tratti a dire: "E&#8217; stata la nostra potente mano e non l&#8217;Eterno, che ha fatto tutto questo!"</p> 
<p><A NAME="an_32:28">32:28</A>&nbsp;Poich&#233; &#232; una nazione che ha perduto il senno, e non v&#8217;&#232; in essi alcuna intelligenza.</p> 
<p><A NAME="an_32:29">32:29</A>&nbsp;Se fosser savi, lo capirebbero, considererebbero la fine che li aspetta.</p> 
<p><A NAME="an_32:30">32:30</A>&nbsp;Come potrebbe un solo inseguirne mille, e due metterne in fuga diecimila, se la R&#242;cca loro non li avesse venduti, se l&#8217;Eterno non li avesse dati in man del nemico?</p> 
<p><A NAME="an_32:31">32:31</A>&nbsp;Poich&#233; la r&#242;cca loro non &#232; come la nostra R&#242;cca; i nostri stessi nemici ne son giudici;</p> 
<p><A NAME="an_32:32">32:32</A>&nbsp;ma la loro vigna vien dalla vigna di Sodoma e dalle campagne di Gomorra; le loro uve son uve avvelenate, i loro grappoli, amari;</p> 
<p><A NAME="an_32:33">32:33</A>&nbsp;il loro vino &#232; un tossico di serpenti, un crudel veleno d&#8217;aspidi.</p> 
<p><A NAME="an_32:34">32:34</A>&nbsp;"Tutto questo non &#232; egli tenuto in serbo presso di me, sigillato ne&#8217; miei tesori?</p> 
<p><A NAME="an_32:35">32:35</A>&nbsp;A me la vendetta e la retribuzione, quando il loro piede vaciller&#224;!" Poich&#233; il giorno della loro calamit&#224; &#232; vicino, e ci&#242; che per loro &#232; preparato, s&#8217;affretta a venire.</p> 
<p><A NAME="an_32:36">32:36</A>&nbsp;S&#236;, l&#8217;Eterno giudicher&#224; il suo popolo, ma avr&#224; piet&#224; de&#8217; suoi servi quando vedr&#224; che la forza &#232; sparita, e che non riman pi&#249; tra loro n&#233; schiavo n&#233; libero.</p> 
<p><A NAME="an_32:37">32:37</A>&nbsp;Allora egli dir&#224;: "Ove sono i loro d&#232;i, la r&#242;cca nella quale confidavano,</p> 
<p><A NAME="an_32:38">32:38</A>&nbsp;gli d&#232;i che mangiavano il grasso de&#8217; loro sacrifizi e beveano il vino delle loro libazioni? Si levino essi a soccorrervi, a coprirvi della loro protezione!</p> 
<p><A NAME="an_32:39">32:39</A>&nbsp;Ora vedete che io solo son Dio, e che non v&#8217;&#232; altro dio accanto a me. Io fo morire e fo vivere, ferisco e risano, e non v&#8217;&#232; chi possa liberare dalla mia mano.</p> 
<p><A NAME="an_32:40">32:40</A>&nbsp;S&#236;, io alzo la mia mano al cielo, e dico: Com&#8217;&#232; vero ch&#8217;io vivo in perpetuo,</p> 
<p><A NAME="an_32:41">32:41</A>&nbsp;quando aguzzer&#242; la mia folgorante spada e metter&#242; mano a giudicare, far&#242; vendetta de&#8217; miei nemici e dar&#242; ci&#242; che si meritano a quelli che m&#8217;odiano.</p> 
<p><A NAME="an_32:42">32:42</A>&nbsp;Inebrier&#242; di sangue le mie frecce, del sangue degli uccisi e dei prigionieri, la mia spada divorer&#224; la carne, le teste dei condottieri nemici".</p> 
<p><A NAME="an_32:43">32:43</A>&nbsp;Nazioni, cantate le lodi del suo popolo! poich&#233; l&#8217;Eterno vendica il sangue de&#8217; suoi servi, fa ricadere la sua vendetta sopra i suoi avversari, ma si mostra propizio alla sua terra, al suo popolo".</p> 
<p><A NAME="an_32:44">32:44</A>&nbsp;E Mos&#232; venne con Giosu&#232;, figliuolo di Nun, e pronunzi&#242; in presenza del popolo tutte le parole di questo cantico.</p> 
<p><A NAME="an_32:45">32:45</A>&nbsp;E quando Mos&#232; ebbe finito di pronunziare tutte queste parole dinanzi a tutto Israele, disse loro:</p> 
<p><A NAME="an_32:46">32:46</A>&nbsp;"Prendete a cuore tutte le parole con le quali testimonio oggi contro a voi. Le prescriverete ai vostri figliuoli, onde abbian cura di mettere in pratica tutte le parole di questa legge.</p> 
<p><A NAME="an_32:47">32:47</A>&nbsp;Poich&#233; questa non e una parola senza valore per voi: anzi, e la vostra vita; e per questa parola prolungherete i vostri giorni nel paese del quale andate a prender possesso, passando il Giordano".</p> 
<p><A NAME="an_32:48">32:48</A>&nbsp;E, in quello stesso giorno, l&#8217;Eterno parl&#242; a Mos&#232;, dicendo:</p> 
<p><A NAME="an_32:49">32:49</A>&nbsp;"Sali su questo monte di Abarim, sul monte Nebo, ch&#8217;&#232; nel paese di Moab, di faccia a Gerico, e mira il paese di Canaan, ch&#8217;io do a possedere ai figliuoli d&#8217;Israele.</p> 
<p><A NAME="an_32:50">32:50</A>&nbsp;Tu morrai sul monte sul quale stai per salire, e sarai riunito al tuo popolo, come Aaronne tuo fratello &#232; morto sul monte di Hor ed &#232; stato riunito al suo popolo,</p> 
<p><A NAME="an_32:51">32:51</A>&nbsp;perch&#233; commetteste un&#8217;infedelt&#224; contro di me in mezzo ai figliuoli d&#8217;Israele, alle acque di Meriba a Kades, nel deserto di Tsin, e perch&#233; non mi santificaste in mezzo ai figliuoli d&#8217;Israele.</p> 
<p><A NAME="an_32:52">32:52</A>&nbsp;Tu vedrai il paese davanti a te, ma l&#224;, nel paese che io do ai figliuoli d&#8217;Israele, non entrerai".</p> 
<p><A NAME="an_33:1">33:1</A>&nbsp;Or questa &#232; la benedizione con la quale Mos&#232;, uomo di Dio, benedisse i figliuoli d&#8217;Israele, prima di morire.</p> 
<p><A NAME="an_33:2">33:2</A>&nbsp;Disse dunque: "L&#8217;Eterno &#232; venuto dal Sinai, e s&#8217;&#232; levato su loro da Seir; ha fatto splendere la sua luce dal monte di Paran, &#232; giunto dal mezzo delle sante miriadi; dalla sua destra usciva per essi il fuoco della legge.</p> 
<p><A NAME="an_33:3">33:3</A>&nbsp;Certo, l&#8217;Eterno ama i popoli; ma i suoi santi son tutti agli ordini suoi. Ed essi si tennero ai tuoi piedi, e raccolsero le tue parole.</p> 
<p><A NAME="an_33:4">33:4</A>&nbsp;Mos&#232; ci ha dato una legge, eredit&#224; della raunanza di Giacobbe;</p> 
<p><A NAME="an_33:5">33:5</A>&nbsp;ed egli &#232; stato re in Ieshurun, quando s&#8217;adunavano i capi del popolo e tutte assieme le trib&#249; d&#8217;Israele.</p> 
<p><A NAME="an_33:6">33:6</A>&nbsp;Viva Ruben! ch&#8217;egli non muoia; ma siano gli uomini suoi ridotti a pochi!"</p> 
<p><A NAME="an_33:7">33:7</A>&nbsp;E questo &#232; per Giuda. Egli disse: Ascolta, o Eterno, la voce di Giuda, e riconducilo al suo popolo. Con tutte le sue forze egli lotta per esso; tu gli sarai d&#8217;aiuto contro i suoi nemici!"</p> 
<p><A NAME="an_33:8">33:8</A>&nbsp;Poi disse di Levi: "I tuoi Thummim e i tuoi Urim appartengono all&#8217;uomo pio che ti sei scelto, che tu provasti a Massa, e col quale contendesti alle acque di Meriba.</p> 
<p><A NAME="an_33:9">33:9</A>&nbsp;Egli dice di suo padre e di sua madre: "Io non li ho visti!" non riconosce i suoi fratelli, e nulla sa de&#8217; propri figliuoli; perch&#233; i Leviti osservano la tua parola e sono i custodi del tuo patto.</p> 
<p><A NAME="an_33:10">33:10</A>&nbsp;Essi insegnano i tuoi statuti a Giacobbe e la tua legge a Israele; metton l&#8217;incenso sotto le tue nari, e l&#8217;olocausto sopra il tuo altare.</p> 
<p><A NAME="an_33:11">33:11</A>&nbsp;O Eterno, benedici la sua forza, e gradisci l&#8217;opera delle sue mani. Trafiggi le reni a quelli che insorgono contro di lui, che gli sono nemici, s&#236; che non possan risorgere.</p> 
<p><A NAME="an_33:12">33:12</A>&nbsp;Di Beniamino disse: "L&#8217;amato dell&#8217;Eterno abiter&#224; sicuro presso di lui. L&#8217;Eterno gli far&#224; riparo del continuo, e abiter&#224; fra le colline di lui".</p> 
<p><A NAME="an_33:13">33:13</A>&nbsp;Poi disse di Giuseppe: "Il suo paese sar&#224; benedetto dall&#8217;Eterno coi doni pi&#249; preziosi del cielo, con la rugiada, con le acque dell&#8217;abisso che giace in basso,</p> 
<p><A NAME="an_33:14">33:14</A>&nbsp;coi frutti pi&#249; preziosi che il sole matura, con le cose pi&#249; squisite che ogni luna arreca,</p> 
<p><A NAME="an_33:15">33:15</A>&nbsp;coi migliori prodotti de&#8217; monti antichi, coi doni pi&#249; preziosi de&#8217; colli eterni, coi doni pi&#249; preziosi della terra e di quanto essa racchiude.</p> 
<p><A NAME="an_33:16">33:16</A>&nbsp;Il favor di colui che stava nel pruno venga sul capo di Giuseppe, sulla fronte di colui ch&#8217;&#232; principe tra i suoi fratelli!</p> 
<p><A NAME="an_33:17">33:17</A>&nbsp;Del suo toro primogenito egli ha la maest&#224;; le sue corna son corna di bufalo. Con esse dar&#224; di cozzo ne&#8217; popoli tutti quanti assieme, fino alle estremit&#224; della terra. Tali sono le miriadi d&#8217;Efraim, tali sono le migliaia di Manasse".</p> 
<p><A NAME="an_33:18">33:18</A>&nbsp;Poi disse di Zabulon: "Rallegrati, o Zabulon, nel tuo uscire, e tu, Issacar, nelle tue tende!</p> 
<p><A NAME="an_33:19">33:19</A>&nbsp;Essi chiameranno i popoli al monte, e quivi offriranno sacrifizi di giustizia; poich&#8217;essi succhieranno la dovizia del mare e i tesori nascosti nella rena".</p> 
<p><A NAME="an_33:20">33:20</A>&nbsp;Poi disse di Gad: "Benedetto colui che mette Gad al largo! Egli sta nella sua dimora come una leonessa, e sbrana braccio e cranio.</p> 
<p><A NAME="an_33:21">33:21</A>&nbsp;Ei s&#8217;&#232; scelto le primizie del paese, poich&#233; quivi &#232; la parte riserbata al condottiero, ed egli v&#8217;&#232; giunto alla testa del popolo, ha compiuto la giustizia dell&#8217;Eterno e i suoi decreti, insieme ad Israele".</p> 
<p><A NAME="an_33:22">33:22</A>&nbsp;Poi disse di Dan: "Dan &#232; un leoncello, che balza da Bashan".</p> 
<p><A NAME="an_33:23">33:23</A>&nbsp;Poi disse di Neftali: "O Neftali, sazio di favori e ricolmo di benedizioni dell&#8217;Eterno, prendi possesso dell&#8217;occidente e del mezzod&#236;!"</p> 
<p><A NAME="an_33:24">33:24</A>&nbsp;Poi disse di Ascer: "Benedetto sia Ascer tra i figliuoli d&#8217;Israele! Sia il favorito de&#8217; suoi fratelli, e tuffi il suo pi&#232; nell&#8217;olio!</p> 
<p><A NAME="an_33:25">33:25</A>&nbsp;Sian le sue sbarre di ferro e di rame, e duri quanto i tuoi giorni la tua quiete!</p> 
<p><A NAME="an_33:26">33:26</A>&nbsp;O Ieshurun, nessuno &#232; pari a Dio che, sul carro dei cieli, corre in tuo aiuto, che, nella sua maest&#224;, s&#8217;avanza sulle nubi:</p> 
<p><A NAME="an_33:27">33:27</A>&nbsp;l&#8217;Iddio che ab antico &#232; il tuo rifugio; e sotto a te stanno le braccia eterne. Egli scaccia d&#8217;innanzi a te il nemico, e ti dice: "Distruggi!"</p> 
<p><A NAME="an_33:28">33:28</A>&nbsp;Israele star&#224; sicuro nella sua dimora; la sorgente di Giacobbe sgorgher&#224; solitaria in un paese di frumento e di mosto, e dove il cielo stilla la rugiada.</p> 
<p><A NAME="an_33:29">33:29</A>&nbsp;Te felice, o Israele! Chi &#232; pari a te, un popolo salvato dall&#8217;Eterno, ch&#8217;&#232; lo scudo che ti protegge, e la spada che ti fa trionfare? I tuoi nemici verranno a blandirti, e tu calpesterai le loro alture".</p> 
<p><A NAME="an_34:1">34:1</A>&nbsp;Poi Mos&#232; sal&#236; dalle pianure di Moab sul Monte Nebo, in vetta al Pisga, che &#232; difaccia a Gerico. E l&#8217;Eterno gli fece vedere tutto il paese: Galaad fino a Dan,</p> 
<p><A NAME="an_34:2">34:2</A>&nbsp;tutto Neftali, il paese di Efraim e di Manasse, tutto il paese di Giuda fino al mare occidentale,</p> 
<p><A NAME="an_34:3">34:3</A>&nbsp;il mezzogiorno, il bacino del Giordano e la valle di Gerico, citt&#224; delle palme, fino a Tsoar.</p> 
<p><A NAME="an_34:4">34:4</A>&nbsp;L&#8217;Eterno gli disse: "Questo &#232; il paese riguardo al quale io feci ad Abrahamo, a Isacco ed a Giacobbe, questo giuramento: Io lo dar&#242; alla tua progenie. Io te l&#8217;ho fatto vedere con i tuoi occhi, ma tu non v&#8217;entrerai".</p> 
<p><A NAME="an_34:5">34:5</A>&nbsp;Mos&#232;, servo dell&#8217;Eterno, mor&#236; quivi, nel paese di Moab, come l&#8217;Eterno avea comandato.</p> 
<p><A NAME="an_34:6">34:6</A>&nbsp;E l&#8217;Eterno lo seppell&#236; nella valle, nel paese di Moab, dirimpetto a Beth-Peor; e nessuno fino a questo giorno ha mai saputo dove fosse la sua tomba.</p> 
<p><A NAME="an_34:7">34:7</A>&nbsp;Or Mos&#232; avea centovent&#8217;anni quando mor&#236;; la vista non gli s&#8217;era indebolita e il vigore non gli era venuto meno.</p> 
<p><A NAME="an_34:8">34:8</A>&nbsp;E i figliuoli d&#8217;Israele lo piansero nelle pianure di Moab per trenta giorni, e si compieron cos&#236; i giorni del pianto, del lutto per Mos&#232;.</p> 
<p><A NAME="an_34:9">34:9</A>&nbsp;E Giosu&#232;, figliuolo di Nun, fu riempito dello spirito di sapienza, perch&#233; Mos&#232; gli aveva imposto le mani; e i figliuoli d&#8217;Israele gli ubbidirono e fecero quello che l&#8217;Eterno avea comandato a Mos&#232;.</p> 
<p><A NAME="an_34:10">34:10</A>&nbsp;Non &#232; mai pi&#249; sorto in Israele un profeta simile a Mos&#232;, col quale l&#8217;Eterno abbia trattato faccia a faccia.</p> 
<p><A NAME="an_34:11">34:11</A>&nbsp;Niuno &#232; stato simile a lui in tutti quei segni e miracoli che Dio lo mand&#242; a fare nel paese d&#8217;Egitto contro Faraone, contro tutti i suoi servi e contro tutto il suo paese;</p> 
<p><A NAME="an_34:12">34:12</A>&nbsp;n&#233; simile a lui in quegli atti potenti e in tutte quelle gran cose tremende, che Mos&#232; fece dinanzi agli occhi di tutto Israele.</p> 
<p><HR>
<CENTER>
<A HREF="jos.htm">Next: Joshua</A></CENTER>
</BODY>
</HTML>
