[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](jde) 

------------------------------------------------------------------------

### Italian Bible: Revelation

<span id="an_1:1">1:1</span> La rivelazione di Gesù Cristo, che Dio gli
ha data per mostrare ai suoi servitori le cose che debbono avvenire in
breve; ed egli l’ha fatta conoscere mandandola per mezzo del suo angelo
al suo servitore Giovanni,

<span id="an_1:2">1:2</span> il quale ha attestato la parola di Dio e la
testimonianza di Gesù Cristo, tutto ciò ch’egli ha veduto.

<span id="an_1:3">1:3</span> Beato chi legge e beati coloro che
ascoltano le parole di questa profezia e serbano le cose che sono
scritte in essa, poiché il tempo è vicino!

<span id="an_1:4">1:4</span> Giovanni alle sette chiese che sono
nell’Asia: Grazia a voi e pace da Colui che è, che era e che viene, e
dai sette Spiriti che son davanti al suo trono,

<span id="an_1:5">1:5</span> e da Gesù Cristo, il fedel testimone, il
primogenito dei morti e il principe dei re della terra. A lui che ci
ama, e ci ha liberati dai nostri peccati col suo sangue,

<span id="an_1:6">1:6</span> e ci ha fatti essere un regno e sacerdoti
all’Iddio e Padre suo, a lui siano la gloria e l’imperio nei secoli dei
secoli. Amen.

<span id="an_1:7">1:7</span> Ecco, egli viene colle nuvole; ed ogni
occhio lo vedrà; lo vedranno anche quelli che lo trafissero, e tutte le
tribù della terra faranno cordoglio per lui. Sì, Amen.

<span id="an_1:8">1:8</span> Io son l’Alfa e l’Omega, dice il Signore
Iddio che è, che era e che viene, l’Onnipotente.

<span id="an_1:9">1:9</span> Io, Giovanni, vostro fratello e partecipe
con voi della tribolazione, del regno e della costanza in Gesù, ero
nell’isola chiamata Patmo a motivo della parola di Dio e della
testimonianza di Gesù.

<span id="an_1:10">1:10</span> Fui rapito in Ispirito nel giorno di
Domenica, e udii dietro a me una gran voce, come d’una tromba, che
diceva:

<span id="an_1:11">1:11</span> Quel che tu vedi, scrivilo in un libro e
mandalo alle sette chiese: a Efeso, a Smirne, a Pergamo, a Tiatiri, a
Sardi, a Filadelfia e a Laodicea.

<span id="an_1:12">1:12</span> E io mi voltai per veder la voce che mi
parlava; e come mi fui voltato, vidi sette candelabri d’oro;

<span id="an_1:13">1:13</span> e in mezzo ai candelabri Uno somigliante
a un figliuol d’uomo, vestito d’una veste lunga fino ai piedi, e cinto
d’una cintura d’oro all’altezza del petto.

<span id="an_1:14">1:14</span> E il suo capo e i suoi capelli erano
bianchi come candida lana, come neve; e i suoi occhi erano come una
fiamma di fuoco;

<span id="an_1:15">1:15</span> e i suoi piedi eran simili a terso rame,
arroventato in una fornace; e la sua voce era come la voce di molte
acque.

<span id="an_1:16">1:16</span> Ed egli teneva nella sua man destra sette
stelle; e dalla sua bocca usciva una spada a due tagli, acuta, e il suo
volto era come il sole quando splende nella sua forza.

<span id="an_1:17">1:17</span> E quando l’ebbi veduto, caddi ai suoi
piedi come morto; ed egli mise la sua man destra su di me, dicendo: Non
temere;

<span id="an_1:18">1:18</span> io sono il primo e l’ultimo, e il
Vivente; e fui morto, ma ecco son vivente per i secoli dei secoli, e
tengo le chiavi della morte e dell’Ades.

<span id="an_1:19">1:19</span> Scrivi dunque le cose che hai vedute,
quelle che sono e quelle che devono avvenire in appresso,

<span id="an_1:20">1:20</span> il mistero delle sette stelle che hai
vedute nella mia destra, e dei sette candelabri d’oro. Le sette stelle
sono gli angeli delle sette chiese, e i sette candelabri sono le sette
chiese.

<span id="an_2:1">2:1</span> All’angelo della chiesa d’Efeso scrivi:
Queste cose dice colui che tiene le sette stelle nella sua destra, e che
cammina in mezzo ai sette candelabri d’oro:

<span id="an_2:2">2:2</span> Io conosco le tue opere e la tua fatica e
la tua costanza e che non puoi sopportare i malvagi e hai messo alla
prova quelli che si chiamano apostoli e non lo sono, e li hai trovati
mendaci;

<span id="an_2:3">2:3</span> e hai costanza e hai sopportato molte cose
per amor del mio nome, e non ti sei stancato.

<span id="an_2:4">2:4</span> Ma ho questo contro di te: che hai lasciato
il tuo primo amore.

<span id="an_2:5">2:5</span> Ricordati dunque donde sei caduto, e
ravvediti, e fa’ le opere di prima; se no, verrò a te, e rimoverò il tuo
candelabro dal suo posto, se tu non ti ravvedi.

<span id="an_2:6">2:6</span> Ma tu hai questo: che odii le opere dei
Nicolaiti, le quali odio anch’io.

<span id="an_2:7">2:7</span> Chi ha orecchio ascolti ciò che lo Spirito
dice alle chiese. A chi vince io darò a mangiare dell’albero della vita,
che sta nel paradiso di Dio.

<span id="an_2:8">2:8</span> E all’angelo della chiesa di Smirne scrivi:
Queste cose dice il primo e l’ultimo, che fu morto e tornò in vita:

<span id="an_2:9">2:9</span> Io conosco la tua tribolazione e la tua
povertà (ma pur sei ricco) e le calunnie lanciate da quelli che dicono
d’esser Giudei e non lo sono, ma sono una sinagoga di Satana.

<span id="an_2:10">2:10</span> Non temere quel che avrai da soffrire;
ecco, il diavolo sta per cacciare alcuni di voi in prigione, perché
siate provati: e avrete una tribolazione di dieci giorni. Sii fedele
fino alla morte, e io ti darò la corona della vita.

<span id="an_2:11">2:11</span> Chi ha orecchio ascolti ciò che lo
Spirito dice alle chiese. Chi vince non sarà punto offeso dalla morte
seconda.

<span id="an_2:12">2:12</span> E all’angelo della chiesa di Pergamo
scrivi: Queste cose dice colui che ha la spada acuta a due tagli:

<span id="an_2:13">2:13</span> Io conosco dove tu abiti, cioè là dov’è
il trono di Satana; eppur tu ritieni fermamente il mio nome, e non
rinnegasti la mia fede, neppure nei giorni in cui Antipa, il mio fedel
testimone, fu ucciso tra voi, dove abita Satana.

<span id="an_2:14">2:14</span> Ma ho alcune poche cose contro di te:
cioè, che tu hai quivi di quelli che professano la dottrina di Balaam,
il quale insegnava a Balac a porre un intoppo davanti ai figliuoli
d’Israele, inducendoli a mangiare delle cose sacrificate agli idoli e a
fornicare.

<span id="an_2:15">2:15</span> Così hai anche tu di quelli che in simil
guisa professano la dottrina dei Nicolaiti.

<span id="an_2:16">2:16</span> Ravvediti dunque; se no, verrò tosto a
te, e combatterò contro a loro con la spada della mia bocca.

<span id="an_2:17">2:17</span> Chi ha orecchio ascolti ciò che lo
Spirito dice alle chiese. A chi vince io darò della manna nascosta, e
gli darò una pietruzza bianca, e sulla pietruzza scritto un nome nuovo
che nessuno conosce, se non colui che lo riceve.

<span id="an_2:18">2:18</span> E all’angelo della chiesa di Tiatiri
scrivi: Queste cose dice il Figliuol di Dio, che ha gli occhi come
fiamma di fuoco, e i cui piedi son come terso rame:

<span id="an_2:19">2:19</span> Io conosco le tue opere e il tuo amore e
la tua fede e il tuo ministerio e la tua costanza, e che le tue opere
ultime sono più abbondanti delle prime.

<span id="an_2:20">2:20</span> Ma ho questo contro a te: che tu tolleri
quella donna Jezabel, che si dice profetessa e insegna e seduce i miei
servitori perché commettano fornicazione e mangino cose sacrificate
agl’idoli.

<span id="an_2:21">2:21</span> E io le ho dato tempo per ravvedersi, ed
ella non vuol ravvedersi della sua fornicazione.

<span id="an_2:22">2:22</span> Ecco, io getto lei sopra un letto di
dolore, e quelli che commettono adulterio con lei in una gran
tribolazione, se non si ravvedono delle opere d’essa.

<span id="an_2:23">2:23</span> E metterò a morte i suoi figliuoli; e
tutte le chiese conosceranno che io son colui che investigo le reni ed i
cuori; e darò a ciascun di voi secondo le opere vostre.

<span id="an_2:24">2:24</span> Ma agli altri di voi in Tiatiri che non
professate questa dottrina e non avete conosciuto le profondità di
Satana (come le chiaman loro), io dico: Io non v’impongo altro peso.

<span id="an_2:25">2:25</span> Soltanto, quel che avete tenetelo
fermamente finché io venga.

<span id="an_2:26">2:26</span> E a chi vince e persevera nelle mie opere
sino alla fine io darò potestà sulle nazioni,

<span id="an_2:27">2:27</span> ed egli le reggerà con una verga di ferro
frantumandole a mo’ di vasi d’argilla; come anch’io ho ricevuto potestà
dal Padre mio.

<span id="an_2:28">2:28</span> E gli darò la stella mattutina.

<span id="an_2:29">2:29</span> Chi ha orecchio ascolti ciò che lo
Spirito dice alle chiese.

<span id="an_3:1">3:1</span> E all’angelo della chiesa di Sardi scrivi:
Queste cose dice colui che ha i sette Spiriti di Dio e le sette stelle:
Io conosco le tue opere: tu hai nome di vivere e sei morto.

<span id="an_3:2">3:2</span> Sii vigilante e rafferma il resto che sta
per morire; poiché non ho trovato le opere tue compiute nel cospetto del
mio Dio.

<span id="an_3:3">3:3</span> Ricordati dunque di quanto hai ricevuto e
udito; e serbalo, e ravvediti. Che se tu non vegli, io verrò come un
ladro, e tu non saprai a quale ora verrò su di te.

<span id="an_3:4">3:4</span> Ma tu hai alcuni pochi in Sardi che non
hanno contaminato le loro vesti; essi cammineranno meco in vesti
bianche, perché ne son degni.

<span id="an_3:5">3:5</span> Chi vince sarà così vestito di vesti
bianche, ed io non cancellerò il suo nome dal libro della vita, e
confesserò il suo nome nel cospetto del Padre mio e nel cospetto dei
suoi angeli.

<span id="an_3:6">3:6</span> Chi ha orecchio ascolti ciò che lo Spirito
dice alle chiese.

<span id="an_3:7">3:7</span> E all’angelo della chiesa di Filadelfia
scrivi: Queste cose dice il santo, il verace, colui che ha la chiave di
Davide, colui che apre e nessuno chiude, colui che chiude e nessuno
apre:

<span id="an_3:8">3:8</span> Io conosco le tue opere. Ecco, io ti ho
posta dinanzi una porta aperta, che nessuno può chiudere, perché, pur
avendo poca forza, hai serbata la mia parola, e non hai rinnegato il mio
nome.

<span id="an_3:9">3:9</span> Ecco, io ti do di quelli della sinagoga di
Satana, i quali dicono d’esser Giudei e non lo sono, ma mentiscono;
ecco, io li farò venire a prostrarsi dinanzi ai tuoi piedi, e
conosceranno ch’io t’ho amato.

<span id="an_3:10">3:10</span> Perché tu hai serbata la parola della mia
costanza, anch’io ti guarderò dall’ora del cimento che ha da venire su
tutto il mondo, per mettere alla prova quelli che abitano sulla terra.

<span id="an_3:11">3:11</span> Io vengo tosto; tieni fermamente quello
che hai, affinché nessuno ti tolga la tua corona.

<span id="an_3:12">3:12</span> Chi vince io lo farò una colonna nel
tempio del mio Dio, ed egli non ne uscirà mai più; e scriverò su lui il
nome del mio Dio e il nome della città del mio Dio, della nuova
Gerusalemme che scende dal cielo d’appresso all’Iddio mio, ed il mio
nuovo nome.

<span id="an_3:13">3:13</span> Chi ha orecchio ascolti ciò che lo
Spirito dice alle chiese.

<span id="an_3:14">3:14</span> E all’angelo della chiesa di Laodicea
scrivi: Queste cose dice l’Amen, il testimone fedele e verace, il
principio della creazione di Dio:

<span id="an_3:15">3:15</span> Io conosco le tue opere: tu non sei né
freddo né fervente. Oh fossi tu pur freddo o fervente!

<span id="an_3:16">3:16</span> Così, perché sei tiepido, e non sei né
freddo né fervente, io ti vomiterò dalla mia bocca.

<span id="an_3:17">3:17</span> Poiché tu dici: Io son ricco, e mi sono
arricchito, e non ho bisogno di nulla e non sai che tu sei infelice fra
tutti, e miserabile e povero e cieco e nudo,

<span id="an_3:18">3:18</span> io ti consiglio di comprare da me
dell’oro affinato col fuoco, affinché tu arricchisca; e delle vesti
bianche, affinché tu ti vesta e non apparisca la vergogna della tua
nudità; e del collirio per ungertene gli occhi, affinché tu vegga.

<span id="an_3:19">3:19</span> Tutti quelli che amo, io li riprendo e li
castigo; abbi dunque zelo e ravvediti.

<span id="an_3:20">3:20</span> Ecco, io sto alla porta e picchio: se uno
ode la mia voce ed apre la porta, io entrerò da lui e cenerò con lui ed
egli meco.

<span id="an_3:21">3:21</span> A chi vince io darò di seder meco sul mio
trono, come anch’io ho vinto e mi son posto a sedere col Padre mio sul
suo trono

<span id="an_3:22">3:22</span> Chi ha orecchio ascolti ciò che lo
Spirito dice alle chiese.

<span id="an_4:1">4:1</span> Dopo queste cose io vidi, ed ecco una porta
aperta nel cielo, e la prima voce che avevo udita parlante meco a guisa
di tromba, mi disse: Sali qua, e io ti mostrerò le cose che debbono
avvenire da ora innanzi.

<span id="an_4:2">4:2</span> E subito fui rapito in ispirito; ed ecco un
trono era posto nel cielo, e sul trono v’era uno a sedere.

<span id="an_4:3">4:3</span> E Colui che sedeva era nell’aspetto simile
a una pietra di diaspro e di sardonico; e attorno al trono c’era un
arcobaleno che, a vederlo, somigliava a uno smeraldo.

<span id="an_4:4">4:4</span> E attorno al trono c’erano ventiquattro
troni; e sui troni sedevano ventiquattro anziani, vestiti di bianche
vesti, e aveano sui loro capi delle corone d’oro.

<span id="an_4:5">4:5</span> E dal trono procedevano lampi e voci e
tuoni; e davanti al trono c’erano sette lampade ardenti, che sono i
sette Spiriti di Dio;

<span id="an_4:6">4:6</span> e davanti al trono c’era come un mare di
vetro, simile al cristallo; e in mezzo al trono e attorno al trono,
quattro creature viventi, piene d’occhi davanti e di dietro.

<span id="an_4:7">4:7</span> E la prima creatura vivente era simile a un
leone, e la seconda simile a un vitello, e la terza avea la faccia come
d’un uomo, e la quarta era simile a un’aquila volante.

<span id="an_4:8">4:8</span> E le quattro creature viventi avevano
ognuna sei ali, ed eran piene d’occhi all’intorno e di dentro, e non
restavan mai, giorno e notte, di dire: Santo, santo, santo è il Signore
Iddio, l’Onnipotente, che era, che è, e che viene.

<span id="an_4:9">4:9</span> E ogni volta che le creature viventi rendon
gloria e onore e grazie a Colui che siede sul trono, a Colui che vive
nei secoli dei secoli,

<span id="an_4:10">4:10</span> i ventiquattro anziani si prostrano
davanti a Colui che siede sul trono e adorano Colui che vive ne’ secoli
dei secoli e gettano le loro corone davanti al trono, dicendo:

<span id="an_4:11">4:11</span> Degno sei, o Signore e Iddio nostro, di
ricever la gloria e l’onore e la potenza: poiché tu creasti tutte le
cose, e per la tua volontà esistettero e furon create.

<span id="an_5:1">5:1</span> E vidi nella destra di Colui che sedeva sul
trono, un libro scritto di dentro e di fuori, sigillato con sette
suggelli.

<span id="an_5:2">5:2</span> E vidi un angelo potente che bandiva con
gran voce: Chi è degno d’aprire il libro e di romperne i suggelli?

<span id="an_5:3">5:3</span> E nessuno, né in cielo, né sulla terra, né
sotto la terra, poteva aprire il libro, o guardarlo.

<span id="an_5:4">5:4</span> E io piangevo forte perché non s’era
trovato nessuno che fosse degno d’aprire il libro, o di guardarlo.

<span id="an_5:5">5:5</span> E uno degli anziani mi disse: Non piangere;
ecco, il Leone che è della tribù di Giuda, il Rampollo di Davide, ha
vinto per aprire il libro e i suoi sette suggelli.

<span id="an_5:6">5:6</span> Poi vidi, in mezzo al trono e alle quattro
creature viventi e in mezzo agli anziani, un Agnello in piedi, che
pareva essere stato immolato, ed avea sette corna e sette occhi che sono
i sette Spiriti di Dio, mandati per tutta la terra.

<span id="an_5:7">5:7</span> Ed esso venne e prese il libro dalla destra
di Colui che sedeva sul trono.

<span id="an_5:8">5:8</span> E quando ebbe preso il libro, le quattro
creature viventi e i ventiquattro anziani si prostrarono davanti
all’Agnello, avendo ciascuno una cetra e delle coppe d’oro piene di
profumi, che sono le preghiere dei santi.

<span id="an_5:9">5:9</span> E cantavano un nuovo cantico, dicendo: Tu
sei degno di prendere il libro e d’aprirne i suggelli, perché sei stato
immolato e hai comprato a Dio, col tuo sangue, gente d’ogni tribù e
lingua e popolo e nazione,

<span id="an_5:10">5:10</span> e ne hai fatto per il nostro Dio un regno
e de’ sacerdoti; e regneranno sulla terra.

<span id="an_5:11">5:11</span> E vidi, e udii una voce di molti angeli
attorno al trono e alle creature viventi e agli anziani; e il numero
loro era di miriadi di miriadi, e di migliaia di migliaia,

<span id="an_5:12">5:12</span> che dicevano con gran voce: Degno è
l’Agnello che è stato immolato di ricever la potenza e le ricchezze e la
sapienza e la forza e l’onore e la gloria e la benedizione.

<span id="an_5:13">5:13</span> E tutte le creature che sono nel cielo e
sulla terra e sotto la terra e sul mare e tutte le cose che sono in
essi, le udii che dicevano: A Colui che siede sul trono e all’Agnello
siano la benedizione e l’onore e la gloria e l’imperio, nei secoli dei
secoli.

<span id="an_5:14">5:14</span> E le quattro creature viventi dicevano:
Amen! E gli anziani si prostrarono e adorarono.

<span id="an_6:1">6:1</span> Poi vidi quando l’Agnello ebbe aperto uno
dei sette suggelli; e udii una delle quattro creature viventi, che
diceva con voce come di tuono: Vieni.

<span id="an_6:2">6:2</span> E vidi, ed ecco un cavallo bianco; e colui
che lo cavalcava aveva un arco; e gli fu data una corona, ed egli uscì
fuori da vincitore, e per vincere.

<span id="an_6:3">6:3</span> E quando ebbe aperto il secondo suggello,
io udii la seconda creatura vivente che diceva: Vieni.

<span id="an_6:4">6:4</span> E uscì fuori un altro cavallo, rosso; e a
colui che lo cavalcava fu dato di toglier la pace dalla terra affinché
gli uomini si uccidessero gli uni gli altri, e gli fu data una grande
spada.

<span id="an_6:5">6:5</span> E quando ebbe aperto il terzo suggello, io
udii la terza creatura vivente che diceva: Vieni. Ed io vidi, ed ecco un
cavallo nero; e colui che lo cavalcava aveva una bilancia in mano.

<span id="an_6:6">6:6</span> E udii come una voce in mezzo alle quattro
creature viventi che diceva: Una chènice di frumento per un denaro e tre
chènici d’orzo per un denaro; e non danneggiare né l’olio né il vino.

<span id="an_6:7">6:7</span> E quando ebbe aperto il quarto suggello, io
udii la voce della quarta creatura vivente che diceva: Vieni.

<span id="an_6:8">6:8</span> E io vidi, ed ecco un cavallo giallastro; e
colui che lo cavalcava avea nome la Morte; e gli teneva dietro l’Ades. E
fu loro data potestà sopra la quarta parte della terra di uccidere con
la spada, con la fame, con la mortalità e con le fiere della terra.

<span id="an_6:9">6:9</span> E quando ebbe aperto il quinto suggello, io
vidi sotto l’altare le anime di quelli ch’erano stati uccisi per la
parola di Dio e per la testimonianza che aveano resa;

<span id="an_6:10">6:10</span> e gridarono con gran voce, dicendo: Fino
a quando, o nostro Signore che sei santo e verace, non fai tu giudicio e
non vendichi il nostro sangue su quelli che abitano sopra la terra?

<span id="an_6:11">6:11</span> E a ciascun d’essi fu data una veste
bianca e fu loro detto che si riposassero ancora un po’ di tempo, finché
fosse completo il numero dei loro conservi e dei loro fratelli, che
hanno ad essere uccisi come loro.

<span id="an_6:12">6:12</span> Poi vidi quand’ebbe aperto il sesto
suggello: e si fece un gran terremoto; e il sole divenne nero come un
cilicio di crine, e tutta la luna diventò come sangue;

<span id="an_6:13">6:13</span> e le stelle del cielo caddero sulla terra
come quando un fico scosso da un gran vento lascia cadere i suoi fichi
immaturi.

<span id="an_6:14">6:14</span> E il cielo si ritrasse come una pergamena
che si arrotola; e ogni montagna e ogni isola fu rimossa dal suo luogo.

<span id="an_6:15">6:15</span> E i re della terra e i grandi e i
capitani e i ricchi e i potenti e ogni servo e ogni libero si nascosero
nelle spelonche e nelle rocce dei monti;

<span id="an_6:16">6:16</span> e dicevano ai monti e alle rocce:
Cadeteci addosso e nascondeteci dal cospetto di Colui che siede sul
trono e dall’ira dell’Agnello;

<span id="an_6:17">6:17</span> perché è venuto il gran giorno della sua
ira, e chi può reggere in piè?

<span id="an_7:1">7:1</span> Dopo questo, io vidi quattro angeli che
stavano in piè ai quattro canti della terra, ritenendo i quattro venti
della terra affinché non soffiasse vento alcuno sulla terra, né sopra il
mare, né sopra alcun albero.

<span id="an_7:2">7:2</span> E vidi un altro angelo che saliva dal sol
levante, il quale aveva il suggello dell’Iddio vivente; ed egli gridò
con gran voce ai quattro angeli ai quali era dato di danneggiare la
terra e il mare, dicendo:

<span id="an_7:3">7:3</span> Non danneggiate la terra, né il mare, né
gli alberi, finché abbiam segnato in fronte col suggello i servitori
dell’Iddio nostro.

<span id="an_7:4">7:4</span> E udii il numero dei segnati: centoquaranta
quattromila segnati di tutte le tribù dei figliuoli d’Israele:

<span id="an_7:5">7:5</span> Della tribù di Giuda dodicimila segnati,
della tribù di Ruben dodicimila, della tribù di Gad dodicimila,

<span id="an_7:6">7:6</span> della tribù di Aser dodicimila, della tribù
di Neftali dodicimila, della tribù di Manasse dodicimila,

<span id="an_7:7">7:7</span> della tribù di Simeone dodicimila, della
tribù di Levi dodicimila, della tribù di Issacar dodicimila,

<span id="an_7:8">7:8</span> della tribù di Zabulon dodicimila, della
tribù di Giuseppe dodicimila, della tribù di Beniamino dodicimila
segnati.

<span id="an_7:9">7:9</span> Dopo queste cose vidi, ed ecco una gran
folla che nessun uomo poteva noverare, di tutte le nazioni e tribù e
popoli e lingue, che stava in piè davanti al trono e davanti
all’Agnello, vestiti di vesti bianche e con delle palme in mano.

<span id="an_7:10">7:10</span> E gridavano con gran voce dicendo: La
salvezza appartiene all’Iddio nostro il quale siede sul trono, ed
all’Agnello.

<span id="an_7:11">7:11</span> E tutti gli angeli stavano in piè attorno
al trono e agli anziani e alle quattro creature viventi; e si
prostrarono sulle loro facce davanti al trono, e adorarono Iddio
dicendo:

<span id="an_7:12">7:12</span> Amen! All’Iddio nostro la benedizione e
la gloria e la sapienza e le azioni di grazie e l’onore e la potenza e
la forza, nei secoli dei secoli! Amen.

<span id="an_7:13">7:13</span> E uno degli anziani mi rivolse la parola
dicendomi: Questi che son vestiti di vesti bianche chi son dessi, e
donde son venuti?

<span id="an_7:14">7:14</span> Io gli risposi: Signor mio, tu lo sai. Ed
egli mi disse: Essi son quelli che vengono dalla gran tribolazione, e
hanno lavato le loro vesti, e le hanno imbiancate nel sangue
dell’Agnello.

<span id="an_7:15">7:15</span> Perciò son davanti al trono di Dio, e gli
servono giorno e notte nel suo tempio; e Colui che siede sul trono
spiegherà su loro la sua tenda.

<span id="an_7:16">7:16</span> Non avranno più fame e non avranno più
sete, non li colpirà più il sole né alcuna arsura;

<span id="an_7:17">7:17</span> perché l’Agnello che è in mezzo al trono
li pasturerà e li guiderà alle sorgenti delle acque della vita; e Iddio
asciugherà ogni lagrima dagli occhi loro.

<span id="an_8:1">8:1</span> E quando l’Agnello ebbe aperto il settimo
suggello, si fece silenzio nel cielo per circa lo spazio di mezz’ora.

<span id="an_8:2">8:2</span> E io vidi i sette angeli che stanno in piè
davanti a Dio, e furon date loro sette trombe.

<span id="an_8:3">8:3</span> E un altro angelo venne e si fermò presso
l’altare, avendo un turibolo d’oro; e gli furon dati molti profumi
affinché li unisse alle preghiere di tutti i santi sull’altare d’oro che
era davanti al trono.

<span id="an_8:4">8:4</span> E il fumo dei profumi, unendosi alle
preghiere dei santi, salì dalla mano dell’angelo al cospetto di Dio.

<span id="an_8:5">8:5</span> Poi l’angelo prese il turibolo e l’empì del
fuoco dell’altare e lo gettò sulla terra; e ne seguirono tuoni e voci e
lampi e un terremoto.

<span id="an_8:6">8:6</span> E i sette angeli che avean le sette trombe
si prepararono a sonare.

<span id="an_8:7">8:7</span> E il primo sonò, e vi fu grandine e fuoco,
mescolati con sangue, che furon gettati sulla terra; e la terza parte
della terra fu arsa, e la terza parte degli alberi fu arsa, ed ogni erba
verde fu arsa.

<span id="an_8:8">8:8</span> Poi sonò il secondo angelo, e una massa
simile ad una gran montagna ardente fu gettata nel mare; e la terza
parte del mare divenne sangue,

<span id="an_8:9">8:9</span> e la terza parte delle creature viventi che
erano nel mare morì, e la terza parte delle navi perì.

<span id="an_8:10">8:10</span> Poi sonò il terzo angelo, e cadde dal
cielo una grande stella, ardente come una torcia; e cadde sulla terza
parte dei fiumi e sulle fonti delle acque.

<span id="an_8:11">8:11</span> Il nome della stella è Assenzio; e la
terza parte delle acque divenne assenzio; e molti uomini morirono a
cagione di quelle acque, perché eran divenute amare.

<span id="an_8:12">8:12</span> Poi sonò il quarto angelo, e la terza
parte del sole fu colpita e la terza parte della luna e la terza parte
delle stelle affinché la loro terza parte si oscurasse e il giorno non
risplendesse per la sua terza parte e lo stesso avvenisse della notte.

<span id="an_8:13">8:13</span> E guardai e udii un’aquila che volava in
mezzo al cielo e diceva con gran voce: Guai, guai, guai a quelli che
abitano sulla terra, a cagione degli altri suoni di tromba dei tre
angeli che debbono ancora sonare

<span id="an_9:1">9:1</span> Poi sonò il quinto angelo, e io vidi una
stella caduta dal cielo sulla terra; e ad esso fu data la chiave del
pozzo dell’abisso.

<span id="an_9:2">9:2</span> Ed egli aprì il pozzo dell’abisso; e dal
pozzo salì un fumo simile al fumo di una gran fornace; e il sole e
l’aria furono oscurati dal fumo del pozzo.

<span id="an_9:3">9:3</span> E dal fumo uscirono sulla terra delle
locuste; e fu dato loro un potere pari al potere che hanno gli scorpioni
della terra.

<span id="an_9:4">9:4</span> E fu loro detto di non danneggiare l’erba
della terra, né alcuna verdura, né albero alcuno, ma soltanto gli uomini
che non aveano il suggello di Dio in fronte.

<span id="an_9:5">9:5</span> E fu loro dato, non di ucciderli, ma di
tormentarli per cinque mesi; e il tormento che cagionavano era come
quello prodotto da uno scorpione quando ferisce un uomo.

<span id="an_9:6">9:6</span> E in quei giorni gli uomini cercheranno la
morte e non la troveranno, e desidereranno di morire, e la morte fuggirà
da loro.

<span id="an_9:7">9:7</span> E nella forma le locuste eran simili a
cavalli pronti alla guerra; e sulle teste aveano come delle corone
simili ad oro e le loro facce eran come facce d’uomini.

<span id="an_9:8">9:8</span> E aveano dei capelli come capelli di donne,
e i denti eran come denti di leoni.

<span id="an_9:9">9:9</span> E aveano degli usberghi come usberghi di
ferro; e il rumore delle loro ali era come il rumore di carri, tirati da
molti cavalli correnti alla battaglia.

<span id="an_9:10">9:10</span> E aveano delle code come quelle degli
scorpioni, e degli aculei; e nelle code stava il loro potere di
danneggiare gli uomini per cinque mesi.

<span id="an_9:11">9:11</span> E aveano come re sopra di loro l’angelo
dell’abisso, il cui nome in ebraico è Abaddon, e in greco Apollion.

<span id="an_9:12">9:12</span> Il primo guaio è passato: ecco, vengono
ancora due guai dopo queste cose.

<span id="an_9:13">9:13</span> Poi il sesto angelo sonò, e io udii una
voce dalle quattro corna dell’altare d’oro che era davanti a Dio,

<span id="an_9:14">9:14</span> la quale diceva al sesto angelo che avea
la tromba: Sciogli i quattro angeli che son legati sul gran fiume
Eufrate.

<span id="an_9:15">9:15</span> E furono sciolti i quattro angeli che
erano stati preparati per quell’ora, per quel giorno e mese e anno, per
uccidere la terza parte degli uomini.

<span id="an_9:16">9:16</span> E il numero degli eserciti della
cavalleria era di venti migliaia di decine di migliaia; io udii il loro
numero.

<span id="an_9:17">9:17</span> Ed ecco come mi apparvero nella visione i
cavalli e quelli che li cavalcavano: aveano degli usberghi di fuoco, di
giacinto e di zolfo; e le teste dei cavalli erano come teste di leoni; e
dalle loro bocche usciva fuoco e fumo e zolfo.

<span id="an_9:18">9:18</span> Da queste tre piaghe: dal fuoco, dal fumo
e dallo zolfo che usciva dalle loro bocche fu uccisa la terza parte
degli uomini.

<span id="an_9:19">9:19</span> Perché il potere dei cavalli era nella
loro bocca e nelle loro code; poiché le loro code eran simili a serpenti
e aveano delle teste, e con esse danneggiavano.

<span id="an_9:20">9:20</span> E il resto degli uomini che non furono
uccisi da queste piaghe, non si ravvidero delle opere delle loro mani si
da non adorar più i demoni e gl’idoli d’oro e d’argento e di rame e di
pietra e di legno, i quali non possono né vedere, né udire, né
camminare;

<span id="an_9:21">9:21</span> e non si ravvidero dei loro omicidi, né
delle loro malìe, né delle loro fornicazione, né dei loro furti.

<span id="an_10:1">10:1</span> Poi vidi un altro angelo potente che
scendeva dal cielo, avvolto in una nuvola; sopra il suo capo era
l’arcobaleno; la sua faccia era come il sole, e i suoi piedi come
colonne di fuoco;

<span id="an_10:2">10:2</span> e aveva in mano un libretto aperto; ed
egli posò il suo piè destro sul mare e il sinistro sulla terra;

<span id="an_10:3">10:3</span> e gridò con gran voce, nel modo che rugge
il leone; e quando ebbe gridato, i sette tuoni fecero udire le loro
voci.

<span id="an_10:4">10:4</span> E quando i sette tuoni ebbero fatto udire
le loro voci, io stavo per scrivere; ma udii una voce dal cielo che mi
disse: Suggella le cose che i sette tuoni hanno proferite, e non le
scrivere.

<span id="an_10:5">10:5</span> E l’angelo che io avea veduto stare in
piè sul mare e sulla terra,

<span id="an_10:6">10:6</span> levò la man destra al cielo e giurò per
Colui che vive nei secoli dei secoli, il quale ha creato il cielo e le
cose che sono in esso e la terra e le cose che sono in essa e il mare e
le cose che sono in esso, che non ci sarebbe più indugio;

<span id="an_10:7">10:7</span> ma che nei giorni della voce del settimo
angelo, quand’egli sonerebbe, si compirebbe il mistero di Dio, secondo
ch’Egli ha annunziato ai suoi servitori, i profeti.

<span id="an_10:8">10:8</span> E la voce che io avevo udita dal cielo mi
parlò di nuovo e disse: Va’, prendi il libro che è aperto in mano
all’angelo che sta in piè sul mare e sulla terra.

<span id="an_10:9">10:9</span> E io andai dall’angelo, dicendogli di
darmi il libretto. Ed egli mi disse: Prendilo, e divoralo: esso sarà
amaro alle tue viscere, ma in bocca ti sarà dolce come miele.

<span id="an_10:10">10:10</span> Presi il libretto di mano all’angelo, e
lo divorai; e mi fu dolce in bocca, come miele; ma quando l’ebbi
divorato, le mie viscere sentirono amarezza.

<span id="an_10:11">10:11</span> E mi fu detto: Bisogna che tu
profetizzi di nuovo sopra molti popoli e nazioni e lingue e re.

<span id="an_11:1">11:1</span> Poi mi fu data una canna simile a una
verga; e mi fu detto: Lèvati e misura il tempio di Dio e l’altare e
novera quelli che vi adorano;

<span id="an_11:2">11:2</span> ma tralascia il cortile che è fuori del
tempio, e non lo misurare, perché esso è stato dato ai Gentili, e questi
calpesteranno la santa città per quarantadue mesi.

<span id="an_11:3">11:3</span> E io darò ai miei due testimoni di
profetare, ed essi profeteranno per milleduecento sessanta giorni,
vestiti di cilicio.

<span id="an_11:4">11:4</span> Questi sono i due ulivi e i due
candelabri che stanno nel cospetto del Signor della terra.

<span id="an_11:5">11:5</span> E se alcuno li vuole offendere, esce
dalla lor bocca un fuoco che divora i loro nemici; e se alcuno li vuole
offendere bisogna ch’ei sia ucciso in questa maniera.

<span id="an_11:6">11:6</span> Essi hanno il potere di chiudere il cielo
onde non cada pioggia durante i giorni della loro profezia; e hanno
potestà sulle acque di convertirle in sangue, e potestà di percuotere la
terra di qualunque piaga, quante volte vorranno.

<span id="an_11:7">11:7</span> E quando avranno compiuta la loro
testimonianza, la bestia che sale dall’abisso moverà loro guerra e li
vincerà e li ucciderà.

<span id="an_11:8">11:8</span> E i loro corpi morti giaceranno sulla
piazza della gran città, che spiritualmente si chiama Sodoma ed Egitto,
dove anche il Signor loro è stato crocifisso.

<span id="an_11:9">11:9</span> E gli uomini dei vari popoli e tribù e
lingue e nazioni vedranno i loro corpi morti per tre giorni e mezzo, e
non lasceranno che i loro corpi morti siano posti in un sepolcro.

<span id="an_11:10">11:10</span> E gli abitanti della terra si
rallegreranno di loro e faranno festa e si manderanno regali gli uni
agli altri, perché questi due profeti avranno tormentati gli abitanti
della terra.

<span id="an_11:11">11:11</span> E in capo ai tre giorni e mezzo uno
spirito di vita procedente da Dio entrò in loro, ed essi si drizzarono
in piè e grande spavento cadde su quelli che li videro.

<span id="an_11:12">11:12</span> Ed essi udirono una gran voce dal cielo
che diceva loro: Salite qua. Ed essi salirono al cielo nella nuvola, e i
loro nemici li videro.

<span id="an_11:13">11:13</span> E in quell’ora si fece un gran
terremoto, e la decima parte della città cadde, e settemila persone
furono uccise nel terremoto; e il rimanente fu spaventato e dette gloria
all’Iddio del cielo.

<span id="an_11:14">11:14</span> Il secondo guaio è passato; ed ecco, il
terzo guaio verrà tosto.

<span id="an_11:15">11:15</span> Ed il settimo angelo sonò, e si fecero
gran voci nel cielo, che dicevano: Il regno del mondo è venuto ad essere
del Signor nostro e del suo Cristo; ed egli regnerà ne’ secoli dei
secoli.

<span id="an_11:16">11:16</span> E i ventiquattro anziani seduti nel
cospetto di Dio sui loro troni si gettaron giù sulle loro facce e
adorarono Iddio, dicendo:

<span id="an_11:17">11:17</span> Noi ti ringraziamo, o Signore Iddio
onnipotente che sei e che eri, perché hai preso in mano il tuo gran
potere, ed hai assunto il regno.

<span id="an_11:18">11:18</span> Le nazioni s’erano adirate, ma l’ira
tua è giunta, ed è giunto il tempo di giudicare i morti, di dare il loro
premio ai tuoi servitori, i profeti, ed ai santi e a quelli che temono
il tuo nome, e piccoli e grandi, e di distruggere quelli che distruggon
la terra.

<span id="an_11:19">11:19</span> E il tempio di Dio che è nel cielo fu
aperto, e si vide nel suo tempio l’arca del suo patto, e vi furono lampi
e voci e tuoni e un terremoto ed una forte gragnuola.

<span id="an_12:1">12:1</span> Poi apparve un gran segno nel cielo: una
donna rivestita del sole con la luna sotto i piedi, e sul capo una
corona di dodici stelle.

<span id="an_12:2">12:2</span> Ella era incinta, e gridava nelle doglie
tormentose del parto.

<span id="an_12:3">12:3</span> E apparve un altro segno nel cielo; ed
ecco un gran dragone rosso, che aveva sette teste e dieci corna e sulle
teste sette diademi.

<span id="an_12:4">12:4</span> E la sua coda trascinava la terza parte
delle stelle del cielo e le gettò sulla terra. E il dragone si fermò
davanti alla donna che stava per partorire, affin di divorarne il
figliuolo, quando l’avrebbe partorito.

<span id="an_12:5">12:5</span> Ed ella partorì un figliuolo maschio che
ha da reggere tutte le nazioni con verga di ferro; e il figliuolo di lei
fu rapito presso a Dio ed al suo trono.

<span id="an_12:6">12:6</span> E la donna fuggì nel deserto, dove ha un
luogo preparato da Dio, affinché vi sia nutrita per milleduecento
sessanta giorni.

<span id="an_12:7">12:7</span> E vi fu battaglia in cielo: Michele e i
suoi angeli combatterono col dragone, e il dragone e i suoi angeli
combatterono,

<span id="an_12:8">12:8</span> ma non vinsero, e il luogo loro non fu
più trovato nel cielo.

<span id="an_12:9">12:9</span> E il gran dragone, il serpente antico,
che è chiamato Diavolo e Satana, il seduttore di tutto il mondo, fu
gettato giù; fu gettato sulla terra, e con lui furon gettati gli angeli
suoi.

<span id="an_12:10">12:10</span> Ed io udii una gran voce nel cielo che
diceva: Ora è venuta la salvezza e la potenza ed il regno dell’Iddio
nostro, e la potestà del suo Cristo, perché è stato gettato giù
l’accusatore dei nostri fratelli, che li accusava dinanzi all’Iddio
nostro, giorno e notte.

<span id="an_12:11">12:11</span> Ma essi l’hanno vinto a cagion del
sangue dell’Agnello e a cagion della parola della loro testimonianza; e
non hanno amata la loro vita, anzi l’hanno esposta alla morte.

<span id="an_12:12">12:12</span> Perciò rallegratevi, o cieli, e voi che
abitate in essi. Guai a voi, o terra, o mare! Perché il diavolo è
disceso a voi con gran furore, sapendo di non aver che breve tempo.

<span id="an_12:13">12:13</span> E quando il dragone si vide gettato
sulla terra, perseguitò la donna che avea partorito il figliuolo
maschio.

<span id="an_12:14">12:14</span> Ma alla donna furon date le due ali
della grande aquila affinché se ne volasse nel deserto, nel suo luogo,
dove è nutrita un tempo, dei tempi e la metà d’un tempo, lungi dalla
presenza del serpente.

<span id="an_12:15">12:15</span> E il serpente gettò dalla sua bocca,
dietro alla donna, dell’acqua a guisa di fiume, per farla portar via
dalla fiumana.

<span id="an_12:16">12:16</span> Ma la terra soccorse la donna; e la
terra aprì la sua bocca e inghiottì il fiume che il dragone avea gettato
fuori dalla propria bocca.

<span id="an_12:17">12:17</span> E il dragone si adirò contro la donna e
andò a far guerra col rimanente della progenie d’essa, che serba i
comandamenti di Dio e ritiene la testimonianza di Gesù.

<span id="an_13:1">13:1</span> (G12-18) E si fermò sulla riva del mare.
(G13-1) E vidi salir dal mare una bestia che aveva dieci corna e sette
teste, e sulle corna dieci diademi, e sulle teste nomi di bestemmia.

<span id="an_13:2">13:2</span> E la bestia ch’io vidi era simile a un
leopardo, e i suoi piedi erano come di orso, e la sua bocca come bocca
di leone; e il dragone le diede la propria potenza e il proprio trono e
grande potestà.

<span id="an_13:3">13:3</span> E io vidi una delle sue teste come ferita
a morte; e la sua piaga mortale fu sanata; e tutta la terra maravigliata
andò dietro alla bestia;

<span id="an_13:4">13:4</span> e adorarono il dragone perché avea dato
il potere alla bestia; e adorarono la bestia dicendo: Chi è simile alla
bestia? e chi può guerreggiare con lei?

<span id="an_13:5">13:5</span> E le fu data una bocca che proferiva
parole arroganti e bestemmie e le fu data potestà di agire per
quarantadue mesi.

<span id="an_13:6">13:6</span> Ed essa apri la bocca per bestemmiare
contro Dio, per bestemmiare il suo nome e il suo tabernacolo e quelli
che abitano nel cielo.

<span id="an_13:7">13:7</span> E le fu dato di far guerra ai santi e di
vincerli; e le fu data potestà sopra ogni tribù e popolo e lingua e
nazione.

<span id="an_13:8">13:8</span> E tutti gli abitanti della terra i cui
nomi non sono scritti fin dalla fondazione del mondo nel libro della
vita dell’Agnello che è stato immolato, l’adoreranno.

<span id="an_13:9">13:9</span> Se uno ha orecchio, ascolti. Se uno mena
in cattività, andrà in cattività;

<span id="an_13:10">13:10</span> se uno uccide con la spada, bisogna che
sia ucciso con la spada. Qui sta la costanza e la fede dei santi.

<span id="an_13:11">13:11</span> Poi vidi un’altra bestia, che saliva
dalla terra, ed avea due corna come quelle d’un agnello, ma parlava come
un dragone.

<span id="an_13:12">13:12</span> Ed esercitava tutta la potestà della
prima bestia, alla sua presenza; e facea sì che la terra e quelli che
abitano in essa adorassero la prima bestia la cui piaga mortale era
stata sanata.

<span id="an_13:13">13:13</span> E operava grandi segni, fino a far
scendere del fuoco dal cielo sulla terra in presenza degli uomini.

<span id="an_13:14">13:14</span> E seduceva quelli che abitavano sulla
terra coi segni che le era dato di fare in presenza della bestia,
dicendo agli abitanti della terra di fare una immagine della bestia che
avea ricevuta la ferita della spada ed era tornata in vita.

<span id="an_13:15">13:15</span> E le fu concesso di dare uno spirito
all’immagine della bestia, onde l’immagine della bestia parlasse e
facesse sì che tutti quelli che non adorassero l’immagine della bestia
fossero uccisi.

<span id="an_13:16">13:16</span> E faceva sì che a tutti, piccoli e
grandi, ricchi e poveri, liberi e servi, fosse posto un marchio sulla
mano destra o sulla fronte;

<span id="an_13:17">13:17</span> e che nessuno potesse comprare o
vendere se non chi avesse il marchio, cioè il nome della bestia o il
numero del suo nome.

<span id="an_13:18">13:18</span> Qui sta la sapienza. Chi ha
intendimento conti il numero della bestia, poiché è numero d’uomo; e il
suo numero è 666.

<span id="an_14:1">14:1</span> Poi vidi, ed ecco l’Agnello che stava in
piè sul monte Sion, e con lui erano centoquaranta quattoromila persone
che aveano il suo nome e il nome di suo Padre scritto sulle loro fronti.

<span id="an_14:2">14:2</span> E udii una voce dal cielo come rumore di
molte acque e come rumore di gran tuono; e la voce che udii era come il
suono prodotto da arpisti che suonano le loro arpe.

<span id="an_14:3">14:3</span> E cantavano un cantico nuovo davanti al
trono e davanti alle quattro creature viventi ed agli anziani; e nessuno
poteva imparare il cantico se non quei centoquaranta quattromila, i
quali sono stati riscattati dalla terra.

<span id="an_14:4">14:4</span> Essi son quelli che non si sono
contaminati con donne, poiché son vergini. Essi son quelli che seguono
l’Agnello dovunque vada. Essi sono stati riscattati di fra gli uomini
per esser primizie a Dio ed all’Agnello.

<span id="an_14:5">14:5</span> E nella bocca loro non è stata trovata
menzogna: sono irreprensibili.

<span id="an_14:6">14:6</span> Poi vidi un altro angelo che volava in
mezzo al cielo, recante l’evangelo eterno per annunziarlo a quelli che
abitano sulla terra, e ad ogni nazione e tribù e lingua e popolo;

<span id="an_14:7">14:7</span> e diceva con gran voce: Temete Iddio e
dategli gloria poiché l’ora del suo giudizio è venuta; e adorate Colui
che ha fatto il cielo e la terra e il mare e le fonti delle acque.

<span id="an_14:8">14:8</span> Poi un altro, un secondo angelo, seguì
dicendo: Caduta, caduta è Babilonia la grande, che ha fatto bere a tutte
le nazioni del vino dell’ira della sua fornicazione.

<span id="an_14:9">14:9</span> E un altro, un terzo angelo, tenne dietro
a quelli, dicendo con gran voce: Se qualcuno adora la bestia e la sua
immagine e ne prende il marchio sulla fronte o sulla mano,

<span id="an_14:10">14:10</span> beverà anch’egli del vino dell’ira di
Dio, mesciuto puro nel calice della sua ira: e sarà tormentato con fuoco
e zolfo nel cospetto dei santi angeli e nel cospetto dell’Agnello.

<span id="an_14:11">14:11</span> E il fumo del loro tormento sale ne’
secoli dei secoli; e non hanno requie né giorno né notte quelli che
adorano la bestia e la sua immagine e chiunque prende il marchio del suo
nome.

<span id="an_14:12">14:12</span> Qui è la costanza dei santi che
osservano i comandamenti di Dio e la fede in Gesù.

<span id="an_14:13">14:13</span> E udii una voce dal cielo che diceva:
Scrivi: Beati i morti che da ora innanzi muoiono nel Signore. Sì, dice
lo Spirito, essendo che si riposano dalle loro fatiche, poiché le loro
opere li seguono.

<span id="an_14:14">14:14</span> E vidi ed ecco una nuvola bianca; e
sulla nuvola assiso uno simile a un figliuol d’uomo, che avea sul capo
una corona d’oro, e in mano una falce tagliente.

<span id="an_14:15">14:15</span> E un altro angelo uscì dal tempio,
gridando con gran voce a colui che sedeva sulla nuvola: Metti mano alla
tua falce, e mieti; poiché l’ora di mietere giunta, perché la mèsse
della terra è ben matura.

<span id="an_14:16">14:16</span> E colui che sedeva sulla nuvola lanciò
la sua falce sulla terra e la terra fu mietuta.

<span id="an_14:17">14:17</span> E un altro angelo uscì dal tempio che è
nel cielo, avendo anch’egli una falce tagliente.

<span id="an_14:18">14:18</span> E un altro angelo, che avea potestà sul
fuoco, uscì dall’altare, e gridò con gran voce a quello che avea la
falce tagliente, dicendo: Metti mano alla tua falce tagliente, e
vendemmia i grappoli della vigna della terra, perché le sue uve sono
mature.

<span id="an_14:19">14:19</span> E l’angelo lanciò la sua falce sulla
terra e vendemmiò la vigna della terra e gettò le uve nel gran tino
dell’ira di Dio.

<span id="an_14:20">14:20</span> E il tino fu calcato fuori della città,
e dal tino uscì del sangue che giungeva sino ai freni dei cavalli, per
una distesa di milleseicento stadi.

<span id="an_15:1">15:1</span> Poi vidi nel cielo un altro segno grande
e maraviglioso: sette angeli che aveano sette piaghe, le ultime; poiché
con esse si compie l’ira di Dio.

<span id="an_15:2">15:2</span> E vidi come un mare di vetro e di fuoco e
quelli che aveano ottenuta vittoria sulla bestia e sulla sua immagine e
sul numero del suo nome, i quali stavano in piè sul mare di vetro avendo
delle arpe di Dio.

<span id="an_15:3">15:3</span> E cantavano il cantico di Mosè, servitore
di Dio, e il cantico dell’Agnello, dicendo: Grandi e maravigliose sono
le tue opere, o Signore Iddio onnipotente; giuste e veraci sono le tue
vie, o Re delle nazioni.

<span id="an_15:4">15:4</span> Chi non temerà, o Signore, e chi non
glorificherà il tuo nome? Poiché tu solo sei santo; e tutte le nazioni
verranno e adoreranno nel tuo cospetto, poiché i tuoi giudici sono stati
manifestati.

<span id="an_15:5">15:5</span> E dopo queste cose vidi, e il tempio del
tabernacolo della testimonianza fu aperto nel cielo;

<span id="an_15:6">15:6</span> e i sette angeli che recavano le sette
piaghe usciron dal tempio, vestiti di lino puro e risplendente, e col
petto cinto di cinture d’oro.

<span id="an_15:7">15:7</span> E una delle quattro creature viventi
diede ai sette angeli sette coppe d’oro piene dell’ira di Dio, il quale
vive nei secoli dei secoli.

<span id="an_15:8">15:8</span> E il tempio fu ripieno di fumo a cagione
della gloria di Dio e della sua potenza; e nessuno poteva entrare nel
tempio finché fosser compiute le sette piaghe dei sette angeli.

<span id="an_16:1">16:1</span> E udii una gran voce dal tempio che
diceva ai sette angeli: Andate e versate sulla terra le sette coppe
dell’ira di Dio.

<span id="an_16:2">16:2</span> E il primo andò e versò la sua coppa
sulla terra; e un’ulcera maligna e dolorosa colpì gli uomini che aveano
il marchio della bestia e che adoravano la sua immagine.

<span id="an_16:3">16:3</span> Poi il secondo angelo versò la sua coppa
nel mare; ed esso divenne sangue come di morto; ed ogni essere vivente
che si trovava nel mare morì.

<span id="an_16:4">16:4</span> Poi il terzo angelo versò la sua coppa
nei fiumi e nelle fonti delle acque; e le acque diventarono sangue.

<span id="an_16:5">16:5</span> E udii l’angelo delle acque che diceva:
Sei giusto, tu che sei e che eri, tu, il Santo, per aver così giudicato.

<span id="an_16:6">16:6</span> Hanno sparso il sangue dei santi e dei
profeti, e tu hai dato loro a bere del sangue; essi ne son degni!

<span id="an_16:7">16:7</span> E udii l’altare che diceva: Sì, o Signore
Iddio onnipotente, i tuoi giudici sono veraci e giusti.

<span id="an_16:8">16:8</span> Poi il quarto angelo versò la sua coppa
sul sole; e al sole fu dato di bruciare gli uomini col fuoco.

<span id="an_16:9">16:9</span> E gli uomini furon arsi dal gran calore;
e bestemmiarono il nome di Dio che ha la potestà su queste piaghe, e non
si ravvidero per dargli gloria.

<span id="an_16:10">16:10</span> Poi il quinto angelo versò la sua coppa
sul trono della bestia; e il regno d’essa divenne tenebroso, e gli
uomini si mordevano la lingua per il dolore,

<span id="an_16:11">16:11</span> e bestemmiarono l’Iddio del cielo a
motivo de’ loro dolori e delle loro ulceri; e non si ravvidero delle
loro opere.

<span id="an_16:12">16:12</span> Poi il sesto angelo versò la sua coppa
sul gran fiume Eufrate, e l’acqua ne fu asciugata affinché fosse
preparata la via ai re che vengono dal levante.

<span id="an_16:13">16:13</span> E vidi uscir dalla bocca del dragone e
dalla bocca della bestia e dalla bocca del falso profeta tre spiriti
immondi simili a rane;

<span id="an_16:14">16:14</span> perché sono spiriti di demoni che fan
de’ segni e si recano dai re di tutto il mondo per radunarli per la
battaglia del gran giorno dell’Iddio Onnipotente.

<span id="an_16:15">16:15</span> (Ecco, io vengo come un ladro; beato
colui che veglia e serba le sue vesti onde non cammini ignudo e non si
veggano le sue vergogne).

<span id="an_16:16">16:16</span> Ed essi li radunarono nel luogo che si
chiama in ebraico Harmaghedon.

<span id="an_16:17">16:17</span> Poi il settimo angelo versò la sua
coppa nell’aria; e una gran voce uscì dal tempio, dal trono, dicendo: E’
fatto.

<span id="an_16:18">16:18</span> E si fecero lampi e voci e tuoni e ci
fu un gran terremoto, tale, che da quando gli uomini sono stati sulla
terra, non si ebbe mai terremoto così grande e così forte.

<span id="an_16:19">16:19</span> E la gran città fu divisa in tre parti,
e le città delle nazioni caddero; e Dio si ricordò di Babilonia la
grande per darle il calice del vino del furor dell’ira sua.

<span id="an_16:20">16:20</span> Ed ogni isola fuggì e i monti non furon
più trovati.

<span id="an_16:21">16:21</span> E cadde dal cielo sugli uomini una
gragnuola grossa del peso di circa un talento; e gli uomini
bestemmiarono Iddio a motivo della piaga della gragnuola; perché la
piaga d’essa era grandissima.

<span id="an_17:1">17:1</span> E uno dei sette angeli che aveano le
sette coppe venne, e mi parlò dicendo: Vieni; io ti mostrerò il giudicio
della gran meretrice, che siede su molte acque

<span id="an_17:2">17:2</span> e con la quale hanno fornicato i re della
terra; e gli abitanti della terra sono stati inebriati del vino della
sua fornicazione.

<span id="an_17:3">17:3</span> Ed egli, nello Spirito, mi trasportò in
un deserto; e io vidi una donna che sedeva sopra una bestia di colore
scarlatto, piena di nomi di bestemmia e avente sette teste e dieci
corna.

<span id="an_17:4">17:4</span> E la donna era vestita di porpora e di
scarlatto, adorna d’oro, di pietre preziose e di perle; aveva in mano un
calice d’oro pieno di abominazioni e delle immondizie della sua
fornicazione,

<span id="an_17:5">17:5</span> e sulla fronte avea scritto un nome:
Mistero, Babilonia la grande, la madre delle meretrici e delle
abominazioni della terra.

<span id="an_17:6">17:6</span> E vidi la donna ebbra del sangue dei
santi e del sangue dei martiri di Gesù. E quando l’ebbi veduta, mi
maravigliai di gran maraviglia.

<span id="an_17:7">17:7</span> E l’angelo mi disse: Perché ti maravigli?
Io ti dirò il mistero della donna e della bestia che la porta, la quale
ha le sette teste e le dieci corna.

<span id="an_17:8">17:8</span> La bestia che hai veduta era, e non è, e
deve salire dall’abisso e andare in perdizione. E quelli che abitano
sulla terra i cui nomi non sono stati scritti nel libro della vita fin
dalla fondazione del mondo, si maraviglieranno vedendo che la bestia
era, e non è, e verrà di nuovo.

<span id="an_17:9">17:9</span> Qui sta la mente che ha sapienza. Le
sette teste sono sette monti sui quali la donna siede;

<span id="an_17:10">17:10</span> e sono anche sette re: cinque son
caduti, uno è, e l’altro non è ancora venuto; e quando sarà venuto, ha
da durar poco.

<span id="an_17:11">17:11</span> E la bestia che era, e non è, è
anch’essa un ottavo re, e viene dai sette, e se ne va in perdizione.

<span id="an_17:12">17:12</span> E le dieci corna che hai vedute sono
dieci re, che non hanno ancora ricevuto regno; ma riceveranno potestà,
come re, assieme alla bestia, per un’ora.

<span id="an_17:13">17:13</span> Costoro hanno uno stesso pensiero e
daranno la loro potenza e la loro autorità alla bestia.

<span id="an_17:14">17:14</span> Costoro guerreggeranno contro
l’Agnello, e l’Agnello li vincerà, perché egli è il Signor dei signori e
il Re dei re; e vinceranno anche quelli che sono con lui, i chiamati,
gli eletti e fedeli.

<span id="an_17:15">17:15</span> Poi mi disse: Le acque che hai vedute e
sulle quali siede la meretrice, son popoli e moltitudini e nazioni e
lingue.

<span id="an_17:16">17:16</span> E le dieci corna che hai vedute e la
bestia odieranno la meretrice e la renderanno desolata e nuda, e
mangeranno le sue carni e la consumeranno col fuoco.

<span id="an_17:17">17:17</span> Poiché Iddio ha messo in cuor loro di
eseguire il suo disegno e di avere un medesimo pensiero e di dare il
loro regno alla bestia finché le parole di Dio siano adempite.

<span id="an_17:18">17:18</span> E la donna che hai veduta è la gran
città che impera sui re della terra.

<span id="an_18:1">18:1</span> E dopo queste cose vidi un altro angelo
che scendeva dal cielo, il quale aveva gran potestà; e la terra fu
illuminata dalla sua gloria.

<span id="an_18:2">18:2</span> Ed egli gridò con voce potente, dicendo:
Caduta, caduta è Babilonia la grande, ed è divenuta albergo di demoni e
ricetto d’ogni spirito immondo e ricetto d’ogni uccello immondo e
abominevole.

<span id="an_18:3">18:3</span> Poiché tutte le nazioni han bevuto del
vino dell’ira della sua fornicazione, e i re della terra han fornicato
con lei, e i mercanti della terra si sono arricchiti con la sua sfrenata
lussuria.

<span id="an_18:4">18:4</span> Poi udii un’altra voce dal cielo che
diceva: Uscite da essa, o popolo mio, affinché non siate partecipi de’
suoi peccati e non abbiate parte alle sue piaghe;

<span id="an_18:5">18:5</span> poiché i suoi peccati si sono accumulati
fino al cielo e Dio si è ricordato delle iniquità di lei.

<span id="an_18:6">18:6</span> Rendetele il contraccambio di quello
ch’ella vi ha fatto, e rendetele al doppio la retribuzione delle sue
opere; nel calice in cui ha mesciuto ad altri, mescetele il doppio.

<span id="an_18:7">18:7</span> Quanto ella ha glorificato se stessa ed
ha lussureggiato, tanto datele di tormento e di cordoglio. Poiché ella
dice in cuor suo: Io seggo regina e non son vedova e non vedrò mai
cordoglio,

<span id="an_18:8">18:8</span> perciò in uno stesso giorno verranno le
sue piaghe, mortalità e cordoglio e fame, e sarà consumata dal fuoco;
poiché potente è il Signore Iddio che l’ha giudicata.

<span id="an_18:9">18:9</span> E i re della terra che fornicavano e
lussureggiavan con lei la piangeranno e faran cordoglio per lei quando
vedranno il fumo del suo incendio;

<span id="an_18:10">18:10</span> e standosene da lungi per tema del suo
tormento diranno: Ahi! ahi! Babilonia, la gran città, la potente città!
il tuo giudicio è venuto in un momento!

<span id="an_18:11">18:11</span> I mercanti della terra piangeranno e
faranno cordoglio per lei, perché nessuno compera più le loro mercanzie:

<span id="an_18:12">18:12</span> mercanzie d’oro, d’argento, di pietre
preziose, di perle, di lino fino, di porpora, di seta, di scarlatto; e
ogni sorta di legno odoroso, e ogni sorta d’oggetti d’avorio e ogni
sorta d’oggetti di legno preziosissimo e di rame, di ferro e di marmo,

<span id="an_18:13">18:13</span> e la cannella e le essenze, e i
profumi, e gli unguenti, e l’incenso, e il vino, e l’olio, e il fior di
farina, e il grano, e i buoi, e le pecore, e i cavalli, e i carri, e i
corpi e le anime d’uomini.

<span id="an_18:14">18:14</span> E i frutti che l’anima tua appetiva se
ne sono andati lungi da te; e tutte le cose delicate e sontuose son
perdute per te e non si troveranno mai più.

<span id="an_18:15">18:15</span> I mercanti di queste cose che sono
stati arricchiti da lei se ne staranno da lungi per tema del suo
tormento, piangendo e facendo cordoglio, e dicendo:

<span id="an_18:16">18:16</span> Ahi! ahi! la gran città ch’era vestita
di lino fino e di porpora e di scarlatto, e adorna d’oro e di pietre
preziose e di perle! Una cotanta ricchezza è stata devastata in un
momento.

<span id="an_18:17">18:17</span> E tutti i piloti e tutti i naviganti e
i marinari e quanti trafficano sul mare se ne staranno da lungi;

<span id="an_18:18">18:18</span> e vedendo il fumo dell’incendio d’essa
esclameranno dicendo: Qual città era simile a questa gran città?

<span id="an_18:19">18:19</span> E si getteranno della polvere sul capo
e grideranno, piangendo e facendo cordoglio e dicendo: Ahi! ahi! la gran
città nella quale tutti coloro che aveano navi in mare si erano
arricchiti con la sua magnificenza! In un momento ella è stata ridotta
in un deserto.

<span id="an_18:20">18:20</span> Rallegrati d’essa, o cielo, e voi
santi, ed apostoli e profeti, rallegratevi poiché Dio, giudicandola, vi
ha reso giustizia.

<span id="an_18:21">18:21</span> Poi un potente angelo sollevò una
pietra grossa come una gran macina, e la gettò nel mare dicendo: Così
sarà con impeto precipitata Babilonia, la gran città, e non sarà più
ritrovata.

<span id="an_18:22">18:22</span> E in te non sarà più udito suono di
arpisti né di musici né di flautisti né di sonatori di tromba; né sarà
più trovato in te artefice alcuno d’arte qualsiasi, né s’udrà più in te
rumor di macina.

<span id="an_18:23">18:23</span> E non rilucerà più in te lume di
lampada e non s’udrà più in te voce di sposo e di sposa; perché i tuoi
mercanti erano i principi della terra, perché tutte le nazioni sono
state sedotte dalle tue malìe,

<span id="an_18:24">18:24</span> e in lei è stato trovato il sangue dei
profeti e dei santi e di tutti quelli che sono stati uccisi sopra la
terra.

<span id="an_19:1">19:1</span> Dopo queste cose udii come una gran voce
d’una immensa moltitudine nel cielo, che diceva: Alleluia! La salvazione
e la gloria e la potenza appartengono al nostro Dio;

<span id="an_19:2">19:2</span> perché veraci e giusti sono i suoi
giudici; poiché Egli ha giudicata la gran meretrice che corrompeva la
terra con la sua fornicazione e ha vendicato il sangue de’ suoi
servitori, ridomandandolo dalla mano di lei.

<span id="an_19:3">19:3</span> E dissero una seconda volta: Alleluia! Il
suo fumo sale per i secoli dei secoli.

<span id="an_19:4">19:4</span> E i ventiquattro anziani e le quattro
creature viventi si gettarono giù e adorarono Iddio che siede sul trono,
dicendo: Amen! Alleluia!

<span id="an_19:5">19:5</span> E una voce partì dal trono dicendo:
Lodate il nostro Dio, voi tutti suoi servitori, voi che lo temete
piccoli e grandi.

<span id="an_19:6">19:6</span> Poi udii come la voce di una gran
moltitudine e come il suono di molte acque e come il rumore di forti
tuoni, che diceva: Alleluia! poiché il Signore Iddio nostro,
l’Onnipotente, ha preso a regnare.

<span id="an_19:7">19:7</span> Rallegriamoci e giubiliamo e diamo a lui
la gloria, poiché son giunte le nozze dell’Agnello, e la sua sposa s’è
preparata;

<span id="an_19:8">19:8</span> e le è stato dato di vestirsi di lino
fino, risplendente e puro; poiché il lino fino son le opere giuste dei
santi.

<span id="an_19:9">19:9</span> E l’angelo mi disse: Scrivi: Beati quelli
che sono invitati alla cena delle nozze dell’Agnello. E mi disse: Queste
sono le veraci parole di Dio.

<span id="an_19:10">19:10</span> E io mi prostrai ai suoi piedi per
adorarlo. Ed egli mi disse: Guardati dal farlo; io sono tuo conservo e
de’ tuoi fratelli che serbano la testimonianza di Gesù: adora Iddio!
Perché la testimonianza di Gesù; è lo spirito della profezia.

<span id="an_19:11">19:11</span> Poi vidi il cielo aperto ed ecco un
cavallo bianco; e colui che lo cavalcava si chiama il Fedele e il
Verace; ed egli giudica e guerreggia con giustizia.

<span id="an_19:12">19:12</span> E i suoi occhi erano una fiamma di
fuoco, e sul suo capo v’eran molti diademi; e portava scritto un nome
che nessuno conosce fuorché lui.

<span id="an_19:13">19:13</span> Era vestito d’una veste tinta di
sangue, e il suo nome è: la Parola di Dio.

<span id="an_19:14">19:14</span> Gli eserciti che sono nel cielo lo
seguivano sopra cavalli bianchi, ed eran vestiti di lino fino bianco e
puro.

<span id="an_19:15">19:15</span> E dalla bocca gli usciva una spada
affilata per percuoter con essa le nazioni; ed egli le reggerà con una
verga di ferro, e calcherà il tino del vino dell’ardente ira
dell’Onnipotente Iddio.

<span id="an_19:16">19:16</span> E sulla veste e sulla coscia porta
scritto questo nome: RE DEI RE, SIGNOR DEI SIGNORI.

<span id="an_19:17">19:17</span> Poi vidi un angelo che stava in piè nel
sole, ed egli gridò con gran voce, dicendo a tutti gli uccelli che
volano in mezzo al cielo:

<span id="an_19:18">19:18</span> Venite, adunatevi per il gran convito
di Dio, per mangiar carni di re e carni di capitani e carni di prodi e
carni di cavalli e di cavalieri, e carni d’ogni sorta d’uomini liberi e
schiavi, piccoli e grandi.

<span id="an_19:19">19:19</span> E vidi la bestia e i re della terra e i
loro eserciti radunati per muover guerra a colui che cavalcava il
cavallo e all’esercito suo.

<span id="an_19:20">19:20</span> E la bestia fu presa, e con lei fu
preso il falso profeta che avea fatto i miracoli davanti a lei, coi
quali aveva sedotto quelli che aveano preso il marchio della bestia e
quelli che adoravano la sua immagine. Ambedue furon gettati vivi nello
stagno ardente di fuoco e di zolfo.

<span id="an_19:21">19:21</span> E il rimanente fu ucciso con la spada
che usciva dalla bocca di colui che cavalcava il cavallo; e tutti gli
uccelli si satollarono delle loro carni.

<span id="an_20:1">20:1</span> Poi vidi un angelo che scendeva dal cielo
e avea la chiave dell’abisso e una gran catena in mano.

<span id="an_20:2">20:2</span> Ed egli afferrò il dragone, il serpente
antico, che è il Diavolo e Satana, e lo legò per mille anni,

<span id="an_20:3">20:3</span> lo gettò nell’abisso che chiuse e
suggellò sopra di lui onde non seducesse più le nazioni finché fossero
compiti i mille anni; dopo di che egli ha da essere sciolto per un po’
di tempo.

<span id="an_20:4">20:4</span> Poi vidi dei troni; e a coloro che vi si
sedettero fu dato il potere di giudicare. E vidi le anime di quelli che
erano stati decollati per la testimonianza di Gesù e per la parola di
Dio, e di quelli che non aveano adorata la bestia né la sua immagine, e
non aveano preso il marchio sulla loro fronte e sulla loro mano; ed essi
tornarono in vita, e regnarono con Cristo mille anni.

<span id="an_20:5">20:5</span> Il rimanente dei morti non tornò in vita
prima che fosser compiti i mille anni. Questa è la prima risurrezione.

<span id="an_20:6">20:6</span> Beato e santo è colui che partecipa alla
prima risurrezione. Su loro non ha potestà la morte seconda, ma saranno
sacerdoti di Dio e di Cristo e regneranno con lui quei mille anni.

<span id="an_20:7">20:7</span> E quando i mille anni saranno compiti,
Satana sarà sciolto dalla sua prigione

<span id="an_20:8">20:8</span> e uscirà per sedurre le nazioni che sono
ai quattro canti della terra, Gog e Magog, per adunarle per la
battaglia: il loro numero è come la rena del mare.

<span id="an_20:9">20:9</span> E salirono sulla distesa della terra e
attorniarono il campo dei santi e la città diletta; ma dal cielo discese
del fuoco e le divorò.

<span id="an_20:10">20:10</span> E il diavolo che le avea sedotte fu
gettato nello stagno di fuoco e di zolfo, dove sono anche la bestia e il
falso profeta; e saran tormentati giorno e notte, nei secoli dei secoli.

<span id="an_20:11">20:11</span> Poi vidi un gran trono bianco e Colui
che vi sedeva sopra, dalla cui presenza fuggiron terra e cielo; e non fu
più trovato posto per loro.

<span id="an_20:12">20:12</span> E vidi i morti, grandi e piccoli che
stavan ritti davanti al trono; ed i libri furono aperti; e un altro
libro fu aperto, che è il libro della vita; e i morti furon giudicati
dalle cose scritte nei libri, secondo le opere loro.

<span id="an_20:13">20:13</span> E il mare rese i morti ch’erano in
esso; e la morte e l’Ades resero i loro morti, ed essi furon giudicati,
ciascuno secondo le sue opere.

<span id="an_20:14">20:14</span> E la morte e l’Ades furon gettati nello
stagno di fuoco. Questa è la morte seconda, cioè, lo stagno di fuoco.

<span id="an_20:15">20:15</span> E se qualcuno non fu trovato scritto
nel libro della vita, fu gettato nello stagno di fuoco.

<span id="an_21:1">21:1</span> Poi vidi un nuovo cielo e una nuova
terra, perché il primo cielo e la prima terra erano passati, e il mare
non era più.

<span id="an_21:2">21:2</span> E vidi la santa città, la nuova
Gerusalemme, scender giù dal cielo d’appresso a Dio, pronta come una
sposa adorna per il suo sposo.

<span id="an_21:3">21:3</span> E udii una gran voce dal trono, che
diceva: Ecco il tabernacolo di Dio con gli uomini; ed Egli abiterà con
loro, ed essi saranno suoi popoli, e Dio stesso sarà con loro e sarà
loro Dio;

<span id="an_21:4">21:4</span> e asciugherà ogni lagrima dagli occhi
loro e la morte non sarà più; né ci saran più cordoglio, né grido, né
dolore, poiché le cose di prima sono passate.

<span id="an_21:5">21:5</span> E Colui che siede sul trono disse: Ecco,
io fo ogni cosa nuova, ed aggiunse: Scrivi, perché queste parole sono
fedeli e veraci.

<span id="an_21:6">21:6</span> Poi mi disse: E’ compiuto. Io son l’Alfa
e l’Omega, il principio e la fine. A chi ha sete io darò gratuitamente
della fonte dell’acqua della vita.

<span id="an_21:7">21:7</span> Chi vince erediterà queste cose; e io gli
sarò Dio, ed egli mi sarà figliuolo;

<span id="an_21:8">21:8</span> ma quanto ai codardi, agl’increduli, agli
abominevoli, agli omicidi, ai fornicatori, agli stregoni, agli idolatri
e a tutti i bugiardi, la loro parte sarà nello stagno ardente di fuoco e
di zolfo, che è la morte seconda.

<span id="an_21:9">21:9</span> E venne uno dei sette angeli che aveano
le sette coppe piene delle sette ultime piaghe; e parlò meco, dicendo:
Vieni e ti mostrerò la sposa, la moglie dell’Agnello.

<span id="an_21:10">21:10</span> E mi trasportò in ispirito su di una
grande ed alta montagna, e mi mostrò la santa città, Gerusalemme, che
scendeva dal cielo d’appresso a Dio, avendo la gloria di Dio.

<span id="an_21:11">21:11</span> Il suo luminare era simile a una pietra
preziosissima, a guisa d’una pietra di diaspro cristallino.

<span id="an_21:12">21:12</span> Avea un muro grande ed alto; avea
dodici porte, e alle porte dodici angeli, e sulle porte erano scritti
dei nomi, che sono quelli delle dodici tribù dei figliuoli d’Israele.

<span id="an_21:13">21:13</span> A oriente c’eran tre porte; a
settentrione tre porte; a mezzogiorno tre porte, e ad occidente tre
porte.

<span id="an_21:14">21:14</span> E il muro della città avea dodici
fondamenti, e su quelli stavano i dodici nomi dei dodici apostoli
dell’Agnello.

<span id="an_21:15">21:15</span> E colui che parlava meco aveva una
misura, una canna d’oro, per misurare la città, le sue porte e il suo
muro.

<span id="an_21:16">21:16</span> E la città era quadrangolare, e la sua
lunghezza era uguale alla larghezza; egli misurò la città con la canna,
ed era dodicimila stadi; la sua lunghezza, la sua larghezza e la sua
altezza erano uguali.

<span id="an_21:17">21:17</span> Ne misurò anche il muro, ed era di
centoquarantaquattro cubiti, a misura d’uomo, cioè d’angelo.

<span id="an_21:18">21:18</span> Il muro era costruito di diaspro e la
città era d’oro puro, simile a vetro puro.

<span id="an_21:19">21:19</span> I fondamenti del muro della città erano
adorni d’ogni maniera di pietre preziose. Il primo fondamento era di
diaspro; il secondo di zaffiro; il terzo di calcedonio; il quarto di
smeraldo;

<span id="an_21:20">21:20</span> il quinto di sardonico; il sesto di
sardio; il settimo di crisolito; l’ottavo di berillo; il nono di
topazio; il decimo di crisopazio; l’undecimo di giacinto; il dodicesimo
di ametista.

<span id="an_21:21">21:21</span> E le dodici porte eran dodici perle, e
ognuna delle porte era fatta d’una perla; e la piazza della città era
d’oro puro, simile a vetro trasparente.

<span id="an_21:22">21:22</span> E non vidi in essa alcun tempio, perché
il Signore Iddio, l’Onnipotente, e l’Agnello sono il suo tempio.

<span id="an_21:23">21:23</span> E la città non ha bisogno di sole, né
di luna che risplendano in lei perché la illumina la gloria di Dio, e
l’Agnello è il suo luminare.

<span id="an_21:24">21:24</span> E le nazioni cammineranno alla sua
luce; e i re della terra vi porteranno la loro gloria.

<span id="an_21:25">21:25</span> E le sue porte non saranno mai chiuse
di giorno (la notte quivi non sarà più);

<span id="an_21:26">21:26</span> e in lei si porterà la gloria e l’onore
delle nazioni.

<span id="an_21:27">21:27</span> E niente d’immondo e nessuno che
commetta abominazione o falsità, v’entreranno; ma quelli soltanto che
sono scritti nel libro della vita dell’Agnello.

<span id="an_22:1">22:1</span> Poi mi mostrò il fiume dell’acqua della
vita, limpido come cristallo, che procedeva dal trono di Dio e
dell’Agnello.

<span id="an_22:2">22:2</span> In mezzo alla piazza della città e d’ambo
i lati del fiume stava l’albero della vita che dà dodici raccolti, e
porta il suo frutto ogni mese; e le foglie dell’albero sono per la
guarigione delle nazioni.

<span id="an_22:3">22:3</span> E non ci sarà più alcuna cosa maledetta;
e in essa sarà il trono di Dio e dell’Agnello;

<span id="an_22:4">22:4</span> i suoi servitori gli serviranno ed essi
vedranno la sua faccia e avranno in fronte il suo nome.

<span id="an_22:5">22:5</span> E non ci sarà più notte; ed essi non
avranno bisogno di luce di lampada, né di luce di sole, perché li
illuminerà il Signore Iddio, ed essi regneranno nei secoli dei secoli.

<span id="an_22:6">22:6</span> Poi mi disse: Queste parole sono fedeli e
veraci; e il Signore, l’Iddio degli spiriti dei profeti, ha mandato il
suo angelo per mostrare ai suoi servitori le cose che debbono avvenire
in breve.

<span id="an_22:7">22:7</span> Ecco, io vengo tosto. Beato chi serba le
parole della profezia di questo libro.

<span id="an_22:8">22:8</span> E io, Giovanni, son quello che udii e
vidi queste cose. E quando le ebbi udite e vedute, mi prostrai per
adorare ai piedi dell’angelo che mi avea mostrate queste cose.

<span id="an_22:9">22:9</span> Ma egli mi disse: Guardati dal farlo; io
sono tuo conservo e de’ tuoi fratelli, i profeti, e di quelli che
serbano le parole di questo libro. Adora Iddio.

<span id="an_22:10">22:10</span> Poi mi disse: Non suggellare le parole
della profezia di questo libro, perché il tempo è vicino.

<span id="an_22:11">22:11</span> Chi è ingiusto sia ingiusto ancora; chi
è contaminato si contamini ancora; e chi è giusto pratichi ancora la
giustizia e chi è santo si santifichi ancora.

<span id="an_22:12">22:12</span> Ecco, io vengo tosto, e il mio premio è
meco per rendere a ciascuno secondo che sarà l’opera sua.

<span id="an_22:13">22:13</span> Io son l’Alfa e l’Omega, il primo e
l’ultimo, il principio e la fine.

<span id="an_22:14">22:14</span> Beati coloro che lavano le loro vesti
per aver diritto all’albero della vita e per entrare per le porte nella
città!

<span id="an_22:15">22:15</span> Fuori i cani, gli stregoni, i
fornicatori, gli omicidi, gli idolatri e chiunque ama e pratica la
menzogna.

<span id="an_22:16">22:16</span> Io Gesù ho mandato il mio angelo per
attestarvi queste cose in seno alle chiese. Io son la radice e la
progenie di Davide, la lucente stella mattutina.

<span id="an_22:17">22:17</span> E lo Spirito e la sposa dicono: Vieni.
E chi ode dica: Vieni. E chi ha sete venga: chi vuole, prenda in dono
dell’acqua della vita.

<span id="an_22:18">22:18</span> Io lo dichiaro a ognuno che ode le
parole della profezia di questo libro: Se alcuno vi aggiunge qualcosa,
Dio aggiungerà ai suoi mali le piaghe descritte in questo libro;

<span id="an_22:19">22:19</span> e se alcuno toglie qualcosa dalle
parole del libro di questa profezia, Iddio gli torrà la sua parte
dell’albero della vita e della città santa, delle cose scritte in questo
libro.

<span id="an_22:20">22:20</span> Colui che attesta queste cose, dice:
Sì; vengo tosto! Amen! Vieni, Signor Gesù!

<span id="an_22:21">22:21</span> La grazia del Signor Gesù sia con
tutti.
