[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](deu)  [Next](jdg) 

------------------------------------------------------------------------

### Italian Bible: Joshua

<span id="an_1:1">1:1</span> Or avvenne, dopo la morte di Mosè, servo
dell’Eterno, che l’Eterno parlò a Giosuè, figliuolo di Nun, ministro di
Mosè, e gli disse:

<span id="an_1:2">1:2</span> "Mosè, mio servo è morto; or dunque lèvati,
passa questo Giordano, tu con tutto questo popolo, per entrare nel paese
che io do ai figliuoli d’Israele.

<span id="an_1:3">1:3</span> Ogni luogo che la pianta del vostro piede
calcherà, io ve lo do, come ho detto a Mosè,

<span id="an_1:4">1:4</span> dal deserto, e dal Libano che vedi là, sino
al gran fiume, il fiume Eufrate, tutto il paese degli Hittei sino al mar
grande, verso occidente: quello sarà il vostro territorio.

<span id="an_1:5">1:5</span> Nessuno ti potrà stare a fronte tutti i
giorni della tua vita; come sono stato con Mosè, così sarò teco; io non
ti lascerò e non ti abbandonerò.

<span id="an_1:6">1:6</span> Sii forte e fatti animo, perché tu metterai
questo popolo in possesso del paese che giurai ai loro padri di dare ad
essi.

<span id="an_1:7">1:7</span> Solo sii forte e fatti risolutamente animo,
avendo cura di mettere in pratica tutta la legge che Mosè, mio servo,
t’ha data; non te ne sviare né a destra né a sinistra, affinché tu
prosperi dovunque andrai.

<span id="an_1:8">1:8</span> Questo libro della legge non si diparta mai
dalla tua bocca, ma meditalo giorno e notte, avendo cura di mettere in
pratica tutto ciò che v’è scritto; poiché allora riuscirai in tutte le
tue imprese, allora prospererai.

<span id="an_1:9">1:9</span> Non te l’ho io comandato? Sii forte e fatti
animo; non ti spaventare e non ti sgomentare, perché l’Eterno, il tuo
Dio, sarà teco dovunque andrai".

<span id="an_1:10">1:10</span> Allora Giosuè diede quest’ordine agli
ufficiali del popolo:

<span id="an_1:11">1:11</span> "Passate per mezzo al campo, e date
quest’ordine al popolo: Preparatevi dei viveri, perché di qui a tre
giorni passerete questo Giordano per andare a conquistare il paese che
l’Eterno, il vostro Dio, vi dà perché lo possediate".

<span id="an_1:12">1:12</span> Giosuè parlò pure ai Rubeniti, ai Gaditi
e alla mezza tribù di Manasse, e disse loro:

<span id="an_1:13">1:13</span> "Ricordatevi dell’ordine che Mosè, servo
dell’Eterno, vi dette quando vi disse: L’Eterno, il vostro Dio, vi ha
concesso requie, e vi ha dato questo paese.

<span id="an_1:14">1:14</span> Le vostre mogli, i vostri piccini e il
vostro bestiame rimarranno nel paese che Mosè vi ha dato di qua dal
Giordano; ma voi tutti che siete forti e valorosi passerete in armi alla
testa de’ vostri fratelli e li aiuterete,

<span id="an_1:15">1:15</span> finché l’Eterno abbia concesso requie ai
vostri fratelli come a voi, e siano anch’essi in possesso del paese che
l’Eterno, il vostro Dio, dà loro. Poi tornerete al paese che vi
appartiene, il quale Mosè, servo dell’Eterno, vi ha dato di qua dal
Giordano verso il levante, e ne prenderete possesso".

<span id="an_1:16">1:16</span> E quelli risposero a Giosuè, dicendo:
"Noi faremo tutto quello che ci hai comandato, e andremo dovunque ci
manderai;

<span id="an_1:17">1:17</span> ti ubbidiremo interamente, come abbiamo
ubbidito a Mosè. Solamente, sia teco l’Eterno, il tuo Dio, com’è stato
con Mosè!

<span id="an_1:18">1:18</span> Chiunque sarà ribelle ai tuoi ordini e
non ubbidirà alle tue parole, qualunque sia la cosa che gli comanderai,
sarà messo a morte. Solo sii forte e fatti animo!"

<span id="an_2:1">2:1</span> Or Giosuè, figliuolo di Nun, mandò
segretamente da Sittim due spie, dicendo: "Andate, esaminate il paese e
Gerico". E quelle andarono ed entrarono in casa di una meretrice per
nome Rahab, e quivi alloggiarono.

<span id="an_2:2">2:2</span> La cosa fu riferita al re di Gerico, e gli
fu detto: "Ecco, certi uomini di tra i figliuoli d’Israele son venuti
qui stanotte per esplorare il paese".

<span id="an_2:3">2:3</span> Allora il re di Gerico mandò a dire a
Rahab: "Fa’ uscire quegli uomini che son venuti da te e sono entrati in
casa tua; perché son venuti a esplorare tutto il paese".

<span id="an_2:4">2:4</span> Ma la donna prese que’ due uomini, li
nascose, e disse: "E’ vero, quegli uomini son venuti in casa mia, ma io
non sapevo donde fossero;

<span id="an_2:5">2:5</span> e quando si stava per chiuder la porta sul
far della notte, quegli uomini sono usciti; dove siano andati non so;
rincorreteli senza perder tempo, e li raggiungerete".

<span id="an_2:6">2:6</span> Or essa li avea fatti salire sul tetto, e
li avea nascosti sotto del lino non ancora gramolato, che avea disteso
sul tetto.

<span id="an_2:7">2:7</span> E la gente li rincorse per la via che mena
ai guadi del Giordano; e non appena quelli che li rincorrevano furono
usciti, la porta fu chiusa.

<span id="an_2:8">2:8</span> Or prima che le spie s’addormentassero,
Rahab salì da loro sul tetto,

<span id="an_2:9">2:9</span> e disse a quegli uomini: "Io so che
l’Eterno vi ha dato il paese, che il terrore del vostro nome ci ha
invasi, e che tutti gli abitanti del paese hanno perso coraggio davanti
a voi.

<span id="an_2:10">2:10</span> Poiché noi abbiamo udito come l’Eterno
asciugò le acque del mar Rosso d’innanzi a voi quando usciste
dall’Egitto, e quel che faceste ai due re degli Amorei, di là dal
Giordano, Sihon e Og, che votaste allo sterminio.

<span id="an_2:11">2:11</span> E non appena l’abbiamo udito, il nostro
cuore si è strutto e non è più rimasto coraggio in alcuno, per via di
voi; poiché l’Eterno, il vostro Dio, e Dio lassù nei cieli e quaggiù
sulla terra.

<span id="an_2:12">2:12</span> Or dunque, vi prego, giuratemi per
l’Eterno, giacché vi ho trattati con bontà, che anche voi tratterete con
bontà la casa di mio padre;

<span id="an_2:13">2:13</span> e datemi un pegno sicuro che salverete la
vita a mio padre, a mia madre, ai miei fratelli, alle mie sorelle e a
tutti i loro, e che ci preserverete dalla morte".

<span id="an_2:14">2:14</span> E quegli uomini risposero: "Siamo pronti
a dare la nostra vita per voi, se non divulgate questo nostro affare; e
quando l’Eterno ci avrà dato il paese, noi ti tratteremo con bontà e
lealtà".

<span id="an_2:15">2:15</span> Allora ella li calò giù dalla finestra
con una fune; poiché la sua abitazione era addossata alle mura della
città, ed ella stava di casa sulle mura.

<span id="an_2:16">2:16</span> E disse loro: "Andate verso il monte,
affinché quelli che vi rincorrono non v’incontrino; e nascondetevi quivi
per tre giorni, fino al ritorno di coloro che v’inseguono; poi ve
n’andrete per la vostra strada".

<span id="an_2:17">2:17</span> E quegli uomini le dissero: "Noi saremo
sciolti dal giuramento che ci hai fatto fare, se tu non osservi quello
che stiamo per dirti:

<span id="an_2:18">2:18</span> Ecco, quando entreremo nel paese,
attaccherai alla finestra per la quale ci fai scendere, questa
cordicella di filo scarlatto; e radunerai presso di te, in casa, tuo
padre, tua madre, i tuoi fratelli e tutta la famiglia di tuo padre.

<span id="an_2:19">2:19</span> E se alcuno di questi uscirà in istrada
dalla porta di casa tua, il suo sangue ricadrà sul suo capo, e noi non
ne avrem colpa; ma il sangue di chiunque sarà teco in casa ricadrà sul
nostro capo, se uno gli metterà le mani addosso.

<span id="an_2:20">2:20</span> E se tu divulghi questo nostro affare,
saremo sciolti dal giuramento che ci hai fatto fare".

<span id="an_2:21">2:21</span> Ed ella disse: "Sia come dite!" Poi li
accomiatò, e quelli se ne andarono. Ed essa attaccò la cordicella
scarlatta alla finestra.

<span id="an_2:22">2:22</span> Quelli dunque partirono e se ne andarono
al monte, dove rimasero tre giorni, fino al ritorno di quelli che li
rincorrevano; i quali li cercarono per tutta la strada, ma non li
trovarono.

<span id="an_2:23">2:23</span> E quei due uomini ritornarono, scesero
dal monte, passarono il Giordano, vennero a Giosuè, figliuolo di Nun, e
gli raccontarono tutto quello ch’era loro successo.

<span id="an_2:24">2:24</span> E dissero a Giosuè: "Certo, l’Eterno ha
dato in nostra mano tutto il paese; e già tutti gli abitanti del paese
han perso coraggio dinanzi a noi".

<span id="an_3:1">3:1</span> E Giosuè si levò la mattina di buon’ora e
con tutti i figliuoli d’Israele partì da Sittim. Essi arrivarono al
Giordano, e quivi fecero alto prima di passarlo.

<span id="an_3:2">3:2</span> In capo a tre giorni, gli ufficiali
percorsero il campo,

<span id="an_3:3">3:3</span> e dettero quest’ordine al popolo: "Quando
vedrete l’arca del patto dell’Eterno, ch’è il vostro Dio, portata dai
sacerdoti levitici, partirete dal luogo ove siete accampati, e andrete
dietro ad essa.

<span id="an_3:4">3:4</span> Però, vi sarà tra voi e l’arca la distanza
d’un tratto di circa duemila cubiti; non v’accostate ad essa, affinché
possiate veder bene la via per la quale dovete andare; poiché non siete
ancora mai passati per questa via".

<span id="an_3:5">3:5</span> E Giosuè disse al popolo: "Santificatevi,
poiché domani l’Eterno farà delle maraviglie in mezzo a voi".

<span id="an_3:6">3:6</span> Poi Giosuè parlò ai sacerdoti, dicendo:
"Prendete in ispalla l’arca del patto e passate davanti al popolo". Ed
essi presero in ispalla l’arca del patto e camminarono davanti al
popolo.

<span id="an_3:7">3:7</span> E l’Eterno disse a Giosuè: "Oggi comincerò
a renderti grande agli occhi di tutto Israele, affinché riconoscano che,
come fui con Mosè, così sarò con te.

<span id="an_3:8">3:8</span> E tu dà ai sacerdoti che portano l’arca del
patto, quest’ordine: Quando sarete giunti alla riva delle acque del
Giordano, vi fermerete nel Giordano".

<span id="an_3:9">3:9</span> E Giosuè disse ai figliuoli d’Israele:
"Fatevi dappresso e ascoltate le parole dell’Eterno, del vostro Dio".

<span id="an_3:10">3:10</span> Poi Giosuè disse: "Da questo
riconoscerete che l’Iddio vivente è in mezzo a voi, e ch’egli caccerà
certamente d’innanzi a voi i Cananei, gli Hittei, gli Hivvei, i Ferezei,
i Ghirgasei, gli Amorei e i Gebusei:

<span id="an_3:11">3:11</span> ecco, l’arca del patto del Signore di
tutta la terra sta per passare davanti a voi per entrar nel Giordano.

<span id="an_3:12">3:12</span> Or dunque prendete dodici uomini fra le
tribù d’Israele, uno per tribù.

<span id="an_3:13">3:13</span> E avverrà che, non appena i sacerdoti
recanti l’arca dell’Eterno, del Signor di tutta la terra, avran posato
le piante de’ piedi nelle acque del Giordano, le acque del Giordano, che
scendono d’insù, saranno tagliate, e si fermeranno in un mucchio".

<span id="an_3:14">3:14</span> E avvenne che quando il popolo fu uscito
dalle sue tende per passare il Giordano, avendo dinanzi a lui i
sacerdoti che portavano l’arca del patto,

<span id="an_3:15">3:15</span> appena quelli che portavan l’arca
giunsero al Giordano e i sacerdoti che portavan l’arca ebber tuffati i
piedi nell’acqua della riva (il Giordano straripa da per tutto durante
tutto il tempo della mèsse),

<span id="an_3:16">3:16</span> le acque che scendevano d’insù si
fermarono e si elevarono in un mucchio, a una grandissima distanza, fin
presso la città di Adam che è allato di Tsartan; e quelle che scendevano
verso il mare della pianura, il mar Salato, furono interamente separate
da esse; e il popolo passò dirimpetto a Gerico.

<span id="an_3:17">3:17</span> E i sacerdoti che portavano l’arca del
patto dell’Eterno stettero a piè fermo sull’asciutto, in mezzo al
Giordano, mentre tutto Israele passava per l’asciutto, finché tutta la
nazione ebbe finito di passare il Giordano.

<span id="an_4:1">4:1</span> Or quando tutta la nazione ebbe finito di
passare il Giordano (l’Eterno avea parlato a Giosuè dicendo:

<span id="an_4:2">4:2</span> Prendete tra il popolo dodici uomini, uno
per tribù,

<span id="an_4:3">4:3</span> e date loro quest’ordine: Pigliate di qui,
di mezzo al Giordano, dal luogo dove i sacerdoti sono stati a piè fermo,
dodici pietre, portatele con voi di là dal fiume, e collocatele nel
luogo dove accamperete stanotte),

<span id="an_4:4">4:4</span> Giosuè chiamò i dodici uomini che avea
designati tra i figliuoli d’Israele, un uomo per tribù, e disse loro:

<span id="an_4:5">4:5</span> "Passate davanti all’arca dell’Eterno, del
vostro Dio, in mezzo al Giordano, e ognun di voi tolga in ispalla una
pietra, secondo il numero delle tribù dei figliuoli d’Israele,

<span id="an_4:6">4:6</span> affinché questo sia un segno in mezzo a
voi. Quando, in avvenire, i vostri figliuoli vi domanderanno: Che
significan per voi queste pietre?

<span id="an_4:7">4:7</span> Voi risponderete loro: Le acque del
Giordano furon tagliate dinanzi all’arca del patto dell’Eterno;
quand’essa passò il Giordano, le acque del Giordano furon tagliate, e
queste pietre sono, per i figliuoli d’Israele, una ricordanza in
perpetuo".

<span id="an_4:8">4:8</span> I figliuoli d’Israele fecero dunque come
Giosuè aveva ordinato; presero dodici pietre di mezzo al Giordano, come
l’Eterno avea detto a Giosuè secondo il numero delle tribù de’ figliuoli
d’Israele; le portarono con loro di là dal fiume nel luogo ove doveano
passar la notte, e quivi le collocarono.

<span id="an_4:9">4:9</span> Giosuè rizzò pure dodici pietre in mezzo al
Giordano, nel luogo ove s’eran fermati i piedi de’ sacerdoti che
portavano l’arca del patto, e vi son rimaste fino al dì d’oggi.

<span id="an_4:10">4:10</span> I sacerdoti che portavan l’arca rimasero
fermi in mezzo al Giordano finché tutto quello che l’Eterno avea
comandato a Giosuè di dire al popolo fosse eseguito, conformemente agli
ordini che Mosè avea dato a Giosuè. E il popolo s’affrettò a passare.

<span id="an_4:11">4:11</span> Quando tutto il popolo ebbe finito di
passare, l’arca dell’Eterno, coi sacerdoti, passò anch’essa in presenza
del popolo.

<span id="an_4:12">4:12</span> E i figliuoli di Ruben, i figliuoli di
Gad e mezza la tribù di Manasse passarono in armi davanti ai figliuoli
d’Israele, come Mosè avea lor detto.

<span id="an_4:13">4:13</span> Circa quarantamila uomini, pronti di
tutto punto per la guerra, passarono davanti all’Eterno nelle pianure di
Gerico, per andare a combattere.

<span id="an_4:14">4:14</span> In quel giorno, l’Eterno rese grande
Giosuè agli occhi di tutto Israele; ed essi lo temettero, come avean
temuto Mosè tutti i giorni della sua vita.

<span id="an_4:15">4:15</span> Or l’Eterno parlò a Giosuè, e gli disse:

<span id="an_4:16">4:16</span> "Ordina ai sacerdoti che portano l’arca
della Testimonianza, di uscire dal Giordano".

<span id="an_4:17">4:17</span> E Giosuè diede quest’ordine ai sacerdoti:
"Uscite dal Giordano".

<span id="an_4:18">4:18</span> E avvenne che, come i sacerdoti che
portavan l’arca del patto dell’Eterno furono usciti di mezzo al Giordano
e le piante de’ loro piedi si furon alzate e posate sull’asciutto, le
acque del Giordano tornarono al loro posto, e strariparon da per tutto,
come prima.

<span id="an_4:19">4:19</span> Il popolo uscì dal Giordano il decimo
giorno del primo mese, e s’accampò a Ghilgal, all’estremità orientale di
Gerico.

<span id="an_4:20">4:20</span> E Giosuè rizzò in Ghilgal le dodici
pietre ch’essi avean prese dal Giordano.

<span id="an_4:21">4:21</span> Poi parlò ai figliuoli d’Israele e disse
loro: "Quando, in avvenire, i vostri figliuoli domanderanno ai loro
padri: Che significano queste pietre?

<span id="an_4:22">4:22</span> voi lo farete sapere ai vostri figliuoli
dicendo: Israele passò questo Giordano per l’asciutto.

<span id="an_4:23">4:23</span> Poiché l’Eterno, il vostro Dio, ha
asciugato le acque del Giordano davanti a voi finché voi foste passati,
come l’Eterno, il vostro Dio, fece al mar Rosso ch’egli asciugò finché
fossimo passati,

<span id="an_4:24">4:24</span> onde tutti i popoli della terra
riconoscano che la mano dell’Eterno è potente, e voi temiate in ogni
tempo l’Eterno, il vostro Dio".

<span id="an_5:1">5:1</span> Or come tutti i re degli Amorei che erano
di là dal Giordano verso occidente e tutti i re dei Cananei che erano
presso il mare udirono che l’Eterno aveva asciugate le acque del
Giordano davanti ai figliuoli d’Israele finché fossero passati, il loro
cuore si strusse e non rimase più in loro alcun coraggio di fronte ai
figliuoli d’Israele.

<span id="an_5:2">5:2</span> In quel tempo, l’Eterno disse a Giosuè:
"Fatti de’ coltelli di pietra, e torna di nuovo a circoncidere i
figliuoli d’Israele".

<span id="an_5:3">5:3</span> E Giosuè si fece de’ coltelli di pietra e
circoncise i figliuoli d’Israele sul colle d’Araloth.

<span id="an_5:4">5:4</span> Questo fu il motivo per cui li circoncise:
tutti i maschi del popolo uscito dall’Egitto, cioè tutti gli uomini di
guerra, erano morti nel deserto durante il viaggio, dopo essere usciti
dall’Egitto.

<span id="an_5:5">5:5</span> Or tutto questo popolo uscito dall’Egitto
era circonciso; ma tutto il popolo nato nel deserto durante il viaggio,
dopo l’uscita dall’Egitto, non era stato circonciso.

<span id="an_5:6">5:6</span> Poiché i figliuoli d’Israele avean
camminato per quarant’anni nel deserto finché tutta la nazione, cioè
tutti gli uomini di guerra ch’erano usciti dall’Egitto, furon distrutti,
perché non aveano ubbidito alla voce dell’Eterno. L’Eterno avea loro
giurato che non farebbe loro vedere il paese che avea promesso con
giuramento ai loro padri di darci: paese ove scorre il latte e il miele;

<span id="an_5:7">5:7</span> e sostituì a loro i loro figliuoli. E
questi Giosuè li circoncise, perché erano incirconcisi, non essendo
stati circoncisi durante il viaggio.

<span id="an_5:8">5:8</span> E quando s’ebbe finito di circoncidere
tutta la nazione, quelli rimasero al loro posto nel campo, finché
fossero guariti.

<span id="an_5:9">5:9</span> E l’Eterno disse a Giosuè: "Oggi vi ho
tolto di dosso il vituperio dell’Egitto". E quel luogo fu chiamato
Ghilgal, nome che dura fino al dì d’oggi.

<span id="an_5:10">5:10</span> I figliuoli d’Israele si accamparono a
Ghilgal, e celebrarono la Pasqua il quattordicesimo giorno del mese,
sulla sera, nelle pianure di Gerico.

<span id="an_5:11">5:11</span> E l’indomani della Pasqua, in quel
preciso giorno, mangiarono dei prodotti del paese: pani azzimi e grano
arrostito.

<span id="an_5:12">5:12</span> E la manna cessò l’indomani del giorno in
cui mangiarono de’ prodotti del paese; e i figliuoli d’Israele non
ebbero più manna, ma mangiarono, quell’anno stesso, del frutto del paese
di Canaan.

<span id="an_5:13">5:13</span> Or avvenne, come Giosuè era presso a
Gerico, ch’egli alzò gli occhi, guardò, ed ecco un uomo che gli stava
ritto davanti, con in mano la spada snudata. Giosuè andò verso di lui, e
gli disse: "Sei tu dei nostri, o dei nostri nemici?"

<span id="an_5:14">5:14</span> E quello rispose: "No, io sono il capo
dell’esercito dell’Eterno; arrivo adesso". Allora Giosuè cadde con la
faccia a terra, si prostrò, e gli disse: "Che cosa vuol dire il mio
signore al suo servo?"

<span id="an_5:15">5:15</span> E il capo dell’esercito dell’Eterno disse
a Giosuè: "Lèvati i calzari dai piedi; perché il luogo dove stai è
santo". E Giosuè fece così.

<span id="an_6:1">6:1</span> Or Gerico era ben chiusa e barricata per
paura de’ figliuoli d’Israele; nessuno ne usciva e nessuno v’entrava.

<span id="an_6:2">6:2</span> E l’Eterno disse a Giosuè: "Vedi, io do in
tua mano Gerico, il suo re, i suoi prodi guerrieri.

<span id="an_6:3">6:3</span> Voi tutti dunque, uomini di guerra,
circuite la città, facendone il giro una volta. Così farai per sei
giorni;

<span id="an_6:4">6:4</span> e sette sacerdoti porteranno davanti
all’arca sette trombe squillanti; il settimo giorno farete il giro della
città sette volte, e i sacerdoti soneranno le trombe.

<span id="an_6:5">6:5</span> E avverrà, che quand’essi soneranno a
distesa il corno squillante e voi udrete il suono delle trombe, tutto il
popolo darà in un gran grido, e le mura della città crolleranno, e il
popolo salirà, ciascuno diritto dinanzi a sé".

<span id="an_6:6">6:6</span> Allora Giosuè, figliuolo di Nun, chiamò i
sacerdoti e disse loro: "Prendete l’arca del patto, e sette sacerdoti
portino sette trombe squillanti davanti all’arca dell’Eterno".

<span id="an_6:7">6:7</span> Poi disse al popolo: "Andate, fate il giro
della città, e l’avanguardia preceda l’arca dell’Eterno".

<span id="an_6:8">6:8</span> Quando Giosuè ebbe parlato al popolo, i
sette sacerdoti che portavano le sette trombe squillanti davanti
all’Eterno, si misero in marcia sonando le trombe; e l’arca del patto
dell’Eterno teneva loro dietro.

<span id="an_6:9">6:9</span> E l’avanguardia marciava davanti ai
sacerdoti che sonavan le trombe, e la retroguardia seguiva l’arca;
durante la marcia, i sacerdoti sonavan le trombe.

<span id="an_6:10">6:10</span> Or Giosuè avea dato al popolo
quest’ordine: "Non gridate, fate che non s’oda la vostra voce e non
v’esca parola di bocca, fino al giorno ch’io vi dirò: Gridate! allora
griderete".

<span id="an_6:11">6:11</span> Così fece fare all’arca dell’Eterno il
giro della città una volta; poi rientrarono nel campo, e quivi passarono
la notte.

<span id="an_6:12">6:12</span> Giosuè si levò la mattina di buon’ora, e
i sacerdoti presero l’arca dell’Eterno.

<span id="an_6:13">6:13</span> I sette sacerdoti che portavano le sette
trombe squillanti davanti all’arca dell’Eterno s’avanzavano, sonando le
trombe durante la marcia. L’avanguardia li precedeva; la retroguardia
seguiva l’arca dell’Eterno; e durante la marcia, i sacerdoti sonavan le
trombe.

<span id="an_6:14">6:14</span> Il secondo giorno circuirono la città una
volta, e poi tornarono al campo. Così fecero per sei giorni.

<span id="an_6:15">6:15</span> E il settimo giorno, levatisi la mattina
allo spuntar dell’alba, fecero sette volte il giro della città in quella
stessa maniera; solo quel giorno fecero il giro della città sette volte.

<span id="an_6:16">6:16</span> La settima volta, come i sacerdoti
sonavan le trombe, Giosuè disse al popolo: "Gridate! perché l’Eterno
v’ha dato la città.

<span id="an_6:17">6:17</span> E la città con tutto quel che contiene
sarà sacrata all’Eterno per essere sterminata come un interdetto; solo
Rahab, la meretrice, avrà salva la vita: lei e tutti quelli che saranno
in casa con lei, perché nascose i messaggeri che noi avevamo inviati.

<span id="an_6:18">6:18</span> E voi guardatevi bene da ciò ch’è votato
all’interdetto, affinché non siate voi stessi votati allo sterminio,
prendendo qualcosa d’interdetto, e non rendiate maledetto il campo
d’Israele, gettandovi lo scompiglio.

<span id="an_6:19">6:19</span> Ma tutto l’argento, l’oro e gli oggetti
di rame e di ferro saranno consacrati all’Eterno; entreranno nel tesoro
dell’Eterno".

<span id="an_6:20">6:20</span> Il popolo dunque gridò e i sacerdoti
sonaron le trombe; e avvenne che quando il popolo ebbe udito il suono
delle trombe diè in un gran grido, e le mura crollarono. Il popolo salì
nella città, ciascuno diritto davanti a sé, e s’impadronirono della
città.

<span id="an_6:21">6:21</span> E votarono allo sterminio tutto ciò che
era nella città, passando a fil di spada, uomini, donne, fanciulli e
vecchi, e buoi e pecore e asini.

<span id="an_6:22">6:22</span> E Giosuè disse ai due uomini che aveano
esplorato il paese: "Andate in casa di quella meretrice, menatela fuori
con tutto ciò che le appartiene, come glielo avete giurato".

<span id="an_6:23">6:23</span> E que’ giovani che aveano esplorato il
paese entrarono nella casa, e ne fecero uscire Rahab, suo padre, sua
madre, i suoi fratelli e tutto quello che le apparteneva; ne fecero
uscire anche tutte le famiglie de’ suoi, e li collocarono fuori del
campo d’Israele.

<span id="an_6:24">6:24</span> Poi i figliuoli d’Israele diedero fuoco
alla città e a tutto quello che conteneva; presero soltanto l’argento,
l’oro e gli oggetti di rame e di ferro, che misero nel tesoro della casa
dell’Eterno.

<span id="an_6:25">6:25</span> Ma a Rahab, la meretrice, alla famiglia
di suo padre e a tutti i suoi Giosuè lasciò la vita; ed ella ha dimorato
in mezzo ad Israele fino al dì d’oggi, perché avea nascosto i messi che
Giosuè avea mandati ad esplorar Gerico.

<span id="an_6:26">6:26</span> Allora Giosuè fece questo giuramento:
"Sia maledetto, nel cospetto dell’Eterno, l’uomo che si leverà a
riedificare questa città di Gerico! Ei ne getterà le fondamenta sul suo
primogenito, e ne rizzerà le porte sul più giovane de’ suoi figliuoli".

<span id="an_6:27">6:27</span> L’Eterno fu con Giosuè, e la fama di lui
si sparse per tutto il paese.

<span id="an_7:1">7:1</span> Ma i figliuoli d’Israele commisero una
infedeltà circa l’interdetto; poiché Acan, figliuolo di Carmi, figliuolo
di Zabdi, figliuolo di Zerach, della tribù di Giuda prese
dell’interdetto, e l’ira dell’Eterno s’accese contro i figliuoli
d’Israele.

<span id="an_7:2">7:2</span> E Giosuè mandò degli uomini da Gerico ad
Ai, ch’è vicina a Beth-Aven a oriente di Bethel, e disse loro: "Salite
ed esplorate il paese". E quelli salirono ed esplorarono Ai.

<span id="an_7:3">7:3</span> Poi tornarono da Giosuè e gli dissero: "Non
occorre che salga tutto il popolo; ma salgano un due o tremila uomini, e
sconfiggeranno Ai; non stancare tutto il popolo, mandandolo là, perché
quelli sono in pochi".

<span id="an_7:4">7:4</span> Così vi salirono un tremila uomini di tra
il popolo, i quali si dettero alla fuga davanti alla gente d’Ai.

<span id="an_7:5">7:5</span> E la gente d’Ai ne uccise circa trentasei,
li inseguì dalla porta fino a Scebarim, e li mise in rotta nella scesa.
E il cuore del popolo si strusse e divenne come acqua.

<span id="an_7:6">7:6</span> Giosuè si stracciò le vesti e si gettò col
viso a terra davanti all’arca dell’Eterno; stette così fino alla sera,
egli con gli anziani d’Israele, e si gettarono della polvere sul capo.

<span id="an_7:7">7:7</span> E Giosuè disse: "Ahi, Signore, Eterno,
perché hai tu fatto passare il Giordano a questo popolo per darci in
mano degli Amorei e farci perire? Oh, ci fossimo pur contentati di
rimanere di là dal Giordano!

<span id="an_7:8">7:8</span> Ahimè, Signore, che dirò io, ora che
Israele ha voltato le spalle ai suoi nemici?

<span id="an_7:9">7:9</span> I Cananei e tutti gli abitanti del paese lo
verranno a sapere, ci avvolgeranno, e faranno sparire il nostro nome
dalla terra; e tu che farai per il tuo gran nome?"

<span id="an_7:10">7:10</span> E l’Eterno disse a Giosuè: "Lèvati!
Perché ti sei tu così prostrato con la faccia a terra?

<span id="an_7:11">7:11</span> Israele ha peccato; essi hanno
trasgredito il patto ch’io avevo loro comandato d’osservare; han perfino
preso dell’interdetto, l’han perfino rubato, han perfino mentito, e
l’han messo fra i loro bagagli.

<span id="an_7:12">7:12</span> Perciò i figliuoli d’Israele non potranno
stare a fronte dei loro nemici e volteranno le spalle davanti a loro,
perché son divenuti essi stessi interdetti. Io non sarò più con voi, se
non distruggete l’interdetto di mezzo a voi.

<span id="an_7:13">7:13</span> Lèvati, santifica il popolo e digli:
Santificatevi per domani, perché così ha detto l’Eterno, l’Iddio
d’Israele: O Israele, c’è dell’interdetto in mezzo a te! Tu non potrai
stare a fronte de’ tuoi nemici, finché non abbiate tolto l’interdetto di
mezzo a voi.

<span id="an_7:14">7:14</span> Domattina dunque v’accosterete tribù per
tribù; e la tribù che l’Eterno designerà, s’accosterà famiglia per
famiglia; e la famiglia che l’Eterno designerà, s’accosterà casa per
casa; e la casa che l’Eterno avrà designata, s’accosterà persona per
persona.

<span id="an_7:15">7:15</span> E colui che sarà designato come avendo
preso dell’interdetto sarà dato alle fiamme con tutto quello che gli
appartiene, perché ha trasgredito il patto dell’Eterno e ha commesso
un’infamia in Israele".

<span id="an_7:16">7:16</span> Giosuè dunque si levò la mattina di
buon’ora, e fece accostare Israele tribù per tribù; e la tribù di Giuda
fu designata.

<span id="an_7:17">7:17</span> Poi fece accostare le famiglie di Giuda,
e la famiglia degli Zerachiti fu designata. Poi fece accostare la
famiglia degli Zerachiti persona per persona, e Zabdi fu designato.

<span id="an_7:18">7:18</span> Poi fece accostare la casa di Zabdi
persona per persona, e fu designato Acan, figliuolo di Carmi, figliuolo
di Zabdi, figliuolo di Zerach, della tribù di Giuda.

<span id="an_7:19">7:19</span> Allora Giosuè disse ad Acan: "Figliuol
mio, da’ gloria all’Eterno, all’Iddio d’Israele, rendigli omaggio, e
dimmi quello che hai fatto; non me lo celare".

<span id="an_7:20">7:20</span> Acan rispose a Giosuè e disse: "E’ vero;
ho peccato contro l’Eterno, l’Iddio d’Israele, ed ecco precisamente
quello che ho fatto.

<span id="an_7:21">7:21</span> Ho veduto fra le spoglie un bel mantello
di Scinear, duecento sicli d’argento e una verga d’oro del peso di
cinquanta sicli; ho bramato quelle cose, le ho prese; ecco, son nascoste
in terra in mezzo alla mia tenda; e l’argento è sotto".

<span id="an_7:22">7:22</span> Allora Giosuè mandò de’ messi, i quali
corsero alla tenda; ed ecco che il mantello v’era nascosto; e l’argento
stava sotto.

<span id="an_7:23">7:23</span> Essi presero quelle cose di mezzo alla
tenda, le portarono a Giosuè e a tutti i figliuoli d’Israele, e le
deposero davanti all’Eterno.

<span id="an_7:24">7:24</span> E Giosuè e tutto Israele con lui presero
Acan, figliuolo di Zerach, l’argento, il mantello, la verga d’oro, i
suoi figliuoli e le sue figliuole, i suoi bovi, i suoi asini, le sue
pecore, la sua tenda e tutto quello che gli apparteneva, e li fecero
salire nella valle di Acor.

<span id="an_7:25">7:25</span> E Giosuè disse: "Perché ci hai tu
conturbati? L’Eterno conturberà te in questo giorno!" E tutto Israele lo
lapidò; e dopo aver lapidati gli altri, dettero tutti alle fiamme.

<span id="an_7:26">7:26</span> Poi ammassarono sopra Acan un gran
mucchio di pietre, che dura fino al dì d’oggi. E l’Eterno s’acquetò
dell’ardente sua ira. Perciò quel luogo e stato chiamato fino al dì
d’oggi "valle di Acòr".

<span id="an_8:1">8:1</span> Poi l’Eterno disse a Giosuè: "Non temere, e
non ti sgomentare! Prendi teco tutta la gente di guerra, lèvati e sali
contro ad Ai. Guarda, io do in tua mano il re di Ai, il suo popolo, la
sua città e il suo paese.

<span id="an_8:2">8:2</span> E tu tratterai Ai e il suo re come hai
trattato Gerico a il suo re; ne prenderete per voi soltanto il bottino e
il bestiame. Tendi un’imboscata dietro alla città".

<span id="an_8:3">8:3</span> Giosuè dunque con tutta la gente di guerra
si levò per salire contro ad Ai. Egli scelse trentamila uomini valenti e
prodi, li fe’ partire di notte, e diede loro quest’ordine:

<span id="an_8:4">8:4</span> "Ecco, vi fermerete imboscati dietro alla
città; non v’allontanate troppo dalla città, e siate tutti pronti.

<span id="an_8:5">8:5</span> Io e tutto il popolo ch’è meco ci
accosteremo alla città; e quando essi ci usciranno contro come la prima
volta, ci metteremo in fuga dinanzi a loro.

<span id="an_8:6">8:6</span> Essi c’inseguiranno finché noi li abbiam
tratti lungi dalla città, perché diranno: Essi fuggono dinanzi a noi
come la prima volta. E fuggiremo dinanzi a loro.

<span id="an_8:7">8:7</span> Voi allora uscirete dall’imboscata e
v’impadronirete della città: l’Eterno, il vostro Dio, la darà in vostra
mano.

<span id="an_8:8">8:8</span> E quando avrete preso la città, la
incendierete; farete come ha detto l’Eterno. Badate bene, questo è
l’ordine ch’io vi do".

<span id="an_8:9">8:9</span> Così Giosuè li mandò, e quelli andarono al
luogo dell’imboscata, e si fermarono fra Bethel e Ai, a ponente d’Ai; ma
Giosuè rimase quella notte in mezzo al popolo.

<span id="an_8:10">8:10</span> E la mattina levatosi di buon’ora, passò
in rivista il popolo, e salì contro Ai: egli con gli anziani d’Israele,
alla testa del popolo.

<span id="an_8:11">8:11</span> E tutta la gente di guerra ch’era con
lui, salì, si avvicino, giunse dirimpetto alla città, e si accampò al
nord di Ai. Tra lui ed Ai c’era una valle.

<span id="an_8:12">8:12</span> Giosuè prese circa cinquemila uomini, coi
quali tese un’imboscata fra Bethel ed Ai, a ponente della città.

<span id="an_8:13">8:13</span> E dopo che tutto il popolo ebbe preso
campo al nord della città e tesa l’imboscata a ponente della città,
Giosuè, durante quella notte, si spinse avanti in mezzo alla valle.

<span id="an_8:14">8:14</span> Quando il re d’Ai vide questo, la gente
della città si levò in fretta di buon mattino; e il re e tutto il suo
popolo usciron contro a Israele, per dargli battaglia al punto
convenuto, al principio della pianura; perché il re non sapeva che c’era
un’imboscata contro di lui dietro la città.

<span id="an_8:15">8:15</span> Allora Giosuè e tutto Israele, facendo
vista d’esser battuti da quelli, si misero in fuga verso il deserto.

<span id="an_8:16">8:16</span> E tutto il popolo ch’era nella città fu
chiamato a raccolta per inseguirli; e inseguirono Giosuè e furon tratti
lungi dalla città.

<span id="an_8:17">8:17</span> Non ci fu uomo, in Ai e in Bethel, che
non uscisse dietro a Israele. Lasciaron la città aperta e inseguirono
Israele.

<span id="an_8:18">8:18</span> Allora l’Eterno disse a Giosuè: "Stendi
verso Ai la lancia che hai in mano, perché io sto per dare Ai in tuo
potere". E Giosuè stese verso la città la lancia che aveva in mano.

<span id="an_8:19">8:19</span> E subito, non appena ebbe steso la mano,
gli uomini dell’imboscata sorsero dal luogo dov’erano, entraron di corsa
nella città, la presero, e s’affrettarono ad appiccarvi il fuoco.

<span id="an_8:20">8:20</span> E la gente d’Ai, volgendosi indietro,
guardò, ed ecco che il fumo della città saliva al cielo; e non vi fu per
loro alcuna possibilità di fuggire né da una parte né dall’altra, perché
il popolo che fuggiva verso il deserto s’era voltato contro quelli che
lo inseguivano.

<span id="an_8:21">8:21</span> E Giosuè e tutto Israele, vedendo che
quelli dell’imboscata avean preso la città e che il fumo saliva dalla
città, tornarono indietro, e batterono la gente d’Ai.

<span id="an_8:22">8:22</span> Anche gli altri usciron dalla città
contro a loro; cosicché furon presi in mezzo da Israele, avendo gli uni
di qua e gli altri di là; e Israele li batté in modo che non ne rimase
né superstite né fuggiasco.

<span id="an_8:23">8:23</span> Il re d’Ai lo presero vivo, e lo menarono
a Giosuè.

<span id="an_8:24">8:24</span> Quando Israele ebbe finito d’uccidere
tutti gli abitanti d’Ai nella campagna, nel deserto dove quelli l’aveano
inseguito, e tutti furon caduti sotto i colpi della spada finché non ne
rimase più, tutto Israele tornò verso Ai e la mise a fil di spada.

<span id="an_8:25">8:25</span> Tutti quelli che caddero in quel giorno,
fra uomini e donne, furon dodicimila: vale a dire tutta la gente d’Ai.

<span id="an_8:26">8:26</span> Giosuè non ritirò la mano che avea stesa
con la lancia, finché non ebbe sterminato tutti gli abitanti d’Ai.

<span id="an_8:27">8:27</span> Israele prese per se soltanto il bestiame
e il bottino di quella città, secondo l’ordine che l’Eterno avea dato a
Giosuè.

<span id="an_8:28">8:28</span> Giosuè arse dunque Ai e la ridusse in
perpetuo in un mucchio di ruine, com’è anch’oggi.

<span id="an_8:29">8:29</span> Quanto al re d’Ai, l’appiccò a un albero,
e ve lo lasciò fino a sera; ma al tramonto del sole Giosuè ordinò che il
cadavere fosse calato dall’albero; e lo gittarono all’ingresso della
porta della città, e gli ammassarono sopra un gran mucchio di pietre,
che rimane anche al di d’oggi.

<span id="an_8:30">8:30</span> Allora Giosuè edificò un altare
all’Eterno, all’Iddio d’Israele, sul monte Ebal,

<span id="an_8:31">8:31</span> come Mosè, servo dell’Eterno, aveva
ordinato ai figliuoli d’Israele, e come sta scritto nel libro della
legge di Mosè: un altare di pietre intatte sulle quali nessuno avea
passato ferro; e i figliuoli d’Israele offriron su di esso degli
olocausti all’Eterno, e fecero de’ sacrifizi di azioni di grazie.

<span id="an_8:32">8:32</span> E là, su delle pietre, Giosuè scrisse una
copia della legge che Mosè avea scritta in presenza dei figliuoli
d’Israele.

<span id="an_8:33">8:33</span> Tutto Israele, i suoi anziani, i suoi
ufficiali e i suoi giudici stavano in piè ai due lati dell’arca,
dirimpetto ai sacerdoti levitici che portavan l’arca del patto
dell’Eterno: gli stranieri come gl’Israeliti di nascita, metà dal lato
del monte Garizim, metà dal lato del monte Ebal, come Mosè, servo
dell’Eterno, avea da prima ordinato che si benedisse il popolo
d’Israele.

<span id="an_8:34">8:34</span> Dopo questo, Giosuè lesse tutte le parole
della legge, le benedizioni e le maledizioni, secondo tutto ciò ch’è
scritto nel libro della legge.

<span id="an_8:35">8:35</span> Non vi fu parola di tutto ciò che Mosè
avea comandato, che Giosuè non leggesse in presenza di tutta la raunanza
d’Israele, delle donne, de’ bambini e degli stranieri che camminavano in
mezzo a loro.

<span id="an_9:1">9:1</span> Or come tutti i re che erano di qua dal
Giordano, nella contrada montuosa e nella pianura e lungo tutta la costa
del mar grande dirimpetto al Libano, lo Hitteo, l’Amoreo, il Cananeo, il
Ferezeo, lo Hivveo e il Gebuseo ebbero udito queste cose,

<span id="an_9:2">9:2</span> si adunarono tutti assieme, di comune
accordo, per muover guerra a Giosuè e ad Israele.

<span id="an_9:3">9:3</span> Gli abitanti di Gabaon, dal canto loro,
quand’ebbero udito ciò che Giosuè avea fatto a Gerico e ad Ai,

<span id="an_9:4">9:4</span> procedettero con astuzia: partirono,
provvisti di viveri, caricarono sui loro asini dei sacchi vecchi e de’
vecchi otri da vino, rotti e ricuciti;

<span id="an_9:5">9:5</span> si misero ai piedi de’ calzari vecchi
rappezzati, e de’ vecchi abiti addosso; e tutto il pane di cui s’eran
provvisti era duro e sbriciolato.

<span id="an_9:6">9:6</span> Andarono da Giosuè, al campo di Ghilgal, e
dissero a lui e alla gente d’Israele: "Noi veniamo di paese lontano; or
dunque fate alleanza con noi".

<span id="an_9:7">9:7</span> La gente d’Israele rispose a questi Hivvei:
"Forse voi abitate in mezzo a noi; come dunque faremmo alleanza con
voi?"

<span id="an_9:8">9:8</span> Ma quelli dissero a Giosuè: "Noi siam tuoi
servi!" E Giosuè a loro: "Chi siete? e donde venite?" E quelli gli
risposero:

<span id="an_9:9">9:9</span> "I tuoi servi vengono da un paese molto
lontano, tratti dalla fama dell’Eterno, del tuo Dio; poiché abbiam
sentito parlare di lui, di tutto quello che ha fatto in Egitto

<span id="an_9:10">9:10</span> e di tutto quello che ha fatto ai due re
degli Amorei di là dal Giordano, a Sihon re di Heshbon e ad Og re di
Basan, che abitava ad Astaroth.

<span id="an_9:11">9:11</span> E i nostri anziani e tutti gli abitanti
del nostro paese ci hanno detto: "Prendete con voi delle provviste per
il viaggio, andate loro incontro e dite: Noi siamo vostri servi; fate
dunque alleanza con noi.

<span id="an_9:12">9:12</span> Ecco il nostro pane; lo prendemmo caldo
dalle nostre case, come provvista, il giorno che partimmo per venire da
voi, e ora eccolo duro e sbriciolato;

<span id="an_9:13">9:13</span> e questi sono gli otri da vino che
empimmo tutti nuovi, ed eccoli rotti; e questi i nostri abiti e i nostri
calzari, che si son logorati per la gran lunghezza del viaggio".

<span id="an_9:14">9:14</span> Allora la gente d’Israele prese delle
loro provviste, e non consultò l’Eterno.

<span id="an_9:15">9:15</span> E Giosuè fece pace con loro e fermò con
loro un patto, per il quale avrebbe lasciato loro la vita; e i capi
della raunanza lo giuraron loro.

<span id="an_9:16">9:16</span> Ma tre giorni dopo ch’ebber fermato
questo patto, seppero che quelli eran loro vicini e abitavano in mezzo a
loro;

<span id="an_9:17">9:17</span> poiché i figliuoli d’Israele partirono, e
giunsero alle loro città il terzo giorno: le loro città erano Gabaon,
Kefira, Beeroth e Kiriath-Jearim.

<span id="an_9:18">9:18</span> Ma i figliuoli d’Israele non li uccisero,
a motivo del giuramento che i capi della raunanza avean fatto loro nel
nome dell’Eterno, dell’Iddio d’Israele. Però, tutta la raunanza mormorò
contro i capi.

<span id="an_9:19">9:19</span> E tutti i capi dissero all’intera
raunanza: "Noi abbiam giurato loro nel nome dell’Eterno, dell’Iddio
d’Israele; perciò non li possiamo toccare.

<span id="an_9:20">9:20</span> Ecco quel che faremo loro: li lasceremo
in vita, per non trarci addosso l’ira dell’Eterno, a motivo del
giuramento che abbiam fatto loro".

<span id="an_9:21">9:21</span> I capi dissero dunque: "Essi vivranno!"
Ma quelli furono semplici spaccalegna ed acquaioli per tutta la
raunanza, come i capi avean loro detto.

<span id="an_9:22">9:22</span> Giosuè dunque li chiamò e parlò loro
così: "Perché ci avete ingannati dicendo: Stiamo molto lontano da voi
mentre abitate in mezzo a noi?

<span id="an_9:23">9:23</span> Or dunque siete maledetti, e non
cesserete mai d’essere schiavi, spaccalegna ed acquaioli per la casa del
mio Dio".

<span id="an_9:24">9:24</span> E quelli risposero a Giosuè e dissero:
"Era stato espressamente riferito ai tuoi servi che il tuo Dio,
l’Eterno, aveva ordinato al suo servo Mosè di darvi tutto il paese e di
sterminarne d’innanzi a voi tutti gli abitanti. E noi, al vostro
appressarvi, siamo stati in gran timore per le nostre vite, ed abbiamo
fatto questo.

<span id="an_9:25">9:25</span> Ed ora eccoci qui nelle tue mani;
trattaci come ti par che sia bene e giusto di fare".

<span id="an_9:26">9:26</span> Giosuè li trattò dunque così: li liberò
dalle mani de’ figliuoli d’Israele, perché questi non li uccidessero;

<span id="an_9:27">9:27</span> ma in quel giorno li destinò ad essere
spaccalegna ed acquaioli per la raunanza e per l’altare dell’Eterno, nel
luogo che l’Eterno si sceglierebbe: ed e ciò che fanno anche al dì
d’oggi.

<span id="an_10:1">10:1</span> Or quando Adoni-Tsedek, re di
Gerusalemme, udì che Giosuè avea preso Ai e l’avea votata allo
sterminio, che avea trattato Ai e il suo re nel modo che avea trattato
Gerico e il suo re, che gli abitanti di Gabaon avean fatto la pace con
gl’Israeliti ed erano in mezzo a loro,

<span id="an_10:2">10:2</span> fu tutto spaventato; perché Gabaon era
una città grande come una delle città reali, anche più grande di Ai, e
tutti gli uomini suoi erano valorosi.

<span id="an_10:3">10:3</span> Perciò Adoni-Tsedek, re di Gerusalemme,
mandò a dire a Hoham re di Hebron, a Piram re di Iarmuth, a Iafia re di
Lakis e a Debir re di Eglon:

<span id="an_10:4">10:4</span> "Salite da me, soccorretemi, e noi
batteremo Gabaon, perché ha fatto la pace con Giosuè e coi figliuoli
d’Israele".

<span id="an_10:5">10:5</span> E cinque re degli Amorei, il re di
Gerusalemme, il re di Hebron, il re di Iarmuth, il re di Lakis e il re
di Eglon si radunarono, salirono con tutti i loro eserciti, si
accamparono dirimpetto a Gabaon, e l’attaccarono.

<span id="an_10:6">10:6</span> Allora i Gabaoniti mandarono a dire a
Giosuè, al campo di Ghilgal: "Non negare ai tuoi servi il tuo aiuto,
affrettati a salire da noi, liberaci, soccorrici, perché tutti i re
degli Amorei che abitano la contrada montuosa si sono radunati contro di
noi".

<span id="an_10:7">10:7</span> E Giosuè salì da Ghilgal, con tutta la
gente di guerra e con tutti gli uomini segnalati per valore.

<span id="an_10:8">10:8</span> E l’Eterno disse a Giosuè: "Non li
temere, perché io li ho dati in poter tuo; nessun di loro potrà starti a
fronte".

<span id="an_10:9">10:9</span> E Giosuè piombò loro addosso
all’improvviso: avea marciato tutta la notte da Ghilgal.

<span id="an_10:10">10:10</span> E l’Eterno li mise in rotta davanti ad
Israele, che fe’ loro subire una grande sconfitta presso Gabaon, li
inseguì per la via che sale a Beth-Horon, e li batté fino ad Azeka e a
Makkeda.

<span id="an_10:11">10:11</span> Mentre fuggivano d’innanzi a Israele ed
erano alla scesa di Beth-Horon, l’Eterno fe’ cader dal cielo su loro
delle grosse pietre fino ad Azeka, ed essi perirono; quelli che morirono
per le pietre della grandinata furon più numerosi di quelli che i
figliuoli d’Israele uccisero con la spada.

<span id="an_10:12">10:12</span> Allora Giosuè parlò all’Eterno, il
giorno che l’Eterno diede gli Amorei in potere de’ figliuoli d’Israele,
e disse in presenza d’Israele: "Sole, fermati su Gabaon, e tu, luna,
sulla valle d’Aialon!"

<span id="an_10:13">10:13</span> E il sole si fermò, e la luna rimase la
suo luogo, finché la nazione si fosse vendicata de’ suoi nemici. Questo
non sta egli scritto nel libro del Giusto? E il sole si fermò in mezzo
al cielo e non s’affrettò a tramontare per quasi un giorno intero.

<span id="an_10:14">10:14</span> E mai, né prima né poi, s’è dato un
giorno simile a quello, nel quale l’Eterno abbia esaudito la voce d’un
uomo; poiché l’Eterno combatteva per Israele.

<span id="an_10:15">10:15</span> E Giosuè, con tutto Israele, tornò al
campo di Ghilgal.

<span id="an_10:16">10:16</span> Or i cinque re eran fuggiti, e s’erano
nascosti nella spelonca di Makkeda.

<span id="an_10:17">10:17</span> La cosa fu riferita a Giosuè e gli fu
detto: "I cinque re sono stati trovati nascosti nella spelonca di
Makkeda".

<span id="an_10:18">10:18</span> Allora Giosuè disse: "Rotolate delle
grosse pietre all’imboccatura della spelonca, e ponetevi degli uomini
per far loro la guardia;

<span id="an_10:19">10:19</span> ma voi non vi fermate; inseguite i
vostri nemici, e colpite le retroguardie; non li lasciate entrare nelle
loro città, perché l’Eterno, il vostro Dio, li ha dati in poter vostro".

<span id="an_10:20">10:20</span> E quando Giosuè e i figliuoli d’Israele
ebbero finito d’infliggere loro una grande, completa disfatta, e quelli
che scamparono si furon rifugiati nelle città fortificate,

<span id="an_10:21">10:21</span> tutto il popolo tornò tranquillamente a
Giosuè al campo di Makkeda, senza che alcuno osasse fiatare contro i
figliuoli d’Israele.

<span id="an_10:22">10:22</span> Allora Giosuè disse: "Aprite
l’imboccatura della caverna, traetene fuori quei cinque re, e menateli a
me".

<span id="an_10:23">10:23</span> Quelli fecero così, trassero dalla
spelonca quei cinque re, il re di Gerusalemme, il re di Hebron, il re di
Iarmuth, il re di Lakis, il re di Eglon, e glieli menarono.

<span id="an_10:24">10:24</span> E quand’ebbero tratti dalla spelonca e
menati a Giosuè quei re Giosuè, chiamò tutti gli uomini d’Israele e
disse ai capi della gente di guerra ch’era andata con lui: "Accostatevi,
mettete il piede sul collo di questi re". Quelli s’accostarono e misero
loro il piede sul collo.

<span id="an_10:25">10:25</span> E Giosuè disse loro: "Non temete, non
vi sgomentate, siate forti, e fatevi animo, perché così farà l’Eterno a
tutti i vostri nemici contro ai quali avete a combattere".

<span id="an_10:26">10:26</span> Dopo ciò Giosuè li percosse e li fece
morire, quindi li appiccò a cinque alberi; e quelli rimasero appiccati
agli alberi fino a sera.

<span id="an_10:27">10:27</span> E sul tramontar del sole, Giosuè ordino
che fossero calati dagli alberi e gettati nella spelonca dove s’erano
nascosti; e che all’imboccatura della caverna fossero messe delle grosse
pietre, le quali vi son rimaste fino al dì d’oggi.

<span id="an_10:28">10:28</span> In quel medesimo giorno Giosuè prese
Makkeda e fece passare a fil di spada la città e il suo re; li votò allo
sterminio con tutte le persone che vi si trovavano; non ne lasciò
scampare una, e tratto il re di Makkeda come avea trattato il re di
Gerico.

<span id="an_10:29">10:29</span> Poi Giosuè con tutto Israele passò da
Makkeda a Libna, e l’attaccò.

<span id="an_10:30">10:30</span> E l’Eterno diede anche quella col suo
re nelle mani d’Israele, e Giosuè la mise a fil di spada con tutte le
persone che vi si trovavano; non ne lasciò scampare una, e trattò il re
d’essa, come avea trattato il re di Gerico.

<span id="an_10:31">10:31</span> Poi Giosuè con tutto Israele passò da
Libna a Lakis; s’accampò dirimpetto a questa, e l’attaccò.

<span id="an_10:32">10:32</span> E l’Eterno diede Lakis nelle mani
d’Israele, che la prese il secondo giorno, e la mise a fil di spada, con
tutte le persone che vi si trovavano, esattamente come avea fatto a
Libna. Allora Horam, re di Ghezer, salì in soccorso di Lakis;

<span id="an_10:33">10:33</span> ma Giosuè batté lui e il suo popolo
così da non lasciarne scampare alcuno.

<span id="an_10:34">10:34</span> Poi Giosuè con tutto Israele passò da
Lakis ad Eglon; s’accamparono dirimpetto a questa, e l’attaccarono.

<span id="an_10:35">10:35</span> La presero quel medesimo giorno e la
misero a fil di spada. In quel giorno Giosuè votò allo sterminio tutte
le persone che vi si trovavano, esattamente come avea fatto a Lakis.

<span id="an_10:36">10:36</span> Poi Giosuè con tutto Israele salì da
Eglon ad Hebron, e l’attaccarono.

<span id="an_10:37">10:37</span> La presero, la misero a fil di spada
insieme col suo re, con tutte le sue città e con tutte le persone che vi
si trovavano; non ne lasciò sfuggire una, esattamente come avea fatto ad
Eglon; la votò allo sterminio con tutte le persone che vi si trovavano.

<span id="an_10:38">10:38</span> Poi Giosuè con tutto Israele tornò
verso Debir, e l’attaccò.

<span id="an_10:39">10:39</span> La prese col suo re e con tutte le sue
città; la misero a fil di spada e votarono allo sterminio tutte le
persone che vi si trovavano, senza che ne scampasse una. Egli trattò
Debir e il suo re come avea trattato Hebron, come avea trattato Libna e
il suo re.

<span id="an_10:40">10:40</span> Giosuè dunque batté tutto il paese, la
contrada montuosa, il mezzogiorno, la regione bassa, le pendici, e tutti
i loro re; non lasciò scampare alcuno, ma votò allo sterminio tutto ciò
che avea vita, come l’Eterno, l’Iddio d’Israele, avea comandato.

<span id="an_10:41">10:41</span> Così Giosuè li batté da Kades-Barnea
fino a Gaza, e batté tutto il paese di Goscen fino a Gabaon.

<span id="an_10:42">10:42</span> E Giosuè prese ad una volta tutti quei
re e i loro paesi, perché l’Eterno, l’Iddio d’Israele, combatteva per
Israele.

<span id="an_10:43">10:43</span> Poi Giosuè, con tutto Israele, fece
ritorno al campo di Ghilgal.

<span id="an_11:1">11:1</span> Or come Iabin, re di Hatsor, ebbe udito
queste cose, mandò de’ messi a Iobab re di Madon, al re di Scimron, al
re di Acsaf,

<span id="an_11:2">11:2</span> ai re ch’erano al nord nella contrada
montuosa, nella pianura al sud di Kinnereth, nella regione bassa, e
sulle alture di Dor a ponente,

<span id="an_11:3">11:3</span> ai Cananei d’oriente e di ponente, agli
Amorei, agli Hittei, ai Ferezei, ai Gebusei nella contrada montuosa,
agli Hivvei appiè dello Hermon nel paese di Mitspa.

<span id="an_11:4">11:4</span> E quelli uscirono, con tutti i loro
eserciti, formando un popolo innumerevole come la rena ch’è sul lido del
mare, e con cavalli e carri in grandissima quantità.

<span id="an_11:5">11:5</span> Tutti questi re si riunirono e vennero ad
accamparsi assieme presso le acque di Merom per combattere contro
Israele.

<span id="an_11:6">11:6</span> E l’Eterno disse a Giosuè: "Non li
temere, perché domani, a quest’ora, io farò che saran tutti uccisi
davanti a Israele; tu taglierai i garetti ai loro cavalli e darai fuoco
ai loro carri".

<span id="an_11:7">11:7</span> Giosuè dunque, con tutta la sua gente di
guerra, marciò all’improvviso contro di essi alle acque di Merom, e
piombò loro addosso;

<span id="an_11:8">11:8</span> e l’Eterno li diede nelle mani
degl’Israeliti, i quali li batterono e l’inseguirono fino a Sidone la
grande, fino a Misrefot-Maim e fino alla valle di Mitspa, verso oriente;
li batteron così da non lasciarne scampare uno.

<span id="an_11:9">11:9</span> E Giosuè li tratto come gli avea detto
l’Eterno: tagliò i garetti ai loro cavalli e dette fuoco ai loro carri.

<span id="an_11:10">11:10</span> Al suo ritorno, e in quel medesimo
tempo, Giosuè prese Hatsor e ne fece perire di spada il re; poiché
Hatsor era stata per l’addietro la capitale di tutti quei regni.

<span id="an_11:11">11:11</span> Mise anche a fil di spada tutte le
persone che vi si trovavano, votandole allo sterminio; non vi restò
anima viva, e dette Hatsor alle fiamme.

<span id="an_11:12">11:12</span> Giosuè prese pure tutte le città di
quei re e tutti i loro re, e li mise a fil di spada e li votò allo
sterminio, come aveva ordinato Mosè, servo dell’Eterno.

<span id="an_11:13">11:13</span> Ma Israele non arse alcuna delle città
poste in collina, salvo Hatsor, la sola che Giosuè incendiasse.

<span id="an_11:14">11:14</span> E i figliuoli d’Israele si tennero per
sé tutto il bottino di quelle città e il bestiame, ma misero a fil di
spada tutti gli uomini fino al loro completo sterminio, senza lasciare
anima viva.

<span id="an_11:15">11:15</span> Come l’Eterno avea comandato a Mosè suo
servo, così Mosè ordinò a Giosuè, e così fece Giosuè, il quale non
trascurò alcuno degli ordini che l’Eterno avea dato a Mosè.

<span id="an_11:16">11:16</span> Giosuè dunque prese tutto quel paese,
la contrada montuosa, tutto il mezzogiorno, tutto il paese di Goscen, la
regione bassa, la pianura, la contrada montuosa d’Israele e le sue
regioni basse,

<span id="an_11:17">11:17</span> dalla montagna brulla che s’eleva verso
Seir, fino a Baal-Gad nella valle del Libano appiè del monte Hermon;
prese tutti i loro re, li colpì e li mise a morte.

<span id="an_11:18">11:18</span> Giosuè fece per lungo tempo guerra a
tutti quei re.

<span id="an_11:19">11:19</span> Non ci fu città che facesse pace coi
figliuoli d’Israele, eccetto gli Hivvei che abitavano Gabaon; le presero
tutte, combattendo;

<span id="an_11:20">11:20</span> perché l’Eterno facea sì che il loro
cuore si ostinasse a dar battaglia ad Israele, onde Israele li votasse
allo sterminio senza che ci fosse pietà per loro, e li distruggesse come
l’Eterno avea comandato a Mosè.

<span id="an_11:21">11:21</span> In quel medesimo tempo, Giosuè si mise
in marcia e sterminò gli Anakiti della contrada montuosa, di Hebron, di
Debir, di Anab, di tutta la contrada montuosa di Giuda e di tutta la
contrada montuosa d’Israele; Giosuè li votò allo sterminio con le loro
città.

<span id="an_11:22">11:22</span> Non rimasero più Anakiti nel paese de’
figliuoli d’Israele; non ne restarono che alcuni in Gaza, in Gath e in
Asdod.

<span id="an_11:23">11:23</span> Giosuè dunque prese tutto il paese,
esattamente come l’Eterno avea detto a Mosè; e Giosuè lo diede in
eredità a Israele, tribù per tribù, secondo la parte che toccava a
ciascuna. E il paese ebbe requie dalla guerra.

<span id="an_12:1">12:1</span> Or questi sono i re del paese battuti dai
figliuoli d’Israele, i quali presero possesso del loro territorio di là
dal Giordano, verso levante, dalla valle dell’Arnon fino al monte
Hermon, con tutta la pianura orientale:

<span id="an_12:2">12:2</span> Sihon, re degli Amorei, che abitava a
Heshbon e dominava da Aroer, che è sull’orlo della valle dell’Arnon, e
dalla metà della valle e dalla metà di Galaad, fino al torrente di
Iabbok, confine de’ figliuoli di Ammon;

<span id="an_12:3">12:3</span> sulla pianura fino al mare di Kinnereth,
verso oriente, e fino al mare della pianura ch’è il mar Salato, a
oriente verso Beth-Iescimoth; e dal lato di mezzogiorno fino appiè delle
pendici del Pisga.

<span id="an_12:4">12:4</span> Poi il territorio di Og re di Basan, uno
dei superstiti dei Refaim, che abitava ad Astaroth e a Edrei,

<span id="an_12:5">12:5</span> e dominava sul monte Hermon, su Salca, su
tutto Basan sino ai confini dei Ghesuriti e dei Maacatiti, e sulla metà
di Galaad, confine di Sihon re di Heshbon.

<span id="an_12:6">12:6</span> Mosè, servo dell’Eterno, e i figliuoli
d’Israele li batterono; e Mosè, servo dell’Eterno, diede il loro paese
come possesso ai Rubeniti, ai Gaditi e a mezza la tribù di Manasse.

<span id="an_12:7">12:7</span> Ed ecco i re del paese che Giosuè e i
figliuoli d’Israele batterono di qua dal Giordano, a occidente, da
Baal-Gad nella valle del Libano fino alla montagna brulla che si eleva
verso Seir, paese che Giosuè diede in possesso alle tribù d’Israele,
secondo la parte che ne toccava a ciascuna,

<span id="an_12:8">12:8</span> nella contrada montuosa, nella regione
bassa, nella pianura, sulle pendici, nel deserto e nel mezzogiorno; il
paese degli Hittei, degli Amorei, dei Cananei, dei Ferezei, degli Hivvei
e dei Gebusei:

<span id="an_12:9">12:9</span> Il re di Gerico, il re di Ai, vicino a
Bethel,

<span id="an_12:10">12:10</span> il re di Gerusalemme, il re di Hebron,

<span id="an_12:11">12:11</span> il re di Iarmuth, il re di Lakis,

<span id="an_12:12">12:12</span> il re di Eglon, il re di Ghezer,

<span id="an_12:13">12:13</span> il re di Debir, il re di Gheder,

<span id="an_12:14">12:14</span> il re di Horma, il re di Arad,

<span id="an_12:15">12:15</span> il re di Libna, il re di Adullam,

<span id="an_12:16">12:16</span> il re di Makkeda, il re di Bethel,

<span id="an_12:17">12:17</span> il re di Tappuah, il re di Hefer,

<span id="an_12:18">12:18</span> il re di Afek, il re di Sharon,

<span id="an_12:19">12:19</span> il re di Madon, il re di Hatsor,

<span id="an_12:20">12:20</span> il re di Scimron-Meron, il re di Acsaf,

<span id="an_12:21">12:21</span> il re di Taanac, il re di Meghiddo,

<span id="an_12:22">12:22</span> il re di Kedes, il re di Iokneam al
Carmelo,

<span id="an_12:23">12:23</span> il re di Dor, sulle alture di Dor, il
re di Goim nel Ghilgal,

<span id="an_12:24">12:24</span> il re di Tirtsa. In tutto trentun re.

<span id="an_13:1">13:1</span> Or Giosuè era vecchio, ben avanti negli
anni; e l’Eterno gli disse: "Tu sei vecchio, bene avanti negli anni, e
rimane ancora una grandissima parte del paese da conquistare.

<span id="an_13:2">13:2</span> Ecco quel che rimane: tutti i distretti
dei Filistei e tutto il territorio dei Ghesuriti,

<span id="an_13:3">13:3</span> dallo Scihor che scorre a oriente
dell’Egitto, sino al confine di Ekron a settentrione: regione, che va
ritenuta come cananea e che appartiene ai cinque principi dei Filistei:
a quello di Gaza, a quello di Asdod, a quello di Askalon, a quello di
Gath, a quello di Ekron, e anche agli Avvei, a mezzogiorno;

<span id="an_13:4">13:4</span> tutto il paese dei Cananei, e Meara che è
dei Sidoni, sino ad Afek, sino al confine degli Amorei;

<span id="an_13:5">13:5</span> il paese dei Ghibliti e tutto il Libano
verso il levante, da Baal-Gad, appiè del monte Hermon, sino all’ingresso
di Hamath;

<span id="an_13:6">13:6</span> tutti gli abitanti della contrada
montuosa dal Libano fino a Misrefoth-Maim, tutti i Sidoni. Io li caccerò
d’innanzi ai figliuoli d’Israele; e tu spartisci pure a sorte l’eredità
di questo paese fra gl’Israeliti, nel modo che t’ho comandato.

<span id="an_13:7">13:7</span> Or dunque spartisci l’eredità di questo
paese fra nove tribù e la mezza tribù di Manasse".

<span id="an_13:8">13:8</span> I Rubeniti e i Gaditi, con l’altra metà
della tribù di Manasse, hanno ricevuto la loro eredità, che Mosè, servo
del l’Eterno, diede loro di là dal Giordano, a oriente:

<span id="an_13:9">13:9</span> da Aroer sull’orlo della valle d’Arnon, e
dalla città ch’è in mezzo alla valle, tutto l’altipiano di Medeba fino a
Dibon;

<span id="an_13:10">13:10</span> tutte le città di Sihon re degli
Amorei, che regnava a Heshbon, sino al confine de’ figliuoli di Ammon;

<span id="an_13:11">13:11</span> Galaad, il territorio dei Ghesuriti e
dei Maacatiti, tutto il monte Hermon e tutto Basan fino a Salca;

<span id="an_13:12">13:12</span> tutto il regno di Og, in Basan, che
regnava a Astaroth e a Edrei, ultimo superstite dei Refaim. Mosè
sconfisse questi re e li cacciò.

<span id="an_13:13">13:13</span> Ma i figliuoli d’Israele non cacciarono
i Ghesuriti e i Maacatiti; e Ghesur e Maacath abitano in mezzo a Israele
fino al dì d’oggi.

<span id="an_13:14">13:14</span> Solo alla tribù di Levi Mosè non dette
alcuna eredità; i sacrifizi offerti mediante il fuoco all’Eterno,
all’Iddio d’Israele, sono la sua eredità, com’egli disse.

<span id="an_13:15">13:15</span> Mosè dunque diede alla tribù dei
figliuoli di Ruben la loro parte, secondo le loro famiglie;

<span id="an_13:16">13:16</span> essi ebbero per territorio, partendo da
Aroer sull’orlo della valle dell’Arnon, e dalla città ch’è in mezzo alla
valle, tutto l’altipiano presso Medeba,

<span id="an_13:17">13:17</span> Heshbon e tutte le sue città che sono
sull’altipiano: Dibon, Bamoth-Baal, Beth-Baal-Meon,

<span id="an_13:18">13:18</span> Iahats, Kedemoth, Mefaath,

<span id="an_13:19">13:19</span> Kiriataim, Sibma, Tsereth-Hashahar sul
monte della valle,

<span id="an_13:20">13:20</span> Beth-Peor, le pendici del Pisga e
Beth-Iescimoth;

<span id="an_13:21">13:21</span> tutte le città dell’altipiano, tutto il
regno di Sihon, re degli Amorei che regnava a Heshbon, quello che Mosè
sconfisse coi principi di Madian, Evi, Rekem, Tsur, Hur e Reba, principi
vassalli di Sihon, che abitavano il paese.

<span id="an_13:22">13:22</span> I figliuoli d’Israele fecer morir di
spada anche Balaam, figliuolo di Beor, l’indovino, insieme con gli altri
che uccisero.

<span id="an_13:23">13:23</span> Al territorio dei figliuoli di Ruben
serviva di confine il Giordano. Tale fu l’eredità de’ figliuoli di Ruben
secondo le loro famiglie: con le città ed i villaggi annessi.

<span id="an_13:24">13:24</span> Mosè dette pure alla tribù di Gad, ai
figliuoli di Gad, la loro parte, secondo le loro famiglie.

<span id="an_13:25">13:25</span> Essi ebbero per territorio Iaezer,
tutte le città di Galaad, la metà del paese dei figliuoli di Ammon fino
ad Aroer che è dirimpetto a Rabba,

<span id="an_13:26">13:26</span> da Heshbon fino a Ramath-Mitspè e
Betonim, da Mahanaim sino al confine di Debir,

<span id="an_13:27">13:27</span> e, nella valle, Beth-Haram, Beth-Nimra,
Succoth e Tsafon, residuo del regno di Sihon re di Heshbon, avendo il
Giordano per confine sino all’estremità del mare di Kinnereth, di là dal
Giordano, a oriente.

<span id="an_13:28">13:28</span> Tale fu l’eredità dei figliuoli di Gad,
secondo le loro famiglie, con le città e i villaggi annessi.

<span id="an_13:29">13:29</span> Mosè diede pure alla mezza tribù di
Manasse, ai figliuoli di Manasse, la loro parte, secondo le loro
famiglie.

<span id="an_13:30">13:30</span> Il loro territorio comprendeva, da
Mahanaim, tutto Basan, tutto il regno di Og re di Basan, tutti i borghi
di Iair in Basan, in tutto, sessanta terre.

<span id="an_13:31">13:31</span> La metà di Galaad, Astaroth e Edrei,
città del regno di Og in Basan, toccarono ai figliuoli di Makir,
figliuolo di Manasse, alla metà de’ figliuoli di Makir, secondo le loro
famiglie.

<span id="an_13:32">13:32</span> Tali sono le parti che Mosè fece
quand’era nelle pianure di Moab, di là dal Giordano, dirimpetto a
Gerico, a oriente.

<span id="an_13:33">13:33</span> Ma alla tribù di Levi Mosè non dette
alcuna eredità: l’Eterno, l’Iddio d’Israele, è la sua eredità, com’ei le
disse.

<span id="an_14:1">14:1</span> Or queste son le terre che i figliuoli
d’Israele ebbero come eredità nel paese di Canaan, e che il sacerdote
Eleazar, Giosuè figliuolo di Nun e i capi famiglia delle tribù dei
figliuoli d’Israele distribuiron loro.

<span id="an_14:2">14:2</span> L’eredità fu distribuita a sorte, come
l’Eterno avea comandato per mezzo di Mosè, alle nove tribù e alla mezza
tribù,

<span id="an_14:3">14:3</span> perché alle altre due tribù e alla mezza
tribù Mosè avea dato la loro eredità di là dal Giordano; mentre ai
Leviti non avea dato, tra i figliuoli d’Israele, alcuna eredità,

<span id="an_14:4">14:4</span> perché i figliuoli di Giuseppe formavano
due tribù: Manasse ed Efraim; e ai Leviti non fu data alcuna parte nel
paese, tranne delle città per abitarvi, coi loro dintorni per il loro
bestiame e i loro averi.

<span id="an_14:5">14:5</span> I figliuoli d’Israele fecero come
l’Eterno avea comandato a Mosè e spartirono il paese.

<span id="an_14:6">14:6</span> Or i figliuoli di Giuda s’accostarono a
Giosuè a Ghilgal; e Caleb, figliuolo di Gefunne, il Kenizeo, gli disse:
"Tu sai quel che l’Eterno disse a Mosè, uomo di Dio, riguardo a me ed a
te a Kades-Barnea.

<span id="an_14:7">14:7</span> Io avevo quarant’anni quando Mosè, servo
dell’Eterno, mi mandò da Kades-Barnea ad esplorare il paese; e io gli
feci la mia relazione con sincerità di cuore.

<span id="an_14:8">14:8</span> Ma i miei fratelli ch’erano saliti con
me, scoraggiarono il popolo, mentre io seguii pienamente l’Eterno, il
mio Dio.

<span id="an_14:9">14:9</span> E in quel giorno Mosè fece questo
giuramento: La terra che il tuo piede ha calcata sarà eredità tua e dei
tuoi figliuoli in perpetuo, perché hai pienamente seguito l’Eterno, il
mio Dio.

<span id="an_14:10">14:10</span> Ed ora ecco, l’Eterno mi ha conservato
in vita, come avea detto, durante i quarantacinque anni ormai trascorsi
da che l’Eterno disse quella parola a Mosè, quando Israele viaggiava nel
deserto; ed ora ecco che ho ottantacinque anni;

<span id="an_14:11">14:11</span> sono oggi ancora robusto com’ero il
giorno che Mosè mi mandò; le mie forze son le stesse d’allora, tanto per
combattere quanto per andare e venire.

<span id="an_14:12">14:12</span> Or dunque dammi questo monte del quale
l’Eterno parlò quel giorno; poiché tu udisti allora che vi stanno degli
Anakim e che vi sono delle città grandi e fortificate. Forse l’Eterno
sarà meco, e lo li caccerò, come disse l’Eterno".

<span id="an_14:13">14:13</span> Allora Giosuè lo benedisse, e dette
Hebron come eredità a Caleb, figliuolo di Gefunne.

<span id="an_14:14">14:14</span> Per questo Caleb, figliuolo di Gefunne,
il Kenizeo, ha avuto Hebron come eredità, fino al dì d’oggi: perché
aveva pienamente seguito l’Eterno, l’Iddio d’Israele.

<span id="an_14:15">14:15</span> Ora Hebron si chiamava per l’addietro
Kiriath-Arba; Arba era stato l’uomo più grande fra gli Anakim. E il
paese ebbe requie dalla guerra.

<span id="an_15:1">15:1</span> Or la parte toccata a sorte alla tribù
dei figliuoli di Giuda secondo le loro famiglie, si estendeva sino al
confine di Edom, al deserto di Tsin verso sud, all’estremità meridionale
di Canaan.

<span id="an_15:2">15:2</span> Il loro confine meridionale partiva
dall’estremità del mar Salato, dalla lingua che volge a sud,

<span id="an_15:3">15:3</span> e si prolungava al sud della salita
d’Akrabbim, passava per Tsin, poi saliva al sud di Kades-Barnea, passava
da Hetsron, saliva verso Addar e si volgeva verso Karkaa;

<span id="an_15:4">15:4</span> passava quindi da Atsmon e continuava
fino al torrente d’Egitto, per far capo al mare. Questo sarà, disse
Giosuè, il vostro confine meridionale.

<span id="an_15:5">15:5</span> Il confine orientale era il mar Salato,
sino alla foce del Giordano. Il confine settentrionale partiva dal
braccio di mare ov’è la foce del Giordano;

<span id="an_15:6">15:6</span> di là saliva verso Beth-Hogla, passava al
nord di Beth-Araba, saliva fino al sasso di Bohan figliuolo di Ruben;

<span id="an_15:7">15:7</span> poi, partendo dalla valle di Acor, saliva
a Debir e si dirigeva verso il nord dal lato di Ghilgal, che è
dirimpetto alla salita di Adummim, a sud del torrente; poi passava
presso le acque di En-Scemesh, e faceva capo a En-Roghel.

<span id="an_15:8">15:8</span> Di là il confine saliva per la valle di
Ben-Hinnom fino al versante meridionale del monte de’ Gebusei che è
Gerusalemme, poi s’elevava fino al sommo del monte ch’è dirimpetto alla
valle di Hinnom a occidente, e all’estremità della valle dei Refaim, al
nord.

<span id="an_15:9">15:9</span> Dal sommo del monte, il confine si
estendeva fino alla sorgente delle acque di Neftoah, continuava verso le
città del monte Efron, e si prolungava fino a Baala, che è
Kiriath-Iearim.

<span id="an_15:10">15:10</span> Da Baala volgeva poi a occidente verso
la montagna di Seir, passava per il versante settentrionale del monte
Iearim, che è Kesalon, scendeva a Beth-Scemesh e passava per Timna.

<span id="an_15:11">15:11</span> Di là il confine continuava verso il
lato settentrionale di Escron, si estendeva verso Scikron, passava per
il monte Baala, si prolungava fino a Iabneel, e facea capo al mare.

<span id="an_15:12">15:12</span> Il confine occidentale era il mar
grande. Tali furono da tutti i lati i confini dei figliuoli di Giuda
secondo le loro famiglie.

<span id="an_15:13">15:13</span> A Caleb, figliuolo di Gefunne, Giosuè
dette una parte in mezzo ai figliuoli di Giuda, come l’Eterno gli avea
comandato, cioè: la città di Arba padre di Anak, la quale è Hebron.

<span id="an_15:14">15:14</span> E Caleb ne cacciò i tre figliuoli di
Anak, Sceshai, Ahiman e Talmai, discendenti di Anak.

<span id="an_15:15">15:15</span> Di là salì contro gli abitanti di
Debir, che prima si chiamava Kiriath-Sefer.

<span id="an_15:16">15:16</span> E Caleb disse: "A chi batterà
Kiriath-Sefer e la prenderà io darò in moglie Acsa mia figliuola".

<span id="an_15:17">15:17</span> Allora Otniel, figliuolo di Kenaz,
fratello di Caleb la prese, e Caleb gli diede in moglie Acsa sua
figliuola.

<span id="an_15:18">15:18</span> E quando ella venne a star con lui,
persuase Otniel a chiedere un campo a Caleb, suo padre. Essa scese di
sull’asino, e Caleb le disse: "Che vuoi?"

<span id="an_15:19">15:19</span> E quella rispose: "Fammi un dono;
giacché tu m’hai stabilita in una terra arida, dammi anche delle
sorgenti d’acqua". Ed egli le donò le sorgenti superiori e le sorgenti
sottostanti.

<span id="an_15:20">15:20</span> Questa è l’eredità della tribù dei
figliuoli di Giuda, secondo le loro famiglie:

<span id="an_15:21">15:21</span> Le città poste all’estremità della
tribù dei figliuoli di Giuda, verso il confine di Edom, dal lato di
mezzogiorno, erano:

<span id="an_15:22">15:22</span> Kabtseel, Eder, Jagur, Kina, Dimona,
Adeada,

<span id="an_15:23">15:23</span> Kades, Hatsor, Itnan,

<span id="an_15:24">15:24</span> Zif, Telem, Bealoth,

<span id="an_15:25">15:25</span> Hatsor-Hadatta, Kerioth-Hetsron, che è
Hatsor,

<span id="an_15:26">15:26</span> Amam, Scema, Molada,

<span id="an_15:27">15:27</span> Hatsar-Gadda, Heshmon, Beth-Palet,

<span id="an_15:28">15:28</span> Hatsar-Shual, Beer-Sceba, Biziotia,
Baala, Tim, Atsen,

<span id="an_15:29">15:29</span> Eltolad, Kesil, Horma,

<span id="an_15:30">15:30</span> Tsiklag, Madmanna,

<span id="an_15:31">15:31</span> Sansanna,

<span id="an_15:32">15:32</span> Lebaoth, Scilhim, Ain, Rimmon; in tutto
ventinove città e i loro villaggi.

<span id="an_15:33">15:33</span> Nella regione bassa: Eshtaol, Tsorea,
Ashna,

<span id="an_15:34">15:34</span> Zanoah, En-Gannim, Tappuah, Enam,

<span id="an_15:35">15:35</span> Iarmuth, Adullam, Soco, Azeka,

<span id="an_15:36">15:36</span> Shaaraim, Aditaim, Ghedera e
Ghederotaim: quattordici città e i loro villaggi;

<span id="an_15:37">15:37</span> Tsenan, Hadasha, Migdal-Gad,

<span id="an_15:38">15:38</span> Dilean, Mitspe, Iokteel,

<span id="an_15:39">15:39</span> Lakis, Botskath, Eglon,

<span id="an_15:40">15:40</span> Cabbon, Lahmas, Kitlish,

<span id="an_15:41">15:41</span> Ghederoth, Beth-Dagon, Naama e Makkeda:
sedici città e i loro villaggi;

<span id="an_15:42">15:42</span> Libna, Ether, Ashan,

<span id="an_15:43">15:43</span> Iftah, Ashna, Netsib,

<span id="an_15:44">15:44</span> Keila, Aczib e Maresha: nove città e i
loro villaggi;

<span id="an_15:45">15:45</span> Ekron, le città del suo territorio e i
suoi villaggi;

<span id="an_15:46">15:46</span> da Ekron e a occidente, tutte le città
vicine a Asdod e i loro villaggi;

<span id="an_15:47">15:47</span> Asdod, le città del suo territorio e i
suoi villaggi; Gaza, le città del suo territorio e i suoi villaggi fino
al torrente d’Egitto e al mar grande, che serve di confine.

<span id="an_15:48">15:48</span> Nella contrada montuosa: Shanoir,
Iattir, Soco,

<span id="an_15:49">15:49</span> Danna, Kiriath-Sanna, che è Debir,

<span id="an_15:50">15:50</span> Anab, Esthemo, Anim,

<span id="an_15:51">15:51</span> Goscen, Holon e Ghilo: undici città e i
loro villaggi;

<span id="an_15:52">15:52</span> Arab, Duma, Escean,

<span id="an_15:53">15:53</span> Ianum, Beth-Tappuah, Afeka,

<span id="an_15:54">15:54</span> Humta, Kiriath-Arba, che è Hebron, e
Tsior: nove città e i loro villaggi;

<span id="an_15:55">15:55</span> Maon, Carmel, Zif, Iuta,

<span id="an_15:56">15:56</span> Iizreel, Iokdeam, Zanoah,

<span id="an_15:57">15:57</span> Kain, Ghibea e Timna: dieci città e i
loro villaggi;

<span id="an_15:58">15:58</span> Halhul, Beth-Tsur, Ghedor,

<span id="an_15:59">15:59</span> Maarath, Beth-Anoth e Eltekon: sei
città e i loro villaggi;

<span id="an_15:60">15:60</span> Kiriath-Baal che è Kiriath-Iearim, e
Rabba: due città e i loro villaggi.

<span id="an_15:61">15:61</span> Nel deserto: Beth-Araba, Middin,
Secacah,

<span id="an_15:62">15:62</span> Nibshan, Ir-Hammelah e Enghedi: sei
città e i loro villaggi.

<span id="an_15:63">15:63</span> Quanto ai Gebusei che abitavano in
Gerusalemme, i figliuoli di Giuda non li poteron cacciare; e i Gebusei
hanno abitato coi figliuoli di Giuda in Gerusalemme fino al dì d’oggi.

<span id="an_16:1">16:1</span> La parte toccata a sorte ai figliuoli di
Giuseppe si estendeva dal Giordano presso Gerico, verso le acque di
Gerico a oriente, seguendo il deserto che sale da Gerico a Bethel per la
contrada montuosa.

<span id="an_16:2">16:2</span> Il confine continuava poi da Bethel a
Luz, e passava per la frontiera degli Archei ad Ataroth,

<span id="an_16:3">16:3</span> scendeva a occidente verso il confine dei
Giafletei sino al confine di Beth-Horon disotto e fino a Ghezer, e
faceva capo al mare.

<span id="an_16:4">16:4</span> I figliuoli di Giuseppe, Manasse ed
Efraim, ebbero ciascuno la loro eredità.

<span id="an_16:5">16:5</span> Or questi furono i confini de’ figliuoli
di Efraim, secondo le loro famiglie. Il confine della loro eredità era,
a oriente, Atharoth-Addar, fino a Beth-Horon disopra;

<span id="an_16:6">16:6</span> continuava, dal lato di occidente, verso
Micmetath al nord, girava a oriente verso Taanath-Scilo e le passava
davanti, a oriente di Ianoah.

<span id="an_16:7">16:7</span> Poi da Ianoah scendeva ad Ataroth e a
Naarah, toccava Gerico, e faceva capo al Giordano.

<span id="an_16:8">16:8</span> Da Tappuah il confine andava verso
occidente fino al torrente di Kana, per far capo al mare. Tale fu
l’eredità della tribù dei figliuoli d’Efraim, secondo le loro famiglie,

<span id="an_16:9">16:9</span> con l’aggiunta delle città (tutte città
coi loro villaggi), messe a parte per i figliuoli di Efraim in mezzo
all’eredità dei figliuoli di Manasse.

<span id="an_16:10">16:10</span> Or essi non cacciarono i Cananei che
abitavano a Ghezer; e i Cananei hanno dimorato in mezzo a Efraim fino al
dì d’oggi, ma sono stati soggetti a servitù.

<span id="an_17:1">17:1</span> E questa fu la parte toccata a sorte alla
tribù di Manasse, perché egli era il primogenito di Giuseppe. Quanto a
Makir, primogenito di Manasse e padre di Galaad, siccome era uomo di
guerra, aveva avuto Galaad e Basan.

<span id="an_17:2">17:2</span> Fu dunque data a sorte una parte agli
altri figliuoli di Manasse, secondo le loro famiglie: ai figliuoli di
Abiezer, ai figliuoli di Helek, ai figliuoli d’Asriel, ai figliuoli di
Sichem, ai figliuoli di Hefer, ai figliuoli di Scemida. Questi sono i
figliuoli maschi di Manasse, figliuolo di Giuseppe, secondo le loro
famiglie.

<span id="an_17:3">17:3</span> Or Tselofehad, figliuolo di Hefer,
figliuolo di Galaad, figliuolo di Makir, figliuolo di Manasse, non ebbe
figliuoli; ma ebbe delle figliuole, delle quali ecco i nomi: Mahlah,
Noah, Hoglah, Milcah e Tirtsah.

<span id="an_17:4">17:4</span> Queste si presentarono davanti al
sacerdote Eleazar, davanti a Giosuè figliuolo di Nun e davanti ai
principi, dicendo: "L’Eterno comandò a Mosè di darci una eredità in
mezzo ai nostri fratelli". E Giosuè diede loro un’eredità in mezzo ai
fratelli del padre loro, conformemente all’ordine dell’Eterno.

<span id="an_17:5">17:5</span> Toccaron così dieci parti a Manasse,
oltre il paese di Galaad e di Basan che è di là dal Giordano;

<span id="an_17:6">17:6</span> poiché le figliuole di Manasse ebbero
un’eredità in mezzo ai figliuoli di lui, e il paese di Galaad fu per gli
altri figliuoli di Manasse.

<span id="an_17:7">17:7</span> Il confine di Manasse si estendeva da
Ascer a Micmetath ch’è dirimpetto a Sichem, e andava a man destra verso
gli abitanti di En-Tappuah.

<span id="an_17:8">17:8</span> Il paese di Tappuah appartenne a Manasse;
ma Tappuah sul confine di Manasse appartenne ai figliuoli di Efraim.

<span id="an_17:9">17:9</span> Poi il confine scendeva al torrente di
Kana, a sud del torrente, presso città che appartenevano ad Efraim in
mezzo alle città di Manasse; ma il confine di Manasse era dal lato nord
del torrente, e facea capo al mare.

<span id="an_17:10">17:10</span> Ciò che era a mezzogiorno apparteneva a
Efraim; ciò che era a settentrione apparteneva a Manasse, e il mare era
il loro confine; a settentrione confinavano con Ascer, e a oriente con
Issacar.

<span id="an_17:11">17:11</span> Di più Manasse ebbe, in quel d’Issacar
e in quel d’Ascer, Beth-Scean con i suoi villaggi, Ibleam con i suoi
villaggi, gli abitanti di Dor con i suoi villaggi, gli abitanti di
En-Dor con i suoi villaggi, gli abitanti di Taanac con i suoi villaggi,
gli abitanti di Meghiddo con i suoi villaggi: vale a dire tre regioni
elevate.

<span id="an_17:12">17:12</span> Or i figliuoli di Manasse non poteron
impadronirsi di quelle città; i Cananei eran decisi a restare in quel
paese.

<span id="an_17:13">17:13</span> Però, quando i figliuoli d’Israele si
furono rinforzati, assoggettarono i Cananei a servitù, ma non li
cacciarono del tutto.

<span id="an_17:14">17:14</span> Or i figliuoli di Giuseppe parlarono a
Giosuè e gli dissero: "Perché ci hai dato come eredità un solo lotto,
una parte sola, mentre siamo un gran popolo che l’Eterno ha cotanto
benedetto?"

<span id="an_17:15">17:15</span> E Giosuè disse loro: "Se siete un
popolo numeroso, salite alla foresta, e dissodatela per farvi del posto
nel paese dei Ferezei e dei Refaim, giacché la contrada montuosa
d’Efraim è troppo stretta per voi".

<span id="an_17:16">17:16</span> Ma i figliuoli di Giuseppe risposero:
"Quella contrada montuosa non ci basta; e quanto alla contrada in
pianura, tutti i Cananei che l’abitano hanno dei carri di ferro: tanto
quelli che stanno a Beth-Scean e nei suoi villaggi, quanto quelli che
stanno nella valle d’Iizreel".

<span id="an_17:17">17:17</span> Allora Giosuè parlò alla casa di
Giuseppe, a Efraim e a Manasse, e disse loro: "Voi siete un popolo
numeroso e avete una gran forza; non avrete una parte sola;

<span id="an_17:18">17:18</span> ma vostra sarà la contrada montuosa; e
siccome è una foresta, la dissoderete, e sarà vostra in tutta la sua
distesa; poiché voi caccerete i Cananei, benché abbiano dei carri di
ferro e benché siano potenti".

<span id="an_18:1">18:1</span> Poi tutta la raunanza de’ figliuoli
d’Israele s’adunò a Sciloh, e quivi rizzarono la tenda di convegno. Il
paese era loro sottomesso.

<span id="an_18:2">18:2</span> Or rimanevano tra i figliuoli d’Israele
sette tribù, che non aveano ricevuto la loro eredità.

<span id="an_18:3">18:3</span> E Giosuè disse ai figliuoli d’Israele:
"Fino a quando vi mostrerete lenti ad andare a prender possesso del
paese che l’Eterno, l’Iddio de’ vostri padri, v’ha dato?

<span id="an_18:4">18:4</span> Sceglietevi tre uomini per tribù e io li
manderò. Essi si leveranno, percorreranno il paese, ne faranno la
descrizione in vista della partizione, poi torneranno da me.

<span id="an_18:5">18:5</span> Essi lo divideranno in sette parti: Giuda
rimarrà nei suoi confini a mezzogiorno, e la casa di Giuseppe rimarrà
nei suoi confini a settentrione.

<span id="an_18:6">18:6</span> Voi farete dunque la descrizione del
paese, dividendolo in sette parti; me la porterete qui, e io ve le
tirerò a sorte qui, davanti all’Eterno, al nostro Dio.

<span id="an_18:7">18:7</span> I Leviti non debbono aver parte di sorta
in mezzo a voi, giacché il sacerdozio dell’Eterno è la parte loro; e
Gad, Ruben e la mezza tribù di Manasse hanno già ricevuto, al di là del
Giordano, a oriente, l’eredità che Mosè, servo dell’Eterno, ha data
loro".

<span id="an_18:8">18:8</span> Quegli uomini dunque si levarono e
partirono; e a loro, che andavano a fare la descrizione del paese,
Giosuè diede quest’ordine: "Andate, percorrete il paese, e fatene la
descrizione; poi tornate da me, e io vi tirerò a sorte le parti qui,
davanti all’Eterno, a Sciloh".

<span id="an_18:9">18:9</span> E quegli uomini andarono, percorsero il
paese, ne fecero in un libro la descrizione per città, dividendolo in
sette parti; poi tornarono da Giosuè, al campo di Sciloh.

<span id="an_18:10">18:10</span> Allora Giosuè trasse loro a sorte le
parti a Sciloh davanti all’Eterno, e quivi sparti il paese tra i
figliuoli d’Israele, assegnando a ciascuno la sua parte.

<span id="an_18:11">18:11</span> Fu tirata a sorte la parte della tribù
dei figliuoli di Beniamino, secondo le loro famiglie; e la parte che
toccò loro aveva i suoi confini tra i figliuoli di Giuda e figliuoli di
Giuseppe.

<span id="an_18:12">18:12</span> Dal lato di settentrione, il loro
confine partiva dal Giordano, risaliva il versante di Gerico al nord,
saliva per la contrada montuosa verso occidente, e facea capo al deserto
di Beth-Aven.

<span id="an_18:13">18:13</span> Di la passava per Luz, sul versante
meridionale di Luz (che è Bethel), e scendeva ad Ataroth-Addar, presso
il monte che è a mezzogiorno di Beth-Horon disotto.

<span id="an_18:14">18:14</span> Poi il confine si prolungava e, dal
lato occidentale, girava a mezzogiorno del monte posto difaccia a
Beth-Horon, e facea capo a Kiriath-Baal, che è Kiriath-Iearim, città de’
figliuoli di Giuda. Questo era il lato occidentale.

<span id="an_18:15">18:15</span> Il lato di mezzogiorno cominciava
all’estremità di Kiriath-Iearim. Il confine si prolungava verso
occidente fino alla sorgente delle acque di Neftoah;

<span id="an_18:16">18:16</span> poi scendeva all’estremità del monte
posto di faccia alla valle di Ben-Hinnom, che è nella vallata dei
Refaim, al nord, e scendeva per la valle di Hinnom, sul versante
meridionale dei Gebusei, fino a En-Roghel.

<span id="an_18:17">18:17</span> Si estendeva quindi verso il nord, e
giungeva a En-Scemesh; di là si dirigeva verso Gheliloth, che è
dirimpetto alla salita di Adummim, e scendeva al sasso di Bohan,
figliuolo di Ruben;

<span id="an_18:18">18:18</span> poi passava per il versante
settentrionale, di faccia ad Arabah, e scendeva ad Arabah.

<span id="an_18:19">18:19</span> Il confine passava quindi per il
versante settentrionale di Beth-Hogla e facea capo al braccio nord del
mar Salato, all’estremità meridionale del Giordano. Questo era il
confine meridionale.

<span id="an_18:20">18:20</span> Il Giordano serviva di confine dal lato
orientale. Tale fu l’eredità dei figliuoli di Beniamino, secondo le loro
famiglie, con i suoi confini da tutti i lati.

<span id="an_18:21">18:21</span> Le città della tribù dei figliuoli di
Beniamino, secondo le loro famiglie, furono: Gerico, Beth-Hogla,
Emek-Ketsits,

<span id="an_18:22">18:22</span> Beth-Arabah, Tsemaraim, Bethel,

<span id="an_18:23">18:23</span> Avvim, Para, Ofra,

<span id="an_18:24">18:24</span> Kefar-Ammonai, Ofni e Gheba: dodici
città e i loro villaggi;

<span id="an_18:25">18:25</span> Gabaon, Rama, Beeroth,

<span id="an_18:26">18:26</span> Mitspe, Kefira, Motsa,

<span id="an_18:27">18:27</span> Rekem, Irpeel, Tareala,

<span id="an_18:28">18:28</span> Tsela, Elef, Gebus, che è Gerusalemme,
Ghibeath e Kiriath: quattordici città i loro villaggi. Tale fu l’eredità
dei figliuoli di Beniamino, secondo le loro famiglie.

<span id="an_19:1">19:1</span> La seconda parte tirata a sorte toccò a
Simeone, alla tribù dei figliuoli di Simeone secondo le loro famiglie.
La loro eredità era in mezzo all’eredità de’ figliuoli di Giuda.

<span id="an_19:2">19:2</span> Ebbero nella loro eredità: Beer-Sceba,
Sceba, Molada, Hatsar-Shual,

<span id="an_19:3">19:3</span> Bala, Atsem, Eltolad, Bethul,

<span id="an_19:4">19:4</span> Horma, Tsiklag,

<span id="an_19:5">19:5</span> Beth-Mareaboth, Hatsar-Susa,

<span id="an_19:6">19:6</span> Beth-Lebaoth e Sharuchen: tredici città e
i loro villaggi;

<span id="an_19:7">19:7</span> Ain, Rimmon, Ether e Ashan: quattro città
e i loro villaggi;

<span id="an_19:8">19:8</span> e tutti i villaggi che stavano attorno a
queste città, fino a Baalath-Beer, che è la Rama del sud. Tale fu
l’eredità della tribù de’ figliuoli di Simeone, secondo le loro
famiglie.

<span id="an_19:9">19:9</span> L’eredità dei figliuoli di Simeone fu
tolta dalla parte de’ figliuoli di Giuda, perché la parte de’ figliuoli
di Giuda era troppo grande per loro; ond’è che i figliuoli di Simeone
ebbero la loro eredità in mezzo all’eredità di quelli.

<span id="an_19:10">19:10</span> La terza parte tirata a sorte toccò ai
figliuoli di Zabulon, secondo le loro famiglie. Il confine della loro
eredità si estendeva fino a Sarid.

<span id="an_19:11">19:11</span> Questo confine saliva a occidente verso
Mareala e giungeva a Dabbesceth, e poi al torrente che scorre di faccia
a Iokneam.

<span id="an_19:12">19:12</span> Da Sarid girava ad oriente, verso il
sol levante, sino al confine di Kisloth-Tabor; poi continuava verso
Dabrath, e saliva a Iafia.

<span id="an_19:13">19:13</span> Di là passava a oriente per Gath-Hefer,
per Eth-Katsin, continuava verso Rimmon, prolungandosi fino a Nea.

<span id="an_19:14">19:14</span> Poi il confine girava dal lato di
settentrione verso Hannathon, e facea capo alla valle d’Iftah-El.

<span id="an_19:15">19:15</span> Esso includeva inoltre: Kattath,
Nahalal, Scimron, Ideala e Bethlehem: dodici città e loro villaggi.

<span id="an_19:16">19:16</span> Tale fu l’eredità dei figliuoli di
Zabulon, secondo le loro famiglie: quelle città e i loro villaggi.

<span id="an_19:17">19:17</span> La quarta parte tirata a sorte toccò a
Issacar, ai figliuoli di Issacar, secondo le loro famiglie.

<span id="an_19:18">19:18</span> Il loro territorio comprendeva: Izreel,
Kesulloth, Sunem,

<span id="an_19:19">19:19</span> Hafaraim, Scion, Anaharat,

<span id="an_19:20">19:20</span> Rabbith, Kiscion, Abets,

<span id="an_19:21">19:21</span> Remeth, En-Gannim, En-Hadda e
Beth-Patsets.

<span id="an_19:22">19:22</span> Poi il confine giungeva a Tabor,
Shahatsim e Beth-Scemesh, e facea capo al Giordano: sedici città e i
loro villaggi.

<span id="an_19:23">19:23</span> Tale fu l’eredità della tribù de’
figliuoli d’Issacar, secondo le loro famiglie: quelle città e i loro
villaggi.

<span id="an_19:24">19:24</span> La quinta parte tirata a sorte toccò ai
figliuoli di Ascer, secondo le loro famiglie.

<span id="an_19:25">19:25</span> Il loro territorio comprendeva:
Helkath, Hali, Beten,

<span id="an_19:26">19:26</span> Acshaf, Allammelec, Amad, Mishal. Il
loro confine giungeva, verso occidente, al Carmel e a Scihor-Libnath.

<span id="an_19:27">19:27</span> Poi girava dal lato del sol levante
verso Beth-Dagon, giungeva a Zabulon e alla valle di Iftah-El al nord di
Beth-Emek e di Neiel, e si prolungava verso Cabul a sinistra,

<span id="an_19:28">19:28</span> e verso Ebron, Rehob, Hammon e Kana,
fino a Sidon la grande.

<span id="an_19:29">19:29</span> Poi il confine girava verso Rama, fino
alla città forte di Tiro, girava verso Hosa, e facea capo al mare dal
lato del territorio di Acrib.

<span id="an_19:30">19:30</span> Esso includeva inoltre: Ummah, Afek e
Rehob: ventidue città e i loro villaggi.

<span id="an_19:31">19:31</span> Tale fu l’eredità della tribù dei
figliuoli di Ascer, secondo le loro famiglie: queste città e i loro
villaggi.

<span id="an_19:32">19:32</span> La sesta parte tirata a sorte toccò ai
figliuoli di Neftali, secondo le loro famiglie.

<span id="an_19:33">19:33</span> Il loro confine si estendeva da Helef,
da Elon-Bezaanannim, Adami-Nekeb e Iabneel fino a Lakkun e facea capo al
Giordano.

<span id="an_19:34">19:34</span> Poi il confine girava a occidente verso
Aznoth-Tabor, di là continuava verso Hukkok; giungeva a Zabulon dal lato
di mezzogiorno, a Ascer dal lato d’occidente, e a Giuda del Giordano dal
lato di levante.

<span id="an_19:35">19:35</span> Le città forti erano: Tsiddim, Tser,
Hammath, Rakkath, Kinnereth, Adama, Rama, Hatsor,

<span id="an_19:36">19:36</span> Kedes, Edrei,

<span id="an_19:37">19:37</span> En-Hatsor, Ireon, Migdal-El,

<span id="an_19:38">19:38</span> Horem, Beth-Anath e Beth-Scemesh:
diciannove città e i loro villaggi.

<span id="an_19:39">19:39</span> Tale fu l’eredità della tribù de’
figliuoli di Neftali, secondo le loro famiglie: queste città e i loro
villaggi.

<span id="an_19:40">19:40</span> La settima parte tirata a sorte toccò
alla tribù de’ figliuoli di Dan, secondo le loro famiglie.

<span id="an_19:41">19:41</span> Il confine della loro eredità
comprendeva: Tsorea, Eshtaol, Ir-Scemesh,

<span id="an_19:42">19:42</span> Shaalabbin, Aialon, Itla, Elon,

<span id="an_19:43">19:43</span> Timnata, Ekron,

<span id="an_19:44">19:44</span> Elteke, Ghibbeton, Baalath,

<span id="an_19:45">19:45</span> Iehud, Bene-Berak, Gath-Rimmon,

<span id="an_19:46">19:46</span> Me-Iarkon e Rakkon col territorio
dirimpetto a Iafo.

<span id="an_19:47">19:47</span> Or il territorio de’ figliuoli di Dan
s’estese più lungi, poiché i figliuoli di Dan salirono a combattere
contro Lescem; la presero e la misero a fil di spada; ne presero
possesso, vi si stabilirono, e la chiamaron Lescem Dan, dal nome di Dan
loro padre.

<span id="an_19:48">19:48</span> Tale fu l’eredità della tribù de’
figliuoli di Dan, secondo le loro famiglie: queste città e i loro
villaggi.

<span id="an_19:49">19:49</span> Or quando i figliuoli d’Israele ebbero
finito di distribuirsi l’eredità del paese secondo i suoi confini,
dettero a Giosuè, figliuolo di Nun, una eredità in mezzo a loro.

<span id="an_19:50">19:50</span> Secondo l’ordine dell’Eterno, gli
diedero la città ch’egli chiese: Timnath-Serah, nella contrada montuosa
di Efraim. Egli costruì la città e vi stabilì la sua dimora.

<span id="an_19:51">19:51</span> Tali sono le eredità che il sacerdote
Eleazar, Giosuè figliuolo di Nun e i capi famiglia delle tribù de’
figliuoli d’Israele distribuirono a sorte a Sciloh, davanti all’Eterno,
all’ingresso della tenda di convegno. Così compirono la spartizione del
paese.

<span id="an_20:1">20:1</span> Poi l’Eterno parlò a Giosuè, dicendo:
"Parla ai figliuoli d’Israele e di’ loro:

<span id="an_20:2">20:2</span> Stabilitevi le città di rifugio, delle
quali vi parlai per mezzo di Mosè,

<span id="an_20:3">20:3</span> affinché l’omicida che avrà ucciso
qualcuno senza averne l’intenzione, possa ricoverarvisi; esse vi
serviranno di rifugio contro il vindice del sangue.

<span id="an_20:4">20:4</span> L’omicida si ricovererà in una di quelle
città; e, fermatosi all’ingresso della porta della città, esporrà il suo
caso agli anziani di quella città; questi lo accoglieranno presso di
loro dentro la città, gli daranno una dimora, ed egli si stabilirà fra
loro.

<span id="an_20:5">20:5</span> E se il vindice del sangue lo inseguirà,
essi non gli daranno nelle mani l’omicida, poiché ha ucciso il prossimo
senza averne l’intenzione, senza averlo odiato prima.

<span id="an_20:6">20:6</span> L’omicida rimarrà in quella città finché,
alla morte del sommo sacerdote che sarà in funzione in quei giorni,
comparisca in giudizio davanti alla raunanza. Allora l’omicida potrà
tornarsene, e rientrare nella sua città e nella sua casa, nella città
donde era fuggito".

<span id="an_20:7">20:7</span> Essi dunque consacrarono Kedes in Galilea
nella contrada montuosa di Neftali, Sichem nella contrada montuosa di
Efraim e Kiriath-Arba, che Hebron, nella contrada montuosa di Giuda.

<span id="an_20:8">20:8</span> E di là dal Giordano, a oriente di
Gerico, stabilirono, nella tribù di Ruben, Betser, nel deserto,
nell’altipiano; Ramoth, in Galaad, nella tribù di Gad, e Golan in Basan,
nella tribù di Manasse.

<span id="an_20:9">20:9</span> Queste furono le città assegnate a tutti
i figliuoli d’Israele e allo straniero dimorante fra loro, affinché
chiunque avesse ucciso qualcuno involontariamente potesse rifugiarvisi e
non avesse a morire per man del vindice del sangue, prima d’esser
comparso davanti alla raunanza.

<span id="an_21:1">21:1</span> Or i capi famiglia de’ Leviti si
accostarono al sacerdote Eleazar, a Giosuè figliuolo di Nun e ai capi
famiglia delle tribù dei figliuoli d’Israele,

<span id="an_21:2">21:2</span> e parlaron loro a Sciloh, nel paese di
Canaan, dicendo: "L’Eterno comandò, per mezzo di Mosè, che ci fossero
date delle città da abitare, coi loro contadi per il nostro bestiame".

<span id="an_21:3">21:3</span> E i figliuoli d’Israele diedero, della
loro eredità, ai Leviti le seguenti città coi loro contadi, secondo il
comandamento dell’Eterno.

<span id="an_21:4">21:4</span> Si tirò a sorte per le famiglie dei
Kehatiti; e i figliuoli del sacerdote Aaronne, ch’erano Leviti, ebbero a
sorte tredici città della tribù di Giuda, della tribù di Simeone e della
tribù di Beniamino.

<span id="an_21:5">21:5</span> Al resto de’ figliuoli di Kehath
toccarono a sorte dieci città delle famiglie della tribù di Efraim,
della tribù di Dan e della mezza tribù di Manasse.

<span id="an_21:6">21:6</span> Ai figliuoli di Gherson toccarono a sorte
tredici città delle famiglie della tribù d’Issacar, della tribù di
Ascer, della tribù di Neftali e della mezza tribù di Manasse in Basan.

<span id="an_21:7">21:7</span> Ai figliuoli di Merari, secondo le loro
famiglie, toccarono dodici città della tribù di Ruben, della tribù di
Gad e della tribù di Zabulon.

<span id="an_21:8">21:8</span> I figliuoli d’Israele diedero dunque a
sorte, coteste città coi loro contadi ai Leviti, come l’Eterno avea
comandato per mezzo di Mosè.

<span id="an_21:9">21:9</span> Diedero cioè, della tribù dei figliuoli
di Giuda e della tribù de’ figliuoli di Simeone, le città qui menzionate
per nome,

<span id="an_21:10">21:10</span> le quali toccarono ai figliuoli
d’Aaronne di tra le famiglie dei Kehatiti, figliuoli di Levi, perché il
primo lotto fu per loro.

<span id="an_21:11">21:11</span> Furono dunque date loro Kiriath-Arba,
cioè Hebron, (Arba fu padre di Anak), nella contrada montuosa di Giuda,
col suo contado tutt’intorno;

<span id="an_21:12">21:12</span> ma diedero il territorio della città e
i suoi villaggi come possesso a Caleb, figliuolo di Gefunne.

<span id="an_21:13">21:13</span> E diedero ai figliuoli del sacerdote
Aaronne la città di rifugio per l’omicida, Hebron e il suo contado; poi
Libna e il suo contado,

<span id="an_21:14">21:14</span> Iattir e il suo contado, Eshtemoa e il
suo contado,

<span id="an_21:15">21:15</span> Holon e il suo contado, Debir e il suo
contado,

<span id="an_21:16">21:16</span> Ain e il suo contado, Iutta e il suo
contado, e Beth-Scemesh e il suo contado: nove città di queste due
tribù.

<span id="an_21:17">21:17</span> E della tribù di Beniamino, Gabaon e il
suo contado, Gheba e il suo contado,

<span id="an_21:18">21:18</span> Anatoth e il suo contado, e Almon e il
suo contado: quattro città.

<span id="an_21:19">21:19</span> Totale delle città dei sacerdoti
figliuoli d’Aaronne: tredici città e i loro contadi.

<span id="an_21:20">21:20</span> Alle famiglie dei figliuoli di Kehath,
cioè al rimanente dei Leviti, figliuoli di Kehath, toccarono delle città
della tribù di Efraim.

<span id="an_21:21">21:21</span> Fu loro data la città di rifugio per
l’omicida, Sichem col suo contado nella contrada montuosa di Efraim; poi
Ghezer e il suo contado,

<span id="an_21:22">21:22</span> Kibetsaim e il suo contado, e
Beth-Horon e il suo contado: quattro città.

<span id="an_21:23">21:23</span> Della tribù di Dan: Elteke e il suo
contado, Ghibbethon e il suo contado,

<span id="an_21:24">21:24</span> Aialon e il suo contado, Gath-Rimmon e
il suo contado: quattro città.

<span id="an_21:25">21:25</span> Della mezza tribù di Manasse: Taanac e
il suo contado, Gath-Rimmon e il suo contado: due città.

<span id="an_21:26">21:26</span> Totale: dieci città coi loro contadi,
che toccarono alle famiglie degli altri figliuoli di Kehath.

<span id="an_21:27">21:27</span> Ai figliuoli di Gherson, che erano
delle famiglie de’ Leviti, furon date: della mezza tribù di Manasse, la
città di rifugio per l’omicida, Golan in Basan e il suo contado, e
Beeshtra col suo contado: due città;

<span id="an_21:28">21:28</span> della tribù d’Issacar, Kiscion e il suo
contado, Dabrath e il suo contado,

<span id="an_21:29">21:29</span> Iarmuth e il suo contado, En-Gannim e
il suo contado: quattro città;

<span id="an_21:30">21:30</span> della tribù di Ascer, Misceal e il suo
contado, Abdon e il suo contado,

<span id="an_21:31">21:31</span> Helkath e il suo contado, e Rehob e il
suo contado: quattro città;

<span id="an_21:32">21:32</span> e della tribù di Neftali, la città di
rifugio per l’omicida, Kedes in Galilea e il suo contado, Hammoth-Dor e
il suo contado, e Kartan col suo contado: tre città.

<span id="an_21:33">21:33</span> Totale delle città dei Ghersoniti,
secondo le loro famiglie: tredici città e i loro contadi.

<span id="an_21:34">21:34</span> E alle famiglie de’ figliuoli di
Merari, cioè al rimanente de’ Leviti, furon date: della tribù di
Zabulon, Iokneam e il suo contado, Karta e il suo contado,

<span id="an_21:35">21:35</span> Dimna e il suo contado, e Nahalal col
suo contado: quattro città;

<span id="an_21:36">21:36</span> della tribù di Ruben, Betser e il suo
contado, Iahtsa e il suo contado,

<span id="an_21:37">21:37</span> Kedemoth e il suo contado e Mefaath e
il suo contado: quattro città;

<span id="an_21:38">21:38</span> e della tribù di Gad, la città di
rifugio per l’omicida, Ramoth in Galaad e il suo contado, Mahanaim e il
suo contado,

<span id="an_21:39">21:39</span> Heshbon e il suo contado, e Iaezer col
suo contado: in tutto quattro città.

<span id="an_21:40">21:40</span> Totale delle città date a sorte ai
figliuoli di Merari, secondo le loro famiglie formanti il resto delle
famiglie dei Leviti: dodici città.

<span id="an_21:41">21:41</span> Totale delle città dei Leviti in mezzo
ai possessi de’ figliuoli d’Israele: quarantotto città e i loro contadi.

<span id="an_21:42">21:42</span> Ciascuna di queste città aveva il suo
contado tutt’intorno; così era di tutte queste città.

<span id="an_21:43">21:43</span> L’Eterno diede dunque a Israele tutto
il paese che avea giurato ai padri di dar loro, e i figliuoli d’Israele
ne presero possesso, e vi si stanziarono.

<span id="an_21:44">21:44</span> E l’Eterno diede loro requie
d’ogn’intorno, come avea giurato ai loro padri; nessuno di tutti i lor
nemici poté star loro a fronte; l’Eterno diede loro nelle mani tutti
quei nemici.

<span id="an_21:45">21:45</span> Di tutte le buone parole che l’Eterno
avea dette alla casa d’Israele non una cadde a terra: tutte si
compierono.

<span id="an_22:1">22:1</span> Allora Giosuè chiamò i Rubeniti, i Gaditi
e la mezza tribù di Manasse, e disse loro:

<span id="an_22:2">22:2</span> "Voi avete osservato tutto ciò che Mosè,
servo dell’Eterno, vi aveva ordinato, e avete ubbidito alla mia voce in
tutto quello che io vi ho comandato.

<span id="an_22:3">22:3</span> Voi non avete abbandonato i vostri
fratelli durante questo lungo tempo, fino ad oggi, e avete osservato
come dovevate il comandamento dell’Eterno, ch’è il vostro Dio.

<span id="an_22:4">22:4</span> E ora che l’Eterno, il vostro Dio, ha
dato requie ai vostri fratelli, come avea lor detto, ritornatevene e
andatevene alle vostre tende nel paese che vi appartiene, e che Mosè,
servo dell’Eterno, vi ha dato di là dal Giordano.

<span id="an_22:5">22:5</span> Soltanto abbiate gran cura di mettere in
pratica i comandamenti e la legge che Mosè, servo dell’Eterno, vi ha
dato, amando l’Eterno, il vostro Dio, camminando in tutte le sue vie,
osservando i suoi comandamenti, tenendovi stretti a lui, e servendolo
con tutto il vostro cuore e con tutta l’anima vostra".

<span id="an_22:6">22:6</span> Poi Giosuè li benedisse e li accomiatò; e
quelli se ne tornarono alle loro tende.

<span id="an_22:7">22:7</span> (Or Mosè avea dato a una metà della tribù
di Manasse una eredità in Basan, e Giosuè dette all’altra metà
un’eredità tra i loro fratelli, di qua dal Giordano, a occidente).
Quando Giosuè li rimando alle loro tende e li benedisse, disse loro
ancora:

<span id="an_22:8">22:8</span> "Voi tornate alle vostre tende con grandi
ricchezze, con moltissimo bestiame, con argento, oro, rame, ferro e con
grandissima quantità di vestimenta; dividete coi vostri fratelli il
bottino dei vostri nemici".

<span id="an_22:9">22:9</span> I figliuoli di Ruben, i figliuoli di Gad
e la mezza tribù di Manasse dunque se ne tornarono, dopo aver lasciato i
figliuoli d’Israele a Sciloh, nel paese di Canaan, per andare nel paese
di Galaad, il paese di loro proprietà, del quale avean ricevuto il
possesso, dietro il comandamento dato dall’Eterno per mezzo di Mosè.

<span id="an_22:10">22:10</span> E come giunsero alla regione del
Giordano che appartiene al paese di Canaan, i figliuoli di Ruben, i
figliuoli di Gad e la mezza tribù di Manasse vi costruirono un altare,
presso il Giordano: un grande altare, che colpiva la vista.

<span id="an_22:11">22:11</span> I figliuoli d’Israele udirono che si
diceva: "Ecco, i figliuoli di Ruben, i figliuoli di Gad e la mezza tribù
di Manasse hanno costruito un altare di faccia al paese di Canaan, nella
regione del Giordano, dal lato de’ figliuoli d’Israele".

<span id="an_22:12">22:12</span> Quando i figliuoli d’Israele udiron
questo, tutta la raunanza de’ figliuoli d’Israele si riunì a Sciloh per
salire a muover loro guerra.

<span id="an_22:13">22:13</span> E i figliuoli d’Israele mandarono ai
figliuoli di Ruben, ai figliuoli di Gad e alla mezza tribù di Manasse,
nel paese di Galaad, Fineas, figliuolo del sacerdote Eleazar,

<span id="an_22:14">22:14</span> e con lui dieci principi, un principe
per ciascuna casa paterna di tutte le tribù d’Israele:

<span id="an_22:15">22:15</span> tutti eran capi di una casa paterna fra
le migliaia d’Israele. Essi andarono dai figliuoli di Ruben, dai
figliuoli di Gad e dalla mezza tribù di Manasse nel paese di Galaad, e
parlaron con loro dicendo:

<span id="an_22:16">22:16</span> "Così ha detto tutta la raunanza
dell’Eterno: Che cos’è questa infedeltà che avete commesso contro
l’Iddio d’Israele, ritraendovi oggi dal seguire l’Eterno col costruirvi
un altare per ribellarvi oggi all’Eterno?

<span id="an_22:17">22:17</span> E’ ella poca cosa per noi l’iniquità di
Peor della quale non ci siamo fino al dì d’oggi purificati e che attirò
quella piaga sulla raunanza dell’Eterno? E voi oggi vi ritraete dal
seguire l’Eterno!

<span id="an_22:18">22:18</span> Avverrà così che, ribellandovi voi oggi
all’Eterno, domani egli si adirerà contro tutta la raunanza d’Israele.

<span id="an_22:19">22:19</span> Se reputate impuro il paese che
possedete, ebbene, passate nel paese ch’è possesso dell’Eterno, dov’è
stabilito il tabernacolo dell’Eterno, e stanziatevi in mezzo a noi; ma
non vi ribellate all’Eterno, e non fate di noi dei ribelli, costruendovi
un altare oltre l’altare dell’Eterno, del nostro Dio.

<span id="an_22:20">22:20</span> Acan, figliuolo di Zerah, non commise
egli una infedeltà, relativamente all’interdetto, attirando l’ira
dell’Eterno su tutta la raunanza d’Israele, talché quell’uomo non fu
solo a perire per la sua iniquità?"

<span id="an_22:21">22:21</span> Allora i figliuoli di Ruben, i
figliuoli di Gad e la mezza tribù di Manasse risposero e dissero ai capi
delle migliaia d’Israele:

<span id="an_22:22">22:22</span> "Dio, Dio, l’Eterno, Dio, Dio, l’Eterno
lo sa, e anche Israele lo saprà. Se abbiamo agito per ribellione, o per
infedeltà verso l’Eterno, o Dio, non ci salvare in questo giorno!

<span id="an_22:23">22:23</span> Se abbiam costruito un altare per
ritrarci dal seguire l’Eterno; se è per offrirvi su degli olocausti o
delle oblazioni o per farvi su de’ sacrifizi di azioni di grazie,
l’Eterno stesso ce ne chieda conto!

<span id="an_22:24">22:24</span> Egli sa se non l’abbiamo fatto, invece,
per tema di questo: che, cioè, in avvenire, i vostri figliuoli potessero
dire ai figliuoli nostri: Che avete a far voi con l’Eterno, con l’Iddio
d’Israele?

<span id="an_22:25">22:25</span> L’Eterno ha posto il Giordano come
confine tra noi e voi, o figliuoli di Ruben, o figliuoli di Gad; voi non
avete parte alcuna nell’Eterno! E così i vostri figliuoli farebbero
cessare figliuoli nostri dal temere l’Eterno.

<span id="an_22:26">22:26</span> Perciò abbiam detto: Mettiamo ora mano
a costruirci un altare, non per olocausti né per sacrifizi,

<span id="an_22:27">22:27</span> ma perché serva di testimonio fra noi e
voi e fra i nostri discendenti dopo noi, che vogliam servire l’Eterno,
nel suo cospetto, coi nostri olocausti, coi nostri sacrifizi e con le
nostre offerte di azioni di grazie, affinché i vostri figliuoli non
abbiano un giorno a dire ai figliuoli nostri: Voi non avete parte alcuna
nell’Eterno!

<span id="an_22:28">22:28</span> E abbiam detto: Se in avvenire essi
diranno questo a noi o ai nostri discendenti, noi risponderemo: Guardate
la forma dell’altare dell’Eterno che i nostri padri fecero, non per
olocausti né per sacrifizi, ma perché servisse di testimonio fra noi e
voi.

<span id="an_22:29">22:29</span> Lungi da noi l’idea di ribellarci
all’Eterno e di ritrarci dal seguire l’Eterno, costruendo un altare per
olocausti, per oblazioni o per sacrifizi, oltre l’altare dell’Eterno,
del nostro Dio, ch’è davanti al suo tabernacolo!"

<span id="an_22:30">22:30</span> Quando il sacerdote Fineas, e i
principi della raunanza, i capi delle migliaia d’Israele ch’eran con
lui, ebbero udito le parole dette dai figliuoli di Ruben, dai figliuoli
di Gad e dai figliuoli di Manasse, rimasero soddisfatti.

<span id="an_22:31">22:31</span> E Fineas, figliuolo del sacerdote
Eleazar, disse ai figliuoli di Ruben, ai figliuoli di Gad e ai figliuoli
di Manasse: "Oggi riconosciamo che l’Eterno è in mezzo a noi, poiché non
avete commesso questa infedeltà verso l’Eterno; così avete scampato i
figliuoli d’Israele dalla mano dell’Eterno".

<span id="an_22:32">22:32</span> E Fineas, figliuolo del sacerdote
Eleazar, e i principi si partirono dai figliuoli di Ruben e dai
figliuoli di Gad e tornarono dal paese di Galaad al paese di Canaan
presso i figliuoli d’Israele, ai quali riferiron l’accaduto.

<span id="an_22:33">22:33</span> La cosa piacque ai figliuoli d’Israele,
i quali benedissero Dio, e non parlaron più di salire a muover guerra ai
figliuoli di Ruben e di Gad per devastare il paese ch’essi abitavano.

<span id="an_22:34">22:34</span> E i figliuoli di Ruben e i figliuoli di
Gad diedero a quell’altare il nome di Ed perché dissero: "Esso è
testimonio fra noi che l’Eterno è Dio".

<span id="an_23:1">23:1</span> Or molto tempo dopo che l’Eterno ebbe
dato requie a Israele liberandolo da tutti i nemici che lo circondavano,
Giosuè, ormai vecchio e bene innanzi negli anni,

<span id="an_23:2">23:2</span> convocò tutto Israele, gli anziani, i
capi, i giudici e gli ufficiali del popolo, e disse loro: "Io sono
vecchio e bene innanzi negli anni.

<span id="an_23:3">23:3</span> Voi avete veduto tutto ciò che l’Eterno,
il vostro Dio, ha fatto a tutte queste nazioni, cacciandole d’innanzi a
voi; poiché l’Eterno, il vostro Dio, e quegli che ha combattuto per voi.

<span id="an_23:4">23:4</span> Ecco io ho diviso tra voi a sorte, come
eredità, secondo le vostre tribù, il paese delle nazioni che restano, e
di tutte quelle che ho sterminate, dal Giordano fino al mar grande, ad
occidente.

<span id="an_23:5">23:5</span> E l’Eterno, l’Iddio vostro, le disperderà
egli stesso d’innanzi a voi e le scaccerà d’innanzi a voi e voi
prenderete possesso del loro paese, come l’Eterno, il vostro Dio, v’ha
detto.

<span id="an_23:6">23:6</span> Applicatevi dunque risolutamente ad
osservare e a mettere in pratica tutto ciò ch’è scritto nel libro della
legge di Mosè, senza sviarvene né a destra né a sinistra,

<span id="an_23:7">23:7</span> senza mischiarvi con queste nazioni che
rimangono fra voi; non mentovate neppure il nome de’ loro dèi, non ne
fate uso nei giuramenti; non li servite, e non vi prostrate davanti a
loro;

<span id="an_23:8">23:8</span> ma tenetevi stretti all’Eterno, ch’è il
vostro Dio, come avete fatto fino ad oggi.

<span id="an_23:9">23:9</span> L’Eterno ha cacciato d’innanzi a voi
nazioni grandi e potenti; e nessuno ha potuto starvi a fronte, fino ad
oggi.

<span id="an_23:10">23:10</span> Uno solo di voi ne inseguiva mille,
perché l’Eterno, il vostro Dio, era quegli che combatteva per voi,
com’egli vi avea detto.

<span id="an_23:11">23:11</span> Vegliate dunque attentamente su voi
stessi, per amar l’Eterno, il vostro Dio.

<span id="an_23:12">23:12</span> Perché, se vi ritraete da lui e v’unite
a quel che resta di queste nazioni che son rimaste fra voi e
v’imparentate con loro e vi mescolate con esse ed esse con voi,

<span id="an_23:13">23:13</span> siate ben certi che l’Eterno, il vostro
Dio, non continuerà a scacciare queste genti d’innanzi a voi, ma esse
diventeranno per voi una rete, un’insidia, un flagello ai vostri
fianchi, tante spine negli occhi vostri, finché non siate periti e
scomparsi da questo buon paese che l’Eterno, il vostro Dio, v’ha dato.

<span id="an_23:14">23:14</span> Or ecco, io me ne vo oggi per la via di
tutto il mondo; riconoscete dunque con tutto il vostro cuore e con tutta
l’anima vostra che neppur una di tutte le buone parole che l’Eterno, il
vostro Dio, ha pronunciate su voi e caduta a terra; tutte si son
compiute per voi; neppure una e caduta a terra.

<span id="an_23:15">23:15</span> E avverrà che, come ogni buona parola
che l’Eterno, il vostro Dio, vi avea detta si è compiuta per voi, così
l’Eterno adempirà a vostro danno tutte le sue parole di minaccia, finché
vi abbia sterminati di su questo buon paese, che il vostro Dio,
l’Eterno, vi ha dato.

<span id="an_23:16">23:16</span> Se trasgredite il patto che l’Eterno,
il vostro Dio, vi ha imposto, e andate a servire altri dèi e vi
prostrate davanti a loro, l’ira dell’Eterno s’accenderà contro di voi, e
voi perirete presto, scomparendo dal buon paese ch’egli vi ha dato".

<span id="an_24:1">24:1</span> Giosuè adunò pure tutte le tribù
d’Israele in Sichem, e convocò gli anziani d’Israele, i capi, i giudici
e gli ufficiali del popolo, i quali si presentarono davanti a Dio.

<span id="an_24:2">24:2</span> E Giosuè disse a tutto il popolo: "Così
parla l’Eterno, l’Iddio d’Israele: I vostri padri, come Terah padre
d’Abrahamo e padre di Nahor, abitarono anticamente di là dal fiume, e
servirono ad altri dèi.

<span id="an_24:3">24:3</span> E io presi il padre vostro Abrahamo di là
dal fiume, e gli feci percorrere tutto il paese di Canaan; moltiplicai
la sua progenie, e gli diedi Isacco.

<span id="an_24:4">24:4</span> E ad Isacco diedi Giacobbe ed Esaù, e
assegnai ad Esaù il possesso della montagna di Seir, e Giacobbe e i suoi
figliuoli scesero in Egitto.

<span id="an_24:5">24:5</span> Poi mandai Mosè ed Aaronne, e colpii
l’Egitto coi prodigi che feci in mezzo ad esso; e dopo ciò, ve ne trassi
fuori.

<span id="an_24:6">24:6</span> Trassi dunque fuor dall’Egitto i vostri
padri, e voi arrivaste al mare. Gli Egiziani inseguirono i vostri padri
con carri e cavalieri fino al mar Rosso.

<span id="an_24:7">24:7</span> Quelli gridarono all’Eterno, ed egli pose
delle fitte tenebre fra voi e gli Egiziani; poi fece venir sopra loro il
mare, che li ricoperse; e gli occhi vostri videro quel ch’io feci agli
Egiziani. Poi dimoraste lungo tempo nel deserto.

<span id="an_24:8">24:8</span> Io vi condussi quindi nel paese degli
Amorei, che abitavano di là dal Giordano; essi combatterono contro di
voi, e io li diedi nelle vostre mani; voi prendeste possesso del loro
paese, e io li distrussi d’innanzi a voi.

<span id="an_24:9">24:9</span> Poi Balak figliuolo di Tsippor, re di
Moab, si levò a muover guerra ad Israele; e mandò a chiamare Balaam,
figliuolo di Beor, perché vi maledicesse;

<span id="an_24:10">24:10</span> ma io non volli dare ascolto a Balaam;
egli dovette benedirvi, e vi liberai dalle mani di Balak.

<span id="an_24:11">24:11</span> E passaste il Giordano, e arrivaste a
Gerico; gli abitanti di Gerico, gli Amorei, i Ferezei, i Cananei, gli
Hittei, i Ghirgasei, gli Hivvei e i Gebusei combatteron contro di voi, e
io li diedi nelle vostre mani.

<span id="an_24:12">24:12</span> E mandai davanti a voi i calabroni, che
li scacciarono d’innanzi a voi, com’era avvenuto dei due re Amorei: non
fu per la tua spada ne per il tuo arco.

<span id="an_24:13">24:13</span> E vi diedi una terra che voi non
avevate lavorata, delle città che non avevate costruite; voi abitate in
esse e mangiate del frutto delle vigne e degli uliveti che non avete
piantati.

<span id="an_24:14">24:14</span> Or dunque temete l’Eterno, e servitelo
con integrità e fedeltà; togliete via gli dèi ai quali i vostri padri
servirono di là dal fiume, e in Egitto, e servite all’Eterno.

<span id="an_24:15">24:15</span> E se vi par mal fatto servire
all’Eterno, scegliete oggi a chi volete servire: o agli dèi ai quali i
vostri padri servirono di là dal fiume, o agli dèi degli Amorei, nel
paese de’ quali abitate; quanto a me e alla casa mia, serviremo
all’Eterno".

<span id="an_24:16">24:16</span> Allora il popolo rispose e disse:
"Lungi da noi l’abbandonare l’Eterno per servire ad altri dèi!

<span id="an_24:17">24:17</span> Poiché l’Eterno, il nostro Dio, è
quegli che ha fatto salir noi e i padri nostri fuor dal paese d’Egitto,
dalla casa di schiavitù, che ha fatto quei grandi miracoli dinanzi agli
occhi nostri, e ci ha protetti per tutto il viaggio che abbiam fatto, e
in mezzo a tutti i popoli fra i quali siamo passati;

<span id="an_24:18">24:18</span> e l’Eterno ha cacciato d’innanzi a noi
tutti questi popoli, e gli Amorei che abitavano il paese, anche noi
serviremo all’Eterno, perch’egli e il nostro Dio".

<span id="an_24:19">24:19</span> E Giosuè disse al popolo: "Voi non
potrete servire all’Eterno, perch’egli è un Dio santo, e un Dio geloso;
egli non perdonerà le vostre trasgressioni e i vostri peccati.

<span id="an_24:20">24:20</span> Quando abbandonerete l’Eterno e
servirete dèi stranieri, egli vi si volterà contro, vi farà del male e
vi consumerà, dopo avervi fatto tanto bene".

<span id="an_24:21">24:21</span> E il popolo disse a Giosuè: "No! No!
Noi serviremo l’Eterno".

<span id="an_24:22">24:22</span> E Giosuè disse al popolo: "Voi siete
testimoni contro voi stessi, che vi siete scelto l’Eterno per
servirgli!" Quelli risposero: "Siam testimoni!"

<span id="an_24:23">24:23</span> E Giosuè: "Togliete dunque via gli dei
stranieri che sono in mezzo a voi, e inclinate il cuor vostro
all’Eterno, ch’è l’Iddio d’Israele!"

<span id="an_24:24">24:24</span> Il popolo rispose a Giosuè: "L’Eterno,
il nostro Dio, è quello che serviremo, e alla sua voce ubbidiremo!"

<span id="an_24:25">24:25</span> Così Giosuè fermò in quel giorno un
patto col popolo, e gli diede delle leggi e delle prescrizioni a Sichem.

<span id="an_24:26">24:26</span> Poi Giosuè scrisse queste cose nel
libro della legge di Dio; e prese una gran pietra e la rizzò quivi sotto
la quercia ch’era presso il luogo consacrato all’Eterno.

<span id="an_24:27">24:27</span> E Giosuè disse a tutto il popolo:
"Ecco, questa pietra sarà una testimonianza contro di noi; perch’essa ha
udito tutte le parole che l’Eterno ci ha dette; essa servirà quindi da
testimonio contro di voi, affinché non rinneghiate il vostro Dio".

<span id="an_24:28">24:28</span> Poi Giosuè rimandò il popolo, ognuno
alla sua eredità.

<span id="an_24:29">24:29</span> E, dopo queste cose, avvenne che
Giosuè, figliuolo di Nun, servo dell’Eterno, mori in età di centodieci
anni,

<span id="an_24:30">24:30</span> e lo seppellirono nel territorio di sua
proprietà a Timnat-Serah, che è nella contrada montuosa di Efraim, al
nord della montagna di Gaash.

<span id="an_24:31">24:31</span> E Israele servì all’Eterno durante
tutta la vita di Giosuè e durante tutta la vita degli anziani che
sopravvissero a Giosuè, e che aveano conoscenza di tutte le opere che
l’Eterno avea fatte per Israele.

<span id="an_24:32">24:32</span> E le ossa di Giuseppe, che i figliuoli
d’Israele avean portate dall’Egitto, le seppellirono a Sichem, nella
parte di campo che Giacobbe avea comprata dai figliuoli di Hemor, padre
di Sichem, per cento pezzi di danaro; e i figliuoli di Giuseppe le avean
ricevute nella loro eredità.

<span id="an_24:33">24:33</span> Poi morì anche Eleazar, figliuolo di
Aaronne, e lo seppellirono a Ghibeah di Fineas, ch’era stata data al suo
figliuolo Fineas, nella contrada montuosa di Efraim.

------------------------------------------------------------------------

[Next: Judges](jdg)
