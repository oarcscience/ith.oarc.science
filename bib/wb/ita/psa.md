[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](job)  [Next](pro) 

------------------------------------------------------------------------

### Italian Bible: Psalms

<span id="an_1:1">1:1</span> Beato l’uomo che non cammina secondo il
consiglio degli empi, che non si ferma nella via de’ peccatori, né si
siede sul banco degli schernitori;

<span id="an_1:2">1:2</span> ma il cui diletto è nella legge
dell’Eterno, e su quella legge medita giorno e notte.

<span id="an_1:3">1:3</span> Egli sarà come un albero piantato presso a
rivi d’acqua, il quale dà il suo frutto nella sua stagione, e la cui
fronda non appassisce; e tutto quello che fa, prospererà.

<span id="an_1:4">1:4</span> Non così gli empi; anzi son come pula che
il vento porta via.

<span id="an_1:5">1:5</span> Perciò gli empi non reggeranno dinanzi al
giudizio, né i peccatori nella raunanza dei giusti.

<span id="an_1:6">1:6</span> Poiché l’Eterno conosce la via de’ giusti,
ma la via degli empi mena alla rovina.

<span id="an_2:1">2:1</span> Perché tumultuano le nazioni, e meditano i
popoli cose vane?

<span id="an_2:2">2:2</span> I re della terra si ritrovano e i principi
si consigliano assieme contro l’Eterno e contro il suo Unto, dicendo:

<span id="an_2:3">2:3</span> Rompiamo i loro legami e gettiamo via da
noi le loro funi.

<span id="an_2:4">2:4</span> Colui che siede ne’ cieli ne riderà; il
Signore si befferà di loro.

<span id="an_2:5">2:5</span> Allora parlerà loro nella sua ira, e nel
suo furore li renderà smarriti:

<span id="an_2:6">2:6</span> Eppure, dirà, io ho stabilito il mio re
sopra Sion, monte della mia santità.

<span id="an_2:7">2:7</span> Io spiegherò il decreto: L’Eterno mi disse:
Tu sei il mio figliuolo, oggi io t’ho generato.

<span id="an_2:8">2:8</span> Chiedimi, io ti darò le nazioni per tua
eredità e le estremità della terra per tuo possesso.

<span id="an_2:9">2:9</span> Tu le fiaccherai con uno scettro di ferro;
tu le spezzerai come un vaso di vasellaio.

<span id="an_2:10">2:10</span> Ora dunque, o re, siate savi; lasciatevi
correggere, o giudici della terra.

<span id="an_2:11">2:11</span> Servite l’Eterno con timore, e gioite con
tremore.

<span id="an_2:12">2:12</span> Rendete omaggio al figlio, che talora
l’Eterno non si adiri e voi non periate nella vostra via, perché d’un
tratto l’ira sua può divampare. Beati tutti quelli che confidano in lui!

<span id="an_3:1">3:1</span> Salmo di Davide composto quand’egli fuggì
dinanzi ad Absalom suo figliuolo. O Eterno, quanto numerosi sono i miei
nemici! Molti son quelli che si levano contro di me,

<span id="an_3:2">3:2</span> molti quelli che dicono dell’anima mia: Non
c’è salvezza per lui presso Dio! Sela.

<span id="an_3:3">3:3</span> Ma tu, o Eterno, sei uno scudo attorno a
me, sei la mia gloria, colui che mi rialza il capo.

<span id="an_3:4">3:4</span> Con la mia voce io grido all’Eterno, ed
egli mi risponde dal monte della sua santità. Sela.

<span id="an_3:5">3:5</span> Io mi son coricato e ho dormito, poi mi
sono risvegliato, perché l’Eterno mi sostiene.

<span id="an_3:6">3:6</span> Io non temo le miriadi di popolo che si
sono accampate contro a me d’ogn’intorno.

<span id="an_3:7">3:7</span> Lèvati, o Eterno, salvami, Dio mio; giacché
tu hai percosso tutti i miei nemici sulla guancia, hai rotto i denti
degli empi.

<span id="an_3:8">3:8</span> All’Eterno appartiene la salvezza; la tua
benedizione riposi sul tuo popolo! Sela.

<span id="an_4:1">4:1</span> Al Capo de’ musici. Per strumenti a corda.
Salmo di Davide. Quand’io grido, rispondimi, o Dio della mia giustizia;
quand’ero in distretta, tu m’hai messo al largo; abbi pietà di me ed
esaudisci la mia preghiera!

<span id="an_4:2">4:2</span> Figliuoli degli uomini, fino a quando sarà
la mia gloria coperta d’obbrobrio? Fino a quando amerete vanità e
andrete dietro a menzogna? Sela.

<span id="an_4:3">4:3</span> Sappiate che l’Eterno s’è appartato uno
ch’egli ama; l’Eterno m’esaudirà quando griderò a lui.

<span id="an_4:4">4:4</span> Tremate e non peccate; ragionate nel cuor
vostro sui vostri letti e tacete. Sela.

<span id="an_4:5">4:5</span> Offrite sacrifizi di giustizia, e confidate
nell’Eterno.

<span id="an_4:6">4:6</span> Molti van dicendo: Chi ci farà veder la
prosperità? O Eterno, fa’ levare su noi la luce del tuo volto!

<span id="an_4:7">4:7</span> Tu m’hai messo più gioia nel cuore che non
provino essi quando il loro grano e il loro mosto abbondano.

<span id="an_4:8">4:8</span> In pace io mi coricherò e in pace dormirò,
perché tu solo, o Eterno, mi fai abitare in sicurtà.

<span id="an_5:1">5:1</span> Al Capo de’ musici. Per strumenti a fiato.
Salmo di Davide. Porgi l’orecchio alle mie parole, o Eterno, sii attento
ai miei sospiri.

<span id="an_5:2">5:2</span> Odi la voce del mio grido, o mio Re e mio
Dio, perché a te rivolgo la mia preghiera.

<span id="an_5:3">5:3</span> O Eterno, al mattino tu ascolterai la mia
voce; al mattino ti offrirò la mia preghiera e aspetterò;

<span id="an_5:4">5:4</span> poiché tu non sei un Dio che prenda piacere
nell’empietà; il malvagio non sarà tuo ospite.

<span id="an_5:5">5:5</span> Quelli che si gloriano non sussisteranno
dinanzi agli occhi tuoi; tu odii tutti gli operatori d’iniquità.

<span id="an_5:6">5:6</span> Tu farai perire quelli che dicon menzogne;
l’Eterno aborrisce l’uomo di sangue e di frode.

<span id="an_5:7">5:7</span> Ma io, per la grandezza della tua
benignità, entrerò nella tua casa; e, vòlto al tempio della tua santità,
adorerò nel tuo timore.

<span id="an_5:8">5:8</span> O Eterno, guidami per la tua giustizia, a
cagion de’ miei insidiatori; ch’io veda diritta innanzi a me la tua via;

<span id="an_5:9">5:9</span> poiché in bocca loro non v’è sincerità, il
loro interno è pieno di malizia; la loro gola è un sepolcro aperto,
lusingano con la loro lingua.

<span id="an_5:10">5:10</span> Condannali, o Dio! non riescano nei loro
disegni! Scacciali per la moltitudine de’ loro misfatti, poiché si son
ribellati contro a te.

<span id="an_5:11">5:11</span> E si rallegreranno tutti quelli che in te
confidano; manderanno in perpetuo grida di gioia. Tu stenderai su loro
la tua protezione, e quelli che amano il tuo nome festeggeranno in te,

<span id="an_5:12">5:12</span> perché tu, o Eterno, benedirai il giusto;
tu lo circonderai di benevolenza, come d’uno scudo.

<span id="an_6:1">6:1</span> Al Capo de’ musici. Per strumenti a corda.
Su Sheminith. Salmo di Davide. O Eterno, non correggermi nella tua ira,
e non castigarmi nel tuo cruccio.

<span id="an_6:2">6:2</span> Abbi pietà di me, o Eterno, perché son
tutto fiacco; sanami, o Eterno, perché le mie ossa son tutte tremanti.

<span id="an_6:3">6:3</span> Anche l’anima mia è tutta tremante; e tu, o
Eterno, infino a quando?

<span id="an_6:4">6:4</span> Ritorna, o Eterno, libera l’anima mia;
salvami, per amor della tua benignità.

<span id="an_6:5">6:5</span> Poiché nella morte non c’è memoria di te;
chi ti celebrerà nel soggiorno de’ morti?

<span id="an_6:6">6:6</span> Io sono esausto a forza di gemere; ogni
notte allago di pianto il mio letto e bagno delle mie lacrime il mio
giaciglio.

<span id="an_6:7">6:7</span> L’occhio mio si consuma dal dolore,
invecchia a cagione di tutti i miei nemici.

<span id="an_6:8">6:8</span> Ritraetevi da me, voi tutti operatori
d’iniquità; poiché l’Eterno ha udita la voce del mio pianto.

<span id="an_6:9">6:9</span> L’Eterno ha udita la mia supplicazione,
l’Eterno accoglie la mia preghiera.

<span id="an_6:10">6:10</span> Tutti i miei nemici saran confusi e
grandemente smarriti; volteranno le spalle e saranno svergognati in un
attimo.

<span id="an_7:1">7:1</span> Shiggaion di Davide ch’egli cantò
all’Eterno, a proposito delle parole di Cush, beniaminita. O Eterno, Dio
mio, io mi confido in te; salvami da tutti quelli che mi perseguitano, e
liberami;

<span id="an_7:2">7:2</span> che talora il nemico, come un leone, non
sbrani l’anima mia lacerandola, senza che alcuno mi liberi.

<span id="an_7:3">7:3</span> O Eterno, Dio mio, se ho fatto questo, se
v’è perversità nelle mie mani,

<span id="an_7:4">7:4</span> se ho reso mal per bene a chi viveva meco
in pace (io che ho liberato colui che m’era nemico senza cagione),

<span id="an_7:5">7:5</span> perseguiti pure il nemico l’anima mia e la
raggiunga, e calpesti al suolo la mia vita, e stenda la mia gloria nella
polvere. Sela.

<span id="an_7:6">7:6</span> Lèvati, o Eterno, nell’ira tua, innalzati
contro i furori de’ miei nemici, e dèstati in mio favore.

<span id="an_7:7">7:7</span> Tu hai ordinato il giudicio. Ti circondi
l’assemblea de’ popoli, e ponti a sedere al di sopra d’essa in luogo
elevato.

<span id="an_7:8">7:8</span> L’Eterno giudica i popoli; giudica me, o
Eterno, secondo la mia giustizia e la mia integrità.

<span id="an_7:9">7:9</span> Deh, venga meno la malvagità de’ malvagi,
ma stabilisci il giusto; poiché sei l’Iddio giusto che prova i cuori e
le reni.

<span id="an_7:10">7:10</span> Il mio scudo è in Dio, che salva i
diritti di cuore.

<span id="an_7:11">7:11</span> Iddio è un giusto giudice, un Dio che
s’adira ogni giorno.

<span id="an_7:12">7:12</span> Se il malvagio non si converte egli
aguzzerà la sua spada; egli ha teso l’arco suo e lo tien pronto;

<span id="an_7:13">7:13</span> dispone contro di lui strumenti di morte;
le sue frecce le rende infocate.

<span id="an_7:14">7:14</span> Ecco, il malvagio è in doglie per
produrre iniquità. Egli ha concepito malizia e partorisce menzogna.

<span id="an_7:15">7:15</span> Ha scavato una fossa e l’ha resa
profonda, ma è caduto nella fossa che ha fatta.

<span id="an_7:16">7:16</span> La sua malizia gli ritornerà sul capo, e
la sua violenza gli scenderà sulla testa.

<span id="an_7:17">7:17</span> Io loderò l’Eterno per la sua giustizia,
e salmeggerò al nome dell’Eterno, dell’Altissimo.

<span id="an_8:1">8:1</span> Al Capo de’ musici. Sulla Ghittea. Salmo di
Davide. O Eterno, Signor nostro, quant’è magnifico il tuo nome in tutta
la terra! O Tu che hai posta la tua maestà nei cieli.

<span id="an_8:2">8:2</span> Dalla bocca de’ fanciulli e de’ lattanti tu
hai tratto una forza, per cagione de’ tuoi nemici, per ridurre al
silenzio l’avversario e il vendicatore.

<span id="an_8:3">8:3</span> Quand’io considero i tuoi cieli, opra delle
tue dita, la luna e le stelle che tu hai disposte,

<span id="an_8:4">8:4</span> che cos’è l’uomo che tu n’abbia memoria? e
il figliuol dell’uomo che tu ne prenda cura?

<span id="an_8:5">8:5</span> Eppure tu l’hai fatto poco minor di Dio, e
l’hai coronato di gloria e d’onore.

<span id="an_8:6">8:6</span> Tu l’hai fatto signoreggiare sulle opere
delle tue mani, hai posto ogni cosa sotto i suoi piedi:

<span id="an_8:7">8:7</span> pecore e buoi tutti quanti ed anche le
fiere della campagna;

<span id="an_8:8">8:8</span> gli uccelli del cielo e i pesci del mare,
tutto quel che percorre i sentieri de’ mari.

<span id="an_8:9">8:9</span> O Eterno, Signor nostro, quant’è magnifico
il tuo nome in tutta la terra!

<span id="an_9:1">9:1</span> Al Capo dei musici. Su "Muori pel figlio".
Salmo di Davide. Io celebrerò l’Eterno con tutto il mio cuore, io
narrerò tutte le tue maraviglie.

<span id="an_9:2">9:2</span> Io mi rallegrerò e festeggerò in te,
salmeggerò al tuo nome, o Altissimo,

<span id="an_9:3">9:3</span> poiché i miei nemici voltan le spalle,
cadono e periscono dinanzi al tuo cospetto.

<span id="an_9:4">9:4</span> Poiché tu hai sostenuto il mio diritto e la
mia causa; ti sei assiso sul trono come giusto giudice.

<span id="an_9:5">9:5</span> Tu hai sgridate le nazioni, hai distrutto
l’empio, hai cancellato il loro nome in sempiterno.

<span id="an_9:6">9:6</span> E’ finita per il nemico! Son rovine
perpetue! e delle città che tu hai distrutte perfin la memoria e perita.

<span id="an_9:7">9:7</span> Ma l’Eterno siede come re in eterno; egli
ha preparato il suo trono per il giudizio.

<span id="an_9:8">9:8</span> Ed egli giudicherà il mondo con giustizia,
giudicherà i popoli con rettitudine.

<span id="an_9:9">9:9</span> E l’Eterno sarà un alto ricetto
all’oppresso, un alto ricetto in tempi di distretta;

<span id="an_9:10">9:10</span> e quelli che conoscono il tuo nome
confideranno in te, perché, o Eterno, tu non abbandoni quelli che ti
cercano.

<span id="an_9:11">9:11</span> Salmeggiate all’Eterno che abita in Sion,
raccontate tra i popoli le sue gesta.

<span id="an_9:12">9:12</span> Perché colui che domanda ragion del
sangue si ricorda dei miseri e non ne dimentica il grido.

<span id="an_9:13">9:13</span> Abbi pietà di me, o Eterno! Vedi
l’afflizione che soffro da quelli che m’odiano, o tu che mi trai su
dalle porte della morte,

<span id="an_9:14">9:14</span> acciocché io racconti tutte le tue lodi.
Nelle porte della figliuola di Sion, io festeggerò per la tua
salvazione.

<span id="an_9:15">9:15</span> Le nazioni sono sprofondate nella fossa
che avean fatta; il loro piede è stato preso nella rete che aveano
nascosta.

<span id="an_9:16">9:16</span> L’Eterno s’è fatto conoscere, ha fatto
giustizia; l’empio è stato preso al laccio nell’opera delle proprie
mani. Higgaion. Sela.

<span id="an_9:17">9:17</span> Gli empi se n’andranno al soggiorno de’
morti, sì, tutte le nazioni che dimenticano Iddio.

<span id="an_9:18">9:18</span> Poiché il povero non sarà dimenticato per
sempre, né la speranza de’ miseri perirà in perpetuo.

<span id="an_9:19">9:19</span> Lèvati, o Eterno! Non lasciar che
prevalga il mortale; sian giudicate le nazioni in tua presenza.

<span id="an_9:20">9:20</span> O Eterno, infondi spavento in loro;
sappian le nazioni che non son altro che mortali. Sela.

<span id="an_10:1">10:1</span> O Eterno, perché te ne stai lontano?
Perché ti nascondi in tempi di distretta?

<span id="an_10:2">10:2</span> L’empio nella sua superbia perseguita con
furore i miseri; essi rimangon presi nelle macchinazioni che gli empi
hanno ordite;

<span id="an_10:3">10:3</span> poiché l’empio si gloria delle brame
dell’anima sua, benedice il rapace e disprezza l’Eterno.

<span id="an_10:4">10:4</span> L’empio, nell’alterezza della sua faccia,
dice: l’Eterno non farà inchieste. Tutti i suoi pensieri sono: Non c’è
Dio!

<span id="an_10:5">10:5</span> Le sue vie son prospere in ogni tempo;
cosa troppo alta per lui sono i tuoi giudizi; egli soffia contro tutti i
suoi nemici.

<span id="an_10:6">10:6</span> Egli dice nel suo cuore: Non sarò mai
smosso; d’età in età non m’accadrà male alcuno.

<span id="an_10:7">10:7</span> La sua bocca è piena di esecrazione, di
frodi, e di oppressione; sotto la sua lingua v’è malizia ed iniquità.

<span id="an_10:8">10:8</span> Egli sta negli agguati de’ villaggi;
uccide l’innocente in luoghi nascosti; i suoi occhi spiano il meschino.

<span id="an_10:9">10:9</span> Sta in agguato nel suo nascondiglio come
un leone nella sua spelonca; sta in agguato per sorprendere il misero;
egli sorprende il misero traendolo nella sua rete.

<span id="an_10:10">10:10</span> Se ne sta quatto e chino, ed i meschini
cadono tra le sue unghie.

<span id="an_10:11">10:11</span> Egli dice nel cuor suo: Iddio
dimentica, nasconde la sua faccia, mai lo vedrà.

<span id="an_10:12">10:12</span> Lèvati, o Eterno! o Dio, alza la mano!
Non dimenticare i miseri.

<span id="an_10:13">10:13</span> Perché l’empio disprezza Iddio? perché
dice in cuor suo: Non ne farai ricerca?

<span id="an_10:14">10:14</span> Tu l’hai pur veduto; poiché tu riguardi
ai travagli ed alle pene per prender la cosa in mano. A te si abbandona
il meschino; tu sei l’aiutator dell’orfano.

<span id="an_10:15">10:15</span> Fiacca il braccio dell’empio, cerca
l’empietà del malvagio finché tu non ne trovi più.

<span id="an_10:16">10:16</span> L’Eterno è re in sempiterno; le nazioni
sono state sterminate dalla sua terra.

<span id="an_10:17">10:17</span> O Eterno, tu esaudisci il desiderio
degli umili; tu raffermerai il cuor loro, inclinerai le orecchie tue

<span id="an_10:18">10:18</span> per far ragione all’orfano e
all’oppresso, onde l’uomo, che è della terra, cessi dall’incutere
spavento.

<span id="an_11:1">11:1</span> Al Capo de’ musici. Di Davide. Io mi
confido nell’Eterno. Come dite voi all’anima mia: Fuggi al tuo monte
come un uccello?

<span id="an_11:2">11:2</span> Poiché, ecco, gli empi tendono l’arco,
accoccan le loro saette sulla corda per tirarle nell’oscurità contro i
retti di cuore.

<span id="an_11:3">11:3</span> Quando i fondamenti son rovinati che può
fare il giusto?

<span id="an_11:4">11:4</span> L’Eterno è nel tempio della sua santità;
l’Eterno ha il suo trono nei cieli; i suoi occhi veggono, le sue
palpebre scrutano i figliuoli degli uomini.

<span id="an_11:5">11:5</span> L’Eterno scruta il giusto, ma l’anima sua
odia l’empio e colui che ama la violenza.

<span id="an_11:6">11:6</span> Egli farà piovere sull’empio carboni
accesi; zolfo e vento infocato sarà la parte del loro calice.

<span id="an_11:7">11:7</span> Poiché l’Eterno è giusto; egli ama la
giustizia; gli uomini retti contempleranno la sua faccia.

<span id="an_12:1">12:1</span> Al Capo de’ musici. Sopra l’ottava. Salmo
di Davide. Salva, o Eterno, poiché l’uomo pio vien meno, e i fedeli
vengono a mancare tra i figliuoli degli uomini.

<span id="an_12:2">12:2</span> Ciascuno mentisce parlando col prossimo;
parlano con labbro lusinghiero e con cuor doppio.

<span id="an_12:3">12:3</span> L’Eterno recida tutte le labbra
lusinghiere, la lingua che parla alteramente,

<span id="an_12:4">12:4</span> quelli che dicono: Con le nostre lingue
prevarremo; le nostre labbra sono per noi; chi sarà signore su noi?

<span id="an_12:5">12:5</span> Per l’oppressione dei miseri, per il
grido d’angoscia de’ bisognosi, ora mi leverò, dice l’Eterno; darò loro
la salvezza alla quale anelano.

<span id="an_12:6">12:6</span> Le parole dell’Eterno son parole pure,
sono argento affinato in un crogiuolo di terra, purificato sette volte.

<span id="an_12:7">12:7</span> Tu, o Eterno, li proteggerai, li
preserverai da questa generazione in perpetuo.

<span id="an_12:8">12:8</span> Gli empi vanno attorno da tutte le parti
quando la bassezza siede in alto tra i figliuoli degli uomini.

<span id="an_13:1">13:1</span> Al Capo de’ musici. Salmo di Davide. Fino
a quando, o Eterno, mi dimenticherai tu? Sarà egli per sempre? Fino a
quando mi nasconderai la tua faccia?

<span id="an_13:2">13:2</span> Fino a quando avrò l’ansia nell’anima e
l’affanno nel cuore tutto il giorno? Fino a quando s’innalzerà il mio
nemico sopra me?

<span id="an_13:3">13:3</span> Riguarda, rispondimi, o Eterno, Iddio
mio! Illumina gli occhi miei che talora io non m’addormenti del sonno
della morte,

<span id="an_13:4">13:4</span> che talora il mio nemico non dica: L’ho
vinto! e i miei avversari non festeggino se io vacillo.

<span id="an_13:5">13:5</span> Quant’è a me, io confido nella tua
benignità; il mio cuore giubilerà per la tua salvazione;

<span id="an_13:6">13:6</span> (H13-5) io canterò all’Eterno perché m’ha
fatto del bene.

<span id="an_14:1">14:1</span> Al Capo de’ musici. Di Davide. Lo stolto
ha detto nel suo cuore: Non c’è Dio. Si sono corrotti, si son resi
abominevoli nella loro condotta; non v’è alcuno che faccia il bene.

<span id="an_14:2">14:2</span> L’Eterno ha riguardato dal cielo sui
figliuoli degli uomini per vedere se vi fosse alcuno che avesse
intelletto, che cercasse Iddio.

<span id="an_14:3">14:3</span> Tutti si sono sviati, tutti quanti si son
corrotti, non v’è alcuno che faccia il bene, neppur uno.

<span id="an_14:4">14:4</span> Son essi senza conoscenza tutti questi
operatori d’iniquità, che mangiano il mio popolo come mangiano il pane e
non invocano l’Eterno?

<span id="an_14:5">14:5</span> Ecco là, son presi da grande spavento
perché Iddio è con la gente giusta.

<span id="an_14:6">14:6</span> Voi, invece, fate onta al consiglio del
misero, perché l’Eterno è il suo rifugio.

<span id="an_14:7">14:7</span> Oh, chi recherà da Sion la salvezza
d’Israele? Quando l’Eterno ritrarrà dalla cattività il suo popolo,
Giacobbe festeggerà, Israele si rallegrerà.

<span id="an_15:1">15:1</span> Salmo di Davide. O Eterno, chi dimorerà
nella tua tenda? chi abiterà sul monte della tua santità?

<span id="an_15:2">15:2</span> Colui che cammina in integrità ed opera
giustizia e dice il vero come l’ha nel cuore;

<span id="an_15:3">15:3</span> che non calunnia con la sua lingua, né fa
male alcuno al suo compagno, né getta vituperio contro il suo prossimo.

<span id="an_15:4">15:4</span> Agli occhi suoi è sprezzato chi è
spregevole, ma onora quelli che temono l’Eterno. Se ha giurato,
foss’anche a suo danno, non muta;

<span id="an_15:5">15:5</span> non dà il suo danaro ad usura, né accetta
presenti a danno dell’innocente. Chi fa queste cose non sarà mai smosso.

<span id="an_16:1">16:1</span> Inno di Davide. Preservami, o Dio, perché
io confido in te.

<span id="an_16:2">16:2</span> Io ho detto all’Eterno: Tu sei il mio
Signore; io non ho bene all’infuori di te;

<span id="an_16:3">16:3</span> e quanto ai santi che sono in terra essi
sono la gente onorata in cui ripongo tutta la mia affezione.

<span id="an_16:4">16:4</span> I dolori di quelli che corron dietro ad
altri dii saran moltiplicati; io non offrirò le loro libazioni di
sangue, né le mie labbra proferiranno i loro nomi.

<span id="an_16:5">16:5</span> L’Eterno è la parte della mia eredità e
il mio calice; tu mantieni quel che m’è toccato in sorte.

<span id="an_16:6">16:6</span> La sorte è caduta per me in luoghi
dilettevoli; una bella eredità mi e pur toccata!

<span id="an_16:7">16:7</span> Io benedirò l’Eterno che mi consiglia;
anche la notte le mie reni mi ammaestrano.

<span id="an_16:8">16:8</span> Io ho sempre posto l’Eterno davanti agli
occhi miei; poich’egli è alla mia destra, io non sarò punto smosso.

<span id="an_16:9">16:9</span> Perciò il mio cuore si rallegra e l’anima
mia festeggia; anche la mia carne dimorerà al sicuro;

<span id="an_16:10">16:10</span> poiché tu non abbandonerai l’anima mia
in poter della morte, ne permetterai che il tuo santo vegga la fossa.

<span id="an_16:11">16:11</span> Tu mi mostrerai il sentiero della vita;
vi son gioie a sazietà nella tua presenza; vi son diletti alla tua
destra in eterno.

<span id="an_17:1">17:1</span> Preghiera di Davide. O Eterno, ascolta la
giustizia, attendi al mio grido; porgi l’orecchio alla mia preghiera che
non viene da labbra di frode.

<span id="an_17:2">17:2</span> Dalla tua presenza venga alla luce il mio
diritto, gli occhi tuoi riconoscano la rettitudine.

<span id="an_17:3">17:3</span> Tu hai scrutato il mio cuore, l’hai
visitato nella notte; m’hai provato e non hai rinvenuto nulla; la mia
bocca non trapassa il mio pensiero.

<span id="an_17:4">17:4</span> Quanto alle opere degli uomini, io, per
ubbidire alla parola delle tue labbra, mi son guardato dalle vie de’
violenti.

<span id="an_17:5">17:5</span> I miei passi si son tenuti saldi sui tuoi
sentieri, i miei piedi non han vacillato.

<span id="an_17:6">17:6</span> Io t’invoco, perché tu m’esaudisci, o
Dio; inclina verso me il tuo orecchio, ascolta le mie parole!

<span id="an_17:7">17:7</span> Spiega le maraviglie della tua bontà, o
tu che con la tua destra salvi quelli che cercano un rifugio contro ai
loro avversari.

<span id="an_17:8">17:8</span> Preservami come la pupilla dell’occhio,
nascondimi all’ombra delle tue ali

<span id="an_17:9">17:9</span> dagli empi che voglion la mia rovina, dai
miei mortali nemici che mi circondano.

<span id="an_17:10">17:10</span> Chiudono il loro cuore nel grasso,
parlano alteramente colla lor bocca.

<span id="an_17:11">17:11</span> Ora ci attorniano, seguendo i nostri
passi; ci spiano per atterrarci.

<span id="an_17:12">17:12</span> Il mio nemico somiglia ad un leone che
brama lacerare, ad un leoncello che s’appiatta ne’ nascondigli.

<span id="an_17:13">17:13</span> Lèvati, o Eterno, vagli incontro,
abbattilo; libera l’anima mia dall’empio con la tua spada;

<span id="an_17:14">17:14</span> liberami, con la tua mano, dagli
uomini, o Eterno, dagli uomini del mondo la cui parte è in questa vita,
e il cui ventre tu empi co’ tuoi tesori; hanno figliuoli in abbondanza,
e lasciano il resto de’ loro averi ai loro fanciulli.

<span id="an_17:15">17:15</span> Quanto a me, per la mia giustizia,
contemplerò la tua faccia, mi sazierò, al mio risveglio, della tua
sembianza.

<span id="an_18:1">18:1</span> Al Capo de’ musici. Di Davide, servo
dell’Eterno, il quale rivolse all’Eterno le parole di questo cantico
quando l’Eterno l’ebbe riscosso dalla mano di tutti i suoi nemici e
dalla mano di Saul. Egli disse: Io t’amo, o Eterno, mia forza!

<span id="an_18:2">18:2</span> L’Eterno è la mia ròcca, la mia fortezza,
il mio liberatore; il mio Dio, la mia rupe, in cui mi rifugio, il mio
scudo, il mio potente salvatore, il mio alto ricetto.

<span id="an_18:3">18:3</span> Io invocai l’Eterno ch’è degno d’ogni
lode e fui salvato dai miei nemici.

<span id="an_18:4">18:4</span> I legami della morte m’aveano circondato
e i torrenti della distruzione m’aveano spaventato.

<span id="an_18:5">18:5</span> I legami del soggiorno de’ morti m’aveano
attorniato, i lacci della morte m’aveano còlto.

<span id="an_18:6">18:6</span> Nella mia distretta invocai l’Eterno e
gridai al mio Dio. Egli udì la mia voce dal suo tempio e il mio grido
pervenne a lui, ai suoi orecchi.

<span id="an_18:7">18:7</span> Allora la terra fu scossa e tremò, i
fondamenti de’ monti furono smossi e scrollati; perch’egli era acceso
d’ira.

<span id="an_18:8">18:8</span> Un fumo saliva dalle sue nari; un fuoco
consumante gli usciva dalla bocca, e ne procedevano carboni accesi.

<span id="an_18:9">18:9</span> Egli abbassò i cieli e discese, avendo
sotto i piedi una densa caligine.

<span id="an_18:10">18:10</span> Cavalcava sopra un cherubino e volava;
volava veloce sulle ali del vento;

<span id="an_18:11">18:11</span> avea fatto delle tenebre la sua stanza
nascosta, avea posto intorno a sé per suo padiglione l’oscurità
dell’acque, le dense nubi de’ cieli.

<span id="an_18:12">18:12</span> Per lo splendore che lo precedeva, le
dense nubi si sciolsero con gragnuola e con carboni accesi.

<span id="an_18:13">18:13</span> L’Eterno tuonò ne’ cieli e l’Altissimo
diè fuori la sua voce con gragnuola e con carboni accesi.

<span id="an_18:14">18:14</span> E avventò le sue saette e disperse i
nemici; lanciò folgori in gran numero e li mise in rotta.

<span id="an_18:15">18:15</span> Allora apparve il letto delle acque, e
i fondamenti del mondo furono scoperti al tuo sgridare, o Eterno, al
soffio del vento delle tue nari.

<span id="an_18:16">18:16</span> Egli distese dall’alto la mano e mi
prese, mi trasse fuori delle grandi acque.

<span id="an_18:17">18:17</span> Mi riscosse dal mio potente nemico, e
da quelli che mi odiavano perch’eran più forti di me.

<span id="an_18:18">18:18</span> Essi m’eran piombati addosso nel dì
della mia calamità, ma l’Eterno fu il mio sostegno.

<span id="an_18:19">18:19</span> Egli mi trasse fuori al largo, mi
liberò, perché mi gradisce.

<span id="an_18:20">18:20</span> L’Eterno mi ha retribuito secondo la
mia giustizia, mi ha reso secondo la purità delle mie mani,

<span id="an_18:21">18:21</span> poiché ho osservato le vie dell’Eterno
e non mi sono empiamente sviato dal mio Dio.

<span id="an_18:22">18:22</span> Poiché ho tenuto tutte le sue leggi
davanti a me, e non ho rimosso da me i suoi statuti.

<span id="an_18:23">18:23</span> E sono stato integro verso lui, e mi
son guardato dalla mia iniquità.

<span id="an_18:24">18:24</span> Ond’è che l’Eterno m’ha reso secondo la
mia giustizia, secondo la purità delle mie mani nel suo cospetto.

<span id="an_18:25">18:25</span> Tu ti mostri pietoso verso il pio,
integro verso l’uomo integro;

<span id="an_18:26">18:26</span> ti mostri puro col puro e ti mostri
astuto col perverso;

<span id="an_18:27">18:27</span> poiché tu sei quel che salvi la gente
afflitta e fai abbassare gli occhi alteri.

<span id="an_18:28">18:28</span> Sì, tu sei quel che fa risplendere la
mia lampada; l’Eterno, il mio Dio, è quel che illumina le mie tenebre.

<span id="an_18:29">18:29</span> Con te io assalgo tutta una schiera e
col mio Dio salgo sulle mura.

<span id="an_18:30">18:30</span> La via di Dio è perfetta; la parola
dell’Eterno e purgata col fuoco; egli è lo scudo di tutti quelli che
sperano in lui.

<span id="an_18:31">18:31</span> Poiché chi è Dio fuor dell’Eterno? E
chi è Ròcca fuor del nostro Dio,

<span id="an_18:32">18:32</span> l’Iddio che mi cinge di forza e rende
la mia via perfetta?

<span id="an_18:33">18:33</span> Egli rende i miei piedi simili a quelli
delle cerve, e mi rende saldo sui miei alti luoghi;

<span id="an_18:34">18:34</span> ammaestra le mie mani alla battaglia e
le mie braccia tendono un arco di rame.

<span id="an_18:35">18:35</span> Tu m’hai anche dato lo scudo della tua
salvezza, e la tua destra m’ha sostenuto, e la tua benignità m’ha fatto
grande.

<span id="an_18:36">18:36</span> Tu hai allargato la via ai miei passi;
e i miei piedi non hanno vacillato.

<span id="an_18:37">18:37</span> Io ho inseguito i miei nemici e li ho
raggiunti; e non son tornato indietro prima d’averli distrutti.

<span id="an_18:38">18:38</span> Io li ho abbattuti e non son potuti
risorgere; son caduti sotto i miei piedi.

<span id="an_18:39">18:39</span> Tu m’hai cinto di forza per la guerra;
tu hai fatto piegare sotto di me i miei avversari;

<span id="an_18:40">18:40</span> hai fatto voltar le spalle davanti a me
ai miei nemici, e ho distrutto quelli che m’odiavano.

<span id="an_18:41">18:41</span> Hanno gridato, ma non vi fu chi li
salvasse; hanno gridato all’Eterno, ma egli non rispose loro.

<span id="an_18:42">18:42</span> Io li ho tritati come polvere esposta
al vento, li ho spazzati via come il fango delle strade.

<span id="an_18:43">18:43</span> Tu m’hai liberato dalle dissensioni del
popolo, m’hai costituito capo di nazioni; un popolo che non conoscevo mi
e stato sottoposto.

<span id="an_18:44">18:44</span> Al solo udir parlare di me, m’hanno
ubbidito; i figli degli stranieri m’hanno reso omaggio.

<span id="an_18:45">18:45</span> I figli degli stranieri son venuti
meno, sono usciti tremanti dai loro ripari.

<span id="an_18:46">18:46</span> Vive l’Eterno! Sia benedetta la mia
ròcca! E sia esaltato l’Iddio della mia salvezza!

<span id="an_18:47">18:47</span> l’Iddio che fa la mia vendetta e mi
sottomette i popoli,

<span id="an_18:48">18:48</span> che mi scampa dai miei nemici. Sì, tu
mi sollevi sopra i miei avversari, mi riscuoti dall’uomo violento.

<span id="an_18:49">18:49</span> Perciò, o Eterno, ti loderò fra le
nazioni, e salmeggerò al tuo nome.

<span id="an_18:50">18:50</span> Grandi liberazioni egli accorda al suo
re, ed usa benignità verso il suo Unto, verso Davide e la sua progenie
in perpetuo.

<span id="an_19:1">19:1</span> Al Capo dei musici. Salmo di Davide. I
cieli raccontano la gloria di Dio e il firmamento annunzia l’opera delle
sue mani.

<span id="an_19:2">19:2</span> Un giorno sgorga parole all’altro, una
notte comunica conoscenza all’altra.

<span id="an_19:3">19:3</span> Non hanno favella, né parole; la loro
voce non s’ode.

<span id="an_19:4">19:4</span> Ma il loro suono esce fuori per tutta la
terra, e i loro accenti vanno fino all’estremità del mondo. Quivi Iddio
ha posto una tenda per il sole,

<span id="an_19:5">19:5</span> ed egli e simile a uno sposo ch’esce
dalla sua camera nuziale; gioisce come un prode a correre l’arringo.

<span id="an_19:6">19:6</span> La sua uscita e da una estremità de’
cieli, e il suo giro arriva fino all’altra estremità; e niente è
nascosto al suo calore.

<span id="an_19:7">19:7</span> La legge dell’Eterno è perfetta, ella
ristora l’anima; la testimonianza dell’Eterno è verace, rende savio il
semplice.

<span id="an_19:8">19:8</span> I precetti dell’Eterno son giusti,
rallegrano il cuore; il comandamento dell’Eterno è puro, illumina gli
occhi.

<span id="an_19:9">19:9</span> Il timore dell’Eterno è puro, dimora in
perpetuo; i giudizi dell’Eterno sono verità, tutti quanti son giusti,

<span id="an_19:10">19:10</span> son più desiderabili dell’oro, anzi più
di molto oro finissimo, son più dolci del miele, anzi, di quello che
stilla dai favi.

<span id="an_19:11">19:11</span> Anche il tuo servitore è da essi
ammaestrato; v’è gran ricompensa ad osservarli.

<span id="an_19:12">19:12</span> Chi conosce i suoi errori? Purificami
da quelli che mi sono occulti.

<span id="an_19:13">19:13</span> Trattieni pure il tuo servitore dai
peccati volontari, e fa’ che non signoreggino su me; allora sarò
integro, e puro di grandi trasgressioni.

<span id="an_19:14">19:14</span> Siano grate nel tuo cospetto le parole
della mia bocca e la meditazione del cuor mio, o Eterno, mia ròcca e mio
redentore!

<span id="an_20:1">20:1</span> Al Capo de’ musici. Salmo di Davide.
L’Eterno ti risponda nel dì della distretta; il nome dell’Iddio di
Giacobbe ti levi in alto in salvo;

<span id="an_20:2">20:2</span> ti mandi soccorso dal santuario, e ti
sostenga da Sion;

<span id="an_20:3">20:3</span> si ricordi di tutte le tue offerte ed
accetti il tuo olocausto. Sela.

<span id="an_20:4">20:4</span> Ti dia egli quel che il tuo cuore
desidera, e adempia ogni tuo disegno.

<span id="an_20:5">20:5</span> Noi canteremo d’allegrezza per la tua
vittoria, e alzeremo le nostre bandiere nel nome dell’Iddio nostro.
L’Eterno esaudisca tutte le tue domande.

<span id="an_20:6">20:6</span> Già io so che l’Eterno ha salvato il suo
Unto, e gli risponderà dal cielo della sua santità, con le potenti
liberazioni della sua destra.

<span id="an_20:7">20:7</span> Gli uni confidano in carri, e gli altri
in cavalli; ma noi ricorderemo il nome dell’Eterno, dell’Iddio nostro.

<span id="an_20:8">20:8</span> Quelli piegano e cadono; ma noi restiamo
in piè e teniam fermo.

<span id="an_20:9">20:9</span> O Eterno, salva il re! L’Eterno ci
risponda nel giorno che noi l’invochiamo!

<span id="an_21:1">21:1</span> Per il Capo de’ musici. Salmo di Davide.
O Eterno, il re si rallegra nella tua forza; ed oh quanto esulta per la
tua salvezza!

<span id="an_21:2">21:2</span> Tu gli hai dato il desiderio del suo
cuore e non gli hai rifiutata la richiesta delle sue labbra. Sela.

<span id="an_21:3">21:3</span> Poiché tu gli sei venuto incontro con
benedizioni eccellenti, gli hai posta in capo una corona d’oro
finissimo.

<span id="an_21:4">21:4</span> Egli t’avea chiesto vita, e tu gliel’hai
data: lunghezza di giorni perpetua ed eterna.

<span id="an_21:5">21:5</span> Grande è la sua gloria mercé la tua
salvezza. Tu lo rivesti di maestà e di magnificenza;

<span id="an_21:6">21:6</span> poiché lo ricolmi delle tue benedizioni
in perpetuo, lo riempi di gioia nella tua presenza.

<span id="an_21:7">21:7</span> Perché il re si confida nell’Eterno, e,
per la benignità dell’Altissimo, non sarà smosso.

<span id="an_21:8">21:8</span> La tua mano troverà tutti i tuoi nemici;
la tua destra raggiungerà quelli che t’odiano.

<span id="an_21:9">21:9</span> Tu li metterai come in una fornace
ardente, quando apparirai; l’Eterno, nel suo cruccio, li inabisserà, e
il fuoco li divorerà.

<span id="an_21:10">21:10</span> Tu farai sparire il loro frutto dalla
terra e la loro progenie di tra i figli degli uomini;

<span id="an_21:11">21:11</span> perché hanno ordito del male contro a
te; han formato malvagi disegni, che non potranno attuare;

<span id="an_21:12">21:12</span> poiché tu farai loro voltar le spalle,
col tuo arco mirerai diritto alla loro faccia.

<span id="an_21:13">21:13</span> Innalzati, o Eterno, con la tua forza;
noi canteremo e celebreremo la tua potenza.

<span id="an_22:1">22:1</span> Per il Capo de’ musici. Su "Cerva
dell’aurora". Salmo di Davide. Dio mio, Dio mio, perché mi hai
abbandonato? Perché te ne stai lontano, senza soccorrermi, senza dare
ascolto alle parole del mio gemito?

<span id="an_22:2">22:2</span> Dio mio, io grido di giorno, e tu non
rispondi; di notte ancora, e non ho posa alcuna.

<span id="an_22:3">22:3</span> Eppur tu sei il Santo, che siedi
circondato dalle lodi d’Israele.

<span id="an_22:4">22:4</span> I nostri padri confidarono in te;
confidarono e tu li liberasti.

<span id="an_22:5">22:5</span> Gridarono a te, e furon salvati;
confidarono in te, e non furon confusi.

<span id="an_22:6">22:6</span> Ma io sono un verme e non un uomo; il
vituperio degli uomini, e lo sprezzato dal popolo.

<span id="an_22:7">22:7</span> Chiunque mi vede si fa beffe di me;
allunga il labbro, scuote il capo, dicendo:

<span id="an_22:8">22:8</span> Ei si rimette nell’Eterno; lo liberi
dunque; lo salvi, poiché lo gradisce!

<span id="an_22:9">22:9</span> Sì, tu sei quello che m’hai tratto dal
seno materno; m’hai fatto riposar fidente sulle mammelle di mia madre.

<span id="an_22:10">22:10</span> A te fui affidato fin dalla mia
nascita, tu sei il mio Dio fin dal seno di mia madre.

<span id="an_22:11">22:11</span> Non t’allontanare da me, perché
l’angoscia è vicina, e non v’è alcuno che m’aiuti.

<span id="an_22:12">22:12</span> Grandi tori m’han circondato; potenti
tori di Basan m’hanno attorniato;

<span id="an_22:13">22:13</span> apron la loro gola contro a me, come un
leone rapace e ruggente.

<span id="an_22:14">22:14</span> Io son come acqua che si sparge, e
tutte le mie ossa si sconnettono; il mio cuore è come la cera, si
strugge in mezzo alle mie viscere.

<span id="an_22:15">22:15</span> Il mio vigore s’inaridisce come terra
cotta, e la lingua mi s’attacca al palato; tu m’hai posto nella polvere
della morte.

<span id="an_22:16">22:16</span> Poiché cani m’han circondato; uno
stuolo di malfattori m’ha attorniato; m’hanno forato le mani e i piedi.

<span id="an_22:17">22:17</span> Posso contare tutte le mie ossa. Essi
mi guardano e m’osservano;

<span id="an_22:18">22:18</span> spartiscon fra loro i miei vestimenti e
tirano a sorte la mia veste.

<span id="an_22:19">22:19</span> Tu dunque, o Eterno, non allontanarti,
tu che sei la mia forza, t’affretta a soccorrermi.

<span id="an_22:20">22:20</span> Libera l’anima mia dalla spada, l’unica
mia, dalla zampa del cane;

<span id="an_22:21">22:21</span> salvami dalla gola del leone. Tu mi
risponderai liberandomi dalle corna dei bufali.

<span id="an_22:22">22:22</span> Io annunzierò il tuo nome ai miei
fratelli, ti loderò in mezzo all’assemblea.

<span id="an_22:23">22:23</span> O voi che temete l’Eterno, lodatelo!
Glorificatelo voi, tutta la progenie di Giacobbe, e voi tutta la
progenie d’Israele, abbiate timor di lui!

<span id="an_22:24">22:24</span> Poich’egli non ha sprezzata né
disdegnata l’afflizione dell’afflitto, e non ha nascosta la sua faccia
da lui; ma quand’ha gridato a lui, ei l’ha esaudito.

<span id="an_22:25">22:25</span> Tu sei l’argomento della mia lode nella
grande assemblea; io adempirò i miei voti in presenza di quelli che ti
temono.

<span id="an_22:26">22:26</span> Gli umili mangeranno e saranno saziati;
quei che cercano l’Eterno lo loderanno; il loro cuore vivrà in perpetuo.

<span id="an_22:27">22:27</span> Tutte le estremità della terra si
ricorderan dell’Eterno e si convertiranno a lui; e tutte le famiglie
delle nazioni adoreranno nel tuo cospetto.

<span id="an_22:28">22:28</span> Poiché all’Eterno appartiene il regno,
ed egli signoreggia sulle nazioni.

<span id="an_22:29">22:29</span> Tutti gli opulenti della terra
mangeranno e adoreranno; tutti quelli che scendon nella polvere e non
possono mantenersi in vita s’inchineranno dinanzi a lui.

<span id="an_22:30">22:30</span> La posterità lo servirà; si parlerà del
Signore alla ventura generazione.

<span id="an_22:31">22:31</span> Essi verranno e proclameranno la sua
giustizia, al popolo che nascerà diranno come egli ha operato.

<span id="an_23:1">23:1</span> Salmo di Davide. L’Eterno è il mio
pastore, nulla mi mancherà.

<span id="an_23:2">23:2</span> Egli mi fa giacere in verdeggianti
paschi, mi guida lungo le acque chete.

<span id="an_23:3">23:3</span> Egli mi ristora l’anima, mi conduce per
sentieri di giustizia, per amor del suo nome.

<span id="an_23:4">23:4</span> Quand’anche camminassi nella valle
dell’ombra della morte, io non temerei male alcuno, perché tu sei meco;
il tuo bastone e la tua verga son quelli che mi consolano.

<span id="an_23:5">23:5</span> Tu apparecchi davanti a me la mensa al
cospetto dei miei nemici; tu ungi il mio capo con olio; la mia coppa
trabocca.

<span id="an_23:6">23:6</span> Certo, beni e benignità m’accompagneranno
tutti i giorni della mia vita; ed io abiterò nella casa dell’Eterno per
lunghi giorni.

<span id="an_24:1">24:1</span> Salmo di Davide. All’Eterno appartiene la
terra e tutto ciò ch’è in essa, il mondo e i suoi abitanti.

<span id="an_24:2">24:2</span> Poich’egli l’ha fondata sui mari e l’ha
stabilita sui fiumi.

<span id="an_24:3">24:3</span> Chi salirà al monte dell’Eterno? e chi
potrà stare nel luogo suo santo?

<span id="an_24:4">24:4</span> L’uomo innocente di mani e puro di cuore,
che non eleva l’animo a vanità, e non giura con intenti di frode.

<span id="an_24:5">24:5</span> Egli riceverà benedizione dall’Eterno, e
giustizia dall’Iddio della sua salvezza.

<span id="an_24:6">24:6</span> Tale è la generazione di quelli che lo
cercano, di quelli che cercan la tua faccia, o Dio di Giacobbe. Sela.

<span id="an_24:7">24:7</span> O porte, alzate i vostri capi; e voi,
porte eterne, alzatevi; e il Re di gloria entrerà.

<span id="an_24:8">24:8</span> Chi è questo Re di gloria? E’ l’Eterno,
forte e potente, l’Eterno potente in battaglia.

<span id="an_24:9">24:9</span> O porte, alzate i vostri capi; alzatevi,
o porte eterne, e il Re di gloria entrerà.

<span id="an_24:10">24:10</span> Chi è questo Re di gloria? E’ l’Eterno
degli eserciti; egli è il Re di gloria. Sela.

<span id="an_25:1">25:1</span> Di Davide. A te, o Eterno, io levo
l’anima mia.

<span id="an_25:2">25:2</span> Dio mio, in te mi confido; fa’ ch’io non
sia confuso, che i miei nemici non trionfino di me.

<span id="an_25:3">25:3</span> Nessuno di quelli che sperano in te sia
confuso; sian confusi quelli che si conducono slealmente senza cagione.

<span id="an_25:4">25:4</span> O Eterno, fammi conoscere le tue vie,
insegnami i tuoi sentieri.

<span id="an_25:5">25:5</span> Guidami nella tua verità ed ammaestrami;
poiché tu sei l’Iddio della mia salvezza: io spero in te del continuo.

<span id="an_25:6">25:6</span> Ricordati, o Eterno, delle tue
compassioni e delle tue benignità, perché sono ab eterno.

<span id="an_25:7">25:7</span> Non ti ricordar de’ peccati della mia
giovinezza, né delle mie trasgressioni; secondo la tua benignità
ricordati di me per amor della tua bontà, o Eterno.

<span id="an_25:8">25:8</span> L’Eterno è buono e diritto; perciò
insegnerà la via ai peccatori.

<span id="an_25:9">25:9</span> Guiderà i mansueti nella giustizia,
insegnerà ai mansueti la sua via.

<span id="an_25:10">25:10</span> Tutti i sentieri dell’Eterno sono
benignità e verità per quelli che osservano il suo patto e le sue
testimonianze.

<span id="an_25:11">25:11</span> Per amor del tuo nome, o Eterno,
perdona la mia iniquità, perch’ella è grande.

<span id="an_25:12">25:12</span> Chi è l’uomo che tema l’Eterno? Ei
gl’insegnerà la via che deve scegliere.

<span id="an_25:13">25:13</span> L’anima sua dimorerà nel benessere, e
la sua progenie erederà la terra.

<span id="an_25:14">25:14</span> Il segreto dell’Eterno è per quelli che
lo temono, ed egli fa loro conoscere il suo patto.

<span id="an_25:15">25:15</span> I miei occhi son del continuo verso
l’Eterno, perch’egli è quel che trarrà i miei piedi dalla rete.

<span id="an_25:16">25:16</span> Volgiti a me, ed abbi pietà di me,
perch’io son solo ed afflitto.

<span id="an_25:17">25:17</span> Le angosce del mio cuore si sono
aumentate; traimi fuori dalle mie distrette.

<span id="an_25:18">25:18</span> Vedi la mia afflizione ed il mio
affanno, e perdonami tutti i miei peccati.

<span id="an_25:19">25:19</span> Vedi i miei nemici, perché son molti, e
m’odiano d’un odio violento.

<span id="an_25:20">25:20</span> Guarda l’anima mia e salvami; fa’ ch’io
non sia confuso, perché mi confido in te.

<span id="an_25:21">25:21</span> L’integrità e la dirittura mi
proteggano, perché spero in te.

<span id="an_25:22">25:22</span> O Dio, libera Israele da tutte le sue
tribolazioni.

<span id="an_26:1">26:1</span> Di Davide. Fammi giustizia, o Eterno,
perch’io cammino nella mia integrità, e confido nell’Eterno senza
vacillare.

<span id="an_26:2">26:2</span> Scrutami, o Eterno, e sperimentami; prova
le mie reni ed il mio cuore.

<span id="an_26:3">26:3</span> Poiché ho davanti agli occhi la tua
benignità e cammino nella tua verità.

<span id="an_26:4">26:4</span> Io non mi seggo con uomini bugiardi, e
non vo con gente che simula.

<span id="an_26:5">26:5</span> Io odio l’assemblea de’ malvagi, e non mi
seggo con gli empi.

<span id="an_26:6">26:6</span> Io lavo le mie mani nell’innocenza, e
così fo il giro del tuo altare, o Eterno,

<span id="an_26:7">26:7</span> per far risonare voci di lode, e per
raccontare tutte le tue maraviglie.

<span id="an_26:8">26:8</span> O Eterno, io amo il soggiorno della tua
casa e il luogo ove risiede la tua gloria.

<span id="an_26:9">26:9</span> Non metter l’anima mia in un fascio coi
peccatori, né la mia vita con gli uomini di sangue,

<span id="an_26:10">26:10</span> nelle cui mani è scelleratezza, e la
cui destra è colma di presenti.

<span id="an_26:11">26:11</span> Quant’è a me, io cammino nella mia
integrità; liberami, ed abbi pietà di me.

<span id="an_26:12">26:12</span> Il mio piè sta fermo in luogo piano. Io
benedirò l’Eterno nelle assemblee.

<span id="an_27:1">27:1</span> Di Davide. L’Eterno è la mia luce e la
mia salvezza; di chi temerò? L’Eterno è il baluardo della mia vita; di
chi avrò paura?

<span id="an_27:2">27:2</span> Quando i malvagi che mi sono avversari e
nemici, m’hanno assalito per divorar la mia carne, eglino stessi han
vacillato e sono caduti.

<span id="an_27:3">27:3</span> Quand’anche un esercito si accampasse
contro a me, il mio cuore non avrebbe paura; quand’anche la guerra si
levasse contro a me, anche allora sarei fiducioso.

<span id="an_27:4">27:4</span> Una cosa ho chiesto all’Eterno, e quella
ricerco: ch’io dimori nella casa dell’Eterno tutti i giorni della mia
vita, per mirare la bellezza dell’Eterno e meditare nel suo tempio.

<span id="an_27:5">27:5</span> Poich’egli mi nasconderà nella sua tenda
nel giorno dell’avversità, m’occulterà nel luogo più segreto del suo
padiglione, mi leverà in alto sopra una roccia.

<span id="an_27:6">27:6</span> Già fin d’ora il mio capo s’eleva sui
miei nemici che m’attorniano. Io offrirò nel suo padiglione sacrifici
con giubilo; io canterò e salmeggerò all’Eterno.

<span id="an_27:7">27:7</span> O Eterno, ascolta la mia voce, io
t’invoco; abbi pietà di me, e rispondimi.

<span id="an_27:8">27:8</span> Il mio cuore mi dice da parte tua:
Cercate la mia faccia! Io cerco la tua faccia, o Eterno.

<span id="an_27:9">27:9</span> Non mi nascondere il tuo volto, non
rigettar con ira il tuo servitore; tu sei stato il mio aiuto; non mi
lasciare, non m’abbandonare, o Dio della mia salvezza!

<span id="an_27:10">27:10</span> Quando mio padre e mia madre m’avessero
abbandonato, pure l’Eterno mi accoglierà.

<span id="an_27:11">27:11</span> O Eterno, insegnami la tua via, e
guidami per un sentiero diritto, a cagione de’ miei nemici.

<span id="an_27:12">27:12</span> Non darmi in balìa de’ miei nemici;
perché son sorti contro di me falsi testimoni, gente che respira
violenza.

<span id="an_27:13">27:13</span> Ah! se non avessi avuto fede di veder
la bontà dell’Eterno sulla terra de’ viventi!…

<span id="an_27:14">27:14</span> Spera nell’Eterno! Sii forte, il tuo
cuore si rinfranchi, sì, spera nell’Eterno!

<span id="an_28:1">28:1</span> Di Davide. Io grido a te, o Eterno; Ròcca
mia, non esser sordo alla mia voce, che talora, se t’allontani senza
rispondermi, io non diventi simile a quelli che scendon nella fossa.

<span id="an_28:2">28:2</span> Ascolta la voce delle mie supplicazioni
quando grido a te, quando alzo le mani verso il santuario della tua
santità.

<span id="an_28:3">28:3</span> Non trascinarmi via con gli empi e con
gli operatori d’iniquità, i quali parlano di pace col prossimo, ma hanno
la malizia nel cuore.

<span id="an_28:4">28:4</span> Rendi loro secondo le loro opere, secondo
la malvagità de’ loro atti; rendi loro secondo l’opera delle loro mani;
da’ loro ciò che si meritano.

<span id="an_28:5">28:5</span> Perché non considerano gli atti
dell’Eterno, né l’opera delle sue mani, ei li abbatterà e non li
rileverà.

<span id="an_28:6">28:6</span> Benedetto sia l’Eterno, poiché ha udito
la voce delle mie supplicazioni.

<span id="an_28:7">28:7</span> L’Eterno è la mia forza ed il mio scudo;
in lui s’è confidato il mio cuore, e sono stato soccorso; perciò il mio
cuore festeggia, ed io lo celebrerò col mio cantico.

<span id="an_28:8">28:8</span> L’Eterno è la forza del suo popolo; egli
è un baluardo di salvezza per il suo Unto.

<span id="an_28:9">28:9</span> Salva il tuo popolo e benedici la tua
eredità; e pascili, e sostienli in perpetuo.

<span id="an_29:1">29:1</span> Salmo di Davide. Date all’Eterno, o
figliuoli de’ potenti, date all’Eterno gloria e forza!

<span id="an_29:2">29:2</span> Date all’Eterno la gloria dovuta al suo
nome; adorate l’Eterno, con santa magnificenza.

<span id="an_29:3">29:3</span> La voce dell’Eterno è sulle acque;
l’Iddio di gloria tuona; l’Eterno è sulle grandi acque.

<span id="an_29:4">29:4</span> La voce dell’Eterno è potente, la voce
dell’Eterno è piena di maestà.

<span id="an_29:5">29:5</span> La voce dell’Eterno rompe i cedri;
l’Eterno spezza i cedri del Libano.

<span id="an_29:6">29:6</span> Fa saltellare i monti come vitelli, il
Libano e il Sirio come giovani bufali.

<span id="an_29:7">29:7</span> La voce dell’Eterno fa guizzare fiamme di
fuoco.

<span id="an_29:8">29:8</span> La voce dell’Eterno fa tremare il
deserto; l’Eterno fa tremare il deserto di Cades.

<span id="an_29:9">29:9</span> La voce dell’Eterno fa partorire le cerve
e sfronda le selve. E nel suo tempio tutto esclama: Gloria!

<span id="an_29:10">29:10</span> L’Eterno sedeva sovrano sul diluvio,
anzi l’Eterno siede re in perpetuo.

<span id="an_29:11">29:11</span> L’Eterno darà forza al suo popolo;
l’Eterno benedirà il suo popolo dandogli pace.

<span id="an_30:1">30:1</span> Salmo. Cantico per la dedicazione della
Casa. Di Davide. Io t’esalto, o Eterno, perché m’hai tratto in alto, e
non hai permesso che i miei nemici si rallegrassero di me.

<span id="an_30:2">30:2</span> O Eterno, Dio mio, io ho gridato a te, e
tu m’hai sanato.

<span id="an_30:3">30:3</span> O Eterno, tu hai fatto risalir l’anima
mia dal soggiorno de’ morti, tu m’hai ridato la vita perch’io non
scendessi nella fossa.

<span id="an_30:4">30:4</span> Salmeggiate all’Eterno, voi suoi fedeli,
e celebrate la memoria della sua santità.

<span id="an_30:5">30:5</span> Poiché l’ira sua è sol per un momento, ma
la sua benevolenza e per tutta una vita. La sera alberga da noi il
pianto; ma la mattina viene il giubilo.

<span id="an_30:6">30:6</span> Quanto a me, nella mia prosperità,
dicevo: Non sarò mai smosso.

<span id="an_30:7">30:7</span> O Eterno, per il tuo favore, avevi reso
forte il mio monte; tu nascondesti la tua faccia, ed io fui smarrito.

<span id="an_30:8">30:8</span> Io ho gridato a te, o Eterno; ho
supplicato l’Eterno, dicendo:

<span id="an_30:9">30:9</span> Che profitto avrai dal mio sangue s’io
scendo nella fossa? Forse che la polvere ti celebrerà? predicherà essa
la tua verità?

<span id="an_30:10">30:10</span> Ascolta, o Eterno, ed abbi pietà di me;
o Eterno, sii tu il mio aiuto!

<span id="an_30:11">30:11</span> Tu hai mutato il mio duolo in danza;
hai sciolto il mio cilicio a m’hai cinto d’allegrezza,

<span id="an_30:12">30:12</span> affinché l’anima mia salmeggi a te e
non si taccia. O Eterno, Dio mio, io ti celebrerò in perpetuo.

<span id="an_31:1">31:1</span> Per il Capo de’ musici. Salmo di Davide.
O Eterno, io mi son confidato in te, fa’ ch’io non sia giammai confuso;
liberami per la tua giustizia.

<span id="an_31:2">31:2</span> Inclina a me il tuo orecchio; affrettati
a liberarmi; siimi una forte ròcca, una fortezza ove tu mi salvi.

<span id="an_31:3">31:3</span> Poiché tu sei la mia ròcca e la mia
fortezza; per amor del tuo nome guidami e conducimi.

<span id="an_31:4">31:4</span> Trammi dalla rete che m’han tesa di
nascosto; poiché tu sei il mio baluardo.

<span id="an_31:5">31:5</span> Io rimetto il mio spirito nelle tue mani;
tu m’hai riscattato, o Eterno, Dio di verità.

<span id="an_31:6">31:6</span> Io odio quelli che attendono alle vanità
menzognere; e quanto a me confido nell’Eterno.

<span id="an_31:7">31:7</span> Io festeggerò e mi rallegrerò per la tua
benignità; poiché tu hai veduta la mia afflizione, hai preso conoscenza
delle distrette dell’anima mia,

<span id="an_31:8">31:8</span> e non m’hai dato in man del nemico; tu
m’hai messo i piedi al largo.

<span id="an_31:9">31:9</span> Abbi pietà di me, o Eterno, perché sono
in distretta; l’occhio mio, l’anima mia, le mie viscere son rosi dal
cordoglio.

<span id="an_31:10">31:10</span> Poiché la mia vita vien meno dal dolore
e i miei anni per il sospirare; la forza m’è venuta a mancare per la mia
afflizione, e le mie ossa si consumano.

<span id="an_31:11">31:11</span> A cagione di tutti i miei nemici son
diventato un obbrobrio, un grande obbrobrio ai miei vicini, e uno
spavento ai miei conoscenti. Quelli che mi veggono fuori fuggon lungi da
me.

<span id="an_31:12">31:12</span> Io son del tutto dimenticato come un
morto; son simile a un vaso rotto.

<span id="an_31:13">31:13</span> Perché odo il diffamare di molti,
spavento m’è d’ogn’intorno, mentr’essi si consigliano a mio danno, e
macchinano di tormi la vita.

<span id="an_31:14">31:14</span> Ma io mi confido in te, o Eterno; io ho
detto: Tu sei l’Iddio mio.

<span id="an_31:15">31:15</span> I miei giorni sono in tua mano;
liberami dalla mano de’ miei nemici e dai miei persecutori.

<span id="an_31:16">31:16</span> Fa’ risplendere il tuo volto sul tuo
servitore; salvami per la tua benignità.

<span id="an_31:17">31:17</span> O Eterno, fa’ ch’io non sia confuso,
perché io t’invoco; siano confusi gli empi, sian ridotti al silenzio nel
soggiorno de’ morti.

<span id="an_31:18">31:18</span> Ammutoliscano le labbra bugiarde che
parlano arrogantemente contro al giusto con alterigia e con disprezzo.

<span id="an_31:19">31:19</span> Quant’è grande la bontà che tu riserbi
a quelli che ti temono, e di cui dài prova in presenza de’ figliuoli
degli uomini, verso quelli che si confidano in te!

<span id="an_31:20">31:20</span> Tu li nascondi all’ombra della tua
presenza, lungi dalle macchinazioni degli uomini; tu li occulti in una
tenda, lungi dagli attacchi delle lingue.

<span id="an_31:21">31:21</span> Sia benedetto l’Eterno! poich’egli ha
reso mirabile la sua benignità per me, ponendomi come in una città
fortificata.

<span id="an_31:22">31:22</span> Quanto a me, nel mio smarrimento,
dicevo: Io son reietto dalla tua presenza; ma tu hai udita la voce delle
mie supplicazioni, quand’ho gridato a te.

<span id="an_31:23">31:23</span> Amate l’Eterno, voi tutti i suoi santi!
L’Eterno preserva i fedeli, e rende ampia retribuzione a chi procede
alteramente.

<span id="an_31:24">31:24</span> Siate saldi, e il vostro cuore si
fortifichi, o voi tutti che sperate nell’Eterno!

<span id="an_32:1">32:1</span> Di Davide. Cantico. Beato colui la cui
trasgressione e rimessa e il cui peccato è coperto!

<span id="an_32:2">32:2</span> Beato l’uomo a cui l’Eterno non imputa
l’iniquità e nel cui spirito non è frode alcuna!

<span id="an_32:3">32:3</span> Mentr’io mi son taciuto le mie ossa si
son consumate pel ruggire ch’io facevo tutto il giorno.

<span id="an_32:4">32:4</span> Poiché giorno e notte la tua mano
s’aggravava su me, il mio succo vitale s’era mutato come per arsura
d’estate. Sela.

<span id="an_32:5">32:5</span> Io t’ho dichiarato il mio peccato, non ho
coperta la mia iniquità. Io ho detto: Confesserò le mie trasgressioni
all’Eterno; e tu hai perdonato l’iniquità del mio peccato. Sela.

<span id="an_32:6">32:6</span> Perciò ogni uomo pio t’invochi nel tempo
che puoi esser trovato; e quando straripino le grandi acque, esse, per
certo, non giungeranno fino a lui.

<span id="an_32:7">32:7</span> Tu sei il mio ricetto, tu mi guarderai da
distretta, tu mi circonderai di canti di liberazione. Sela.

<span id="an_32:8">32:8</span> Io t’ammaestrerò e t’insegnerò la via per
la quale devi camminare; io ti consiglierò e avrò gli occhi su te.

<span id="an_32:9">32:9</span> Non siate come il cavallo e come il mulo
che non hanno intelletto, la cui bocca bisogna frenare con morso e con
briglia, altrimenti non ti s’accostano!

<span id="an_32:10">32:10</span> Molti dolori aspettano l’empio; ma chi
confida nell’Eterno, la sua grazia lo circonderà.

<span id="an_32:11">32:11</span> Rallegratevi nell’Eterno, e fate festa,
o giusti! Giubilate voi tutti che siete diritti di cuore!

<span id="an_33:1">33:1</span> Giubilate, o giusti, nell’Eterno; la lode
s’addice agli uomini retti.

<span id="an_33:2">33:2</span> Celebrate l’Eterno con la cetra;
salmeggiate a lui col saltèro a dieci corde.

<span id="an_33:3">33:3</span> Cantategli un cantico nuovo, sonate
maestrevolmente con giubilo.

<span id="an_33:4">33:4</span> Poiché la parola dell’Eterno è diritta e
tutta l’opera sua è fatta con fedeltà.

<span id="an_33:5">33:5</span> Egli ama la giustizia e l’equità; la
terra è piena della benignità dell’Eterno.

<span id="an_33:6">33:6</span> I cieli furon fatti dalla parola
dell’Eterno, e tutto il loro esercito dal soffio della sua bocca.

<span id="an_33:7">33:7</span> Egli adunò le acque del mare come in un
mucchio; egli ammassò gli abissi in serbatoi.

<span id="an_33:8">33:8</span> Tutta la terra tema l’Eterno; lo
paventino tutti gli abitanti del mondo.

<span id="an_33:9">33:9</span> Poich’egli parlò, e la cosa fu; egli
comandò e la cosa sorse.

<span id="an_33:10">33:10</span> L’Eterno dissipa il consiglio delle
nazioni, egli annulla i disegni dei popoli.

<span id="an_33:11">33:11</span> Il consiglio dell’Eterno sussiste in
perpetuo, i disegni del suo cuore durano d’età in età.

<span id="an_33:12">33:12</span> Beata la nazione il cui Dio è l’Eterno;
beato il popolo ch’egli ha scelto per sua eredità.

<span id="an_33:13">33:13</span> L’Eterno guarda dal cielo; egli vede
tutti i figliuoli degli uomini:

<span id="an_33:14">33:14</span> dal luogo ove dimora, osserva tutti gli
abitanti della terra;

<span id="an_33:15">33:15</span> egli, che ha formato il cuore di loro
tutti, che considera tutte le opere loro.

<span id="an_33:16">33:16</span> Il re non è salvato per grandezza
d’esercito; il prode non scampa per la sua gran forza.

<span id="an_33:17">33:17</span> Il cavallo è cosa fallace per salvare;
esso non può liberare alcuno col suo grande vigore.

<span id="an_33:18">33:18</span> Ecco, l’occhio dell’Eterno è su quelli
che lo temono, su quelli che sperano nella sua benignità,

<span id="an_33:19">33:19</span> per liberare l’anima loro dalla morte e
per conservarli in vita in tempo di fame.

<span id="an_33:20">33:20</span> L’anima nostra aspetta l’Eterno; egli è
il nostro aiuto e il nostro scudo.

<span id="an_33:21">33:21</span> In lui, certo, si rallegrerà il cuor
nostro, perché abbiam confidato nel nome della sua santità.

<span id="an_33:22">33:22</span> La tua benignità, o Eterno, sia sopra
noi, poiché noi abbiamo sperato in te.

<span id="an_34:1">34:1</span> Di Davide, quando si finse insensato
davanti ad Abimelec e, cacciato da lui, se ne andò. Io benedirò l’Eterno
in ogni tempo; la sua lode sarà del continuo nella mia bocca.

<span id="an_34:2">34:2</span> L’anima mia si glorierà nell’Eterno; gli
umili l’udranno e si rallegreranno.

<span id="an_34:3">34:3</span> Magnificate meco l’Eterno, ed esaltiamo
il suo nome tutti insieme.

<span id="an_34:4">34:4</span> Io ho cercato l’Eterno, ed egli m’ha
risposto e m’ha liberato da tutti i miei spaventi.

<span id="an_34:5">34:5</span> Quelli che riguardano a lui sono
illuminati, e le loro facce non sono svergognate.

<span id="an_34:6">34:6</span> Quest’afflitto ha gridato, e l’Eterno
l’ha esaudito e l’ha salvato da tutte le sue distrette.

<span id="an_34:7">34:7</span> L’Angelo dell’Eterno s’accampa intorno a
quelli che lo temono, e li libera.

<span id="an_34:8">34:8</span> Gustate e vedete quanto l’Eterno è buono!
Beato l’uomo che confida in lui.

<span id="an_34:9">34:9</span> Temete l’Eterno, voi suoi santi, poiché
nulla manca a quelli che lo temono.

<span id="an_34:10">34:10</span> I leoncelli soffron penuria e fame, ma
quelli che cercano l’Eterno non mancano d’alcun bene.

<span id="an_34:11">34:11</span> Venite, figliuoli, ascoltatemi; io
v’insegnerò il timor dell’Eterno.

<span id="an_34:12">34:12</span> Qual è l’uomo che prenda piacere nella
vita, ed ami lunghezza di giorni per goder del bene?

<span id="an_34:13">34:13</span> Guarda la tua lingua dal male a le tue
labbra dal parlar con frode.

<span id="an_34:14">34:14</span> Dipartiti dal male e fa’ il bene; cerca
la pace, e procacciala.

<span id="an_34:15">34:15</span> Gli occhi dell’Eterno sono sui giusti e
le sue orecchie sono attente al loro grido.

<span id="an_34:16">34:16</span> La faccia dell’Eterno è contro quelli
che fanno il male per sterminare di sulla terra la loro memoria.

<span id="an_34:17">34:17</span> I giusti gridano e l’Eterno li
esaudisce e li libera da tutte le loro distrette.

<span id="an_34:18">34:18</span> L’Eterno e vicino a quelli che hanno il
cuor rotto, e salva quelli che hanno lo spirito contrito.

<span id="an_34:19">34:19</span> Molte sono le afflizioni del giusto; ma
l’Eterno lo libera da tutte.

<span id="an_34:20">34:20</span> Egli preserva tutte le ossa di lui, non
uno ne è rotto.

<span id="an_34:21">34:21</span> La malvagità farà perire il malvagio, e
quelli che odiano il giusto saranno condannati.

<span id="an_34:22">34:22</span> L’Eterno riscatta l’anima de’ suoi
servitori, e nessun di quelli che confidano in lui sarà condannato.

<span id="an_35:1">35:1</span> Di Davide. O Eterno, contendi con quelli
che contendono meco, combatti con quelli che combattono meco.

<span id="an_35:2">35:2</span> Prendi lo scudo e la targa e lèvati in
mio aiuto.

<span id="an_35:3">35:3</span> Tira fuori la lancia e chiudi il passo ai
miei persecutori; di’ all’anima mia: Io son la tua salvezza.

<span id="an_35:4">35:4</span> Sian confusi e svergognati quelli che
cercano l’anima mia; voltin le spalle e arrossiscano quei che macchinano
la mia rovina.

<span id="an_35:5">35:5</span> Sian come pula al vento e l’angelo
dell’Eterno li scacci.

<span id="an_35:6">35:6</span> Sia la via loro tenebrosa e
sdrucciolevole, e l’insegua l’angelo dell’Eterno.

<span id="an_35:7">35:7</span> Poiché, senza cagione, m’hanno teso di
nascosto la loro rete, senza cagione hanno scavato una fossa per
togliermi la vita.

<span id="an_35:8">35:8</span> Li colga una ruina improvvisa e sian
presi nella rete ch’essi stessi hanno nascosta; scendano nella rovina
apparecchiata per me.

<span id="an_35:9">35:9</span> Allora l’anima mia festeggerà
nell’Eterno, e si rallegrerà nella sua salvezza.

<span id="an_35:10">35:10</span> Tutte le mie ossa diranno: O Eterno,
chi è pari a te che liberi il misero da chi è più forte di lui, il
misero e il bisognoso da chi lo spoglia?

<span id="an_35:11">35:11</span> Iniqui testimoni si levano; mi
domandano cose delle quali non so nulla.

<span id="an_35:12">35:12</span> Mi rendono male per bene; derelitta è
l’anima mia.

<span id="an_35:13">35:13</span> Eppure io, quand’eran malati, vestivo
il cilicio, affliggevo l’anima mia col digiuno, e pregavo col capo curvo
sul seno…

<span id="an_35:14">35:14</span> Camminavo triste come per la perdita
d’un amico, d’un fratello, andavo chino, abbrunato, come uno che pianga
sua madre.

<span id="an_35:15">35:15</span> Ma, quand’io vacillo, essi si
rallegrano, s’adunano assieme; s’aduna contro di me gente abietta che io
non conosco; mi lacerano senza posa.

<span id="an_35:16">35:16</span> Come profani buffoni da mensa,
digrignano i denti contro di me.

<span id="an_35:17">35:17</span> O Signore, fino a quando vedrai tu
questo? Ritrai l’anima mia dalle loro ruine, l’unica mia, di fra i
leoncelli.

<span id="an_35:18">35:18</span> Io ti celebrerò nella grande assemblea,
ti loderò in mezzo a gran popolo.

<span id="an_35:19">35:19</span> Non si rallegrino di me quelli che a
torto mi sono nemici, né ammicchino con l’occhio quelli che m’odian
senza cagione.

<span id="an_35:20">35:20</span> Poiché non parlan di pace, anzi
macchinan frodi contro la gente pacifica del paese.

<span id="an_35:21">35:21</span> Apron larga la bocca contro me e
dicono: Ah, ah! l’occhio nostro l’ha visto.

<span id="an_35:22">35:22</span> Anche tu hai visto, o Eterno; non
tacere! O Signore, non allontanarti da me.

<span id="an_35:23">35:23</span> Risvegliati, destati, per farmi
ragione, o mio Dio, mio Signore, per difender la mia causa.

<span id="an_35:24">35:24</span> Giudicami secondo la tua giustizia o
Eterno, Iddio mio, e fa’ ch’essi non si rallegrino su me;

<span id="an_35:25">35:25</span> che non dicano in cuor loro: Ah, ecco
il nostro desiderio! che non dicano: L’abbiamo inghiottito.

<span id="an_35:26">35:26</span> Siano tutti insieme svergognati e
confusi quelli che si rallegrano del mio male; sian rivestiti d’onta e
di vituperio quelli che si levano superbi contro di me.

<span id="an_35:27">35:27</span> Cantino e si rallegrino quelli che si
compiacciono della mia giustizia, e dican del continuo: Magnificato sia
l’Eterno che vuole la pace del suo servitore!

<span id="an_35:28">35:28</span> E la mia lingua parlerà della tua
giustizia, e dirà del continuo la tua lode.

<span id="an_36:1">36:1</span> Per il Capo de’ musici. Di Davide, servo
dell’Eterno. L’iniquità parla all’empio nell’intimo del suo cuore; non
c’è timor di Dio davanti ai suoi occhi.

<span id="an_36:2">36:2</span> Essa lo lusinga che la sua empietà non
sarà scoperta né presa in odio.

<span id="an_36:3">36:3</span> Le parole della sua bocca sono iniquità e
frode; egli ha cessato d’esser savio e di fare il bene.

<span id="an_36:4">36:4</span> Egli medita iniquità sopra il suo letto;
si tiene nella via che non è buona; non aborre il male.

<span id="an_36:5">36:5</span> O Eterno, la tua benignità va fino al
cielo, e la tua fedeltà fino alle nuvole.

<span id="an_36:6">36:6</span> La tua giustizia è come le montagne di
Dio, i tuoi giudizi sono un grande abisso. O Eterno, tu conservi uomini
e bestie.

<span id="an_36:7">36:7</span> O Dio, com’è preziosa la tua benignità!
Perciò i figliuoli degli uomini si rifugiano all’ombra delle tue ali,

<span id="an_36:8">36:8</span> son saziati dell’abbondanza della tua
casa, e tu li abbeveri al torrente delle tue delizie.

<span id="an_36:9">36:9</span> Poiché in te è la fonte della vita, e per
la tua luce noi vediamo la luce.

<span id="an_36:10">36:10</span> Continua la tua benignità verso di
quelli che ti conoscono, e la tua giustizia verso i retti di cuore.

<span id="an_36:11">36:11</span> Non mi venga sopra il piè del superbo,
e la mano degli empi non mi metta in fuga.

<span id="an_36:12">36:12</span> Ecco là, gli operatori d’iniquità sono
caduti; sono atterrati, e non possono risorgere.

<span id="an_37:1">37:1</span> Di Davide. Non ti crucciare a cagion de’
malvagi; non portare invidia a quelli che operano perversamente;

<span id="an_37:2">37:2</span> perché saran di subito falciati come il
fieno, e appassiranno come l’erba verde.

<span id="an_37:3">37:3</span> Confidati nell’Eterno e fa’ il bene;
abita il paese e coltiva la fedeltà.

<span id="an_37:4">37:4</span> Prendi il tuo diletto nell’Eterno, ed
egli ti darà quel che il tuo cuore domanda.

<span id="an_37:5">37:5</span> Rimetti la tua sorte nell’Eterno;
confidati in lui, ed egli opererà

<span id="an_37:6">37:6</span> Egli farà risplendere la tua giustizia
come la luce, e il tuo diritto come il mezzodì.

<span id="an_37:7">37:7</span> Sta’ in silenzio dinanzi all’Eterno, e
aspettalo; non ti crucciare per colui che prospera nella sua via, per
l’uomo che riesce ne’ suoi malvagi disegni.

<span id="an_37:8">37:8</span> Cessa dall’ira e lascia lo sdegno; non
crucciarti; ciò non conduce che al mal fare.

<span id="an_37:9">37:9</span> Poiché i malvagi saranno sterminati; ma
quelli che sperano nell’Eterno possederanno la terra.

<span id="an_37:10">37:10</span> Ancora un poco e l’empio non sarà più;
tu osserverai il suo luogo, ed egli non vi sarà più.

<span id="an_37:11">37:11</span> Ma i mansueti erederanno la terra e
godranno abbondanza di pace.

<span id="an_37:12">37:12</span> L’empio macchina contro il giusto e
digrigna i denti contro lui.

<span id="an_37:13">37:13</span> Il Signore si ride di lui, perché vede
che il suo giorno viene.

<span id="an_37:14">37:14</span> Gli empi han tratto la spada e teso il
loro arco per abbattere il misero e il bisognoso, per sgozzare quelli
che vanno per la via diritta.

<span id="an_37:15">37:15</span> La loro spada entrerà loro nel cuore, e
gli archi loro saranno rotti.

<span id="an_37:16">37:16</span> Meglio vale il poco del giusto che
l’abbondanza di molti empi.

<span id="an_37:17">37:17</span> Perché le braccia degli empi saranno
rotte; ma l’Eterno sostiene i giusti.

<span id="an_37:18">37:18</span> L’Eterno conosce i giorni degli uomini
integri; e la loro eredità durerà in perpetuo.

<span id="an_37:19">37:19</span> Essi non saran confusi nel tempo
dell’avversità, e saranno saziati nel tempo dalla fame.

<span id="an_37:20">37:20</span> Ma gli empi periranno; e i nemici
dell’Eterno, come grasso d’agnelli, saran consumati e andranno in fumo.

<span id="an_37:21">37:21</span> L’empio prende a prestito e non rende;
ma il giusto è pietoso e dona.

<span id="an_37:22">37:22</span> Poiché quelli che Dio benedice
erederanno la terra, ma quelli ch’ei maledice saranno sterminati.

<span id="an_37:23">37:23</span> I passi dell’uomo dabbene son diretti
dall’Eterno ed egli gradisce le vie di lui.

<span id="an_37:24">37:24</span> Se cade, non è però atterrato, perché
l’Eterno lo sostiene per la mano.

<span id="an_37:25">37:25</span> Io sono stato giovane e son anche
divenuto vecchio, ma non ho visto il giusto abbandonato, né la sua
progenie accattare il pane.

<span id="an_37:26">37:26</span> Egli tutti i giorni è pietoso e presta,
e la sua progenie è in benedizione.

<span id="an_37:27">37:27</span> Ritraiti dal male e fa’ il bene, e
dimorerai nel paese in perpetuo.

<span id="an_37:28">37:28</span> Poiché l’Eterno ama la giustizia e non
abbandona i suoi santi; essi son conservati in perpetuo; ma la progenie
degli empi sarà sterminata.

<span id="an_37:29">37:29</span> I giusti erederanno la terra e
l’abiteranno in perpetuo.

<span id="an_37:30">37:30</span> La bocca del giusto proferisce sapienza
e la sua lingua pronunzia giustizia.

<span id="an_37:31">37:31</span> La legge del suo Dio è nel suo cuore; i
suoi passi non vacilleranno.

<span id="an_37:32">37:32</span> L’empio spia il giusto e cerca di farlo
morire.

<span id="an_37:33">37:33</span> L’Eterno non l’abbandonerà nelle sue
mani, e non lo condannerà quando verrà in giudicio.

<span id="an_37:34">37:34</span> Aspetta l’Eterno e osserva la sua via;
egli t’innalzerà perché tu eredi la terra; e quando gli empi saranno
sterminati, tu lo vedrai.

<span id="an_37:35">37:35</span> Io ho veduto l’empio potente, e
distendersi come albero verde sul suolo natìo;

<span id="an_37:36">37:36</span> ma è passato via, ed ecco, non è più;
io l’ho cercato, ma non s’è più trovato.

<span id="an_37:37">37:37</span> Osserva l’uomo integro e considera
l’uomo retto; perché v’è una posterità per l’uomo di pace.

<span id="an_37:38">37:38</span> Mentre i trasgressori saranno tutti
quanti distrutti; la posterità degli empi sarà sterminata.

<span id="an_37:39">37:39</span> Ma la salvezza dei giusti procede
dall’Eterno; egli è la loro fortezza nel tempo della distretta.

<span id="an_37:40">37:40</span> L’Eterno li aiuta e li libera: li
libera dagli empi e li salva, perché si sono rifugiati in lui.

<span id="an_38:1">38:1</span> Salmo di Davide. Per far ricordare. O
Eterno, non mi correggere nella tua ira, e non castigarmi nel tuo
cruccio!

<span id="an_38:2">38:2</span> Poiché le tue saette si sono confitte in
me, e la tua mano m’è calata addosso.

<span id="an_38:3">38:3</span> Non v’è nulla d’intatto nella mia carne a
cagion della tua ira; non v’è requie per le mie ossa a cagion del mio
peccato.

<span id="an_38:4">38:4</span> Poiché le mie iniquità sorpassano il mio
capo; son come un grave carico, troppo pesante per me.

<span id="an_38:5">38:5</span> Le mie piaghe son fetide e purulenti per
la mia follia.

<span id="an_38:6">38:6</span> Io son tutto curvo e abbattuto, vo
attorno tuttodì vestito a bruno.

<span id="an_38:7">38:7</span> Poiché i miei fianchi son pieni
d’infiammazione, e non v’è nulla d’intatto nella mia carne.

<span id="an_38:8">38:8</span> Son tutto fiacco e rotto; io ruggisco per
il fremito del mio cuore.

<span id="an_38:9">38:9</span> Signore, ogni mio desiderio è nel tuo
cospetto, e i miei sospiri non ti son nascosti.

<span id="an_38:10">38:10</span> Il mio cuore palpita, la mia forza mi
lascia, ed anche la luce de’ miei occhi m’è venuta meno.

<span id="an_38:11">38:11</span> I miei amici, i miei compagni stan
lontani dalla mia piaga, e i miei prossimi si fermano da lungi.

<span id="an_38:12">38:12</span> Quelli che cercan la mia vita mi
tendono reti, e quelli che procurano il mio male proferiscon cose
maligne e tutto il giorno meditano frodi.

<span id="an_38:13">38:13</span> Ma io, come un sordo, non odo: son come
un muto che non apre la bocca.

<span id="an_38:14">38:14</span> Son come un uomo che non ascolta, e
nella cui bocca non è replica di sorta.

<span id="an_38:15">38:15</span> Poiché, in te io spero, o Eterno; tu
risponderai, o Signore, Iddio mio!

<span id="an_38:16">38:16</span> Io ho detto: Non si rallegrino di me; e
quando il mio piè vacilla, non s’innalzino superbi contro a me.

<span id="an_38:17">38:17</span> Perché io sto per cadere, e il mio
dolore è del continuo davanti a me.

<span id="an_38:18">38:18</span> Io confesso la mia iniquità, e sono
angosciato per il mio peccato.

<span id="an_38:19">38:19</span> Ma quelli che senza motivo mi sono
nemici sono forti, quelli che m’odiano a torto son moltiplicati.

<span id="an_38:20">38:20</span> Anche quelli che mi rendon male per
bene sono miei avversari, perché seguo il bene.

<span id="an_38:21">38:21</span> O Eterno, non abbandonarmi; Dio mio,
non allontanarti da me;

<span id="an_38:22">38:22</span> affrettati in mio aiuto, o Signore, mia
salvezza!

<span id="an_39:1">39:1</span> Per il Capo de’ musici. Per Jeduthun.
Salmo di Davide. Io dicevo: Farò attenzione alle mie vie per non peccare
con la mia lingua; metterò un freno alla mia bocca, finché l’empio mi
starà davanti.

<span id="an_39:2">39:2</span> Io sono stato muto, in silenzio, mi son
taciuto senz’averne bene; anzi il mio dolore s’è inasprito.

<span id="an_39:3">39:3</span> Il mio cuore si riscaldava dentro di me;
mentre meditavo, un fuoco s’è acceso; allora la mia lingua ha parlato.

<span id="an_39:4">39:4</span> O Eterno, fammi conoscere la mia fine e
qual è la misura de’ miei giorni. Fa’ ch’io sappia quanto son frale.

<span id="an_39:5">39:5</span> Ecco, tu hai ridotto i miei giorni alla
lunghezza di qualche palmo, e la mia durata è come nulla dinanzi a te;
certo, ogni uomo, benché saldo in piè, non è che vanità. Sela.

<span id="an_39:6">39:6</span> Certo, l’uomo va e viene come un’ombra;
certo, s’affanna per quel ch’è vanità: egli ammassa, senza sapere chi
raccoglierà.

<span id="an_39:7">39:7</span> E ora, o Signore, che aspetto? La mia
speranza è in te.

<span id="an_39:8">39:8</span> Liberami da tutte le mie trasgressioni;
non far di me il vituperio dello stolto.

<span id="an_39:9">39:9</span> Io me ne sto muto, non aprirò bocca,
perché sei tu che hai agito.

<span id="an_39:10">39:10</span> Toglimi d’addosso il tuo flagello! Io
mi consumo sotto i colpi della tua mano.

<span id="an_39:11">39:11</span> Quando castigando l’iniquità tu
correggi l’uomo, tu distruggi come la tignuola quel che ha di più caro;
certo, ogni uomo non è che vanità. Sela.

<span id="an_39:12">39:12</span> O Eterno, ascolta la mia preghiera, e
porgi l’orecchio al mio grido; non esser sordo alle mie lacrime; poiché
io sono uno straniero presso a te, un pellegrino, come tutti i miei
padri.

<span id="an_39:13">39:13</span> Distogli da me il tuo sguardo ond’io mi
rianimi, prima che me ne vada, e non sia più.

<span id="an_40:1">40:1</span> Per il Capo de’ musici. Di Davide. Salmo.
Io ho pazientemente aspettato l’Eterno, ed egli s’è inclinato a me ed ha
ascoltato il mio grido.

<span id="an_40:2">40:2</span> Egli m’ha tratto fuori da una fossa di
perdizione, dal pantano fangoso; ha fatto posare i miei piedi sulla
roccia, ed ha stabilito i miei passi.

<span id="an_40:3">40:3</span> Egli ha messo nella mia bocca un nuovo
cantico a lode del nostro Dio. Molti vedran questo e temeranno e
confideranno nell’Eterno.

<span id="an_40:4">40:4</span> Beato l’uomo che ripone nell’Eterno la
sua fiducia, e non riguarda ai superbi né a quei che si svian dietro
alla menzogna!

<span id="an_40:5">40:5</span> O Eterno, Iddio mio, hai moltiplicato le
tue maraviglie e i tuoi pensieri in favor nostro; non si può farne il
conto dinanzi a te. Se volessi narrarli e parlarne, son tanti che non si
posson contare.

<span id="an_40:6">40:6</span> Tu non prendi piacere né in sacrifizio né
in offerta; tu m’hai aperto gli orecchi. Tu non domandi né olocausto né
sacrifizio per il peccato.

<span id="an_40:7">40:7</span> Allora ho detto: Eccomi, vengo! Sta
scritto di me nel rotolo del libro.

<span id="an_40:8">40:8</span> Dio mio, io prendo piacere a far la tua
volontà, e la tua legge è dentro al mio cuore.

<span id="an_40:9">40:9</span> Io ho proclamato la tua giustizia nella
grande assemblea; ecco, io non tengo chiuse le mie labbra, tu lo sai, o
Eterno.

<span id="an_40:10">40:10</span> Io non ho nascosto la tua giustizia
entro il mio cuore; ho narrato la tua fedeltà e la tua salvezza; non ho
celato la tua benignità né la tua verità alla grande assemblea.

<span id="an_40:11">40:11</span> Tu, o Eterno, non rifiutarmi le tue
compassioni; la tua benignità e la tua verità mi guardino del continuo!

<span id="an_40:12">40:12</span> Poiché mali innumerevoli mi circondano;
le mie iniquità m’hanno raggiunto, e non posso abbracciarle con lo
sguardo. Sono in maggior numero de’ capelli del mio capo, e il mio cuore
vien meno!

<span id="an_40:13">40:13</span> Piacciati, o Eterno, di liberarmi! O
Eterno, affrettati in mio aiuto!

<span id="an_40:14">40:14</span> Siano confusi e svergognati tutti
quanti quelli che cercano l’anima mia per farla perire! Voltin le spalle
e siano coperti d’onta quelli che prendon piacere nel mio male!

<span id="an_40:15">40:15</span> Restino muti di stupore per la loro
ignominia quelli che mi dicono: Ah, ah!…

<span id="an_40:16">40:16</span> Gioiscano e si rallegrino in te, tutti
quelli che ti cercano; quelli che amano la tua salvezza dicano del
continuo: Sia magnificato l’Eterno!

<span id="an_40:17">40:17</span> Quanto a me son misero e bisognoso, ma
il Signore ha cura di me. Tu sei il mio aiuto e il mio liberatore; o Dio
mio, non tardare!

<span id="an_41:1">41:1</span> Per il Capo de’ musici. Salmo di Davide.
Beato colui che si dà pensiero del povero! nel giorno della sventura
l’Eterno lo libererà.

<span id="an_41:2">41:2</span> L’Eterno lo guarderà e lo manterrà in
vita; egli sarà reso felice sulla terra, e tu non lo darai in balìa de’
suoi nemici.

<span id="an_41:3">41:3</span> L’Eterno lo sosterrà quando sarà nel
letto della infermità; tu trasformerai interamente il suo letto di
malattia.

<span id="an_41:4">41:4</span> Io ho detto: O Eterno, abbi pietà di me;
sana l’anima mia, perché ho peccato contro a te.

<span id="an_41:5">41:5</span> I miei nemici mi augurano del male,
dicendo: Quando morrà? e quando perirà il suo nome?

<span id="an_41:6">41:6</span> E se un di loro viene a vedermi, parla
con menzogna: il suo cuore intanto ammassa iniquità dentro di sé; appena
uscito, egli parla.

<span id="an_41:7">41:7</span> Tutti quelli che m’odiano bisbiglian fra
loro contro a me; contro a me macchinano del male.

<span id="an_41:8">41:8</span> Un male incurabile, essi dicono, gli s’è
attaccato addosso; ed ora che giace, non si rileverà mai più.

<span id="an_41:9">41:9</span> Perfino l’uomo col quale vivevo in pace,
nel quale confidavo, che mangiava il mio pane, ha alzato il calcagno
contro a me.

<span id="an_41:10">41:10</span> Ma tu, o Eterno, abbi pietà di me e
rialzami, ed io renderò loro quel che si meritano.

<span id="an_41:11">41:11</span> Da questo io riconoscerò che tu mi
gradisci, se il mio nemico non trionferà di me.

<span id="an_41:12">41:12</span> Quanto a me, tu mi sostieni nella mia
integrità e mi stabilisci nel tuo cospetto in perpetuo.

<span id="an_41:13">41:13</span> Sia benedetto l’Eterno, l’Iddio
d’Israele, di secolo in secolo. Amen! Amen!

<span id="an_42:1">42:1</span> Per il Capo de’ musici. Cantico de’
figliuoli di Core. Come la cerva agogna i rivi dell’acque, così l’anima
mia agogna te, o Dio.

<span id="an_42:2">42:2</span> L’anima mia è assetata di Dio, dell’Iddio
vivente: Quando verrò e comparirò al cospetto di Dio?

<span id="an_42:3">42:3</span> Le mie lacrime son diventate il mio cibo
giorno e notte, da che mi van dicendo del continuo: Dov’è il tuo Dio?

<span id="an_42:4">42:4</span> Non posso non ricordare con profonda
commozione il tempo in cui procedevo con la folla e la guidavo alla casa
di Dio, tra i canti di giubilo e di lode d’una moltitudine in festa.

<span id="an_42:5">42:5</span> Perché t’abbatti anima mia? perché ti
commuovi in me? Spera in Dio, perch’io lo celebrerò ancora; egli è la
mia salvezza e il mio Dio.

<span id="an_42:6">42:6</span> L’anima mia è abbattuta in me; perciò io
ripenso a te dal paese del Giordano, dai monti dell’Hermon, dal monte
Mitsar.

<span id="an_42:7">42:7</span> Un abisso chiama un altro abisso al
rumore delle tue cascate; tutte le tue onde ed i tuoi flutti mi son
passati addosso.

<span id="an_42:8">42:8</span> L’Eterno, di giorno, mandava la sua
benignità, e la notte eran meco i suoi cantici, la preghiera all’Iddio
della mia vita.

<span id="an_42:9">42:9</span> Io dirò a Dio, ch’è la mia ròcca: Perché
mi hai dimenticato? Perché vo io vestito a bruno per l’oppression del
nemico?

<span id="an_42:10">42:10</span> Trafiggendomi le ossa, i miei nemici mi
fanno onta dicendomi continuamente: Dov’è il tuo Dio?

<span id="an_42:11">42:11</span> Perché t’abbatti anima mia? perché ti
commuovi in me? Spera in Dio, perché lo celebrerò ancora; egli è la mia
salvezza e il mio Dio.

<span id="an_43:1">43:1</span> Fammi ragione, o Dio, difendi la mia
causa contro un’empia gente; liberami dall’uomo frodolento e iniquo.

<span id="an_43:2">43:2</span> Poiché tu sei l’Iddio ch’è la mia
fortezza; perché mi hai rigettato? Perché vo io vestito a bruno per
l’oppression del nemico?

<span id="an_43:3">43:3</span> Manda la tua luce e la tua verità; mi
guidino esse, mi conducano al monte della tua santità, nei tuoi
tabernacoli.

<span id="an_43:4">43:4</span> Allora andrò all’altare di Dio,
all’Iddio, ch’è la mia allegrezza ed il mio giubilo; e ti celebrerò con
la cetra, o Dio, Dio mio!

<span id="an_43:5">43:5</span> Perché t’abbatti anima mia? perché ti
commuovi in me? Spera in Dio, perché lo celebrerò ancora; egli è la mia
salvezza ed il mio Dio.

<span id="an_44:1">44:1</span> Al capo de’ musici. Dei figliuoli di
Core. Cantico. O Dio, noi abbiamo udito coi nostri orecchi, i nostri
padri ci hanno raccontato l’opera che compisti ai loro giorni, ai giorni
antichi.

<span id="an_44:2">44:2</span> Tu con la tua mano scacciasti le nazioni
e stabilisti i nostri padri; distruggesti dei popoli per estender loro.

<span id="an_44:3">44:3</span> Poiché essi non conquistarono il paese
con la loro spada, né fu il loro braccio che li salvò, ma la tua destra,
il tuo braccio, la luce del tuo volto, perché li gradivi.

<span id="an_44:4">44:4</span> Tu sei il mio re, o Dio, ordina la
salvezza di Giacobbe!

<span id="an_44:5">44:5</span> Con te noi abbatteremo i nostri nemici,
nel tuo nome calpesteremo quelli che si levan contro a noi.

<span id="an_44:6">44:6</span> Poiché non è nel mio arco che io confido,
e non è la mia spada che mi salverà;

<span id="an_44:7">44:7</span> ma sei tu che ci salvi dai nostri nemici
e rendi confusi quelli che ci odiano.

<span id="an_44:8">44:8</span> In Dio noi ci glorieremo, ogni giorno e
celebreremo il tuo nome in perpetuo. Sela.

<span id="an_44:9">44:9</span> Ma ora ci hai reietti e coperti d’onta, e
non esci più coi nostri eserciti.

<span id="an_44:10">44:10</span> Tu ci fai voltar le spalle davanti al
nemico, e quelli che ci odiano ci depredano.

<span id="an_44:11">44:11</span> Ci hai dati via come pecore da
mangiare, e ci hai dispersi fra le nazioni.

<span id="an_44:12">44:12</span> Tu vendi il tuo popolo per un nulla, e
non ti sei tenuto alto nel fissarne il prezzo.

<span id="an_44:13">44:13</span> Tu ci fai oggetto d’obbrobrio per i
nostri vicini, di beffe e di scherno per quelli che ci stan d’intorno.

<span id="an_44:14">44:14</span> Tu ci rendi la favola delle nazioni, e
i popoli scuotono il capo, quando si tratta di noi.

<span id="an_44:15">44:15</span> Tuttodì l’onta mia mi sta dinanzi, e la
vergogna mi cuopre la faccia

<span id="an_44:16">44:16</span> all’udire chi mi vitupera e
m’oltraggia, al vedere il nemico ed il vendicativo.

<span id="an_44:17">44:17</span> Tutto questo ci è avvenuto. Eppure non
t’abbiam dimenticato e non siamo stati infedeli al tuo patto.

<span id="an_44:18">44:18</span> Il nostro cuore non si è rivolto
indietro, e i nostri passi non si sono sviati dal tuo sentiero,

<span id="an_44:19">44:19</span> perché tu ci avessi a fiaccare
cacciandoci in dimore di sciacalli, perché tu avessi a stender su noi
l’ombra della morte.

<span id="an_44:20">44:20</span> Se avessimo dimenticato il nome del
nostro Dio, e avessimo teso le mani verso un dio straniero,

<span id="an_44:21">44:21</span> Dio non l’avrebbe egli scoperto?
Poich’egli conosce i segreti del cuore.

<span id="an_44:22">44:22</span> Anzi è per cagion tua che siamo ogni dì
messi a morte, e reputati come pecore da macello.

<span id="an_44:23">44:23</span> Risvegliati! Perché dormi, o Signore?
Destati, non rigettarci in perpetuo!

<span id="an_44:24">44:24</span> Perché nascondi la tua faccia e
dimentichi la nostra afflizione e la nostra oppressione?

<span id="an_44:25">44:25</span> Poiché l’anima nostra è abbattuta nella
polvere; il nostro corpo aderisce alla terra.

<span id="an_44:26">44:26</span> Lèvati in nostro aiuto, e liberaci, per
amor della tua benignità.

<span id="an_45:1">45:1</span> Per il Capo de’ musici. Sopra "i gigli".
De’ figliuoli di Core. Cantico. Inno nuziale. Mi ferve in cuore una
parola soave; io dico: l’opera mia è per un re; la mia lingua sarà come
la penna d’un veloce scrittore.

<span id="an_45:2">45:2</span> Tu sei bello, più bello di tutti i
figliuoli degli uomini; la grazia è sparsa sulle tue labbra; perciò
Iddio ti ha benedetto in eterno.

<span id="an_45:3">45:3</span> Cingiti la spada al fianco, o prode;
vèstiti della tua gloria e della tua magnificenza.

<span id="an_45:4">45:4</span> E, nella tua magnificenza, avanza sul
carro, per la causa della verità, della clemenza e della giustizia; e la
tua destra ti farà vedere cose tremende.

<span id="an_45:5">45:5</span> Le tue frecce sono aguzze; i popoli
cadranno sotto di te; esse penetreranno nel cuore dei nemici del re.

<span id="an_45:6">45:6</span> Il tuo trono, o Dio, è per ogni eternità;
lo scettro del tuo regno è uno scettro di dirittura.

<span id="an_45:7">45:7</span> Tu ami la giustizia e odii l’empietà.
Perciò Iddio, l’Iddio tuo, ti ha unto d’olio di letizia a preferenza de’
tuoi colleghi.

<span id="an_45:8">45:8</span> Tutti i tuoi vestimenti sanno di mirra,
d’aloe, di cassia; dai palazzi d’avorio la musica degli strumenti ti
rallegra.

<span id="an_45:9">45:9</span> Figliuole di re son fra le tue dame
d’onore, alla tua destra sta la regina, adorna d’oro d’Ophir.

<span id="an_45:10">45:10</span> Ascolta, o fanciulla, e guarda e porgi
l’orecchio; dimentica il tuo popolo e la casa di tuo padre;

<span id="an_45:11">45:11</span> e il re porrà amore alla tua bellezza.
Poich’egli è il tuo signore, prostrati dinanzi a lui.

<span id="an_45:12">45:12</span> E la figliuola di Tiro, con de’ doni, e
i ricchi del popolo ricercheranno il tuo favore.

<span id="an_45:13">45:13</span> Tutta splendore è la figliuola del re,
nelle sue stanze; la sua veste è tutta trapunta d’oro.

<span id="an_45:14">45:14</span> Ella sarà condotta al re in vesti
ricamate; seguìta dalle vergini sue compagne, che gli saranno
presentate;

<span id="an_45:15">45:15</span> saran condotte con letizia e con
giubilo; ed esse entreranno nel palazzo del re.

<span id="an_45:16">45:16</span> I tuoi figliuoli prenderanno il posto
de’ tuoi padri; tu li costituirai principi per tutta la terra.

<span id="an_45:17">45:17</span> Io renderò il tuo nome celebre per ogni
età; perciò i popoli ti loderanno in sempiterno.

<span id="an_46:1">46:1</span> Per il Capo de’ musici. Dei figliuoli di
Core. Per voci di fanciulle. Canto. Dio è per noi un rifugio ed una
forza, un aiuto sempre pronto nelle distrette.

<span id="an_46:2">46:2</span> Perciò noi non temeremo, anche quando
fosse sconvolta la terra, quando i monti fossero smossi in seno ai mari,

<span id="an_46:3">46:3</span> quando le acque del mare muggissero e
schiumassero, e per il loro gonfiarsi tremassero i monti.

<span id="an_46:4">46:4</span> V’è un fiume, i cui rivi rallegrano la
città di Dio, il luogo santo della dimora dell’Altissimo.

<span id="an_46:5">46:5</span> Iddio è nel mezzo di lei; essa non sarà
smossa. Iddio la soccorrerà allo schiarire del mattino.

<span id="an_46:6">46:6</span> Le nazioni romoreggiano, i regni si
commuovono; egli fa udire la sua voce, la terra si strugge.

<span id="an_46:7">46:7</span> L’Eterno degli eserciti è con noi,
l’Iddio di Giacobbe è il nostro alto ricetto. Sela.

<span id="an_46:8">46:8</span> Venite, mirate le opere dell’Eterno, il
quale compie sulla terra cose stupende.

<span id="an_46:9">46:9</span> Egli fa cessar le guerre fino
all’estremità della terra; rompe gli archi e spezza le lance, arde i
carri nel fuoco.

<span id="an_46:10">46:10</span> Fermatevi, ei dice, riconoscete che io
sono Dio. Io sarò esaltato fra le nazioni, sarò esaltato sulla terra.

<span id="an_46:11">46:11</span> L’Eterno degli eserciti è con noi;
l’Iddio di Giacobbe è il nostro alto ricetto. Sela.

<span id="an_47:1">47:1</span> Per il Capo de’ musici. Dei figliuoli di
Core. Salmo. Battete le mani, o popoli tutti; acclamate Iddio con grida
d’allegrezza!

<span id="an_47:2">47:2</span> Poiché l’Eterno, l’Altissimo, è tremendo,
re supremo su tutta la terra.

<span id="an_47:3">47:3</span> Egli riduce i popoli sotto di noi, e le
nazioni sotto i nostri piedi.

<span id="an_47:4">47:4</span> Egli scelse per noi la nostra eredità,
gloria di Giacobbe ch’egli ama. Sela.

<span id="an_47:5">47:5</span> Iddio è salito in mezzo alle
acclamazioni, l’Eterno è salito al suon delle trombe.

<span id="an_47:6">47:6</span> Salmeggiate a Dio, salmeggiate;
salmeggiate al nostro re, salmeggiate!

<span id="an_47:7">47:7</span> Poiché Dio è re di tutta la terra;
cantategli un bell’inno.

<span id="an_47:8">47:8</span> Iddio regna sulle nazioni; Iddio siede
sul trono della sua santità.

<span id="an_47:9">47:9</span> I principi de’ popoli s’adunano assieme
per essere il popolo dell’Iddio d’Abramo: perché a Dio appartengono i
potenti della terra; egli è sommamente elevato.

<span id="an_48:1">48:1</span> Canto. Salmo de’ figliuoli di Core.
Grande è l’Eterno e lodato altamente nella città dell’Iddio nostro, sul
monte della sua santità.

<span id="an_48:2">48:2</span> Bello si erge, gioia di tutta la terra,
il monte di Sion, dalle parti del settentrione, bella è la città del
gran re.

<span id="an_48:3">48:3</span> Nei palazzi d’essa Dio s’è fatto
conoscere come un’alta fortezza.

<span id="an_48:4">48:4</span> Poiché ecco, i re s’erano adunati, si
avanzavano assieme.

<span id="an_48:5">48:5</span> Appena la videro, rimasero attoniti,
smarriti, si misero in fuga,

<span id="an_48:6">48:6</span> un tremore li colse quivi, una doglia
come di donna che partorisce.

<span id="an_48:7">48:7</span> Col vento orientale tu spezzi le navi di
Tarsis.

<span id="an_48:8">48:8</span> Quel che avevamo udito l’abbiamo veduto
nella città dell’Eterno degli eserciti, nella città del nostro Dio. Dio
la renderà stabile in perpetuo. Sela.

<span id="an_48:9">48:9</span> O Dio, noi abbiam meditato sulla tua
benignità dentro al tuo tempio.

<span id="an_48:10">48:10</span> O Dio, qual è il tuo nome, tale è la
tua lode fino all’estremità della terra; la tua destra è piena di
giustizia.

<span id="an_48:11">48:11</span> Si rallegri il monte di Sion,
festeggino le figliuole di Giuda per i tuoi giudizi!

<span id="an_48:12">48:12</span> Circuite Sion, giratele attorno,
contatene le torri,

<span id="an_48:13">48:13</span> osservatene i bastioni, considerate i
suoi palazzi, onde possiate parlarne alla futura generazione.

<span id="an_48:14">48:14</span> Poiché questo Dio è il nostro Dio in
sempiterno; egli sarà la nostra guida fino alla morte.

<span id="an_49:1">49:1</span> Per il Capo de’ musici. De’ figliuoli di
Core. Salmo. Udite questo, popoli tutti; porgete orecchio, voi tutti gli
abitanti del mondo!

<span id="an_49:2">49:2</span> Plebei e nobili, ricchi e poveri tutti
insieme.

<span id="an_49:3">49:3</span> La mia bocca proferirà cose savie, e la
meditazione del mio cuore sarà piena di senno.

<span id="an_49:4">49:4</span> Io presterò l’orecchio alle sentenze,
spiegherò a suon di cetra il mio enigma.

<span id="an_49:5">49:5</span> Perché temerei ne’ giorni dell’avversità
quando mi circonda l’iniquità dei miei insidiatori,

<span id="an_49:6">49:6</span> i quali confidano ne’ loro grandi averi e
si gloriano della grandezza delle loro ricchezze?

<span id="an_49:7">49:7</span> Nessuno però può in alcun modo redimere
il fratello, né dare a Dio il prezzo del riscatto d’esso.

<span id="an_49:8">49:8</span> Il riscatto dell’anima dell’uomo è troppo
caro e farà mai sempre difetto.

<span id="an_49:9">49:9</span> Non può farsi ch’ei continui a vivere in
perpetuo e non vegga la fossa.

<span id="an_49:10">49:10</span> Perché la vedrà. I savi muoiono;
periscono del pari il pazzo e lo stolto e lasciano ad altri i loro beni.

<span id="an_49:11">49:11</span> L’intimo lor pensiero è che le loro
case dureranno in eterno e le loro abitazioni d’età in età; dànno i loro
nomi alle loro terre.

<span id="an_49:12">49:12</span> Ma l’uomo ch’è in onore non dura; egli
è simile alle bestie che periscono.

<span id="an_49:13">49:13</span> Questa loro condotta è una follia;
eppure i loro successori approvano i lor detti. Sela.

<span id="an_49:14">49:14</span> Son cacciati come pecore nel soggiorno
de’ morti; la morte è il loro pastore; ed al mattino gli uomini retti li
calpestano. La lor gloria ha da consumarsi nel soggiorno de’ morti, né
avrà altra dimora.

<span id="an_49:15">49:15</span> Ma Iddio riscatterà l’anima mia dal
potere del soggiorno dei morti, perché mi prenderà con sé. Sela.

<span id="an_49:16">49:16</span> Non temere quand’uno s’arricchisce,
quando si accresce la gloria della sua casa.

<span id="an_49:17">49:17</span> Perché, quando morrà, non porterà seco
nulla; la sua gloria non scenderà dietro a lui.

<span id="an_49:18">49:18</span> Benché tu, mentre vivi, ti reputi
felice, e la gente ti lodi per i godimenti che ti procuri,

<span id="an_49:19">49:19</span> tu te ne andrai alla generazione de’
tuoi padri, che non vedranno mai più la luce.

<span id="an_49:20">49:20</span> L’uomo ch’è in onore e non ha
intendimento è simile alle bestie che periscono.

<span id="an_50:1">50:1</span> Salmo di Asaf. Il Potente, Iddio,
l’Eterno ha parlato e ha convocato la terra dal sol levante al ponente.

<span id="an_50:2">50:2</span> Da Sion, perfetta in bellezza, Dio è
apparso nel suo fulgore.

<span id="an_50:3">50:3</span> L’Iddio nostro viene e non se ne starà
cheto; lo precede un fuoco divorante, lo circonda una fiera tempesta.

<span id="an_50:4">50:4</span> Egli chiama i cieli di sopra e la terra
per assistere al giudicio del suo popolo:

<span id="an_50:5">50:5</span> Adunatemi, dice, i miei fedeli che han
fatto meco un patto mediante sacrifizio.

<span id="an_50:6">50:6</span> E i cieli proclameranno la sua giustizia;
perché Dio stesso sta per giudicare. Sela.

<span id="an_50:7">50:7</span> Ascolta, popolo mio, ed io parlerò;
ascolta, o Israele, e io ti farò le mie rimostranze. Io sono Iddio,
l’Iddio tuo.

<span id="an_50:8">50:8</span> Io non ti riprenderò a motivo de’ tuoi
sacrifizi; i tuoi olocausti stanno dinanzi a me del continuo.

<span id="an_50:9">50:9</span> Io non prenderò giovenchi dalla tua casa
né becchi dai tuoi ovili;

<span id="an_50:10">50:10</span> perché mie son tutte le bestie della
foresta, mio è il bestiame ch’è per i monti a migliaia.

<span id="an_50:11">50:11</span> Io conosco tutti gli uccelli del monti,
e quel che si muove per la campagna è a mia disposizione.

<span id="an_50:12">50:12</span> Se avessi fame, non te lo direi, perché
il mondo, con tutto quel che contiene, è mio.

<span id="an_50:13">50:13</span> Mangio io carne di tori, o bevo io
sangue di becchi?

<span id="an_50:14">50:14</span> Offri a Dio il sacrifizio della lode, e
paga all’Altissimo i tuoi voti;

<span id="an_50:15">50:15</span> e invocami nel giorno della distretta:
io te ne trarrò fuori, e tu mi glorificherai.

<span id="an_50:16">50:16</span> Ma quanto all’empio, Iddio gli dice:
Spetta egli a te di parlar de’ miei statuti, e di aver sulle labbra il
mio patto?

<span id="an_50:17">50:17</span> A te che odii la correzione e ti getti
dietro alle spalle le mie parole?

<span id="an_50:18">50:18</span> Se vedi un ladro, tu ti diletti nella
sua compagnia, e sei il socio degli adulteri.

<span id="an_50:19">50:19</span> Tu abbandoni la tua bocca al male, e la
tua lingua intesse frodi.

<span id="an_50:20">50:20</span> Tu siedi e parli contro il tuo
fratello, tu diffami il figlio di tua madre.

<span id="an_50:21">50:21</span> Tu hai fatto queste cose, ed io mi son
taciuto, e tu hai pensato ch’io fossi del tutto come te; ma io ti
riprenderò, e ti metterò tutto davanti agli occhi.

<span id="an_50:22">50:22</span> Deh, intendete questo, voi che
dimenticate Iddio; che talora io non vi dilanii e non vi sia chi vi
liberi.

<span id="an_50:23">50:23</span> Chi mi offre il sacrifizio della lode
mi glorifica, e a chi regola bene la sua condotta, io farò vedere la
salvezza di Dio.

<span id="an_51:1">51:1</span> Per il Capo de’ musici. Salmo di Davide,
quando il profeta Natan venne a lui, dopo che Davide era stato da
Batseba. Abbi pietà di me, o Dio, secondo la tua benignità; secondo la
moltitudine delle tue compassioni, cancella i miei misfatti.

<span id="an_51:2">51:2</span> Lavami del tutto della mia iniquità e
nettami del mio peccato!

<span id="an_51:3">51:3</span> Poiché io conosco i miei misfatti, e il
mio peccato è del continuo davanti a me.

<span id="an_51:4">51:4</span> Io ho peccato contro te, contro te solo,
e ho fatto ciò ch’è male agli occhi tuoi; lo confesso, affinché tu sia
riconosciuto giusto quando parli, e irreprensibile quando giudichi.

<span id="an_51:5">51:5</span> Ecco, io sono stato formato nella
iniquità, e la madre mia mi ha concepito nel peccato.

<span id="an_51:6">51:6</span> Ecco, tu ami la sincerità nell’interiore;
insegnami dunque sapienza nel segreto del cuore.

<span id="an_51:7">51:7</span> Purificami con l’issopo, e sarò netto;
lavami, e sarò più bianco che neve.

<span id="an_51:8">51:8</span> Fammi udire gioia ed allegrezza; fa’ che
le ossa che tu hai tritate festeggino.

<span id="an_51:9">51:9</span> Nascondi la tua faccia dai miei peccati,
e cancella tutte le mie iniquità.

<span id="an_51:10">51:10</span> O Dio, crea in me un cuor puro e
rinnova dentro di me uno spirito ben saldo.

<span id="an_51:11">51:11</span> Non rigettarmi dalla tua presenza e non
togliermi lo spirito tuo santo.

<span id="an_51:12">51:12</span> Rendimi la gioia della tua salvezza e
fa’ che uno spirito volonteroso mi sostenga.

<span id="an_51:13">51:13</span> Io insegnerò le tue vie ai
trasgressori, e i peccatori si convertiranno a te.

<span id="an_51:14">51:14</span> Liberami dal sangue versato, o Dio, Dio
della mia salvezza, e la mia lingua celebrerà la tua giustizia.

<span id="an_51:15">51:15</span> Signore, aprimi le labbra, e la mia
bocca pubblicherà la tua lode.

<span id="an_51:16">51:16</span> Poiché tu non prendi piacere nei
sacrifizi, altrimenti io li offrirei; tu non gradisci olocausto.

<span id="an_51:17">51:17</span> I sacrifizi di Dio sono lo spirito
rotto; o Dio, tu non sprezzi il cuor rotto e contrito.

<span id="an_51:18">51:18</span> Fa’ del bene a Sion, per la tua
benevolenza; edifica le mura di Gerusalemme.

<span id="an_51:19">51:19</span> Allora prenderai piacere in sacrifizi
di giustizia, in olocausti e in vittime arse per intero; allora si
offriranno giovenchi sul tuo altare.

<span id="an_52:1">52:1</span> Per il Capo de’ musici. Cantico di
Davide, quando Doeg l’Edomita venne a riferire a Saul che Davide era
entrato in casa di Ahimelec. Perché ti glorii del male, uomo potente? La
benignità di Dio dura per sempre.

<span id="an_52:2">52:2</span> La tua lingua medita rovine; essa è
simile a un rasoio affilato, o artefice d’inganni.

<span id="an_52:3">52:3</span> Tu ami il male più che il bene, e la
menzogna più che il parlar secondo giustizia. Sela.

<span id="an_52:4">52:4</span> Tu ami ogni parola che cagiona
distruzione, o lingua fraudolenta!

<span id="an_52:5">52:5</span> Iddio altresì ti distruggerà per sempre;
ti afferrerà, ti strapperà dalla tua tenda e ti sradicherà dalla terra
de’ viventi. Sela.

<span id="an_52:6">52:6</span> I giusti lo vedranno e temeranno e si
rideranno di quel tale, dicendo:

<span id="an_52:7">52:7</span> Ecco l’uomo che non avea fatto di Dio la
sua fortezza, ma confidava nell’abbondanza delle sue ricchezze, e si
faceva forte della sua perversità!

<span id="an_52:8">52:8</span> Ma io sono come un ulivo verdeggiante
nella casa di Dio; io confido nella benignità di Dio in sempiterno.

<span id="an_52:9">52:9</span> Io ti celebrerò del continuo per quel che
tu avrai operato, e, nel cospetto dei tuoi fedeli, spererò nel tuo nome,
perch’esso è buono.

<span id="an_53:1">53:1</span> Al Capo de’ musici. Mestamente. Cantico
di Davide. Lo stolto ha detto nel suo cuore: Non c’è Dio. Si sono
corrotti, si son resi abominevoli con la loro malvagità, non v’è alcuno
che faccia il bene.

<span id="an_53:2">53:2</span> Iddio ha riguardato dal cielo sui
figliuoli degli uomini per vedere se vi fosse alcuno che avesse
intelletto, che cercasse Iddio.

<span id="an_53:3">53:3</span> Tutti si son tratti indietro, tutti
quanti si son corrotti, non v’è alcuno che faccia il bene, neppur uno.

<span id="an_53:4">53:4</span> Son essi senza conoscenza questi
operatori d’iniquità, che mangiano il mio popolo come mangiano il pane,
e non invocano Iddio?

<span id="an_53:5">53:5</span> Ecco là, son presi da grande spavento,
ove prima non c’era spavento; poiché Dio ha disperse le ossa di quelli
che ti assediavano; tu li hai coperti di confusione, perché Iddio li
disdegna.

<span id="an_53:6">53:6</span> Oh chi recherà da Sion la salvezza
d’Israele? Quando Iddio farà ritornare gli esuli del suo popolo,
Giacobbe festeggerà, Israele si rallegrerà.

<span id="an_54:1">54:1</span> Per il Capo de’ musici. Per strumenti a
corda. Cantico di Davide quando gli Zifei vennero a dire a Saul: Davide
non si tiene egli nascosto fra noi? O Dio, salvami per il tuo nome, e
fammi giustizia per la tua potenza.

<span id="an_54:2">54:2</span> O Dio, ascolta la mia preghiera, porgi
orecchio alle parole della mia bocca!

<span id="an_54:3">54:3</span> Poiché degli stranieri si son levati
contro a me e de’ violenti cercano l’anima mia. Essi non tengono Iddio
presente innanzi a loro. Sela.

<span id="an_54:4">54:4</span> Ecco, Iddio e colui che m’aiuta; il
Signore è fra quelli che sostengon l’anima mia.

<span id="an_54:5">54:5</span> Egli farà ricadere il male sopra i miei
nemici. Nella tua fedeltà, distruggili!

<span id="an_54:6">54:6</span> Con animo volonteroso io t’offrirò
sacrifizi; celebrerò il tuo nome, o Eterno, perch’esso è buono;

<span id="an_54:7">54:7</span> perché m’ha liberato da ogni distretta, e
l’occhio mio ha visto sui miei nemici quel che desideravo.

<span id="an_55:1">55:1</span> Per il Capo de’ musici. Per strumenti a
corda. Cantico di Davide. Porgi orecchio alla mia preghiera o Dio, e non
rifiutar di udir la mia supplicazione.

<span id="an_55:2">55:2</span> Attendi a me, e rispondimi; io non ho
requie nel mio lamento, e gemo,

<span id="an_55:3">55:3</span> per la voce del nemico, per l’oppressione
dell’empio; poiché mi gettano addosso delle iniquità e mi perseguitano
con furore.

<span id="an_55:4">55:4</span> Il mio cuore spasima dentro di me e
spaventi mortali mi son caduti addosso.

<span id="an_55:5">55:5</span> Paura e tremito m’hanno assalito, e il
terrore mi ha sopraffatto;

<span id="an_55:6">55:6</span> onde ho detto: Oh avess’io delle ali come
la colomba! Me ne volerei via, e troverei riposo.

<span id="an_55:7">55:7</span> Ecco, me ne fuggirei lontano, andrei a
dimorar nel deserto; Sela.

<span id="an_55:8">55:8</span> m’affretterei a ripararmi dal vento
impetuoso e dalla tempesta.

<span id="an_55:9">55:9</span> Annienta, Signore, dividi le loro lingue,
poiché io vedo violenza e rissa nella città.

<span id="an_55:10">55:10</span> Giorno e notte essi fanno la ronda
sulle sue mura; dentro di essa sono iniquità e vessazioni.

<span id="an_55:11">55:11</span> Malvagità è in mezzo a lei, violenza e
frode non si dipartono dalle sue piazze.

<span id="an_55:12">55:12</span> Poiché non è stato un nemico che mi ha
fatto vituperio; altrimenti, l’avrei comportato; non è stato uno che
m’odiasse a levarmisi contro; altrimenti, mi sarei nascosto da lui;

<span id="an_55:13">55:13</span> ma sei stato tu, l’uomo ch’io stimavo
come mio pari, il mio compagno e il mio intimo amico.

<span id="an_55:14">55:14</span> Insieme avevamo dolci colloqui, insieme
ce n’andavamo tra la folla alla casa di Dio.

<span id="an_55:15">55:15</span> Li sorprenda la morte! Scendano vivi
nel soggiorno de’ morti! poiché nelle lor dimore e dentro di loro non
v’è che malvagità.

<span id="an_55:16">55:16</span> Quanto a me: io griderò, a Dio e
l’Eterno mi salverà.

<span id="an_55:17">55:17</span> La sera, la mattina e sul mezzodì mi
lamenterò e gemerò, ed egli udrà la mia voce.

<span id="an_55:18">55:18</span> Egli darà pace all’anima mia,
riscuotendola dall’assalto che m’è dato, perché sono in molti contro di
me.

<span id="an_55:19">55:19</span> Iddio udirà e li umilierà, egli che
siede sul trono ab antico; Sela. poiché in essi non v’è mutamento, e non
temono Iddio.

<span id="an_55:20">55:20</span> Il nemico ha steso la mano contro
quelli ch’erano in pace con lui, ha violato il patto concluso.

<span id="an_55:21">55:21</span> La sua bocca è più dolce del burro, ma
nel cuore ha la guerra; le sue parole son più morbide dell’olio, ma sono
spade sguainate.

<span id="an_55:22">55:22</span> Getta sull’Eterno il tuo peso, ed egli
ti sosterrà; egli non permetterà mai che il giusto sia smosso.

<span id="an_55:23">55:23</span> Ma tu, o Dio, farai cader costoro nel
profondo della fossa; gli uomini di sangue e di frode non arriveranno
alla metà de’ lor giorni; ma io confiderò in te.

<span id="an_56:1">56:1</span> Per il Capo de’ musici. Su: "Colomba de’
terebinti lontani". Inno di Davide quando i Filistei lo presero in Gat.
Abbi pietà di me, o Dio, poiché gli uomini anelano a divorarmi; mi
tormentano con una guerra di tutti i giorni;

<span id="an_56:2">56:2</span> i miei nemici anelano del continuo a
divorarmi, poiché sono molti quelli che m’assalgono con superbia.

<span id="an_56:3">56:3</span> Nel giorno in cui temerò, io confiderò in
te.

<span id="an_56:4">56:4</span> Coll’aiuto di Dio celebrerò la sua
parola; in Dio confido, e non temerò; che mi può fare il mortale?

<span id="an_56:5">56:5</span> Torcon del continuo le mie parole; tutti
i lor pensieri son vòlti a farmi del male.

<span id="an_56:6">56:6</span> Si radunano, stanno in agguato, spiano i
miei passi, come gente che vuole la mia vita.

<span id="an_56:7">56:7</span> Rendi loro secondo la loro iniquità! O
Dio, abbatti i popoli nella tua ira!

<span id="an_56:8">56:8</span> Tu conti i passi della mia vita errante;
raccogli le mie lacrime negli otri tuoi; non sono esse nel tuo registro?

<span id="an_56:9">56:9</span> Nel giorno ch’io griderò, i miei nemici
indietreggeranno. Questo io so: che Dio è per me.

<span id="an_56:10">56:10</span> Coll’aiuto di Dio celebrerò la sua
parola; coll’aiuto dell’Eterno celebrerò la sua parola.

<span id="an_56:11">56:11</span> In Dio confido e non temerò; che mi può
far l’uomo?

<span id="an_56:12">56:12</span> Tengo presenti i voti che t’ho fatti, o
Dio; io t’offrirò sacrifizi di lode;

<span id="an_56:13">56:13</span> poiché tu hai riscosso l’anima mia
dalla morte, hai guardato i miei piedi da caduta, ond’io cammini, al
cospetto di Dio, nella luce de’ viventi.

<span id="an_57:1">57:1</span> Per il Capo de’ musici. "Non
distruggere". Inno di Davide, quando, perseguitato da Saul, fuggì nella
spelonca. Abbi pietà di me, o Dio, abbi pietà di me, perché l’anima mia
cerca rifugio in te; e all’ombra delle tue ali io mi rifugio, finché le
calamità siano passate.

<span id="an_57:2">57:2</span> Io griderò all’Iddio altissimo: a Dio,
che compie i suoi disegni su me.

<span id="an_57:3">57:3</span> Egli manderà dal cielo a salvarmi. Mentre
colui che anela a divorarmi m’oltraggia, Sela. Iddio manderà la sua
grazia e la sua fedeltà.

<span id="an_57:4">57:4</span> L’anima mia è in mezzo a leoni; dimoro
tra gente che vomita fiamme, in mezzo ad uomini, i cui denti son lance e
saette, e la cui lingua è una spada acuta.

<span id="an_57:5">57:5</span> Innalzati, o Dio, al disopra de’ cieli,
risplenda su tutta la terra la tua gloria!

<span id="an_57:6">57:6</span> Essi avevano teso una rete ai miei passi;
l’anima mia era accasciata; avevano scavata una fossa dinanzi a me, ma
essi vi son caduti dentro. Sela.

<span id="an_57:7">57:7</span> Il mio cuore è ben disposto, o Dio, il
mio cuore è ben disposto; io canterò e salmeggerò.

<span id="an_57:8">57:8</span> Dèstati, o gloria mia, destatevi, saltèro
e cetra, io voglio risvegliare l’alba.

<span id="an_57:9">57:9</span> Io ti celebrerò fra i popoli, o Signore,
a te salmeggerò fra le nazioni,

<span id="an_57:10">57:10</span> perché grande fino al cielo e la tua
benignità, e la tua fedeltà fino alle nuvole.

<span id="an_57:11">57:11</span> Innalzati, o Dio, al di sopra de’
cieli, risplenda su tutta la terra la tua gloria!

<span id="an_58:1">58:1</span> Per il Capo de’ musici. "Non
distruggere". Inno di Davide. E’ egli proprio secondo giustizia che voi
parlate, o potenti? Giudicate voi rettamente i figliuoli degli uomini?

<span id="an_58:2">58:2</span> Anzi, nel cuore voi commettete delle
iniquità; nel paese, voi gettate nella bilancia la violenza delle vostre
mani.

<span id="an_58:3">58:3</span> Gli empi sono sviati fin dalla matrice, i
mentitori son traviati fino dal seno materno.

<span id="an_58:4">58:4</span> Han del veleno simile al veleno del
serpente, son come l’aspide sordo che si tura le orecchie,

<span id="an_58:5">58:5</span> che non ascolta la voce degl’incantatori,
del mago esperto nell’affascinare.

<span id="an_58:6">58:6</span> O Dio, rompi loro i denti in bocca; o
Eterno, fracassa i mascellari de’ leoncelli!

<span id="an_58:7">58:7</span> Si struggano com’acqua che scorre via;
quando tirano le lor frecce, sian come spuntate.

<span id="an_58:8">58:8</span> Siano essi come lumaca che si strugge
mentre va: come l’aborto d’una donna, non veggano il sole.

<span id="an_58:9">58:9</span> Prima che le vostre pignatte sentano il
fuoco del pruno, verde od acceso che sia il legno, lo porti via la
bufera.

<span id="an_58:10">58:10</span> Il giusto si rallegrerà quando avrà
visto la vendetta; si laverà i piedi nel sangue dell’empio;

<span id="an_58:11">58:11</span> e la gente dirà: Certo, vi è una
ricompensa per il giusto; certo c’è un Dio che giudica sulla terra!

<span id="an_59:1">59:1</span> Per il Capo de’ musici. "Non
distruggere". Inno di Davide, quando Saul mandò a guardargli la casa per
ucciderlo. Liberami dai miei nemici, o mio Dio; ponimi in luogo alto al
sicuro dai miei aggressori.

<span id="an_59:2">59:2</span> Liberami dagli operatori d’iniquità, e
salvami dagli uomini di sangue.

<span id="an_59:3">59:3</span> Perché, ecco essi pongono agguati
all’anima mia; uomini potenti si radunano contro a me, senza che in me
vi sia misfatto né peccato, o Eterno!

<span id="an_59:4">59:4</span> Senza che in me vi sia iniquità, essi
corrono e si preparano. Dèstati, vieni a me, e vedi!

<span id="an_59:5">59:5</span> Tu, o Eterno, che sei l’Iddio degli
eserciti, l’Iddio d’Israele, lèvati a visitare tutte le genti! Non far
grazia ad alcuno dei perfidi malfattori! Sela.

<span id="an_59:6">59:6</span> Tornan la sera, urlano come cani e vanno
attorno per la città.

<span id="an_59:7">59:7</span> Ecco, vomitano ingiurie dalla lor bocca;
hanno delle spade sulle labbra. Tanto, dicono essi, chi ci ode?

<span id="an_59:8">59:8</span> Ma tu, o Eterno, ti riderai di loro; ti
farai beffe di tutte le genti.

<span id="an_59:9">59:9</span> O mia forza, a te io riguarderò, perché
Dio è il mio alto ricetto.

<span id="an_59:10">59:10</span> L’Iddio mio mi verrà incontro colla sua
benignità, Iddio mi farà veder sui miei nemici quel che desidero.

<span id="an_59:11">59:11</span> Non li uccidere, che talora il mio
popolo non lo dimentichi: falli, per la tua potenza, andar vagando ed
abbattili, o Signore, nostro scudo.

<span id="an_59:12">59:12</span> Ogni parola delle loro labbra è peccato
della lor bocca; siano dunque presi nei laccio della lor superbia; siano
presi per le maledizioni e le menzogne che proferiscono.

<span id="an_59:13">59:13</span> Distruggili nel tuo furore, distruggili
sì che non siano più: e si conoscerà fino alle estremità della terra che
Dio signoreggia su Giacobbe. Sela.

<span id="an_59:14">59:14</span> Tornino pure la sera, urlino come cani
e vadano attorno per la città.

<span id="an_59:15">59:15</span> Vadano vagando per trovar da mangiare,
e se non trovano da saziarsi, passino così la notte.

<span id="an_59:16">59:16</span> Ma io canterò la tua potenza, e al
mattino loderò ad alta voce la tua benignità, perché tu sei stato per me
un alto ricetto, un rifugio nel giorno della mia distretta.

<span id="an_59:17">59:17</span> O mia forza, a te salmeggerò, perché
Dio è il mio alto ricetto, l’Iddio benigno per me.

<span id="an_60:1">60:1</span> Per il Capo de’ musici. Su "il giglio
della testimonianza". Inno di Davide da insegnare; quand’egli mosse
guerra ai Siri di Mesopotamia e ai Siri di Soba e Joab tornò, e
sconfisse 12.000 Idumei nella valle del Sale. O Dio, tu ci hai
rigettati, ci hai dispersi, tu ti sei adirato; deh, ci ristabilisci!

<span id="an_60:2">60:2</span> Tu hai fatto tremare la terra, tu l’hai
schiantata; restaura le sue rotture, perché vacilla.

<span id="an_60:3">60:3</span> Tu hai fatto vedere al tuo popolo cose
dure; tu ci hai dato a bere un vino che stordisce.

<span id="an_60:4">60:4</span> Ma tu hai dato a quelli che ti temono una
bandiera, perché si levino in favor della verità. Sela.

<span id="an_60:5">60:5</span> Perché i tuoi diletti sian liberati,
salvaci con la tua destra e rispondici.

<span id="an_60:6">60:6</span> Iddio ha parlato nella sua santità: Io
trionferò, spartirò Sichem e misurerò la valle di Succot.

<span id="an_60:7">60:7</span> Mio è Galaad e mio è Manasse, ed Efraim è
la forte difesa del mio capo; Giuda è il mio scettro.

<span id="an_60:8">60:8</span> Moab è il bacino dove mi lavo; sopra Edom
getterò il mio sandalo; o Filistia, fammi delle acclamazioni!

<span id="an_60:9">60:9</span> Chi mi condurrà nella città forte? Chi mi
menerà fino in Edom?

<span id="an_60:10">60:10</span> Non sarai tu, o Dio, che ci hai
rigettati e non esci più, o Dio, coi nostri eserciti?

<span id="an_60:11">60:11</span> Dacci aiuto per uscir dalla distretta,
poiché vano è il soccorso dell’uomo.

<span id="an_60:12">60:12</span> Con Dio noi faremo prodezze, ed egli
schiaccerà i nostri nemici.

<span id="an_61:1">61:1</span> Per il Capo de’ musici. Per strumenti a
corda. Di Davide. O Dio, ascolta il mio grido, attendi alla mia
preghiera.

<span id="an_61:2">61:2</span> Dall’estremità della terra io grido a te,
con cuore abbattuto; conducimi alla ròcca ch’è troppo alta per me;

<span id="an_61:3">61:3</span> poiché tu mi sei stato un rifugio, una
forte torre dinanzi al nemico.

<span id="an_61:4">61:4</span> Io dimorerò nel tuo tabernacolo per
sempre, mi riparerò all’ombra delle tue ali. Sela.

<span id="an_61:5">61:5</span> Poiché tu, o Dio, hai esaudito i miei
voti, m’hai dato l’eredità di quelli che temono il tuo nome.

<span id="an_61:6">61:6</span> Aggiungi dei giorni ai giorni del re,
siano i suoi anni come molte età!

<span id="an_61:7">61:7</span> Segga sul trono nel cospetto di Dio in
perpetuo! Ordina alla benignità e alla verità di guardarlo;

<span id="an_61:8">61:8</span> così salmeggerò al tuo nome in perpetuo,
e adempirò ogni giorno i miei voti.

<span id="an_62:1">62:1</span> Per il Capo de’ musici. Per Jeduthun.
Salmo di Davide. L’anima mia s’acqueta in Dio solo; da lui viene la mia
salvezza.

<span id="an_62:2">62:2</span> Egli solo è la mia ròcca e la mia
salvezza, il mio alto ricetto; io non sarò grandemente smosso.

<span id="an_62:3">62:3</span> Fino a quando vi avventerete sopra un
uomo e cercherete tutti insieme di abbatterlo come una parete che pende,
come un muricciuolo che cede?

<span id="an_62:4">62:4</span> Essi non pensano che a farlo cadere dalla
sua altezza; prendon piacere nella menzogna; benedicono con la bocca, ma
internamente maledicono. Sela.

<span id="an_62:5">62:5</span> Anima mia, acquetati in Dio solo, poiché
da lui viene la mia speranza.

<span id="an_62:6">62:6</span> Egli solo è la mia ròcca e la mia
salvezza; egli è il mio alto ricetto; io non sarò smosso.

<span id="an_62:7">62:7</span> In Dio è la mia salvezza e la mia gloria;
la mia forte ròcca e il mio rifugio sono in Dio.

<span id="an_62:8">62:8</span> Confida in lui ogni tempo, o popolo;
espandi il tuo cuore nel suo cospetto; Dio è il nostro rifugio. Sela.

<span id="an_62:9">62:9</span> Gli uomini del volgo non sono che vanità,
e i nobili non sono che menzogna; messi sulla bilancia vanno su, tutti
assieme son più leggeri della vanità.

<span id="an_62:10">62:10</span> Non confidate nell’oppressione, e non
mettete vane speranze nella rapina; se le ricchezze abbondano, non vi
mettete il cuore.

<span id="an_62:11">62:11</span> Dio ha parlato una volta, due volte ho
udito questo: che la potenza appartiene a Dio;

<span id="an_62:12">62:12</span> e a te pure, o Signore, appartiene la
misericordia; perché tu renderai a ciascuno secondo le sue opere.

<span id="an_63:1">63:1</span> Salmo di Davide: quand’era nel deserto di
Giuda. O Dio, tu sei l’Iddio mio, io ti cerco dall’alba; l’anima mia è
assetata di te, la mia carne ti brama in una terra arida, che langue,
senz’acqua.

<span id="an_63:2">63:2</span> Così t’ho io mirato nel santuario per
veder la tua forza e la tua gloria.

<span id="an_63:3">63:3</span> Poiché la tua benignità val meglio della
vita; le mie labbra ti loderanno.

<span id="an_63:4">63:4</span> Così ti benedirò finché io viva, e alzerò
le mani invocando il tuo nome.

<span id="an_63:5">63:5</span> L’anima mia sarà saziata come di midollo
e di grasso, e la mia bocca ti loderà con labbra giubilanti.

<span id="an_63:6">63:6</span> Quand’io mi ricordo di te sul mio letto,
medito di te nelle veglie della notte.

<span id="an_63:7">63:7</span> Poiché tu sei stato il mio aiuto, ed io
giubilo all’ombra delle tue ali.

<span id="an_63:8">63:8</span> L’anima mia s’attacca a te per seguirti;
la tua destra mi sostiene.

<span id="an_63:9">63:9</span> Ma costoro che cercano la rovina
dell’anima mia, entreranno nelle parti più basse della terra.

<span id="an_63:10">63:10</span> Saran dati in balìa della spada,
saranno la preda degli sciacalli.

<span id="an_63:11">63:11</span> Ma il re si rallegrerà in Dio; chiunque
giura per lui si glorierà, perché la bocca di quelli che dicon menzogne
sarà turata.

<span id="an_64:1">64:1</span> Per il Capo de’ musici. Salmo di Davide.
O Dio, ascolta la mia voce nel mio lamento! Guarda la mia vita dallo
spavento del nemico.

<span id="an_64:2">64:2</span> Mettimi al coperto dalle trame de’
maligni, dalla turba degli operatori d’iniquità,

<span id="an_64:3">64:3</span> che hanno aguzzato la loro lingua come
una spada e hanno scoccato come frecce le loro parole amare,

<span id="an_64:4">64:4</span> per colpire da luoghi nascosti l’uomo
integro; lo colpiscono all’improvviso, e non hanno paura.

<span id="an_64:5">64:5</span> S’incoraggiano a vicenda in un’impresa
malvagia; concertano di tender lacci di nascosto; e dicono: Chi li
vedrà?

<span id="an_64:6">64:6</span> Divisano nequizia e dicono: Abbiam
compiuto il nostro divisamento. L’intimo pensiero e il cuore d’ognun di
loro è un abisso.

<span id="an_64:7">64:7</span> Ma Dio scoccherà contro di essi le sue
frecce, e subito saran coperti di ferite;

<span id="an_64:8">64:8</span> saranno fatti cadere; e il male fatto
dalle loro lingue ricadrà su loro. Tutti quelli che li vedranno
scrolleranno il capo,

<span id="an_64:9">64:9</span> e tutti gli uomini temeranno, e
racconteranno l’opera di Dio, e considereranno quello ch’egli avrà
fatto.

<span id="an_64:10">64:10</span> Il giusto si rallegrerà nell’Eterno e
in lui cercherà rifugio; e tutti i diritti di cuore si glorieranno.

<span id="an_65:1">65:1</span> Per il Capo de’ musici. Salmo di Davide.
Canto. A te, o Dio, nel raccoglimento, sale la lode in Sion, a te
l’omaggio dei voti che si compiono.

<span id="an_65:2">65:2</span> O tu ch’esaudisci la preghiera, ogni
carne verrà a te.

<span id="an_65:3">65:3</span> Le iniquità mi hanno sopraffatto, ma tu
farai l’espiazione delle nostre trasgressioni.

<span id="an_65:4">65:4</span> Beato colui che tu eleggi e fai accostare
a te perché abiti ne’ tuoi cortili! Noi sarem saziati de’ beni della tua
casa, della santità del tuo tempio.

<span id="an_65:5">65:5</span> In modi tremendi tu ci rispondi, nella
tua giustizia, o Dio della nostra salvezza, confidanza di tutte le
estremità della terra e dei mari lontani.

<span id="an_65:6">65:6</span> Egli con la sua potenza rende stabili i
monti; egli è cinto di forza.

<span id="an_65:7">65:7</span> Egli acqueta il rumore de’ mari, il
rumore de’ loro flutti, e il tumulto de’ popoli.

<span id="an_65:8">65:8</span> Perciò quelli che abitano alle estremità
della terra temono alla vista de’ tuoi prodigi; tu fai giubilare i
luoghi ond’escono la mattina e la sera.

<span id="an_65:9">65:9</span> Tu visiti la terra e l’adacqui, tu
l’arricchisci grandemente. I ruscelli di Dio son pieni d’acqua; tu
prepari agli uomini il grano, quando prepari così la terra;

<span id="an_65:10">65:10</span> tu adacqui largamente i suoi solchi, ne
pareggi le zolle, l’ammollisci con le piogge, ne benedici i germogli.

<span id="an_65:11">65:11</span> Tu coroni de’ tuoi beni l’annata, e
dove passa il tuo carro stilla il grasso.

<span id="an_65:12">65:12</span> Esso stilla sui pascoli del deserto, e
i colli son cinti di gioia.

<span id="an_65:13">65:13</span> I pascoli si riveston di greggi, e le
valli si copron di frumento; dan voci di allegrezza e cantano.

<span id="an_66:1">66:1</span> Al Capo de’ musici. Canto. Salmo. Fate
acclamazioni a Dio, voi tutti abitanti della terra!

<span id="an_66:2">66:2</span> Cantate la gloria del suo nome, rendete
gloriosa la sua lode!

<span id="an_66:3">66:3</span> Dite a Dio: Come son tremende le opere
tue! Per la grandezza della tua forza i tuoi nemici ti aduleranno.

<span id="an_66:4">66:4</span> Tutta la terra si prostrerà dinanzi a te
e a te salmeggerà, salmeggerà al tuo nome. Sela.

<span id="an_66:5">66:5</span> Venite e mirate le opere di Dio; egli è
tremendo ne’ suoi atti verso i figliuoli degli uomini.

<span id="an_66:6">66:6</span> Egli mutò il mare in terra asciutta; il
popolo passò il fiume a piedi; quivi ci rallegrammo in lui.

<span id="an_66:7">66:7</span> Egli, con la sua potenza, signoreggia in
eterno; i suoi occhi osservan le nazioni; i ribelli non facciano i
superbi! Sela.

<span id="an_66:8">66:8</span> Benedite il nostro Dio, o popoli, e fate
risonar la voce della sua lode!

<span id="an_66:9">66:9</span> Egli ha conservato in vita l’anima
nostra, non ha permesso che il nostro piè vacillasse.

<span id="an_66:10">66:10</span> Poiché tu ci hai provati, o Dio, ci hai
passati al crogiuolo come l’argento.

<span id="an_66:11">66:11</span> Ci hai fatti entrar nella rete, hai
posto un grave peso sulle nostre reni.

<span id="an_66:12">66:12</span> Hai fatto cavalcar degli uomini sul
nostro capo; siamo entrati nel fuoco e nell’acqua, ma tu ci traesti
fuori in luogo di refrigerio.

<span id="an_66:13">66:13</span> Io entrerò nella tua casa con
olocausti, ti pagherò i miei voti,

<span id="an_66:14">66:14</span> i voti che le mie labbra han proferito,
che la mia bocca ha pronunziato nella mia distretta.

<span id="an_66:15">66:15</span> Io t’offrirò olocausti di bestie
grasse, con profumo di montoni; sacrificherò buoi e becchi. Sela.

<span id="an_66:16">66:16</span> Venite e ascoltate, o voi tutti che
temete Iddio! Io vi racconterò quel ch’egli ha fatto per l’anima mia.

<span id="an_66:17">66:17</span> Io gridai a lui con la mia bocca, ed
egli fu esaltato dalla mia lingua.

<span id="an_66:18">66:18</span> Se nel mio cuore avessi avuto di mira
l’iniquità, il Signore non m’avrebbe ascoltato.

<span id="an_66:19">66:19</span> Ma certo Iddio m’ha ascoltato; egli ha
atteso alla voce della mia preghiera.

<span id="an_66:20">66:20</span> Benedetto sia Iddio, che non ha
rigettato la mia preghiera, né m’ha ritirato la sua benignità.

<span id="an_67:1">67:1</span> Per il Capo de’ musici. Per strumenti a
corda. Salmo. Canto. Iddio abbia mercé di noi, e ci benedica, Iddio
faccia risplendere il suo volto su noi; Sela.

<span id="an_67:2">67:2</span> affinché la tua via sia conosciuta sulla
terra, e la tua salvezza fra tutte le genti.

<span id="an_67:3">67:3</span> Ti celebrino i popoli, o Dio, tutti
quanti i popoli ti celebrino!

<span id="an_67:4">67:4</span> Le nazioni si rallegrino e giubilino,
perché tu giudichi i popoli con equità, e sei la guida delle nazioni
sulla terra. Sela.

<span id="an_67:5">67:5</span> Ti celebrino i popoli, o Dio, tutti
quanti i popoli ti celebrino!

<span id="an_67:6">67:6</span> La terra ha prodotto il suo frutto; Dio,
l’Iddio nostro, ci benedirà.

<span id="an_67:7">67:7</span> Iddio ci benedirà, e tutte le estremità
della terra lo temeranno.

<span id="an_68:1">68:1</span> Al Capo de’ musici. Di Davide. Salmo.
Canto. Lèvisi Iddio, e i suoi nemici saranno dispersi, e quelli che
l’odiano fuggiranno dinanzi a lui.

<span id="an_68:2">68:2</span> Tu li dissiperai come si dissipa il fumo;
come la cera si strugge dinanzi al fuoco, così periranno gli empi
dinanzi a Dio.

<span id="an_68:3">68:3</span> Ma i giusti si rallegreranno, esulteranno
nel cospetto di Dio, e gioiranno con letizia.

<span id="an_68:4">68:4</span> Cantate a Dio, salmeggiate al suo nome,
preparate la via a colui che cavalca attraverso i deserti; il suo nome
è: l’Eterno, ed esultate dinanzi a lui.

<span id="an_68:5">68:5</span> Padre degli orfani e difensore delle
vedove è Iddio nella dimora della sua santità;

<span id="an_68:6">68:6</span> Iddio dona al solitario una famiglia,
trae fuori i prigionieri e dà loro prosperità; solo i ribelli dimorano
in terra arida.

<span id="an_68:7">68:7</span> O Dio, quando tu uscisti davanti al tuo
popolo, quando ti avanzasti attraverso il deserto, Sela.

<span id="an_68:8">68:8</span> la terra tremò; anche i cieli si
strussero in pioggia per la presenza di Dio; lo stesso Sinai tremò alla
presenza di Dio, dell’Iddio d’Israele.

<span id="an_68:9">68:9</span> O Dio, tu spandesti una pioggia di
benefizi sulla tua eredità; quand’essa era sfinita, tu la ristorasti.

<span id="an_68:10">68:10</span> La tua greggia prese dimora nel paese,
che tu avevi, o Dio, preparato nella tua bontà pei miseri.

<span id="an_68:11">68:11</span> Il Signore dà un ordine: le messaggere
di buone novelle sono una grande schiera.

<span id="an_68:12">68:12</span> I re degli eserciti fuggono, fuggono, e
la rimasta a casa divide le spoglie.

<span id="an_68:13">68:13</span> Quando vi siete riposati tra gli ovili,
le ali della colomba si son coperte d’argento, e le sue penne hanno
preso il giallo dell’oro.

<span id="an_68:14">68:14</span> Quando l’Onnipotente disperse i re nel
paese, lo Tsalmon si coperse di neve.

<span id="an_68:15">68:15</span> O monte di Dio, o monte di Basan, o
monte dalle molte cime, o monte di Basan,

<span id="an_68:16">68:16</span> perché, o monti dalle molte cime,
guardate con invidia al monte che Dio s’è scelto per sua dimora? Sì,
l’Eterno vi abiterà in perpetuo.

<span id="an_68:17">68:17</span> I carri di Dio si contano a miriadi e
miriadi, a migliaia di migliaia; il Signore viene dal Sinai nel
santuario.

<span id="an_68:18">68:18</span> Tu sei salito in alto, hai menato in
cattività dei prigioni, hai preso doni dagli uomini, anche dai ribelli,
per far quivi la tua dimora, o Eterno Iddio.

<span id="an_68:19">68:19</span> Sia benedetto il Signore! Giorno per
giorno porta per noi il nostro peso; egli ch’è l’Iddio della nostra
salvezza. Sela.

<span id="an_68:20">68:20</span> Iddio è per noi l’Iddio delle
liberazioni; e all’Eterno, al Signore, appartiene il preservar dalla
morte.

<span id="an_68:21">68:21</span> Ma Dio schiaccerà il capo de’ suoi
nemici, la testa chiomata di colui che cammina nelle sue colpe.

<span id="an_68:22">68:22</span> Il Signore ha detto: Io ti ritrarrò da
Basan, ti ritrarrò dalle profondità del mare,

<span id="an_68:23">68:23</span> affinché tu affondi il tuo piè nel
sangue, e la lingua de’ tuoi cani abbia la sua parte de’ tuoi nemici.

<span id="an_68:24">68:24</span> Essi han veduto la tua entrata, o Dio,
l’entrata del mio Dio, del mio Re, nel santuario.

<span id="an_68:25">68:25</span> Precedevano i cantori, dietro venivano
i sonatori, in mezzo alle fanciulle, che battevano i tamburi.

<span id="an_68:26">68:26</span> Benedite Iddio nelle raunanze, benedite
il Signore, voi che siete della fonte d’Israele!

<span id="an_68:27">68:27</span> Ecco il piccolo Beniamino, che domina
gli altri; i principi di Giuda e la loro schiera, i principi di Zabulon,
i principi di Neftali.

<span id="an_68:28">68:28</span> Il tuo Dio ha ordinato la tua forza;
rafferma, o Dio, ciò che hai operato per noi!

<span id="an_68:29">68:29</span> Nel tuo tempio, ch’è sopra Gerusalemme,
i re ti recheranno doni.

<span id="an_68:30">68:30</span> Minaccia la bestia de’ canneti, la
moltitudine de’ tori coi giovenchi de’ popoli, che si prostrano recando
verghe d’argento. Dissipa i popoli che si dilettano in guerre.

<span id="an_68:31">68:31</span> Gran signori verranno dall’Egitto,
l’Etiopia s’affretterà a tender le mani verso Dio.

<span id="an_68:32">68:32</span> O regni della terra, cantate a Dio,
salmeggiate al Signore, Sela.

<span id="an_68:33">68:33</span> a colui che cavalca sui cieli dei cieli
eterni! Ecco, egli fa risonar la sua voce, la sua voce potente.

<span id="an_68:34">68:34</span> Riconoscete la potenza di Dio; la sua
maestà è sopra Israele, e la sua potenza è ne’ cieli.

<span id="an_68:35">68:35</span> O Dio, tu sei tremendo dai tuoi
santuari! L’Iddio d’Israele è quel che dà forza e potenza al suo popolo.
Benedetto sia Iddio!

<span id="an_69:1">69:1</span> Al Capo de’ musici. Sopra "i gigli". Di
Davide. Salvami, o Dio, poiché le acque mi son giunte fino all’anima.

<span id="an_69:2">69:2</span> Io sono affondato in un profondo pantano,
ove non v’è da fermare il piede; son giunto in acque profonde e la
corrente mi sommerge.

<span id="an_69:3">69:3</span> Sono stanco di gridare, la mia gola è
riarsa; gli occhi mi vengon meno, mentre aspetto il mio Dio.

<span id="an_69:4">69:4</span> Quelli che m’odiano senza cagione sono
più numerosi de’ capelli del mio capo; sono potenti quelli che mi
vorrebbero distrutto e che a torto mi sono nemici; perfino quello che
non avevo preso, l’ho dovuto restituire.

<span id="an_69:5">69:5</span> O Dio, tu conosci la mia follia, e le mie
colpe non ti sono occulte.

<span id="an_69:6">69:6</span> Non sian confusi, per cagion mia, quelli
che sperano in te, o Signore, Eterno degli eserciti! Non siano
svergognati per cagion mia, quelli che ti cercano, o Dio d’Israele!

<span id="an_69:7">69:7</span> Perché per amor tuo io porto il
vituperio, e la vergogna mi copre la faccia.

<span id="an_69:8">69:8</span> Io son divenuto un estraneo ai miei
fratelli, e un forestiero ai figliuoli di mia madre.

<span id="an_69:9">69:9</span> Poiché lo zelo della tua casa mi ha roso,
e i vituperi di quelli che ti vituperano son caduti su me.

<span id="an_69:10">69:10</span> Io ho pianto, ho afflitto l’anima mia
col digiuno, ma questo è divenuto un motivo d’obbrobrio.

<span id="an_69:11">69:11</span> Ho fatto d’un cilicio il mio vestito,
ma son diventato il loro ludibrio.

<span id="an_69:12">69:12</span> Quelli che seggono alla porta discorron
di me, e sono oggetto di canzone ai bevitori di cervogia.

<span id="an_69:13">69:13</span> Ma, quanto a me, la mia preghiera sale
a te, o Eterno, nel tempo accettevole; o Dio, nella grandezza della tua
misericordia, rispondimi, secondo la verità della tua salvezza.

<span id="an_69:14">69:14</span> Tirami fuor del pantano, e ch’io non
affondi! Fa’ ch’io sia liberato da quelli che m’odiano, e dalle acque
profonde.

<span id="an_69:15">69:15</span> Non mi sommerga la corrente delle
acque, non m’inghiottisca il gorgo, e non chiuda il pozzo la sua bocca
su di me!

<span id="an_69:16">69:16</span> Rispondimi, o Eterno, perché la tua
grazia è piena di bontà; secondo la grandezza delle tue compassioni,
volgiti a me.

<span id="an_69:17">69:17</span> E non nascondere il tuo volto dal tuo
servo, perché sono in distretta; affrettati a rispondermi.

<span id="an_69:18">69:18</span> Accostati all’anima mia, e redimila;
riscattami per cagion de’ miei nemici.

<span id="an_69:19">69:19</span> Tu conosci il mio vituperio, la mia
onta e la mia ignominia; i miei nemici son tutti davanti a te.

<span id="an_69:20">69:20</span> Il vituperio m’ha spezzato il cuore e
son tutto dolente; ho aspettato chi si condolesse meco, non v’è stato
alcuno; ho aspettato dei consolatori, ma non ne ho trovati.

<span id="an_69:21">69:21</span> Anzi mi han dato del fiele per cibo, e,
nella mia sete, m’han dato a ber dell’aceto.

<span id="an_69:22">69:22</span> Sia la mensa, che sta loro dinanzi, un
laccio per essi; e, quando si credon sicuri, sia per loro un tranello!

<span id="an_69:23">69:23</span> Gli occhi loro si oscurino, sì che non
veggano più, e fa’ loro del continuo vacillare i lombi.

<span id="an_69:24">69:24</span> Spandi l’ira tua su loro, e l’ardore
del tuo corruccio li colga.

<span id="an_69:25">69:25</span> La loro dimora sia desolata, nessuno
abiti nelle loro tende.

<span id="an_69:26">69:26</span> Poiché perseguitano colui che tu hai
percosso, e si raccontano i dolori di quelli che tu hai feriti.

<span id="an_69:27">69:27</span> Aggiungi iniquità alla loro iniquità, e
non abbian parte alcuna nella tua giustizia.

<span id="an_69:28">69:28</span> Sian cancellati dal libro della vita, e
non siano iscritti con i giusti.

<span id="an_69:29">69:29</span> Quanto a me, io son misero e
addolorato; la tua salvezza, o Dio, mi levi in alto.

<span id="an_69:30">69:30</span> Io celebrerò il nome di Dio con un
canto, e lo magnificherò con le mie lodi.

<span id="an_69:31">69:31</span> E ciò sarà accettevole all’Eterno più
d’un bue, più d’un giovenco con corna ed unghie.

<span id="an_69:32">69:32</span> I mansueti lo vedranno e si
rallegreranno; o voi che cercate Iddio, il cuor vostro riviva!

<span id="an_69:33">69:33</span> Poiché l’Eterno ascolta i bisognosi,
non sprezza i suoi prigionieri.

<span id="an_69:34">69:34</span> Lo lodino i cieli e la terra, i mari e
tutto ciò che si muove in essi!

<span id="an_69:35">69:35</span> Poiché Dio salverà Sion, e riedificherà
le città di Giuda; il suo popolo abiterà in Sion e la possederà.

<span id="an_69:36">69:36</span> Anche la progenie de’ suoi servitori
l’avrà per sua eredità, e quelli che amano il suo nome vi abiteranno.

<span id="an_70:1">70:1</span> Per il Capo de’ musici. Di Davide; per
far ricordare. Affrettati, o Dio, a liberarmi! O Eterno, affrettati in
mio aiuto!

<span id="an_70:2">70:2</span> Sian confusi e svergognati quelli che
cercano l’anima mia! Voltin le spalle e sian coperti d’onta quelli che
prendon piacere nel mio male!

<span id="an_70:3">70:3</span> Indietreggino, in premio del loro
vituperio, quelli che dicono: Ah! Ah!…

<span id="an_70:4">70:4</span> Gioiscano e si rallegrino in te, tutti
quelli che ti cercano; e quelli che amano la tua salvezza dicano del
continuo: Sia magnificato Iddio!

<span id="an_70:5">70:5</span> Quanto a me son misero e bisognoso; o
Dio, affrettati a venire a me; tu sei il mio aiuto e il mio liberatore,
o Eterno, non tardare!

<span id="an_71:1">71:1</span> In te, o Eterno, io mi confido, fa’ ch’io
non sia giammai confuso.

<span id="an_71:2">71:2</span> Per la tua giustizia, liberami, fammi
scampare! Inchina a me il tuo orecchio, e salvami!

<span id="an_71:3">71:3</span> Siimi una ròcca, una dimora ove io possa
sempre rifugiarmi! Tu hai prescritto ch’io sia salvato, perché sei la
mia rupe e la mia fortezza.

<span id="an_71:4">71:4</span> O mio Dio, liberami dalla man dell’empio
dalla man del perverso e del violento!

<span id="an_71:5">71:5</span> Poiché tu sei la mia speranza, o Signore,
o Eterno, la mia fiducia fin dalla mia fanciullezza.

<span id="an_71:6">71:6</span> Tu sei stato il mio sostegno fin dal seno
materno, sei tu che m’hai tratto dalle viscere di mia madre; tu sei del
continuo l’oggetto della mia lode.

<span id="an_71:7">71:7</span> Io son per molti come un prodigio, ma tu
sei il mio forte ricetto.

<span id="an_71:8">71:8</span> Sia la mia bocca ripiena della tua lode,
e celebri ogni giorno la tua gloria!

<span id="an_71:9">71:9</span> Non rigettarmi al tempo della vecchiezza,
non abbandonarmi quando le mie forze declinano.

<span id="an_71:10">71:10</span> Perché i miei nemici parlan di me, e
quelli che spiano l’anima mia cospirano assieme,

<span id="an_71:11">71:11</span> dicendo: Iddio l’ha abbandonato;
inseguitelo e prendetelo, perché non c’è alcuno che lo liberi.

<span id="an_71:12">71:12</span> O Dio, non allontanarti da me, mio Dio,
affrettati in mio aiuto!

<span id="an_71:13">71:13</span> Sian confusi, siano consumati gli
avversari dell’anima mia, sian coperti d’onta e di vituperio quelli che
cercano il mio male!

<span id="an_71:14">71:14</span> Ma io spererò del continuo, e a tutte
le tue lodi ne aggiungerò delle altre.

<span id="an_71:15">71:15</span> La mia bocca racconterà tuttodì la tua
giustizia e le tue liberazioni, perché non ne conosco il numero.

<span id="an_71:16">71:16</span> Io mi farò innanzi a dir de’ potenti
atti del Signore, dell’Eterno; ricorderò la tua giustizia, la tua
soltanto.

<span id="an_71:17">71:17</span> O Dio, tu m’hai ammaestrato dalla mia
fanciullezza, ed io, fino ad ora, ho annunziato le tue maraviglie.

<span id="an_71:18">71:18</span> Ed anche quando sia giunto alla
vecchiaia ed alla canizie, o Dio, non abbandonarmi, finché non abbia
fatto conoscere il tuo braccio a questa generazione, e la tua potenza a
quelli che verranno.

<span id="an_71:19">71:19</span> Anche la tua giustizia, o Dio, è
eccelsa; tu hai fatto cose grandi; o Dio, chi è pari a te?

<span id="an_71:20">71:20</span> Tu, che ci hai fatto veder molte e
gravi distrette, ci darai di nuovo la vita e ci trarrai di nuovo dagli
abissi della terra;

<span id="an_71:21">71:21</span> tu accrescerai la mia grandezza, e ti
volgerai di nuovo a me per consolarmi.

<span id="an_71:22">71:22</span> Io altresì ti celebrerò col saltèro,
celebrerò la tua verità, o mio Dio! A te salmeggerò con la cetra, o
Santo d’Israele!

<span id="an_71:23">71:23</span> Le mie labbra giubileranno, quando
salmeggerò a te e l’anima mia pure, che tu hai riscattata.

<span id="an_71:24">71:24</span> Anche la mia lingua parlerà tuttodì
della tua giustizia, perché sono stati svergognati, sono stati confusi
quelli che cercavano il mio male.

<span id="an_72:1">72:1</span> Di Salomone. O Dio, da’ i tuoi giudizi al
re, e la tua giustizia al figliuolo del re;

<span id="an_72:2">72:2</span> ed egli giudicherà il tuo popolo con
giustizia, e i tuoi miseri con equità!

<span id="an_72:3">72:3</span> I monti produrranno pace al popolo, e i
colli pure, mediante la giustizia!

<span id="an_72:4">72:4</span> Egli farà ragione ai miseri del popolo,
salverà i figliuoli del bisognoso, e fiaccherà l’oppressore!

<span id="an_72:5">72:5</span> Ti temeranno fin che duri il sole, finché
duri la luna, per ogni età!

<span id="an_72:6">72:6</span> Ei scenderà come pioggia sul prato
segato, come acquazzone che adacqua la terra.

<span id="an_72:7">72:7</span> Ai dì d’esso il giusto fiorirà, e vi sarà
abbondanza di pace finché non vi sia più luna.

<span id="an_72:8">72:8</span> Egli signoreggerà da un mare all’altro, e
dal fiume fino all’estremità della terra.

<span id="an_72:9">72:9</span> Davanti a lui s’inchineranno gli abitanti
del deserto e i suoi nemici leccheranno la polvere.

<span id="an_72:10">72:10</span> I re di Tarsis e le isole gli
pagheranno il tributo, i re di Sceba e di Seba gli offriranno doni;

<span id="an_72:11">72:11</span> e tutti i re gli si prostreranno
dinanzi, tutte le nazioni lo serviranno.

<span id="an_72:12">72:12</span> Poich’egli libererà il bisognoso che
grida, e il misero che non ha chi l’aiuti.

<span id="an_72:13">72:13</span> Egli avrà compassione dell’infelice e
del bisognoso, e salverà l’anima de’ poveri.

<span id="an_72:14">72:14</span> Egli redimerà l’anima loro
dall’oppressione e dalla violenza, e il loro sangue sarà prezioso agli
occhi suoi.

<span id="an_72:15">72:15</span> Egli vivrà; e a lui sarà dato dell’oro
di Sceba, e la gente pregherà per lui tuttodì, lo benedirà del continuo.

<span id="an_72:16">72:16</span> Vi sarà abbondanza di grano nel paese,
sulla sommità dei monti. Ondeggeranno le spighe come fanno gli alberi
del Libano, e gli abitanti delle città fioriranno come l’erba della
terra!

<span id="an_72:17">72:17</span> Il suo nome durerà in eterno, il suo
nome sarà perpetuato finché duri il sole; e gli uomini si benediranno a
vicenda in lui; tutte le nazioni lo chiameranno beato!

<span id="an_72:18">72:18</span> Sia benedetto l’Eterno Iddio, l’Iddio
d’Israele, il quale solo fa maraviglie!

<span id="an_72:19">72:19</span> Sia benedetto in eterno il suo nome
glorioso, e tutta la terra sia ripiena della gloria! Amen! Amen!

<span id="an_72:20">72:20</span> Qui finiscono le preghiere di Davide,
figliuolo d’Isai.

<span id="an_73:1">73:1</span> Salmo di Asaf. Certo, Iddio è buono verso
Israele, verso quelli che son puri di cuore.

<span id="an_73:2">73:2</span> Ma, quant’è a me, quasi inciamparono i
miei piedi; poco mancò che i miei passi non sdrucciolassero.

<span id="an_73:3">73:3</span> Poiché io portavo invidia agli
orgogliosi, vedendo la prosperità degli empi.

<span id="an_73:4">73:4</span> Poiché per loro non vi son dolori, il
loro corpo è sano e pingue.

<span id="an_73:5">73:5</span> Non sono travagliati come gli altri
mortali, né son colpiti come gli altri uomini.

<span id="an_73:6">73:6</span> Perciò la superbia li cinge a guisa di
collana, la violenza li cuopre a guisa di vestito.

<span id="an_73:7">73:7</span> Dal loro cuore insensibile esce
l’iniquità; le immaginazioni del cuor loro traboccano.

<span id="an_73:8">73:8</span> Sbeffeggiano e malvagiamente ragionan
d’opprimere; parlano altezzosamente.

<span id="an_73:9">73:9</span> Metton la loro bocca nel cielo, e la loro
lingua passeggia per la terra.

<span id="an_73:10">73:10</span> Perciò il popolo si volge dalla loro
parte, e beve copiosamente alla loro sorgente,

<span id="an_73:11">73:11</span> e dice: Com’è possibile che Dio sappia
ogni cosa, che vi sia conoscenza nell’Altissimo?

<span id="an_73:12">73:12</span> Ecco, costoro sono empi: eppure,
tranquilli sempre, essi accrescono i loro averi.

<span id="an_73:13">73:13</span> Invano dunque ho purificato il mio
cuore, e ho lavato le mie mani nell’innocenza!

<span id="an_73:14">73:14</span> Poiché son percosso ogni giorno, e il
mio castigo si rinnova ogni mattina.

<span id="an_73:15">73:15</span> Se avessi detto: Parlerò a quel modo,
ecco, sarei stato infedele alla schiatta de’ tuoi figliuoli.

<span id="an_73:16">73:16</span> Ho voluto riflettere per intender
questo, ma la cosa mi è parsa molto ardua,

<span id="an_73:17">73:17</span> finché non sono entrato nel santuario
di Dio, e non ho considerata la fine di costoro.

<span id="an_73:18">73:18</span> Certo, tu li metti in luoghi
sdrucciolevoli, tu li fai cadere in rovina.

<span id="an_73:19">73:19</span> Come sono stati distrutti in un
momento, portati via, consumati per casi spaventevoli!

<span id="an_73:20">73:20</span> Come avviene d’un sogno quand’uno si
sveglia, così tu, o Signore, quando ti desterai, sprezzerai la loro vana
apparenza.

<span id="an_73:21">73:21</span> Quando il mio cuore s’inacerbiva ed io
mi sentivo trafitto internamente,

<span id="an_73:22">73:22</span> ero insensato e senza conoscimento; io
ero verso di te come una bestia.

<span id="an_73:23">73:23</span> Ma pure, io resto del continuo con te;
tu m’hai preso per la man destra;

<span id="an_73:24">73:24</span> tu mi condurrai col tuo consiglio, e
poi mi riceverai in gloria.

<span id="an_73:25">73:25</span> Chi ho io in cielo fuori di te? E sulla
terra non desidero che te.

<span id="an_73:26">73:26</span> La mia carne e il mio cuore posson
venir meno, ma Dio è la ròcca del mio cuore e la mia parte in eterno.

<span id="an_73:27">73:27</span> Poiché, ecco, quelli che s’allontanan
da te periranno; tu distruggi chiunque, fornicando, ti abbandona.

<span id="an_73:28">73:28</span> Ma quanto a me, il mio bene è
d’accostarmi a Dio; io ho fatto del Signore, dell’Eterno, il mio
rifugio, per raccontare, o Dio, tutte le opere tue.

<span id="an_74:1">74:1</span> Cantico di Asaf. O Dio, perché ci hai
rigettati per sempre? Perché arde l’ira tua contro il gregge del tuo
pasco?

<span id="an_74:2">74:2</span> Ricordati della tua raunanza che
acquistasti in antico, che redimesti per esser la tribù della tua
eredità; ricordati del monte di Sion, di cui hai fatto la tua dimora!

<span id="an_74:3">74:3</span> Dirigi i tuoi passi verso le ruine
perpetue; il nemico ha tutto devastato nel tuo santuario.

<span id="an_74:4">74:4</span> I tuoi avversari hanno ruggito dentro al
luogo delle tue raunanze; vi hanno posto le loro insegne per emblemi.

<span id="an_74:5">74:5</span> Parevano uomini levanti in alto le scuri
nel folto d’un bosco.

<span id="an_74:6">74:6</span> E invero con l’ascia e col martello,
hanno spezzato tutte le sculture della tua casa.

<span id="an_74:7">74:7</span> Hanno appiccato il fuoco al tuo
santuario, han profanato, gettandola a terra, la dimora del tuo nome.

<span id="an_74:8">74:8</span> Han detto in cuor loro: Distruggiamo
tutto! Hanno arso tutti i luoghi delle raunanze divine nel paese.

<span id="an_74:9">74:9</span> Noi non vediam più i nostri emblemi; non
v’è più profeta, né v’è fra noi alcuno che sappia fino a quando.

<span id="an_74:10">74:10</span> Fino a quando, o Dio, oltraggerà
l’avversario? Il nemico sprezzerà egli il tuo nome in perpetuo?

<span id="an_74:11">74:11</span> Perché ritiri la tua mano, la tua
destra? Traila fuori dal tuo seno, e distruggili!

<span id="an_74:12">74:12</span> Ma Dio è il mio Re ab antico, colui che
opera liberazioni in mezzo alla terra.

<span id="an_74:13">74:13</span> Tu, con la tua forza, spartisti il
mare, tu spezzasti il capo ai mostri marini sulle acque,

<span id="an_74:14">74:14</span> tu spezzasti il capo del leviatan, tu
lo desti in pasto al popolo del deserto.

<span id="an_74:15">74:15</span> Tu facesti sgorgare fonti e torrenti,
tu asciugasti fiumi perenni.

<span id="an_74:16">74:16</span> Tuo è il giorno, la notte pure è tua;
tu hai stabilito la luna e il sole.

<span id="an_74:17">74:17</span> Tu hai fissato tutti i confini della
terra, tu hai fatto l’estate e l’inverno.

<span id="an_74:18">74:18</span> Ricordati questo: che il nemico ha
oltraggiato l’Eterno, e che un popolo stolto ha sprezzato il tuo nome.

<span id="an_74:19">74:19</span> Non dare alle fiere la vita della tua
tortora, non dimenticare per sempre il gregge dei tuoi poveri afflitti!

<span id="an_74:20">74:20</span> Abbi riguardo al patto, poiché i luoghi
tenebrosi della terra son pieni di ricetti di violenza.

<span id="an_74:21">74:21</span> L’oppresso non se ne torni svergognato;
fa’ che il misero e il bisognoso lodino il tuo nome.

<span id="an_74:22">74:22</span> Lèvati, o Dio, difendi la tua causa!
Ricordati dell’oltraggio che ti è fatto del continuo dallo stolto.

<span id="an_74:23">74:23</span> Non dimenticare il grido de’ tuoi
nemici, lo strepito incessante di quelli che si levano contro di te.

<span id="an_75:1">75:1</span> Per il Capo de’ musici. "Non
distruggere". Salmo di Asaf. Canto. Noi ti celebriamo, o Dio, ti
celebriamo; quelli che invocano il tuo nome narrano le tue maraviglie.

<span id="an_75:2">75:2</span> Quando verrà il tempo che avrò fissato,
io giudicherò dirittamente.

<span id="an_75:3">75:3</span> Si dissolva la terra con tutti i suoi
abitanti, io ne rendo stabili le colonne. Sela.

<span id="an_75:4">75:4</span> Io dico agli orgogliosi: Non vi gloriate!
e agli empi: non alzate il corno!

<span id="an_75:5">75:5</span> Non levate il vostro corno in alto, non
parlate col collo duro!

<span id="an_75:6">75:6</span> Poiché non è dal levante né dal ponente,
né dal mezzogiorno che vien l’elevazione;

<span id="an_75:7">75:7</span> ma Dio è quel che giudica; egli abbassa
l’uno ed innalza l’altro.

<span id="an_75:8">75:8</span> L’Eterno ha in mano una coppa, ove
spumeggia un vino pien di mistura. Egli ne mesce; certo, tutti gli empi
della terra ne succeranno e berranno le fecce.

<span id="an_75:9">75:9</span> Ma io proclamerò del continuo queste
cose, salmeggerò all’Iddio di Giacobbe;

<span id="an_75:10">75:10</span> spezzerò tutta la potenza degli empi,
ma la potenza de’ giusti sarà accresciuta.

<span id="an_76:1">76:1</span> Per il Capo de’ Musici. Per strumenti a
corda. Salmo di Asaf. Canto. Iddio è conosciuto in Giuda; il suo nome è
grande in Israele.

<span id="an_76:2">76:2</span> Il suo tabernacolo e in Salem, e la sua
dimora in Sion.

<span id="an_76:3">76:3</span> Quivi ha spezzato le saette dell’arco, lo
scudo, la spada e gli arnesi di guerra. Sela.

<span id="an_76:4">76:4</span> Tremendo sei tu, o Potente, quando
ritorni dalle montagne di preda.

<span id="an_76:5">76:5</span> Gli animosi sono stati spogliati, han
dormito il loro ultimo sonno, e tutti gli uomini prodi sono stati
ridotti all’impotenza.

<span id="an_76:6">76:6</span> Alla tua minaccia, o Dio di Giacobbe,
carri e cavalli sono stati presi da torpore.

<span id="an_76:7">76:7</span> Tu, tu sei tremendo; e chi può reggere
davanti a te quando t’adiri?

<span id="an_76:8">76:8</span> Dal cielo facesti udir la tua sentenza;
la terra temette e tacque,

<span id="an_76:9">76:9</span> quando Iddio si levò per far giudicio,
per salvare tutti gl’infelici della terra. Sela.

<span id="an_76:10">76:10</span> Certo, il furore degli uomini ridonderà
alla tua lode; ti cingerai degli ultimi avanzi dei loro furori.

<span id="an_76:11">76:11</span> Fate voti all’Eterno, all’Iddio vostro,
e adempiteli; tutti quelli che gli stanno attorno portin doni al
Tremendo.

<span id="an_76:12">76:12</span> Egli recide lo spirito dei principi,
egli è tremendo ai re della terra.

<span id="an_77:1">77:1</span> Per il Capo de’ Musici. Secondo Jeduthun.
Salmo di Asaf. La mia voce s’eleva a Dio, e io grido; la mia voce
s’eleva a Dio, ed egli mi porge l’orecchio.

<span id="an_77:2">77:2</span> Nel giorno della mia distretta, io ho
cercato il Signore; la mia mano è stata tesa durante la notte senza
stancarsi, l’anima mia ha rifiutato d’esser consolata.

<span id="an_77:3">77:3</span> Io mi ricordo di Dio, e gemo; medito, e
il mio spirito è abbattuto. Sela.

<span id="an_77:4">77:4</span> Tu tieni desti gli occhi miei, sono
turbato e non posso parlare.

<span id="an_77:5">77:5</span> Ripenso ai giorni antichi, agli anni da
lungo tempo passati.

<span id="an_77:6">77:6</span> Mi ricordo de’ miei canti durante la
notte, medito nel mio cuore, e lo spirito mio va investigando:

<span id="an_77:7">77:7</span> Il Signore ripudia egli in perpetuo? E
non mostrerà egli più il suo favore?

<span id="an_77:8">77:8</span> E’ la sua benignità venuta meno per
sempre? La sua parola ha ella cessato per ogni età?

<span id="an_77:9">77:9</span> Iddio ha egli dimenticato d’aver pietà?
Ha egli nell’ira chiuse le sue compassioni? Sela.

<span id="an_77:10">77:10</span> E ho detto: La mia afflizione sta in
questo, che la destra dell’Altissimo è mutata.

<span id="an_77:11">77:11</span> Io rievocherò la memoria delle opere
dell’Eterno; sì, ricorderò le tue maraviglie antiche,

<span id="an_77:12">77:12</span> mediterò su tutte le opere tue, e
ripenserò alle tue gesta.

<span id="an_77:13">77:13</span> O Dio, le tue vie son sante; qual è
l’Iddio grande come Dio?

<span id="an_77:14">77:14</span> Tu sei l’Iddio che fai maraviglie; tu
hai fatto conoscere la tua forza fra i popoli.

<span id="an_77:15">77:15</span> Tu hai, col tuo braccio, redento il tuo
popolo, i figliuoli di Giacobbe e di Giuseppe. Sela.

<span id="an_77:16">77:16</span> Le acque ti videro, o Dio; le acque ti
videro e furono spaventate; anche gli abissi tremarono.

<span id="an_77:17">77:17</span> Le nubi versarono diluvi d’acqua; i
cieli tuonarono; ed anche i tuoi strali volarono da ogni parte.

<span id="an_77:18">77:18</span> La voce del tuo tuono era nel turbine;
i lampi illuminarono il mondo; la terra fu scossa e tremò.

<span id="an_77:19">77:19</span> La tua via fu in mezzo al mare, i tuoi
sentieri in mezzo alle grandi acque, e le tue orme non furon
riconosciute.

<span id="an_77:20">77:20</span> Tu conducesti il tuo popolo come un
gregge, per mano di Mosè e d’Aaronne.

<span id="an_78:1">78:1</span> Cantico di Asaf. Ascolta, popolo mio, il
mio insegnamento; porgete gli orecchi alle parole della mia bocca!

<span id="an_78:2">78:2</span> Io aprirò la mia bocca per proferir
parabole, esporrò i misteri de’ tempi antichi.

<span id="an_78:3">78:3</span> Quel che noi abbiamo udito e conosciuto,
e che i nostri padri ci hanno raccontato,

<span id="an_78:4">78:4</span> non lo celeremo ai loro figliuoli; diremo
alla generazione avvenire le lodi dell’Eterno, e la sua potenza e le
maraviglie ch’egli ha operato.

<span id="an_78:5">78:5</span> Egli stabilì una testimonianza in
Giacobbe, e pose una legge in Israele, ch’egli ordinò ai nostri padri di
far conoscere ai loro figliuoli,

<span id="an_78:6">78:6</span> perché fossero note alla generazione
avvenire, ai figliuoli che nascerebbero, i quali alla loro volta le
narrerebbero ai loro figliuoli,

<span id="an_78:7">78:7</span> ond’essi ponessero in Dio la loro
speranza e non dimenticassero le opere di Dio, ma osservassero i suoi
comandamenti;

<span id="an_78:8">78:8</span> e non fossero come i loro padri, una
generazione caparbia e ribelle, una generazione dal cuore incostante, e
il cui spirito non fu fedele a Dio.

<span id="an_78:9">78:9</span> I figliuoli di Efraim, gente di guerra,
buoni arcieri, voltaron le spalle il dì della battaglia.

<span id="an_78:10">78:10</span> Non osservarono il patto di Dio, e
ricusarono di camminar secondo la sua legge;

<span id="an_78:11">78:11</span> e dimenticarono le sue opere e i
prodigi ch’egli avea loro fatto vedere.

<span id="an_78:12">78:12</span> Egli avea compiuto maraviglie in
presenza de’ loro padri, nel paese d’Egitto, nelle campagne di Zoan.

<span id="an_78:13">78:13</span> Fendé il mare e li fece passare, e
fermò le acque come in un mucchio.

<span id="an_78:14">78:14</span> Di giorno li guidò con una nuvola, e
tutta la notte con una luce di fuoco.

<span id="an_78:15">78:15</span> Schiantò rupi nel deserto, e li
abbeverò copiosamente, come da gorghi.

<span id="an_78:16">78:16</span> Fece scaturire ruscelli dalla roccia e
ne fece scender dell’acque a guisa di fiumi.

<span id="an_78:17">78:17</span> Ma essi continuarono a peccare contro
di lui, a ribellarsi contro l’Altissimo, nel deserto;

<span id="an_78:18">78:18</span> e tentarono Dio in cuor loro, chiedendo
cibo a lor voglia.

<span id="an_78:19">78:19</span> E parlarono contro Dio, dicendo:
Potrebbe Dio imbandirci una mensa nel deserto?

<span id="an_78:20">78:20</span> Ecco, egli percosse la roccia e ne
colarono acque, ne traboccaron torrenti; potrebb’egli darci anche del
pane, e provveder di carne il suo popolo?

<span id="an_78:21">78:21</span> Perciò l’Eterno, avendoli uditi,
s’adirò fieramente, e un fuoco s’accese contro Giacobbe, e l’ira sua si
levò contro Israele,

<span id="an_78:22">78:22</span> perché non aveano creduto in Dio, né
avevano avuto fiducia nella sua salvazione;

<span id="an_78:23">78:23</span> eppure egli comandò alle nuvole di
sopra, e aprì le porte del cielo,

<span id="an_78:24">78:24</span> e fece piover su loro manna da
mangiare, e dette loro del frumento del cielo.

<span id="an_78:25">78:25</span> L’uomo mangiò del pane dei potenti;
egli mandò loro del cibo a sazietà.

<span id="an_78:26">78:26</span> Fece levare in cielo il vento
orientale, e con la sua potenza addusse il vento di mezzodì;

<span id="an_78:27">78:27</span> fece piover su loro della carne come
polvere, degli uccelli alati, numerosi come la rena del mare;

<span id="an_78:28">78:28</span> e li fece cadere in mezzo al loro
campo, d’intorno alle loro tende.

<span id="an_78:29">78:29</span> Così essi mangiarono e furon ben
satollati, e Dio mandò loro quel che aveano bramato.

<span id="an_78:30">78:30</span> Non si erano ancora distolti dalle loro
brame, avevano ancora il loro cibo in bocca,

<span id="an_78:31">78:31</span> quando l’ira di Dio si levò contro
loro, e ne uccise tra i più fiorenti, e abbatté i giovani d’Israele.

<span id="an_78:32">78:32</span> Con tutto ciò peccarono ancora, e non
credettero alle sue maraviglie.

<span id="an_78:33">78:33</span> Ond’egli consumò i loro giorni in
vanità, e i loro anni in ispaventi.

<span id="an_78:34">78:34</span> Quand’ei li uccideva, essi lo
ricercavano e tornavano bramosi di ritrovare Iddio;

<span id="an_78:35">78:35</span> e si ricordavano che Dio era la loro
ròcca, l’Iddio altissimo il loro redentore.

<span id="an_78:36">78:36</span> Essi però lo lusingavano con la loro
bocca, e gli mentivano con la loro lingua.

<span id="an_78:37">78:37</span> Il loro cuore non era diritto verso
lui, e non eran fedeli al suo patto.

<span id="an_78:38">78:38</span> Ma egli, che è pietoso, che perdona
l’iniquità e non distrugge il peccatore, più volte rattenne la sua ira,
e non lasciò divampare tutto il suo cruccio.

<span id="an_78:39">78:39</span> Ei si ricordò ch’essi erano carne, un
fiato che passa e non ritorna.

<span id="an_78:40">78:40</span> Quante volte si ribellarono a lui nel
deserto, e lo contristarono nella solitudine!

<span id="an_78:41">78:41</span> E tornarono a tentare Iddio e a
provocare il Santo d’Israele.

<span id="an_78:42">78:42</span> Non si ricordaron più della sua mano,
del giorno in cui egli li liberò dal nemico,

<span id="an_78:43">78:43</span> quando operò i suoi miracoli in Egitto,
e i suoi prodigi nelle campagne di Zoan;

<span id="an_78:44">78:44</span> mutò i loro fiumi in sangue, e i loro
rivi in guisa che non potean più bere;

<span id="an_78:45">78:45</span> mandò contro loro mosche velenose che
li divoravano, e rane che li distruggevano;

<span id="an_78:46">78:46</span> dette il loro raccolto ai bruchi e la
loro fatica alle locuste;

<span id="an_78:47">78:47</span> distrusse le loro vigne con la
gragnuola e i loro sicomori coi grossi chicchi d’essa;

<span id="an_78:48">78:48</span> abbandonò il loro bestiame alla
grandine e le lor gregge ai fulmini.

<span id="an_78:49">78:49</span> Scatenò su loro l’ardore del suo
cruccio, ira, indignazione e distretta, una torma di messaggeri di
malanni.

<span id="an_78:50">78:50</span> Dette libero corso alla sua ira; non
preservò dalla morte la loro anima, ma abbandonò la loro vita alla
pestilenza.

<span id="an_78:51">78:51</span> Percosse tutti i primogeniti d’Egitto,
le primizie del vigore nelle tende di Cham;

<span id="an_78:52">78:52</span> ma fece partire il suo popolo a guisa
di pecore, e lo condusse a traverso il deserto come una mandra.

<span id="an_78:53">78:53</span> Lo guidò sicuramente sì che non ebbero
da spaventarsi, mentre il mare inghiottiva i loro nemici.

<span id="an_78:54">78:54</span> Li fece arrivare alla sua santa
frontiera, alla montagna che la sua destra avea conquistato.

<span id="an_78:55">78:55</span> Scacciò le nazioni dinanzi a loro, ne
assegnò loro a sorte il paese quale eredità, e nelle tende d’esse fece
abitare le tribù d’Israele.

<span id="an_78:56">78:56</span> E nondimeno tentarono l’Iddio altissimo
e si ribellarono e non osservarono le sue testimonianze.

<span id="an_78:57">78:57</span> Si trassero indietro e furono sleali
come i loro padri; si rivoltarono come un arco fallace;

<span id="an_78:58">78:58</span> lo provocarono ad ira coi loro alti
luoghi, lo mossero a gelosia con le loro sculture.

<span id="an_78:59">78:59</span> Dio udì questo, e si adirò, prese
Israele in grande avversione,

<span id="an_78:60">78:60</span> onde abbandonò il tabernacolo di Silo,
la tenda ov’era dimorato fra gli uomini;

<span id="an_78:61">78:61</span> e lasciò menare la sua Forza in
cattività, e lasciò cader la sua Gloria in man del nemico.

<span id="an_78:62">78:62</span> Abbandonò il suo popolo alla spada, e
s’adirò contro la sua eredità.

<span id="an_78:63">78:63</span> Il fuoco consumo i loro giovani, e le
loro vergini non ebber canto nuziale.

<span id="an_78:64">78:64</span> I loro sacerdoti caddero per la spada,
e le loro vedove non fecer lamento.

<span id="an_78:65">78:65</span> Poi il Signore si risvegliò come uno
che dormisse, come un prode che grida eccitato dal vino.

<span id="an_78:66">78:66</span> E percosse i suoi nemici alle spalle, e
mise loro addosso un eterno vituperio.

<span id="an_78:67">78:67</span> Ma ripudiò la tenda di Giuseppe, e non
elesse la tribù di Efraim;

<span id="an_78:68">78:68</span> ma elesse la tribù di Giuda, il monte
di Sion ch’egli amava.

<span id="an_78:69">78:69</span> Edificò il suo santuario a guisa de’
luoghi eccelsi, come la terra ch’egli ha fondata per sempre.

<span id="an_78:70">78:70</span> Elesse Davide, suo servitore, lo prese
dagli ovili;

<span id="an_78:71">78:71</span> lo trasse di dietro alle pecore
lattanti, per pascere Giacobbe suo popolo, ed Israele sua eredità.

<span id="an_78:72">78:72</span> Ed egli li pasturò secondo l’integrità
del suo cuore, e li guidò con mano assennata.

<span id="an_79:1">79:1</span> Salmo di Asaf. O Dio, le nazioni sono
entrate nella tua eredità, hanno contaminato il tempio della tua
santità, han ridotto Gerusalemme in un mucchio di rovine;

<span id="an_79:2">79:2</span> hanno dato i cadaveri del tuoi servitori
in pasto agli uccelli del cielo, la carne de’ tuoi santi alle fiere
della terra.

<span id="an_79:3">79:3</span> Hanno sparso il loro sangue come acqua
intorno a Gerusalemme, e non v’è stato alcuno che li seppellisse.

<span id="an_79:4">79:4</span> Noi siam diventati un vituperio per i
nostri vicini, un oggetto di scherno e di derisione per quelli che ci
circondano.

<span id="an_79:5">79:5</span> Fino a quando, o Eterno? Sarai tu adirato
per sempre? La tua gelosia arderà essa come un fuoco?

<span id="an_79:6">79:6</span> Spandi l’ira tua sulle nazioni che non ti
conoscono, e sopra i regni che non invocano il tuo nome.

<span id="an_79:7">79:7</span> Poiché hanno divorato Giacobbe, e hanno
desolato la sua dimora.

<span id="an_79:8">79:8</span> Non ricordare contro noi le iniquità de’
nostri antenati; affrettati, ci vengano incontro le tue compassioni,
poiché siamo in molto misero stato.

<span id="an_79:9">79:9</span> Soccorrici, o Dio della nostra salvezza,
per la gloria del tuo nome, e liberaci, e perdona i nostri peccati, per
amor del tuo nome.

<span id="an_79:10">79:10</span> Perché direbbero le nazioni: Dov’è
l’Iddio loro? Fa’ che la vendetta del sangue sparso de’ tuoi servitori
sia nota fra le nazioni, dinanzi agli occhi nostri.

<span id="an_79:11">79:11</span> Giunga dinanzi a te il gemito de’
prigionieri; secondo la potenza del tuo braccio, scampa quelli che son
condannati a morte.

<span id="an_79:12">79:12</span> E rendi ai nostri vicini a sette doppi
in seno il vituperio che t’hanno fatto, o Signore!

<span id="an_79:13">79:13</span> E noi, tuo popolo e gregge del tuo
pasco, ti celebreremo in perpetuo, pubblicheremo la tua lode per ogni
età.

<span id="an_80:1">80:1</span> Per il Capo de’ musici. Sopra "i gigli
della testimonianza". Salmo di Asaf. Porgi orecchio, o Pastore
d’Israele, che guidi Giuseppe come un gregge; o tu che siedi sopra i
cherubini, fa’ risplender la tua gloria!

<span id="an_80:2">80:2</span> Dinanzi ad Efraim, a Beniamino ed a
Manasse, risveglia la tua potenza, e vieni a salvarci!

<span id="an_80:3">80:3</span> O Dio, ristabiliscici, fa’ risplendere il
tuo volto, e saremo salvati.

<span id="an_80:4">80:4</span> O Eterno, Dio degli eserciti, fino a
quando sarai tu irritato contro la preghiera del tuo popolo?

<span id="an_80:5">80:5</span> Tu li hai cibati di pan di pianto, e li
hai abbeverati di lagrime in larga misura.

<span id="an_80:6">80:6</span> Tu fai di noi un oggetto di contesa per i
nostri vicini, e i nostri nemici ridon di noi fra loro.

<span id="an_80:7">80:7</span> O Dio degli eserciti, ristabiliscici, fa’
risplendere il tuo volto, e saremo salvati.

<span id="an_80:8">80:8</span> Tu trasportasti dall’Egitto una vite;
cacciasti le nazioni e la piantasti;

<span id="an_80:9">80:9</span> tu sgombrasti il terreno dinanzi a lei,
ed essa mise radici, ed empì la terra.

<span id="an_80:10">80:10</span> I monti furon coperti della sua ombra,
e i suoi tralci furon come cedri di Dio.

<span id="an_80:11">80:11</span> Stese i suoi rami fino al mare, e i
suoi rampolli fino al fiume.

<span id="an_80:12">80:12</span> Perché hai tu rotto i suoi ripari, sì
che tutti i passanti la spogliano?

<span id="an_80:13">80:13</span> Il cinghiale del bosco la devasta, e le
bestie della campagna ne fanno il loro pascolo.

<span id="an_80:14">80:14</span> O Dio degli eserciti, deh, ritorna;
riguarda dal cielo, e vedi, e visita questa vigna;

<span id="an_80:15">80:15</span> proteggi quel che la tua destra ha
piantato, e il rampollo che hai fatto crescer forte per te.

<span id="an_80:16">80:16</span> Essa è arsa dal fuoco, è recisa; il
popolo perisce alla minaccia del tuo volto.

<span id="an_80:17">80:17</span> Sia la tua mano sull’uomo della tua
destra, sul figliuol dell’uomo che hai reso forte per te,

<span id="an_80:18">80:18</span> e noi non ci ritrarremo da te. Facci
rivivere, e noi invocheremo il tuo nome.

<span id="an_80:19">80:19</span> O Eterno, Iddio degli eserciti,
ristabiliscici, fa’ risplendere il tuo volto, e saremo salvati.

<span id="an_81:1">81:1</span> Per il Capo de’ musici. Sulla Ghittea.
Salmo di Asaf. Cantate con gioia a Dio nostra forza; mandate grida di
allegrezza all’Iddio di Giacobbe!

<span id="an_81:2">81:2</span> Intonate un salmo e fate risonare il
cembalo, l’arpa deliziosa, col saltèro.

<span id="an_81:3">81:3</span> Sonate la tromba alla nuova luna, alla
luna piena, al giorno della nostra festa.

<span id="an_81:4">81:4</span> Poiché questo è uno statuto per Israele,
una legge dell’Iddio di Giacobbe.

<span id="an_81:5">81:5</span> Egli lo stabilì come una testimonianza in
Giuseppe, quando uscì contro il paese d’Egitto. Io udii allora il
linguaggio di uno che m’era ignoto:

<span id="an_81:6">81:6</span> O Israele, io sottrassi le tue spalle ai
pesi, le tue mani han lasciato le corbe.

<span id="an_81:7">81:7</span> Nella distretta gridasti a me ed io ti
liberai; ti risposi nascosto in mezzo ai tuoni, ti provai alle acque di
Meriba. Sela.

<span id="an_81:8">81:8</span> Ascolta, o popolo mio, ed io ti darò
degli ammonimenti; o Israele, volessi tu pure ascoltarmi!

<span id="an_81:9">81:9</span> Non vi sia nel mezzo di te alcun dio
straniero, e non adorare alcun dio forestiero:

<span id="an_81:10">81:10</span> Io sono l’Eterno, l’Iddio tuo, che ti
fece risalire dal paese d’Egitto; allarga la tua bocca, ed io l’empirò.

<span id="an_81:11">81:11</span> Ma il mio popolo non ha ascoltato la
mia voce, e Israele non mi ha ubbidito.

<span id="an_81:12">81:12</span> Ond’io li abbandonai alla durezza del
cuor loro, perché camminassero secondo i loro consigli.

<span id="an_81:13">81:13</span> Oh se il mio popolo volesse ascoltarmi,
se Israele volesse camminar nelle mie vie!

<span id="an_81:14">81:14</span> Tosto farei piegare i loro nemici, e
rivolgerei la mia mano contro i loro avversari.

<span id="an_81:15">81:15</span> Quelli che odiano l’Eterno dovrebbero
sottomettersi a lui, ma la loro durata sarebbe in perpetuo.

<span id="an_81:16">81:16</span> Io li nutrirei del fior di frumento, e
li sazierei di miele stillante dalla roccia.

<span id="an_82:1">82:1</span> Salmo di Asaf. Iddio sta nella raunanza
di Dio; egli giudica in mezzo agli dèi.

<span id="an_82:2">82:2</span> Fino a quando giudicherete ingiustamente,
e avrete riguardo alle persone degli empi? Sela.

<span id="an_82:3">82:3</span> Fate ragione al misero e all’orfano,
rendete giustizia all’afflitto e al povero!

<span id="an_82:4">82:4</span> Liberate il misero ed il bisognoso,
salvatelo dalla mano degli empi!

<span id="an_82:5">82:5</span> Essi non conoscono né intendono nulla;
camminano nelle tenebre; tutti i fondamenti della terra sono smossi.

<span id="an_82:6">82:6</span> Io ho detto: Voi siete dii, siete tutti
figliuoli dell’Altissimo.

<span id="an_82:7">82:7</span> Nondimeno morrete come gli altri uomini,
e cadrete come qualunque altro de’ principi.

<span id="an_82:8">82:8</span> Lèvati, o Dio, giudica la terra, poiché
tutte le nazioni hanno da esser la tua eredità.

<span id="an_83:1">83:1</span> Canto. Salmo di Asaf. O Dio, non startene
cheto; non rimaner muto ed inerte, o Dio!

<span id="an_83:2">83:2</span> Poiché, ecco, i tuoi nemici si agitano
rumorosamente, e quelli che t’odiano alzano il capo.

<span id="an_83:3">83:3</span> Tramano astuti disegni contro il tuo
popolo, e si concertano contro quelli che tu nascondi presso di te.

<span id="an_83:4">83:4</span> Dicono: Venite, distruggiamoli come
nazione, e il nome d’Israele non sia più ricordato.

<span id="an_83:5">83:5</span> Poiché si son concertati con uno stesso
sentimento, fanno un patto contro di te:

<span id="an_83:6">83:6</span> le tende di Edom e gl’Ismaeliti; Moab e
gli Hagareni;

<span id="an_83:7">83:7</span> Ghebal, Ammon ed Amalek; la Filistia con
gli abitanti di Tiro;

<span id="an_83:8">83:8</span> anche l’Assiria s’è aggiunta a loro;
prestano il loro braccio ai figliuoli di Lot. Sela.

<span id="an_83:9">83:9</span> Fa’ a loro come facesti a Midian, a
Sisera, a Jabin presso al torrente di Chison,

<span id="an_83:10">83:10</span> i quali furon distrutti a Endor, e
serviron di letame alla terra.

<span id="an_83:11">83:11</span> Rendi i loro capi simili ad Oreb e
Zeeb, e tutti i loro principi simili a Zeba e Tsalmunna;

<span id="an_83:12">83:12</span> poiché dicono: Impossessiamoci delle
dimore di Dio.

<span id="an_83:13">83:13</span> Dio mio, rendili simili al turbine,
simili a stoppia dinanzi al vento.

<span id="an_83:14">83:14</span> Come il fuoco brucia la foresta, e come
la fiamma incendia i monti,

<span id="an_83:15">83:15</span> così perseguitali con la tua tempesta,
e spaventali col tuo uragano.

<span id="an_83:16">83:16</span> Cuopri la loro faccia di vituperio,
onde cerchino il tuo nome, o Eterno!

<span id="an_83:17">83:17</span> Siano svergognati e costernati in
perpetuo, siano confusi e periscano!

<span id="an_83:18">83:18</span> E conoscano che tu, il cui nome e
l’Eterno, sei il solo Altissimo sopra tutta la terra.

<span id="an_84:1">84:1</span> Per il Capo de’ musici. Sulla Ghittea.
Salmo de’ figliuoli di Kore. Oh quanto sono amabili le tue dimore, o
Eterno degli eserciti!

<span id="an_84:2">84:2</span> L’anima mia langue e vien meno, bramando
i cortili dell’Eterno; il mio cuore e la mia carne mandan grida di gioia
all’Iddio vivente.

<span id="an_84:3">84:3</span> Anche il passero si trova una casa e la
rondine un nido ove posare i suoi piccini… I tuoi altari, o Eterno degli
eserciti, Re mio, Dio mio!…

<span id="an_84:4">84:4</span> Beati quelli che abitano nella tua casa,
e ti lodano del continuo! Sela.

<span id="an_84:5">84:5</span> Beati quelli che hanno in te la loro
forza, che hanno il cuore alle vie del Santuario!

<span id="an_84:6">84:6</span> Quando attraversano la valle di Baca essi
la trasformano in luogo di fonti; e la pioggia d’autunno la cuopre di
benedizioni.

<span id="an_84:7">84:7</span> Essi vanno di forza in forza, e
compariscono alfine davanti a Dio in Sion.

<span id="an_84:8">84:8</span> O Eterno, Iddio degli eserciti, ascolta
la mia preghiera; porgi l’orecchio, o Dio di Giacobbe! Sela.

<span id="an_84:9">84:9</span> O Dio, scudo nostro, vedi e riguarda la
faccia del tuo unto!

<span id="an_84:10">84:10</span> Poiché un giorno ne’ tuoi cortili val
meglio che mille altrove. Io vorrei piuttosto starmene sulla soglia
della casa del mio Dio, che abitare nelle tende degli empi.

<span id="an_84:11">84:11</span> Perché l’Eterno Iddio è sole e scudo;
l’Eterno darà grazia e gloria. Egli non ricuserà alcun bene a quelli che
camminano nella integrità.

<span id="an_84:12">84:12</span> O Eterno degli eserciti, beato l’uomo
che confida in te!

<span id="an_85:1">85:1</span> Per il Capo de’ musici. Salmo de’
figliuoli di Kore. O Eterno, tu sei stato propizio alla tua terra, tu
hai ricondotto Giacobbe dalla cattività.

<span id="an_85:2">85:2</span> Tu hai perdonato l’iniquità del tuo
popolo, hai coperto tutti i loro peccati. Sela.

<span id="an_85:3">85:3</span> Tu hai acquetato tutto il tuo cruccio, ti
sei distolto dall’ardore della tua ira.

<span id="an_85:4">85:4</span> Ristabiliscici, o Dio della nostra
salvezza, e fa’ cessar la tua indignazione contro di noi.

<span id="an_85:5">85:5</span> Sarai tu adirato contro di noi in
perpetuo? Farai tu durar l’ira tua d’età in età?

<span id="an_85:6">85:6</span> Non tornerai tu a ravvivarci, onde il tuo
popolo si rallegri in te?

<span id="an_85:7">85:7</span> Mostraci la tua benignità, o Eterno, e
dacci la tua salvezza.

<span id="an_85:8">85:8</span> Io ascolterò quel che dirà Iddio,
l’Eterno, poiché egli parlerà di pace al suo popolo ed ai suoi fedeli;
ma non ritornino più alla follia!

<span id="an_85:9">85:9</span> Certo, la sua salvezza è vicina a quelli
che lo temono, affinché la gloria abiti nel nostro paese.

<span id="an_85:10">85:10</span> La benignità e la verità si sono
incontrate, la giustizia e la pace si son baciate.

<span id="an_85:11">85:11</span> La verità germoglia dalla terra, e la
giustizia riguarda dal cielo.

<span id="an_85:12">85:12</span> Anche l’Eterno largirà ogni bene, e la
nostra terra produrrà il suo frutto.

<span id="an_85:13">85:13</span> La giustizia camminerà dinanzi a lui, e
seguirà la via dei suoi passi.

<span id="an_86:1">86:1</span> Preghiera di Davide. Inclina l’orecchio
tuo, o Eterno, e rispondimi, perché io sono afflitto e misero.

<span id="an_86:2">86:2</span> Proteggi l’anima mia, perché sono di
quelli che t’amano. Tu, mio Dio, salva il tuo servitore che confida in
te!

<span id="an_86:3">86:3</span> Abbi pietà di me, o Signore, perché io
grido a te tutto il giorno.

<span id="an_86:4">86:4</span> Rallegra l’anima del tuo servitore,
perché a te, o Signore, io elevo l’anima mia.

<span id="an_86:5">86:5</span> Poiché tu, o Signore, sei buono, pronto a
perdonare, e di gran benignità verso tutti quelli che t’invocano.

<span id="an_86:6">86:6</span> Porgi l’orecchio, o Eterno, alla mia
preghiera, e sii attento alla voce delle mie supplicazioni.

<span id="an_86:7">86:7</span> Io t’invoco nel giorno della mia
distretta, perché tu mi risponderai.

<span id="an_86:8">86:8</span> Non v’è nessuno pari a te fra gli dèi, o
Signore, né vi sono alcune opere pari alle tue.

<span id="an_86:9">86:9</span> Tutte le nazioni che tu hai fatte
verranno ad adorare nel tuo cospetto, o Signore, e glorificheranno il
tuo nome.

<span id="an_86:10">86:10</span> Poiché tu sei grande e fai maraviglie;
tu solo sei Dio.

<span id="an_86:11">86:11</span> O Eterno, insegnami la tua via; io
camminerò nella tua verità; unisci il mio cuore al timor del tuo nome.

<span id="an_86:12">86:12</span> Io ti celebrerò, Signore, Iddio mio,
con tutto il mio cuore, e glorificherò il tuo nome in perpetuo.

<span id="an_86:13">86:13</span> Perché grande è la tua benignità verso
me, e tu hai riscossa l’anima mia dal fondo del soggiorno de’ morti.

<span id="an_86:14">86:14</span> O Dio, gente superba s’è levata contro
di me, e una turba di violenti cerca l’anima mia, e non pongono te
davanti agli occhi loro.

<span id="an_86:15">86:15</span> Ma tu, o Signore, sei un Dio pietoso e
misericordioso, lento all’ira e grande in benignità e in verità.

<span id="an_86:16">86:16</span> Volgiti a me, ed abbi pietà di me; da’
la tua forza al tuo servitore, e salva il figliuolo della tua servente.

<span id="an_86:17">86:17</span> Mostrami un segno del tuo favore, onde
quelli che m’odiano lo veggano e sian confusi, perché tu, o Eterno,
m’avrai soccorso e consolato.

<span id="an_87:1">87:1</span> Salmo dei figliuoli di Kore. Canto.
L’Eterno ha fondato la sua città sui monti santi.

<span id="an_87:2">87:2</span> Egli ama le porte di Sion più di tutte le
dimore di Giacobbe.

<span id="an_87:3">87:3</span> Cose gloriose son dette di te, o città di
Dio! Sela.

<span id="an_87:4">87:4</span> Io mentoverò l’Egitto e Babilonia fra
quelli che mi conoscono: Ecco la Filistia e Tiro, con l’Etiopia: Ciascun
d’essi è nato in Sion!

<span id="an_87:5">87:5</span> E si dirà di Sion: Questo qui e quello là
son nati in lei; e l’Altissimo stesso la renderà stabile.

<span id="an_87:6">87:6</span> L’Eterno iscriverà, passando in rassegna
i popoli: Questo è nato là. Sela.

<span id="an_87:7">87:7</span> E cantando e danzando diranno: Tutte le
fonti della mia gioia sono in te.

<span id="an_88:1">88:1</span> Canto. Salmo dei figliuoli di Kore. Per
il Capo de’ musici. Da cantarsi mestamente. Cantico di Heman,
l’Ezrahita. O Eterno, Dio della mia salvezza, io grido giorno e notte
nel tuo cospetto.

<span id="an_88:2">88:2</span> Venga la mia preghiera dinanzi a te,
inclina il tuo orecchio al mio grido;

<span id="an_88:3">88:3</span> poiché l’anima mia è sazia di mali, e la
mia vita è giunta presso al soggiorno dei morti.

<span id="an_88:4">88:4</span> Io son contato fra quelli che scendon
nella fossa; son come un uomo che non ha più forza.

<span id="an_88:5">88:5</span> Prostrato sto fra i morti, come gli
uccisi che giaccion nella tomba, de’ quali tu non ti ricordi più, e che
son fuor della portata della tua mano.

<span id="an_88:6">88:6</span> Tu m’hai posto nella fossa più profonda,
in luoghi tenebrosi, negli abissi.

<span id="an_88:7">88:7</span> L’ira tua pesa su me, e tu m’hai
abbattuto con tutti i tuoi flutti. Sela.

<span id="an_88:8">88:8</span> Tu hai allontanato da me i miei
conoscenti, m’hai reso un’abominazione per loro. Io son rinchiuso e non
posso uscire.

<span id="an_88:9">88:9</span> L’occhio mio si consuma per l’afflizione;
io t’invoco ogni giorno, o Eterno, stendo verso te le mie mani.

<span id="an_88:10">88:10</span> Opererai tu qualche miracolo per i
morti? I trapassati risorgeranno essi a celebrarti? Sela.

<span id="an_88:11">88:11</span> La tua benignità sarà ella narrata nel
sepolcro, o la tua fedeltà nel luogo della distruzione?

<span id="an_88:12">88:12</span> Le tue maraviglie saranno esse note
nelle tenebre, e la tua giustizia nella terra dell’oblìo?

<span id="an_88:13">88:13</span> Ma, quant’è a me, o Eterno, io grido a
te, e la mattina la mia preghiera ti viene incontro.

<span id="an_88:14">88:14</span> Perché, o Eterno, rigetti tu l’anima
mia? Perché nascondi il tuo volto da me?

<span id="an_88:15">88:15</span> Io sono afflitto, e morente fin da
giovane; io porto il peso dei tuoi terrori e sono smarrito.

<span id="an_88:16">88:16</span> I tuoi furori mi son passati addosso; i
tuoi terrori m’annientano,

<span id="an_88:17">88:17</span> mi circondano come acque ogni giorno,
mi attornian tutti assieme.

<span id="an_88:18">88:18</span> Hai allontanato da me amici e compagni;
i miei conoscenti sono le tenebre.

<span id="an_89:1">89:1</span> Cantico di Etan l’Ezrahita. Io canterò in
perpetuo le benignità dell’Eterno; con la mia bocca farò nota la tua
fedeltà d’età in età.

<span id="an_89:2">89:2</span> Poiché ho detto: La tua benignità sarà
stabile in eterno; nei cieli stessi tu stabilisci la tua fedeltà.

<span id="an_89:3">89:3</span> Io, dice l’Eterno, ho fatto un patto col
mio eletto; ho fatto questo giuramento a Davide, mio servitore:

<span id="an_89:4">89:4</span> Io stabilirò la tua progenie in eterno,
ed edificherò il tuo trono per ogni età. Sela.

<span id="an_89:5">89:5</span> Anche i cieli celebrano le tue
maraviglie, o Eterno, e la tua fedeltà nell’assemblea dei santi.

<span id="an_89:6">89:6</span> Poiché chi, nei cieli, è paragonabile
all’Eterno? Chi è simile all’Eterno tra i figli di Dio?

<span id="an_89:7">89:7</span> Iddio è molto terribile nell’assemblea
dei santi, e più tremendo di tutti quelli che l’attorniano.

<span id="an_89:8">89:8</span> O Eterno, Iddio degli eserciti, chi è
potente come te, o Eterno? E la tua fedeltà ti circonda da ogni parte.

<span id="an_89:9">89:9</span> Tu domi l’orgoglio del mare; quando le
sue onde s’innalzano, tu le acqueti.

<span id="an_89:10">89:10</span> Tu hai fiaccato l’Egitto, ferendolo a
morte; col tuo braccio potente, hai disperso i tuoi nemici.

<span id="an_89:11">89:11</span> I cieli son tuoi, tua pure è la terra;
tu hai fondato il mondo e tutto ciò ch’è in esso.

<span id="an_89:12">89:12</span> Hai creato il settentrione e il
mezzodì; il Tabor e l’Hermon mandan grida di gioia al tuo nome.

<span id="an_89:13">89:13</span> Tu hai un braccio potente; la tua mano
è forte, alta è la tua destra.

<span id="an_89:14">89:14</span> Giustizia e diritto son la base del tuo
trono, benignità e verità van davanti alla tua faccia.

<span id="an_89:15">89:15</span> Beato il popolo che conosce il grido di
giubilo; esso cammina, o Eterno, alla luce del tuo volto;

<span id="an_89:16">89:16</span> festeggia del continuo nel tuo nome, ed
è esaltato dalla tua giustizia.

<span id="an_89:17">89:17</span> Perché tu sei la gloria della loro
forza; e la nostra potenza è esaltata dal tuo favore.

<span id="an_89:18">89:18</span> Poiché il nostro scudo appartiene
all’Eterno, e il nostro re al Santo d’Israele.

<span id="an_89:19">89:19</span> Tu parlasti già in visione al tuo
diletto, e dicesti: Ho prestato aiuto a un prode, ho innalzato un eletto
d’infra il popolo.

<span id="an_89:20">89:20</span> Ho trovato Davide, mio servitore, l’ho
unto con l’olio mio santo;

<span id="an_89:21">89:21</span> la mia mano sarà salda nel sostenerlo,
e il mio braccio lo fortificherà.

<span id="an_89:22">89:22</span> Il nemico non lo sorprenderà, e il
perverso non l’opprimerà.

<span id="an_89:23">89:23</span> Io fiaccherò dinanzi a lui i suoi
nemici, e sconfiggerò quelli che l’odiano.

<span id="an_89:24">89:24</span> La mia fedeltà e la mia benignità
saranno con lui, e nel mio nome la sua potenza sarà esaltata.

<span id="an_89:25">89:25</span> E stenderò la sua mano sul mare, e la
sua destra sui fiumi.

<span id="an_89:26">89:26</span> Egli m’invocherà, dicendo: Tu sei il
mio Padre, il mio Dio, e la ròcca della mia salvezza.

<span id="an_89:27">89:27</span> Io altresì lo farò il primogenito, il
più eccelso dei re della terra.

<span id="an_89:28">89:28</span> Io gli conserverò la mia benignità in
perpetuo, e il mio patto rimarrà fermo con lui.

<span id="an_89:29">89:29</span> Io renderò la sua progenie eterna, e il
suo trono simile ai giorni de’ cieli.

<span id="an_89:30">89:30</span> Se i suoi figliuoli abbandonan la mia
legge e non camminano secondo i miei ordini,

<span id="an_89:31">89:31</span> se violano i miei statuti e non
osservano i miei comandamenti,

<span id="an_89:32">89:32</span> io punirò la loro trasgressione con la
verga, e la loro iniquità con percosse;

<span id="an_89:33">89:33</span> ma non gli ritirerò la mia benignità, e
non smentirò la mia fedeltà.

<span id="an_89:34">89:34</span> Io non violerò il mio patto, e non
muterò ciò ch’è uscito dalle mie labbra.

<span id="an_89:35">89:35</span> Una cosa ho giurata per la mia santità,
e non mentirò a Davide:

<span id="an_89:36">89:36</span> La sua progenie durerà in eterno, e il
suo trono sarà davanti a me come il sole,

<span id="an_89:37">89:37</span> sarà stabile in perpetuo come la luna;
e il testimone ch’è nei cieli è fedele. Sela.

<span id="an_89:38">89:38</span> Eppure tu l’hai reietto e sprezzato, ti
sei gravemente adirato contro il tuo unto.

<span id="an_89:39">89:39</span> Tu hai rinnegato il patto stretto col
tuo servitore, hai profanato la sua corona gettandola a terra.

<span id="an_89:40">89:40</span> Tu hai rotto i suoi ripari, hai ridotto
in ruine le sue fortezze.

<span id="an_89:41">89:41</span> Tutti i passanti l’han saccheggiato, è
diventato il vituperio de’ suoi vicini.

<span id="an_89:42">89:42</span> Tu hai esaltato la destra de’ suoi
avversari, hai rallegrato tutti i suoi nemici.

<span id="an_89:43">89:43</span> Tu hai fatto ripiegare il taglio della
sua spada, e non l’hai sostenuto nella battaglia.

<span id="an_89:44">89:44</span> Tu hai fatto cessare il suo splendore,
e hai gettato a terra il suo trono.

<span id="an_89:45">89:45</span> Tu hai scorciato i giorni della sua
giovinezza, l’hai coperto di vergogna. Sela.

<span id="an_89:46">89:46</span> Fino a quando, o Eterno, ti nasconderai
tu del continuo, e l’ira tua arderà come un fuoco?

<span id="an_89:47">89:47</span> Ricordati quant’è fugace la mia vita,
per qual nulla tu hai creato tutti i figliuoli degli uomini!

<span id="an_89:48">89:48</span> Qual è l’uomo che viva senza veder la
morte? che scampi l’anima sua dal potere del soggiorno de’ morti? Sela.

<span id="an_89:49">89:49</span> Signore, dove sono le tue benignità
antiche, le quali giurasti a Davide nella tua fedeltà?

<span id="an_89:50">89:50</span> Ricorda, o Signore, il vituperio fatto
ai tuoi servitori: ricordati ch’io porto in seno quello di tutti i
grandi popoli,

<span id="an_89:51">89:51</span> il vituperio di cui t’hanno coperto i
tuoi nemici, o Eterno, il vituperio che han gettato sui passi del tuo
unto.

<span id="an_89:52">89:52</span> Benedetto sia l’Eterno in perpetuo.
Amen, Amen!

<span id="an_90:1">90:1</span> Preghiera di Mosè, uomo di Dio. O
Signore, tu sei stato per noi un rifugio d’età in età.

<span id="an_90:2">90:2</span> Avanti che i monti fossero nati e che tu
avessi formato la terra e il mondo, anzi, ab eterno in eterno, tu sei
Dio.

<span id="an_90:3">90:3</span> Tu fai tornare i mortali in polvere e
dici: Ritornate, o figliuoli degli uomini.

<span id="an_90:4">90:4</span> Perché mille anni, agli occhi tuoi, sono
come il giorno d’ieri quand’è passato, e come una veglia nella notte.

<span id="an_90:5">90:5</span> Tu li porti via come in una piena; son
come un sogno. Son come l’erba che verdeggia la mattina;

<span id="an_90:6">90:6</span> la mattina essa fiorisce e verdeggia, la
sera è segata e si secca.

<span id="an_90:7">90:7</span> Poiché noi siam consumati per la tua ira,
e siamo atterriti per il tuo cruccio.

<span id="an_90:8">90:8</span> Tu metti le nostre iniquità davanti a te,
e i nostri peccati occulti, alla luce della tua faccia.

<span id="an_90:9">90:9</span> Tutti i nostri giorni spariscono per il
tuo cruccio; noi finiamo gli anni nostri come un soffio.

<span id="an_90:10">90:10</span> I giorni de’ nostri anni arrivano a
settant’anni; o, per i più forti, a ottant’anni; e quel che ne fa
l’orgoglio, non è che travaglio e vanità; perché passa presto, e noi ce
ne voliam via.

<span id="an_90:11">90:11</span> Chi conosce la forza della tua ira e il
tuo cruccio secondo il timore che t’è dovuto?

<span id="an_90:12">90:12</span> Insegnaci dunque a così contare nostri
giorni, che acquistiamo un cuor savio.

<span id="an_90:13">90:13</span> Ritorna, o Eterno; fino a quando? e
muoviti a pietà dei tuoi servitori.

<span id="an_90:14">90:14</span> Saziaci al mattino della tua benignità,
e noi giubileremo, ci rallegreremo tutti i dì nostri.

<span id="an_90:15">90:15</span> Rallegraci in proporzione de’ giorni
che ci hai afflitti, e degli anni che abbiam sentito il male.

<span id="an_90:16">90:16</span> Apparisca l’opera tua a pro de’ tuo
servitori, e la tua gloria sui loro figliuoli.

<span id="an_90:17">90:17</span> La grazia del Signore Iddio nostro sia
sopra noi, e rendi stabile l’opera delle nostre mani; sì, l’opera delle
nostre mani rendila stabile.

<span id="an_91:1">91:1</span> Chi dimora nel ritiro dell’Altissimo
alberga all’ombra dell’Onnipotente.

<span id="an_91:2">91:2</span> Io dico all’Eterno: Tu sei il mio rifugio
e la mia fortezza, il mio Dio, in cui confido!

<span id="an_91:3">91:3</span> Certo egli ti libererà dal laccio
dell’uccellatore e dalla peste mortifera.

<span id="an_91:4">91:4</span> Egli ti coprirà con le sue penne, e sotto
le sue ali troverai rifugio. La sua fedeltà ti è scudo e targa.

<span id="an_91:5">91:5</span> Tu non temerai lo spavento notturno, né
la saetta che vola di giorno,

<span id="an_91:6">91:6</span> né la peste che va attorno nelle tenebre,
né lo sterminio che infierisce in pien mezzodì.

<span id="an_91:7">91:7</span> Mille te ne cadranno al fianco, e
diecimila alla destra; ma tu non ne sarai colpito.

<span id="an_91:8">91:8</span> Solo contemplerai coi tuoi occhi e vedrai
la retribuzione degli empi.

<span id="an_91:9">91:9</span> Poiché tu hai detto: O Eterno, tu sei il
mio rifugio; tu hai preso l’Altissimo per il tuo asilo,

<span id="an_91:10">91:10</span> male alcuno non ti coglierà, né piaga
alcuna s’accosterà alla tua tenda.

<span id="an_91:11">91:11</span> Poiché egli comanderà ai suoi angeli di
guardarti in tutte le tue vie.

<span id="an_91:12">91:12</span> Essi ti porteranno in palma di mano,
che talora il tuo piè non urti in alcuna pietra.

<span id="an_91:13">91:13</span> Tu camminerai sul leone e sull’aspide,
calpesterai il leoncello e il serpente.

<span id="an_91:14">91:14</span> Poich’egli ha posta in me la sua
affezione, io lo libererò; lo leverò in alto, perché conosce il mio
nome.

<span id="an_91:15">91:15</span> Egli m’invocherà, ed io gli risponderò;
sarò con lui nella distretta; lo libererò, e lo glorificherò.

<span id="an_91:16">91:16</span> Lo sazierò di lunga vita, e gli farò
vedere la mia salvezza.

<span id="an_92:1">92:1</span> Salmo. Canto per il giorno del sabato.
Buona cosa è celebrare l’Eterno, e salmeggiare al tuo nome, o Altissimo;

<span id="an_92:2">92:2</span> proclamare la mattina la tua benignità, e
la tua fedeltà ogni notte,

<span id="an_92:3">92:3</span> sul decacordo e sul saltèro, con
l’accordo solenne dell’arpa!

<span id="an_92:4">92:4</span> Poiché, o Eterno, tu m’hai rallegrato col
tuo operare; io celebro con giubilo le opere delle tue mani.

<span id="an_92:5">92:5</span> Come son grandi le tue opere, o Eterno! I
tuoi pensieri sono immensamente profondi.

<span id="an_92:6">92:6</span> L’uomo insensato non conosce e il pazzo
non intende questo:

<span id="an_92:7">92:7</span> che gli empi germoglian come l’erba e gli
operatori d’iniquità fioriscono, per esser distrutti in perpetuo.

<span id="an_92:8">92:8</span> Ma tu, o Eterno, siedi per sempre in
alto.

<span id="an_92:9">92:9</span> Poiché, ecco, i tuoi nemici, o Eterno,
ecco, i tuoi nemici periranno, tutti gli operatori d’iniquità saranno
dispersi.

<span id="an_92:10">92:10</span> Ma tu mi dài la forza del bufalo; io
son unto d’olio fresco.

<span id="an_92:11">92:11</span> L’occhio mio si compiace nel veder la
sorte di quelli che m’insidiano, le mie orecchie nell’udire quel che
avviene ai malvagi che si levano contro di me.

<span id="an_92:12">92:12</span> Il giusto fiorirà come la palma,
crescerà come il cedro sul Libano.

<span id="an_92:13">92:13</span> Quelli che son piantati nella casa
dell’Eterno fioriranno nei cortili del nostro Dio.

<span id="an_92:14">92:14</span> Porteranno ancora del frutto nella
vecchiaia; saranno pieni di vigore e verdeggianti,

<span id="an_92:15">92:15</span> per annunziare che l’Eterno è giusto;
egli è la mia ròcca, e non v’è ingiustizia in lui.

<span id="an_93:1">93:1</span> L’Eterno regna; egli s’è rivestito di
maestà; l’Eterno s’è rivestito, s’è cinto di forza; il mondo quindi è
stabile, e non sarà smosso.

<span id="an_93:2">93:2</span> Il tuo trono è saldo ab antico, tu sei ab
eterno.

<span id="an_93:3">93:3</span> I fiumi hanno elevato, o Eterno, i fiumi
hanno elevato la loro voce; i fiumi elevano il lor fragore.

<span id="an_93:4">93:4</span> Più delle voci delle grandi, delle
potenti acque, più dei flutti del mare, l’Eterno è potente ne’ luoghi
alti.

<span id="an_93:5">93:5</span> Le tue testimonianze sono perfettamente
veraci; la santità s’addice alla tua casa, o Eterno, in perpetuo.

<span id="an_94:1">94:1</span> O Dio delle vendette, o Eterno, Iddio
delle vendette, apparisci nel tuo fulgore!

<span id="an_94:2">94:2</span> Lèvati, o giudice della terra, rendi ai
superbi la loro retribuzione!

<span id="an_94:3">94:3</span> Fino a quando gli empi, o Eterno, fino a
quando gli empi trionferanno?

<span id="an_94:4">94:4</span> Si espandono in discorsi arroganti, si
vantano tutti questi operatori d’iniquità.

<span id="an_94:5">94:5</span> Schiacciano il tuo popolo, o Eterno, e
affliggono la tua eredità.

<span id="an_94:6">94:6</span> Uccidono la vedova e lo straniero,
ammazzano gli orfani,

<span id="an_94:7">94:7</span> e dicono: L’Eterno non vede, l’Iddio di
Giacobbe non ci fa attenzione.

<span id="an_94:8">94:8</span> Abbiate intendimento, voi gli stolti fra
il popolo! E voi, pazzi, quando sarete savi?

<span id="an_94:9">94:9</span> Colui che ha piantato l’orecchio non
udirà egli? Colui che ha formato l’occhio non vedrà egli?

<span id="an_94:10">94:10</span> Colui che castiga le nazioni non
correggerà, egli che imparte all’uomo la conoscenza?

<span id="an_94:11">94:11</span> L’Eterno conosce i pensieri dell’uomo,
sa che son vanità.

<span id="an_94:12">94:12</span> Beato l’uomo che tu correggi, o Eterno,
ed ammaestri con la tua legge

<span id="an_94:13">94:13</span> per dargli requie dai giorni
dell’avversità, finché la fossa sia scavata per l’empio.

<span id="an_94:14">94:14</span> Poiché l’Eterno non rigetterà il suo
popolo, e non abbandonerà la sua eredità.

<span id="an_94:15">94:15</span> Poiché il giudizio tornerà conforme a
giustizia, e tutti i diritti di cuore lo seguiranno.

<span id="an_94:16">94:16</span> Chi si leverà per me contro i malvagi?
Chi si presenterà per me contro gli operatori d’iniquità?

<span id="an_94:17">94:17</span> Se l’Eterno non fosse stato il mio
aiuto, a quest’ora l’anima mia abiterebbe il luogo del silenzio.

<span id="an_94:18">94:18</span> Quand’ho detto: Il mio piè vacilla, la
tua benignità, o Eterno, m’ha sostenuto.

<span id="an_94:19">94:19</span> Quando sono stato in grandi pensieri
dentro di me, le tue consolazioni han rallegrato l’anima mia.

<span id="an_94:20">94:20</span> Il trono della nequizia t’avrà egli per
complice? esso, che ordisce oppressioni in nome della legge?

<span id="an_94:21">94:21</span> Essi si gettano assieme contro l’anima
del giusto, e condannano il sangue innocente.

<span id="an_94:22">94:22</span> Ma l’Eterno è il mio alto ricetto, e il
mio Dio è la ròcca in cui mi rifugio.

<span id="an_94:23">94:23</span> Egli farà ricader sovr’essi la loro
propria iniquità, e li distruggerà mediante la loro propria malizia;
l’Eterno, il nostro Dio, li distruggerà.

<span id="an_95:1">95:1</span> Venite, cantiamo con giubilo all’Eterno,
mandiamo grida di gioia alla ròcca della nostra salvezza!

<span id="an_95:2">95:2</span> Presentiamoci a lui con lodi,
celebriamolo con salmi!

<span id="an_95:3">95:3</span> Poiché l’Eterno è un Dio grande, e un
gran Re sopra tutti gli dèi.

<span id="an_95:4">95:4</span> Nelle sue mani stanno le profondità della
terra, e le altezze de’ monti son sue.

<span id="an_95:5">95:5</span> Suo è il mare, perch’egli l’ha fatto, e
le sue mani han formato la terra asciutta.

<span id="an_95:6">95:6</span> Venite, adoriamo e inchiniamoci,
inginocchiamoci davanti all’Eterno che ci ha fatti!

<span id="an_95:7">95:7</span> Poich’egli è il nostro Dio, e noi siamo
il popolo ch’egli pasce, e il gregge che la sua mano conduce.

<span id="an_95:8">95:8</span> Oggi, se udite la sua voce, non indurate
il vostro cuore come a Meriba, come nel giorno di Massa nel deserto,

<span id="an_95:9">95:9</span> quando i vostri padri mi tentarono, mi
provarono e videro l’opera mia.

<span id="an_95:10">95:10</span> Quarant’anni ebbi in disgusto quella
generazione, e dissi: E’ un popolo sviato di cuore, e non han conosciuto
le mie vie.

<span id="an_95:11">95:11</span> Perciò giurai nell’ira mia: Non
entreranno nel mio riposo!

<span id="an_96:1">96:1</span> Cantate all’Eterno un cantico nuovo,
cantate all’Eterno, abitanti di tutta la terra!

<span id="an_96:2">96:2</span> Cantate all’Eterno, benedite il suo nome,
annunziate di giorno in giorno la sua salvezza!

<span id="an_96:3">96:3</span> Raccontate la sua gloria fra le nazioni e
le sue maraviglie fra tutti i popoli!

<span id="an_96:4">96:4</span> Perché l’Eterno è grande e degno di
sovrana lode; egli è tremendo sopra tutti gli dèi.

<span id="an_96:5">96:5</span> Poiché tutti gli dèi dei popoli son idoli
vani, ma l’Eterno ha fatto i cieli.

<span id="an_96:6">96:6</span> Splendore e maestà stanno dinanzi a lui,
forza e bellezza stanno nel suo santuario.

<span id="an_96:7">96:7</span> Date all’Eterno, o famiglie dei popoli,
date all’Eterno gloria e forza.

<span id="an_96:8">96:8</span> Date all’Eterno la gloria dovuta al suo
nome, portategli offerte e venite ne’ suoi cortili.

<span id="an_96:9">96:9</span> Prostratevi dinanzi all’Eterno vestiti di
sacri ornamenti, tremate dinanzi a lui, o abitanti di tutta la terra!

<span id="an_96:10">96:10</span> Dite fra le nazioni: l’Eterno regna; il
mondo quindi è stabile e non sarà smosso; l’Eterno giudicherà i popoli
con rettitudine.

<span id="an_96:11">96:11</span> Si rallegrino i cieli e gioisca la
terra; risuoni il mare e quel ch’esso contiene;

<span id="an_96:12">96:12</span> festeggi la campagna e tutto quello
ch’è in essa; tutti gli alberi delle foreste dian voci di gioia

<span id="an_96:13">96:13</span> nel cospetto dell’Eterno; poich’egli
viene, viene a giudicare la terra. Egli giudicherà il mondo con
giustizia, e i popoli secondo la sua fedeltà.

<span id="an_97:1">97:1</span> L’Eterno regna; gioisca la terra, la
moltitudine delle isole si rallegri.

<span id="an_97:2">97:2</span> Nuvole ed oscurità lo circondano;
giustizia ed equità son le basi del suo trono.

<span id="an_97:3">97:3</span> Un fuoco lo precede e consuma i suoi
nemici d’ogn’intorno.

<span id="an_97:4">97:4</span> I suoi lampi illuminano il mondo; la
terra lo vede e trema.

<span id="an_97:5">97:5</span> I monti si struggono come cera alla
presenza dell’Eterno, alla presenza del Signore di tutta la terra.

<span id="an_97:6">97:6</span> I cieli annunziano la sua giustizia, e
tutti i popoli vedono la sua gloria.

<span id="an_97:7">97:7</span> Son confusi tutti quelli che adoran le
immagini, che si glorian degl’idoli; si prostrano dinanzi a lui tutti
gli dèi.

<span id="an_97:8">97:8</span> Sion l’ha udito e si è rallegrata, e le
figliuole di Giuda hanno esultato per i tuoi giudizi, o Eterno!

<span id="an_97:9">97:9</span> Poiché tu, o Eterno, sei l’Altissimo su
tutta la terra; tu sei sommamente elevato sopra tutti gli dèi.

<span id="an_97:10">97:10</span> O voi che amate l’Eterno, odiate il
male! Egli custodisce le anime de’ suoi fedeli, li libera dalla mano
degli empi.

<span id="an_97:11">97:11</span> La luce è seminata per il giusto, e la
gioia per i diritti di cuore.

<span id="an_97:12">97:12</span> Rallegratevi nell’Eterno, o giusti, e
lodate il santo suo nome!

<span id="an_98:1">98:1</span> Salmo. Cantate all’Eterno un cantico
nuovo, perch’egli ha compiuto maraviglie; la sua destra e il braccio suo
santo l’hanno reso vittorioso.

<span id="an_98:2">98:2</span> L’Eterno ha fatto conoscere la sua
salvezza, ha manifestato la sua giustizia nel cospetto delle nazioni.

<span id="an_98:3">98:3</span> Si è ricordato della sua bontà e della
sua fedeltà verso la casa d’Israele; tutte le estremità della terra han
veduto la salvezza del nostro Dio.

<span id="an_98:4">98:4</span> Acclamate l’Eterno, abitanti di tutta la
terra, date in canti di giubilo e salmeggiate,

<span id="an_98:5">98:5</span> salmeggiate all’Eterno con la cetra, con
la cetra e la voce del canto.

<span id="an_98:6">98:6</span> Con trombe e col suono del corno, fate
acclamazioni al Re, all’Eterno.

<span id="an_98:7">98:7</span> Risuoni il mare e tutto ciò ch’è in esso;
il mondo ed i suoi abitanti.

<span id="an_98:8">98:8</span> I fiumi battan le mani, i monti cantino
assieme per gioia, dinanzi all’Eterno. Poich’egli viene a giudicare la
terra;

<span id="an_98:9">98:9</span> egli giudicherà il mondo con giustizia, e
i popoli con rettitudine.

<span id="an_99:1">99:1</span> L’Eterno regna; tremino i popoli; egli
siede sui cherubini, la terra sia scossa.

<span id="an_99:2">99:2</span> L’Eterno è grande in Sion, ed eccelso
sopra tutti i popoli.

<span id="an_99:3">99:3</span> Lodino essi il tuo nome grande e
tremendo. Egli è santo.

<span id="an_99:4">99:4</span> Lodino la forza del Re che ama la
giustizia; sei tu che hai fondato il diritto, che hai esercitato in
Giacobbe il giudicio e la giustizia.

<span id="an_99:5">99:5</span> Esaltate l’Eterno, l’Iddio nostro, e
prostratevi dinanzi allo sgabello de’ suoi piedi. Egli è santo.

<span id="an_99:6">99:6</span> Mosè ed Aaronne fra i suoi sacerdoti, e
Samuele fra quelli che invocavano il suo nome, invocaron l’Eterno, ed
egli rispose loro.

<span id="an_99:7">99:7</span> Parlò loro dalla colonna della nuvola;
essi osservarono le sue testimonianze e gli statuti che diede loro.

<span id="an_99:8">99:8</span> Tu li esaudisti, o Eterno, Iddio nostro!
Fosti per loro un Dio perdonatore, benché tu punissi le loro male
azioni.

<span id="an_99:9">99:9</span> Esaltate l’Eterno, l’Iddio nostro, e
adorate sul monte della sua santità; perché l’Eterno, l’Iddio nostro, è
santo.

<span id="an_100:1">100:1</span> Salmo di lode. Mandate gridi di gioia
all’Eterno, o abitanti di tutta la terra!

<span id="an_100:2">100:2</span> Servite l’Eterno con gioia, venite al
suo cospetto con canti!

<span id="an_100:3">100:3</span> Riconoscete che l’Eterno è Dio; è lui
che ci ha fatti, e noi siam suoi; siamo il suo popolo e il gregge
ch’egli pasce.

<span id="an_100:4">100:4</span> Entrate nelle sue porte con
ringraziamento, e nei suoi cortili con lode; celebratelo, benedite il
suo nome.

<span id="an_100:5">100:5</span> Poiché l’Eterno è buono; la sua
benignità dura in perpetuo, e la sua fedeltà per ogni età.

<span id="an_101:1">101:1</span> Salmo di Davide. Io canterò la
benignità e la giustizia; a te, o Eterno, salmeggerò.

<span id="an_101:2">101:2</span> Io m’applicherò a seguire la via
perfetta; quando verrai a me?… Io camminerò con integrità di cuore, in
seno alla mia casa.

<span id="an_101:3">101:3</span> Non mi proporrò cosa alcuna scellerata;
io odio il fare degli sviati; esso non mi s’attaccherà.

<span id="an_101:4">101:4</span> Il cuor perverso s’allontanerà da me;
il malvagio non lo conoscerò.

<span id="an_101:5">101:5</span> Io sterminerò chi sparla in segreto del
suo prossimo; e chi ha l’occhio altero ed il cuor gonfio non lo
sopporterò.

<span id="an_101:6">101:6</span> Avrò gli occhi sui fedeli del paese
perché dimorino meco; chi cammina per la via dell’integrità, quello sarà
mio servitore.

<span id="an_101:7">101:7</span> Chi pratica la frode non abiterà nella
mia casa; chi proferisce menzogna non sussisterà davanti agli occhi
miei.

<span id="an_101:8">101:8</span> Ogni mattina distruggerò tutti gli empi
del paese per estirpare dalla città dell’Eterno tutti gli operatori
d’iniquità.

<span id="an_102:1">102:1</span> Preghiera dell’afflitto quand’è
abbattuto e spande il suo lamento dinanzi all’Eterno. Deh ascolta la mia
preghiera, o Eterno, e venga fino a te il mio grido!

<span id="an_102:2">102:2</span> Non mi nasconder la tua faccia nel dì
della mia distretta; inclina a me il tuo orecchio; nel giorno che io
grido, affrettati a rispondermi.

<span id="an_102:3">102:3</span> Poiché i miei giorni svaniscono come
fumo, e le mie ossa si consumano come un tizzone.

<span id="an_102:4">102:4</span> Colpito è il mio cuore come l’erba, e
si è seccato; perché ho dimenticato perfino di mangiare il mio pane.

<span id="an_102:5">102:5</span> A cagion della voce dei miei gemiti, le
mie ossa s’attaccano alla mia carne.

<span id="an_102:6">102:6</span> Son simile al pellicano del deserto,
son come il gufo de’ luoghi desolati.

<span id="an_102:7">102:7</span> Io veglio, e sono come il passero
solitario sul tetto.

<span id="an_102:8">102:8</span> I miei nemici m’oltraggiano ogni
giorno; quelli che son furibondi contro di me si servon del mio nome per
imprecare.

<span id="an_102:9">102:9</span> Poiché io mangio cenere come fosse
pane, e mescolo con lagrime la mia bevanda,

<span id="an_102:10">102:10</span> a cagione della tua indignazione e
del tuo cruccio; poiché m’hai levato in alto e gettato via.

<span id="an_102:11">102:11</span> I miei giorni son come l’ombra che
s’allunga, e io son disseccato come l’erba.

<span id="an_102:12">102:12</span> Ma tu, o Eterno, dimori in perpetuo,
e la tua memoria dura per ogni età.

<span id="an_102:13">102:13</span> Tu ti leverai ed avrai compassione di
Sion, poiché è tempo d’averne pietà; il tempo fissato è giunto.

<span id="an_102:14">102:14</span> Perché i tuoi servitori hanno
affezione alle sue pietre, ed hanno pietà della sua polvere.

<span id="an_102:15">102:15</span> Allora le nazioni temeranno il nome
dell’Eterno, e tutti i re della terra la tua gloria,

<span id="an_102:16">102:16</span> quando l’Eterno avrà riedificata
Sion, sarà apparso nella sua gloria,

<span id="an_102:17">102:17</span> avrà avuto riguardo alla preghiera
dei desolati, e non avrà sprezzato la loro supplicazione.

<span id="an_102:18">102:18</span> Questo sarà scritto per l’età a
venire, e il popolo che sarà creato loderà l’Eterno,

<span id="an_102:19">102:19</span> perch’egli avrà guardato dall’alto
del suo santuario; dal cielo l’Eterno avrà mirato la terra

<span id="an_102:20">102:20</span> per udire i gemiti de’ prigionieri,
per liberare i condannati a morte,

<span id="an_102:21">102:21</span> affinché pubblichino il nome
dell’Eterno in Sion e la sua lode in Gerusalemme,

<span id="an_102:22">102:22</span> quando i popoli e i regni si
raduneranno insieme per servire l’Eterno.

<span id="an_102:23">102:23</span> Egli ha abbattuto le mie forze
durante il mio cammino; ha accorciato i miei giorni.

<span id="an_102:24">102:24</span> Io ho detto: Dio mio, non mi portar
via nel mezzo dei miei giorni; i tuoi anni durano per ogni età.

<span id="an_102:25">102:25</span> Tu fondasti ab antico la terra, e i
cieli son l’opera delle tue mani.

<span id="an_102:26">102:26</span> Essi periranno, ma tu rimani; tutti
quanti si logoreranno come un vestito; tu li muterai come una veste e
saranno mutati.

<span id="an_102:27">102:27</span> Ma tu sei sempre lo stesso, e gli
anni tuoi non avranno mai fine.

<span id="an_102:28">102:28</span> I figliuoli de’ tuoi servitori
avranno una dimora, e la loro progenie sarà stabilita nel tuo cospetto.

<span id="an_103:1">103:1</span> Di Davide. Benedici, anima mia,
l’Eterno; e tutto quello ch’è in me, benedica il nome suo santo.

<span id="an_103:2">103:2</span> Benedici, anima mia l’Eterno, e non
dimenticare alcuno de’ suoi benefici.

<span id="an_103:3">103:3</span> Egli è quel che ti perdona tutte le tue
iniquità, che sana tutte le tue infermità,

<span id="an_103:4">103:4</span> che redime la tua vita dalla fossa, che
ti corona di benignità e di compassioni,

<span id="an_103:5">103:5</span> che sazia di beni la tua bocca, che ti
fa ringiovanire come l’aquila.

<span id="an_103:6">103:6</span> L’Eterno fa giustizia e ragione a tutti
quelli che sono oppressi.

<span id="an_103:7">103:7</span> Egli fece conoscere a Mosè le sue vie e
ai figliuoli d’Israele le sue opere.

<span id="an_103:8">103:8</span> L’Eterno è pietoso e clemente, lento
all’ira e di gran benignità.

<span id="an_103:9">103:9</span> Egli non contende in eterno, né serba
l’ira sua in perpetuo.

<span id="an_103:10">103:10</span> Egli non ci ha trattati secondo i
nostri peccati, né ci ha retribuiti secondo le nostre iniquità.

<span id="an_103:11">103:11</span> Poiché quanto i cieli sono alti al
disopra della terra, tanto è grande la sua benignità verso quelli che lo
temono.

<span id="an_103:12">103:12</span> Quanto è lontano il levante dal
ponente, tanto ha egli allontanato da noi le nostre trasgressioni.

<span id="an_103:13">103:13</span> Come un padre è pietoso verso i suoi
figliuoli, così è pietoso l’Eterno verso quelli che lo temono.

<span id="an_103:14">103:14</span> Poiché egli conosce la nostra natura;
egli si ricorda che siam polvere.

<span id="an_103:15">103:15</span> I giorni dell’uomo son come l’erba;
egli fiorisce come il fiore del campo;

<span id="an_103:16">103:16</span> se un vento gli passa sopra ei non è
più, e il luogo dov’era non lo riconosce più.

<span id="an_103:17">103:17</span> Ma la benignità dell’Eterno dura ab
eterno e in eterno, sopra quelli che lo temono, e la sua giustizia sopra
i figliuoli de’ figliuoli

<span id="an_103:18">103:18</span> di quelli che osservano il suo patto,
e si ricordano de’ suoi comandamenti per metterli in opra.

<span id="an_103:19">103:19</span> L’Eterno ha stabilito il suo trono
ne’ cieli, e il suo regno signoreggia su tutto.

<span id="an_103:20">103:20</span> Benedite l’Eterno, voi suoi angeli,
potenti e forti, che fate ciò ch’egli dice, ubbidendo alla voce della
sua parola!

<span id="an_103:21">103:21</span> Benedite l’Eterno, voi tutti gli
eserciti suoi, che siete suoi ministri, e fate ciò che gli piace!

<span id="an_103:22">103:22</span> Benedite l’Eterno, voi tutte le opere
sue, in tutti i luoghi della sua signoria! Anima mia, benedici l’Eterno!

<span id="an_104:1">104:1</span> Anima mia, benedici l’Eterno! O Eterno,
mio Dio, tu sei sommamente grande; sei vestito di splendore e di maestà.

<span id="an_104:2">104:2</span> Egli s’ammanta di luce come d’una
veste; distende i cieli come un padiglione;

<span id="an_104:3">104:3</span> egli costruisce le sue alte stanze
nelle acque; fa delle nuvole il suo carro, s’avanza sulle ali del vento;

<span id="an_104:4">104:4</span> fa dei venti i suoi messaggeri, delle
fiamme di fuoco i suoi ministri.

<span id="an_104:5">104:5</span> Egli ha fondato la terra sulle sue
basi; non sarà smossa mai in perpetuo.

<span id="an_104:6">104:6</span> Tu l’avevi coperta dell’abisso come
d’una veste, le acque s’erano fermate sui monti.

<span id="an_104:7">104:7</span> Alla tua minaccia esse si ritirarono,
alla voce del tuo tuono fuggirono spaventate.

<span id="an_104:8">104:8</span> Le montagne sorsero, le valli
s’abbassarono nel luogo che tu avevi stabilito per loro.

<span id="an_104:9">104:9</span> Tu hai posto alle acque un limite che
non trapasseranno; esse non torneranno a coprire la terra.

<span id="an_104:10">104:10</span> Egli manda fonti nelle valli, ed esse
scorrono fra le montagne;

<span id="an_104:11">104:11</span> abbeverano tutte le bestie della
campagna, gli asini selvatici vi si dissetano.

<span id="an_104:12">104:12</span> Presso a quelle si riparano gli
uccelli del cielo; di mezzo alle fronde fanno udir la loro voce.

<span id="an_104:13">104:13</span> Egli adacqua i monti dall’alto delle
sue stanze, la terra è saziata col frutto delle tue opere.

<span id="an_104:14">104:14</span> Egli fa germogliar l’erba per il
bestiame e le piante per il servizio dell’uomo, facendo uscir dalla
terra il nutrimento,

<span id="an_104:15">104:15</span> e il vino che rallegra il cuor
dell’uomo, e l’olio che gli fa risplender la faccia, e il pane che
sostenta il cuore dei mortali.

<span id="an_104:16">104:16</span> Gli alberi dell’Eterno sono saziati,
i cedri del Libano, ch’egli ha piantati.

<span id="an_104:17">104:17</span> Gli uccelli vi fanno i loro nidi; la
cicogna fa dei cipressi la sua dimora;

<span id="an_104:18">104:18</span> le alte montagne son per i camosci,
le rocce sono il rifugio de’ conigli.

<span id="an_104:19">104:19</span> Egli ha fatto la luna per le
stagioni; il sole conosce il suo tramonto.

<span id="an_104:20">104:20</span> Tu mandi le tenebre e vien la notte,
nella quale tutte le bestie delle foreste si mettono in moto.

<span id="an_104:21">104:21</span> I leoncelli ruggono dietro la preda e
chiedono il loro pasto a Dio.

<span id="an_104:22">104:22</span> Si leva il sole, esse si ritirano e
vanno a giacere nei loro covi.

<span id="an_104:23">104:23</span> L’uomo esce all’opera sua e al suo
lavoro fino alla sera.

<span id="an_104:24">104:24</span> Quanto son numerose le tue opere, o
Eterno! Tu le hai fatte tutte con sapienza; la terra è piena delle tue
ricchezze.

<span id="an_104:25">104:25</span> Ecco il mare, grande ed ampio, dove
si muovon creature senza numero, animali piccoli e grandi.

<span id="an_104:26">104:26</span> Là vogano le navi e quel leviatan che
hai creato per scherzare in esso.

<span id="an_104:27">104:27</span> Tutti quanti sperano in te che tu dia
loro il lor cibo a suo tempo.

<span id="an_104:28">104:28</span> Tu lo dài loro ed essi lo raccolgono;
tu apri la mano ed essi son saziati di beni.

<span id="an_104:29">104:29</span> Tu nascondi la tua faccia, essi sono
smarriti; tu ritiri il loro fiato, ed essi muoiono e tornano nella loro
polvere.

<span id="an_104:30">104:30</span> Tu mandi il tuo spirito, essi sono
creati, e tu rinnovi la faccia della terra.

<span id="an_104:31">104:31</span> Duri in perpetuo la gloria
dell’Eterno, si rallegri l’Eterno nelle opere sue!

<span id="an_104:32">104:32</span> Egli riguarda la terra, ed essa
trema; egli tocca i monti, ed essi fumano.

<span id="an_104:33">104:33</span> Io canterò all’Eterno finché io viva;
salmeggerò al mio Dio finché io esista.

<span id="an_104:34">104:34</span> Possa la mia meditazione essergli
gradita! Io mi rallegrerò nell’Eterno.

<span id="an_104:35">104:35</span> Spariscano i peccatori dalla terra, e
gli empi non siano più! Anima mia, benedici l’Eterno. Alleluia.

<span id="an_105:1">105:1</span> Celebrate l’Eterno, invocate il suo
nome; fate conoscere le sue gesta fra popoli.

<span id="an_105:2">105:2</span> Cantategli, salmeggiategli, meditate su
tutte le sue maraviglie.

<span id="an_105:3">105:3</span> Gloriatevi nel santo suo nome; si
rallegri il cuore di quelli che cercano l’Eterno!

<span id="an_105:4">105:4</span> Cercate l’Eterno e la sua forza,
cercate del continuo la sua faccia!

<span id="an_105:5">105:5</span> Ricordatevi delle maraviglie ch’egli ha
fatte, de’ suoi miracoli e dei giudizi della sua bocca,

<span id="an_105:6">105:6</span> o voi, progenie d’Abrahamo, suo
servitore, figliuoli di Giacobbe, suoi eletti!

<span id="an_105:7">105:7</span> Egli, l’Eterno, è l’Iddio nostro; i
suoi giudizi s’esercitano su tutta la terra.

<span id="an_105:8">105:8</span> Egli si ricorda in perpetuo del suo
patto, della parola da lui data per mille generazioni,

<span id="an_105:9">105:9</span> del patto che fece con Abrahamo, del
giuramento che fece ad Isacco,

<span id="an_105:10">105:10</span> e che confermò a Giacobbe come uno
statuto, ad Israele come un patto eterno,

<span id="an_105:11">105:11</span> dicendo: Io ti darò il paese di
Canaan per vostra parte di eredità.

<span id="an_105:12">105:12</span> Non erano allora che poca gente,
pochissimi e stranieri nel paese,

<span id="an_105:13">105:13</span> e andavano da una nazione all’altra,
da un regno a un altro popolo.

<span id="an_105:14">105:14</span> Egli non permise che alcuno li
opprimesse; anzi, castigò dei re per amor loro

<span id="an_105:15">105:15</span> dicendo: Non toccate i miei unti, e
non fate alcun male ai miei profeti.

<span id="an_105:16">105:16</span> Poi chiamò la fame sul paese, e fece
mancar del tutto il sostegno del pane.

<span id="an_105:17">105:17</span> Mandò dinanzi a loro un uomo.
Giuseppe fu venduto come schiavo.

<span id="an_105:18">105:18</span> I suoi piedi furon serrati nei ceppi,
ei fu messo in catene di ferro,

<span id="an_105:19">105:19</span> fino al tempo che avvenne quello che
avea detto, e la parola dell’Eterno, nella prova, gli rese giustizia.

<span id="an_105:20">105:20</span> Il re mandò a farlo sciogliere, il
dominatore di popoli lo mise in libertà;

<span id="an_105:21">105:21</span> lo costituì signore della sua casa e
governatore di tutti i suoi beni

<span id="an_105:22">105:22</span> per incatenare i principi a suo
talento, e insegnare ai suoi anziani la sapienza.

<span id="an_105:23">105:23</span> Allora Israele venne in Egitto, e
Giacobbe soggiornò nel paese di Cham.

<span id="an_105:24">105:24</span> Iddio fece moltiplicar grandemente il
suo popolo, e lo rese più potente dei suoi avversari.

<span id="an_105:25">105:25</span> Poi voltò il cuor loro perché
odiassero il suo popolo, e macchinassero frodi contro i suoi servitori.

<span id="an_105:26">105:26</span> Egli mandò Mosè, suo servitore, e
Aaronne, che aveva eletto.

<span id="an_105:27">105:27</span> Essi compiron fra loro i miracoli da
lui ordinati, fecero dei prodigi nella terra di Cham.

<span id="an_105:28">105:28</span> Mandò le tenebre e fece oscurar
l’aria, eppure non osservarono le sue parole.

<span id="an_105:29">105:29</span> Cangiò le acque loro in sangue, e
fece morire i loro pesci.

<span id="an_105:30">105:30</span> La loro terra brulicò di rane, fin
nelle camere dei loro re.

<span id="an_105:31">105:31</span> Egli parlò, e vennero mosche velenose
e zanzare in tutto il loro territorio.

<span id="an_105:32">105:32</span> Dette loro grandine invece di
pioggia, fiamme di fuoco sul loro paese.

<span id="an_105:33">105:33</span> Percosse le loro vigne e i loro fichi
e fracassò gli alberi del loro territorio.

<span id="an_105:34">105:34</span> Egli parlò e vennero le locuste e i
bruchi senza numero,

<span id="an_105:35">105:35</span> che divorarono tutta l’erba nel loro
paese e mangiarono il frutto della loro terra.

<span id="an_105:36">105:36</span> Poi percosse tutti i primogeniti nel
loro paese, le primizie d’ogni loro forza.

<span id="an_105:37">105:37</span> E fece uscire gli Israeliti con
argento ed oro, e non vi fu alcuno, fra le sue tribù, che fosse fiacco.

<span id="an_105:38">105:38</span> L’Egitto si rallegrò della loro
partenza, poiché la paura d’essi era caduta su loro.

<span id="an_105:39">105:39</span> Egli distese una nuvola per
ripararli, e accese un fuoco per rischiararli di notte.

<span id="an_105:40">105:40</span> A loro richiesta fece venire delle
quaglie, e li saziò col pane del cielo.

<span id="an_105:41">105:41</span> Egli aprì la roccia e ne scaturirono
acque; esse corsero per luoghi aridi, come un fiume.

<span id="an_105:42">105:42</span> Poiché egli si ricordò della sua
parola santa e d’Abrahamo, suo servitore;

<span id="an_105:43">105:43</span> e trasse fuori il suo popolo con
allegrezza, e i suoi eletti con giubilo.

<span id="an_105:44">105:44</span> E dette loro i paesi delle nazioni,
ed essi presero possesso della fatica dei popoli,

<span id="an_105:45">105:45</span> perché osservassero i suoi statuti e
ubbidissero alle sue leggi. Alleluia.

<span id="an_106:1">106:1</span> Alleluia! Celebrate l’Eterno,
perch’egli è buono, perché la sua benignità dura in perpetuo.

<span id="an_106:2">106:2</span> Chi può raccontare le gesta
dell’Eterno, o pubblicar tutta la sua lode?

<span id="an_106:3">106:3</span> Beati coloro che osservano ciò ch’è
prescritto, che fanno ciò ch’è giusto, in ogni tempo!

<span id="an_106:4">106:4</span> O Eterno, ricordati di me, con la
benevolenza che usi verso il tuo popolo; visitami con la tua salvazione,

<span id="an_106:5">106:5</span> affinché io vegga il bene de’ tuoi
eletti, mi rallegri dell’allegrezza della tua nazione, e mi glori con la
tua eredità.

<span id="an_106:6">106:6</span> Noi e i nostri padri abbiamo peccato,
abbiamo commesso l’iniquità, abbiamo agito empiamente.

<span id="an_106:7">106:7</span> I nostri padri non prestarono
attenzione alle tue maraviglie in Egitto; non si ricordarono della
moltitudine delle tue benignità, ma si ribellarono presso al mare, al
Mar rosso.

<span id="an_106:8">106:8</span> Nondimeno egli li salvò per amor del
suo nome, per far conoscere la sua potenza.

<span id="an_106:9">106:9</span> Sgridò il Mar rosso ed esso si seccò;
li condusse attraverso gli abissi come attraverso un deserto.

<span id="an_106:10">106:10</span> E li salvò dalla mano di chi li
odiava, e li redense dalla mano del nemico.

<span id="an_106:11">106:11</span> E le acque copersero i loro
avversari; non ne scampò neppur uno.

<span id="an_106:12">106:12</span> Allora credettero alle sue parole, e
cantarono la sua lode.

<span id="an_106:13">106:13</span> Ben presto dimenticarono le sue
opere; non aspettaron fiduciosi l’esecuzione dei suoi disegni,

<span id="an_106:14">106:14</span> ma si accesero di cupidigia nel
deserto, e tentarono Dio nella solitudine.

<span id="an_106:15">106:15</span> Ed egli dette loro quel che
chiedevano, ma mandò la consunzione nelle loro persone.

<span id="an_106:16">106:16</span> Furon mossi d’invidia contro Mosè nel
campo, e contro Aaronne, il santo dell’Eterno.

<span id="an_106:17">106:17</span> La terra s’aprì, inghiottì Datan e
coperse il sèguito d’Abiram.

<span id="an_106:18">106:18</span> Un fuoco s’accese nella loro
assemblea, la fiamma consumò gli empi.

<span id="an_106:19">106:19</span> Fecero un vitello in Horeb, e
adorarono un’immagine di getto;

<span id="an_106:20">106:20</span> così mutarono la loro gloria nella
figura d’un bue che mangia l’erba.

<span id="an_106:21">106:21</span> Dimenticarono Dio, loro salvatore,
che avea fatto cose grandi in Egitto,

<span id="an_106:22">106:22</span> cose maravigliose nel paese di Cham,
cose tremende al Mar rosso.

<span id="an_106:23">106:23</span> Ond’egli parlò di sterminarli; ma
Mosè, suo eletto, stette sulla breccia dinanzi a lui per stornar l’ira
sua onde non li distruggesse.

<span id="an_106:24">106:24</span> Essi disdegnarono il paese delizioso,
non credettero alla sua parola;

<span id="an_106:25">106:25</span> e mormorarono nelle loro tende, e non
dettero ascolto alla voce dell’Eterno.

<span id="an_106:26">106:26</span> Ond’egli, alzando la mano, giurò loro
che li farebbe cader nel deserto,

<span id="an_106:27">106:27</span> che farebbe perire la loro progenie
fra le nazioni e li disperderebbe per tutti i paesi.

<span id="an_106:28">106:28</span> Si congiunsero anche con Baal-Peor e
mangiarono dei sacrifizi dei morti.

<span id="an_106:29">106:29</span> Così irritarono Iddio colle loro
azioni, e un flagello irruppe fra loro.

<span id="an_106:30">106:30</span> Ma Fineas si levò e fece giustizia, e
il flagello fu arrestato.

<span id="an_106:31">106:31</span> E ciò gli fu imputato come giustizia
per ogni età, in perpetuo.

<span id="an_106:32">106:32</span> Lo provocarono ad ira anche alle
acque di Meriba, e venne del male a Mosè per cagion loro;

<span id="an_106:33">106:33</span> perché inasprirono il suo spirito ed
egli parlò sconsigliatamente con le sue labbra.

<span id="an_106:34">106:34</span> Essi non distrussero i popoli, come
l’Eterno avea loro comandato;

<span id="an_106:35">106:35</span> ma si mescolarono con le nazioni, e
impararono le opere d’esse:

<span id="an_106:36">106:36</span> e servirono ai loro idoli, i quali
divennero per essi un laccio;

<span id="an_106:37">106:37</span> e sacrificarono i loro figliuoli e le
loro figliuole ai demoni,

<span id="an_106:38">106:38</span> e sparsero il sangue innocente, il
sangue dei loro figliuoli e delle loro figliuole, che sacrificarono
agl’idoli di Canaan; e il paese fu profanato dal sangue versato.

<span id="an_106:39">106:39</span> Essi si contaminarono con le loro
opere, e si prostituirono coi loro atti.

<span id="an_106:40">106:40</span> Onde l’ira dell’Eterno si accese
contro il suo popolo, ed egli ebbe in abominio la sua eredità.

<span id="an_106:41">106:41</span> E li dette nelle mani delle nazioni,
e quelli che li odiavano li signoreggiarono.

<span id="an_106:42">106:42</span> E i loro nemici li oppressero, e
furono umiliati sotto la loro mano.

<span id="an_106:43">106:43</span> Molte volte li liberò, ma essi si
ribellavano, seguendo i loro propri voleri, e si rovinavano per la loro
iniquità.

<span id="an_106:44">106:44</span> Tuttavia, volse a loro lo sguardo
quando furono in distretta, quando udì il loro grido;

<span id="an_106:45">106:45</span> e si ricordò per loro del suo patto,
e si pentì secondo la moltitudine delle sue benignità.

<span id="an_106:46">106:46</span> Fece loro anche trovar compassione
presso tutti quelli che li aveano menati in cattività.

<span id="an_106:47">106:47</span> Salvaci, o Eterno, Iddio nostro, e
raccoglici di fra le nazioni, affinché celebriamo il tuo santo nome, e
mettiamo la nostra gloria nel lodarti.

<span id="an_106:48">106:48</span> Benedetto sia l’Eterno, l’Iddio
d’Israele, d’eternità in eternità! E tutto il popolo dica: Amen!
Alleluia.

<span id="an_107:1">107:1</span> Celebrate l’Eterno, perch’egli è buono,
perché la sua benignità dura in eterno!

<span id="an_107:2">107:2</span> Così dicano i riscattati dall’Eterno,
ch’egli ha riscattati dalla mano dell’avversario

<span id="an_107:3">107:3</span> e raccolti da tutti i paesi, dal
levante e dal ponente, dal settentrione e dal mezzogiorno.

<span id="an_107:4">107:4</span> Essi andavano errando nel deserto per
vie desolate; non trovavano città da abitare.

<span id="an_107:5">107:5</span> Affamati e assetati, l’anima veniva
meno in loro.

<span id="an_107:6">107:6</span> Allora gridarono all’Eterno nella loro
distretta, ed ei li trasse fuori dalle loro angosce.

<span id="an_107:7">107:7</span> Li condusse per la diritta via perché
giungessero a una città da abitare.

<span id="an_107:8">107:8</span> Celebrino l’Eterno per la sua
benignità, e per le sue maraviglie a pro dei figliuoli degli uomini!

<span id="an_107:9">107:9</span> Poich’egli ha saziato l’anima assetata,
ed ha ricolmato di beni l’anima affamata.

<span id="an_107:10">107:10</span> Altri dimoravano in tenebre e in
ombra di morte, prigionieri nell’afflizione e nei ferri,

<span id="an_107:11">107:11</span> perché s’erano ribellati alle parole
di Dio e aveano sprezzato il consiglio dell’Altissimo;

<span id="an_107:12">107:12</span> ond’egli abbatté il cuor loro con
affanno; essi caddero, e non ci fu alcuno che li soccorresse.

<span id="an_107:13">107:13</span> Allora gridarono all’Eterno nella
loro distretta, e li salvò dalle loro angosce;

<span id="an_107:14">107:14</span> li trasse fuori dalle tenebre e
dall’ombra di morte, e ruppe i loro legami.

<span id="an_107:15">107:15</span> Celebrino l’Eterno per la sua
benignità, e per le sue maraviglie a pro dei figliuoli degli uomini!

<span id="an_107:16">107:16</span> Poich’egli ha rotte le porte di rame,
e ha spezzato le sbarre di ferro.

<span id="an_107:17">107:17</span> Degli stolti erano afflitti per la
loro condotta ribelle e per le loro iniquità.

<span id="an_107:18">107:18</span> L’anima loro abborriva ogni cibo, ed
eran giunti fino alle porte della morte.

<span id="an_107:19">107:19</span> Allora gridarono all’Eterno nella
loro distretta, e li salvò dalle loro angosce.

<span id="an_107:20">107:20</span> Mandò la sua parola e li guarì, e li
scampò dalla fossa.

<span id="an_107:21">107:21</span> Celebrino l’Eterno per la sua
benignità, e per le sue maraviglie a pro dei figliuoli degli uomini!

<span id="an_107:22">107:22</span> Offrano sacrifizi di lode, e
raccontino le sue opere con giubilo!

<span id="an_107:23">107:23</span> Ecco quelli che scendon nel mare su
navi, che trafficano sulle grandi acque;

<span id="an_107:24">107:24</span> essi veggono le opere dell’Eterno e
le sue maraviglie nell’abisso.

<span id="an_107:25">107:25</span> Poich’egli comanda e fa levare il
vento di tempesta, che solleva le onde del mare.

<span id="an_107:26">107:26</span> Salgono al cielo, scendono negli
abissi; l’anima loro si strugge per l’angoscia.

<span id="an_107:27">107:27</span> Traballano e barcollano come un
ubriaco, e tutta la loro saviezza vien meno.

<span id="an_107:28">107:28</span> Ma, gridando essi all’Eterno nella
loro distretta, egli li trae fuori dalle loro angosce.

<span id="an_107:29">107:29</span> Egli muta la tempesta in quiete, e le
onde si calmano.

<span id="an_107:30">107:30</span> Essi si rallegrano perché si sono
calmate, ed ei li conduce al porto da loro desiderato.

<span id="an_107:31">107:31</span> Celebrino l’Eterno per la sua
benignità, e per le sue maraviglie a pro dei figliuoli degli uomini!

<span id="an_107:32">107:32</span> Lo esaltino nell’assemblea del
popolo, e lo lodino nel consiglio degli anziani!

<span id="an_107:33">107:33</span> Egli cambia i fiumi in deserto, e le
fonti dell’acqua in luogo arido;

<span id="an_107:34">107:34</span> la terra fertile in pianura di sale,
per la malvagità de’ suoi abitanti.

<span id="an_107:35">107:35</span> Egli cambia il deserto in uno stagno,
e la terra arida in fonti d’acqua.

<span id="an_107:36">107:36</span> Egli fa quivi abitar gli affamati ed
essi fondano una città da abitare.

<span id="an_107:37">107:37</span> Vi seminano campi e vi piantano
vigne, e ne raccolgono frutti abbondanti.

<span id="an_107:38">107:38</span> Egli li benedice talché moltiplicano
grandemente, ed egli non lascia scemare il loro bestiame.

<span id="an_107:39">107:39</span> Ma poi sono ridotti a pochi, umiliati
per l’oppressione, per l’avversità e gli affanni.

<span id="an_107:40">107:40</span> Egli spande lo sprezzo sui principi,
e li fa errare per deserti senza via;

<span id="an_107:41">107:41</span> ma innalza il povero traendolo
dall’afflizione, e fa moltiplicar le famiglie a guisa di gregge.

<span id="an_107:42">107:42</span> Gli uomini retti lo vedono e si
rallegrano, ed ogni iniquità ha la bocca chiusa.

<span id="an_107:43">107:43</span> Chi è savio osservi queste cose, e
consideri la benignità dell’Eterno.

<span id="an_108:1">108:1</span> Canto. Salmo di Davide. Il mio cuore è
ben disposto, o Dio, io canterò e salmeggerò, e la mia gloria pure.

<span id="an_108:2">108:2</span> Destatevi, saltèro e cetra, io voglio
risvegliare l’alba.

<span id="an_108:3">108:3</span> Io ti celebrerò fra i popoli, o Eterno,
e a te salmeggerò fra le nazioni.

<span id="an_108:4">108:4</span> Perché grande al disopra de’ cieli è la
tua benignità e la tua fedeltà giunge fino alle nuvole.

<span id="an_108:5">108:5</span> Innalzati, o Dio, al disopra de’ cieli,
risplenda su tutta la terra la tua gloria!

<span id="an_108:6">108:6</span> Affinché i tuoi diletti sian liberati,
salvaci con la tua destra e ci esaudisci.

<span id="an_108:7">108:7</span> Iddio ha parlato nella sua santità: Io
trionferò, spartirò Sichem e misurerò la valle di Succot.

<span id="an_108:8">108:8</span> Mio è Galaad e mio è Manasse, ed Efraim
è la forte difesa del mio capo; Giuda è il mio scettro.

<span id="an_108:9">108:9</span> Moab è il bacino dove mi lavo; sopra
Edom getterò il mio sandalo; sulla Filistia manderò gridi di trionfo.

<span id="an_108:10">108:10</span> Chi mi condurrà nella città forte?
Chi mi menerà fino in Edom?

<span id="an_108:11">108:11</span> Non sarai tu, o Dio, che ci hai
rigettati e non esci più, o Dio, coi nostri eserciti?

<span id="an_108:12">108:12</span> Dacci aiuto per uscir dalla
distretta, poiché vano è il soccorso dell’uomo.

<span id="an_108:13">108:13</span> Con Dio noi faremo prodezze, ed egli
schiaccerà i nostri nemici.

<span id="an_109:1">109:1</span> Per il Capo de’ musici. Salmo di
Davide. O Dio della mia lode, non tacere,

<span id="an_109:2">109:2</span> perché la bocca dell’empio e la bocca
di frode si sono aperte contro di me; hanno parlato contro di me con
lingua bugiarda.

<span id="an_109:3">109:3</span> M’hanno assediato con parole d’odio, e
m’hanno fatto guerra senza cagione.

<span id="an_109:4">109:4</span> Invece dell’amore che porto loro, mi
sono avversari, ed io non faccio che pregare.

<span id="an_109:5">109:5</span> Essi m’hanno reso male per bene, e odio
per il mio amore.

<span id="an_109:6">109:6</span> Costituisci un empio su di lui, si
tenga alla sua destra un avversario.

<span id="an_109:7">109:7</span> Quando sarà giudicato, esca condannato,
e la sua preghiera gli sia imputata come peccato.

<span id="an_109:8">109:8</span> Siano i suoi giorni pochi: un altro
prenda il suo ufficio.

<span id="an_109:9">109:9</span> Siano i suoi figliuoli orfani e la sua
moglie vedova.

<span id="an_109:10">109:10</span> I suoi figliuoli vadan vagando e
accattino, e cerchino il pane lungi dalle loro case in rovina.

<span id="an_109:11">109:11</span> Getti l’usuraio le sue reti su tutto
ciò ch’egli ha, e gli stranieri faccian lor preda delle sue fatiche.

<span id="an_109:12">109:12</span> Nessuno estenda a lui la sua
benignità, e non vi sia chi abbia pietà de’ suoi orfani.

<span id="an_109:13">109:13</span> La sua progenie sia distrutta; nella
seconda generazione sia cancellato il loro nome!

<span id="an_109:14">109:14</span> L’iniquità dei suoi padri sia
ricordata dall’Eterno, e il peccato di sua madre non sia cancellato.

<span id="an_109:15">109:15</span> Sian quei peccati del continuo
davanti all’Eterno, e faccia egli sparire dalla terra la di lui memoria,

<span id="an_109:16">109:16</span> perch’egli non si è ricordato d’usar
benignità, ma ha perseguitato il misero, il povero, il tribolato di
cuore per ucciderlo.

<span id="an_109:17">109:17</span> Egli ha amato la maledizione, e
questa gli è venuta addosso; non si è compiaciuto nella benedizione, ed
essa si tien lungi da lui.

<span id="an_109:18">109:18</span> S’è vestito di maledizione come della
sua veste, ed essa è penetrata come acqua, dentro di lui, e come olio,
nelle sue ossa.

<span id="an_109:19">109:19</span> Siagli essa come un vestito di cui si
cuopra, come una cintura di cui sia sempre cinto!

<span id="an_109:20">109:20</span> Tal sia, da parte dell’Eterno, la
ricompensa dei miei avversari, e di quelli che proferiscono del male
contro l’anima mia.

<span id="an_109:21">109:21</span> Ma tu, o Eterno, o Signore, opera in
mio favore, per amor del tuo nome; poiché la tua misericordia è buona,
liberami,

<span id="an_109:22">109:22</span> perché io son misero e povero, e il
mio cuore è piagato dentro di me.

<span id="an_109:23">109:23</span> Io me ne vo come l’ombra quando
s’allunga, sono cacciato via come la locusta.

<span id="an_109:24">109:24</span> Le mie ginocchia vacillano per i miei
digiuni, e la mia carne deperisce e dimagra.

<span id="an_109:25">109:25</span> Son diventato un obbrobrio per loro;
quando mi vedono, scuotono il capo.

<span id="an_109:26">109:26</span> Aiutami, o Eterno, mio Dio, salvami
secondo la tua benignità,

<span id="an_109:27">109:27</span> e sappiano essi che questo è opera
della tua mano, che sei tu, o Eterno, che l’hai fatto.

<span id="an_109:28">109:28</span> Essi malediranno, ma tu benedirai;
s’innalzeranno e resteran confusi, ma il tuo servitore si rallegrerà.

<span id="an_109:29">109:29</span> I miei avversari saranno vestiti di
vituperio e avvolti nella loro vergogna come in un mantello!

<span id="an_109:30">109:30</span> Io celebrerò altamente l’Eterno con
la mia bocca, lo loderò in mezzo alla moltitudine;

<span id="an_109:31">109:31</span> poiché egli sta alla destra del
povero per salvarlo da quelli che lo condannano a morte.

<span id="an_110:1">110:1</span> Salmo di Davide. L’Eterno ha detto al
mio Signore: Siedi alla mia destra finché io abbia fatto de’ tuoi nemici
lo sgabello dei tuoi piedi.

<span id="an_110:2">110:2</span> L’Eterno estenderà da Sion lo scettro
della sua potenza: Signoreggia in mezzo ai tuoi nemici!

<span id="an_110:3">110:3</span> Il tuo popolo s’offre volenteroso nel
giorno che raduni il tuo esercito. Parata di santità, dal seno
dell’alba, la tua gioventù viene a te come la rugiada.

<span id="an_110:4">110:4</span> L’Eterno l’ha giurato e non si pentirà:
Tu sei sacerdote in eterno, secondo l’ordine di Melchisedec.

<span id="an_110:5">110:5</span> Il Signore, alla tua destra, schiaccerà
dei re nel giorno della sua ira,

<span id="an_110:6">110:6</span> eserciterà il giudizio fra le nazioni,
riempirà ogni luogo di cadaveri,

<span id="an_110:7">110:7</span> schiaccerà il capo ai nemici sopra un
vasto paese; berrà dal torrente per via, e perciò alzerà il capo.

<span id="an_111:1">111:1</span> Alleluia. Io celebrerò l’Eterno con
tutto il cuore nel consiglio degli uomini diritti, e nell’assemblea.

<span id="an_111:2">111:2</span> Grandi sono le opere dell’Eterno,
ricercate da tutti quelli che si dilettano in esse.

<span id="an_111:3">111:3</span> Quel ch’egli fa è splendore e
magnificenza, e la sua giustizia dimora in eterno.

<span id="an_111:4">111:4</span> Egli ha fatto sì che le sue maraviglie
fosser ricordate; l’Eterno è misericordioso e pieno di compassione.

<span id="an_111:5">111:5</span> Egli ha dato da vivere a quelli che lo
temono, egli si ricorda in eterno del suo patto.

<span id="an_111:6">111:6</span> Egli ha fatto conoscere al suo popolo
la potenza delle sue opere, dandogli l’eredità delle nazioni.

<span id="an_111:7">111:7</span> Le opere delle sue mani sono verità e
giustizia; tutti i suoi precetti sono fermi,

<span id="an_111:8">111:8</span> stabili in sempiterno, fatti con verità
e con dirittura.

<span id="an_111:9">111:9</span> Egli ha mandato la redenzione al suo
popolo, ha stabilito il suo patto per sempre; santo e tremendo è il suo
nome.

<span id="an_111:10">111:10</span> Il timor dell’Eterno è il principio
della sapienza; buon senno hanno tutti quelli che mettono in pratica la
sua legge. La sua lode dimora in perpetuo.

<span id="an_112:1">112:1</span> Alleluia. Beato l’uomo che teme
l’Eterno, che si diletta grandemente nei suoi comandamenti.

<span id="an_112:2">112:2</span> Forte sulla terra sarà la sua progenie;
la generazione degli uomini retti sarà benedetta.

<span id="an_112:3">112:3</span> Abbondanza e ricchezze sono nella sua
casa, e la sua giustizia dimora in perpetuo.

<span id="an_112:4">112:4</span> La luce si leva nelle tenebre per
quelli che son retti, per chi è misericordioso, pietoso e giusto.

<span id="an_112:5">112:5</span> Felice l’uomo che ha compassione e
presta! Egli guadagnerà la sua causa in giudizio,

<span id="an_112:6">112:6</span> poiché non sarà mai smosso; la memoria
del giusto sarà perpetua.

<span id="an_112:7">112:7</span> Egli non temerà alcun sinistro rumore;
il suo cuore è fermo, fidente nell’Eterno.

<span id="an_112:8">112:8</span> Il suo cuore è saldo, esente da timori,
e alla fine vedrà sui suoi nemici quel che desidera.

<span id="an_112:9">112:9</span> Egli ha sparso, ha dato ai bisognosi,
la sua giustizia dimora in perpetuo, la sua potenza s’innalzerà
gloriosa.

<span id="an_112:10">112:10</span> L’empio lo vedrà e ne avrà dispetto,
digrignerà i denti e si struggerà; il desiderio degli empi perirà.

<span id="an_113:1">113:1</span> Alleluia. Lodate, o servi dell’Eterno,
lodate il nome dell’Eterno!

<span id="an_113:2">113:2</span> Sia benedetto il nome dell’Eterno da
ora in perpetuo!

<span id="an_113:3">113:3</span> Dal sol levante fino al ponente sia
lodato il nome dell’Eterno!

<span id="an_113:4">113:4</span> L’Eterno è eccelso sopra tutte le
nazioni, e la sua gloria è al disopra dei cieli.

<span id="an_113:5">113:5</span> Chi è simile all’Eterno, all’Iddio
nostro, che siede sul trono in alto,

<span id="an_113:6">113:6</span> che s’abbassa a riguardare nei cieli e
sulla terra?

<span id="an_113:7">113:7</span> Egli rileva il misero dalla polvere, e
trae su il povero dal letame,

<span id="an_113:8">113:8</span> per farlo sedere coi principi, coi
principi del suo popolo.

<span id="an_113:9">113:9</span> Fa abitar la sterile in famiglia, qual
madre felice di figliuoli. Alleluia.

<span id="an_114:1">114:1</span> Quando Israele uscì dall’Egitto, e la
casa di Giacobbe di fra un popolo dal linguaggio strano,

<span id="an_114:2">114:2</span> Giuda divenne il santuario dell’Eterno;
Israele, suo dominio.

<span id="an_114:3">114:3</span> Il mare lo vide e fuggì, il Giordano
tornò addietro.

<span id="an_114:4">114:4</span> I monti saltarono come montoni, i colli
come agnelli.

<span id="an_114:5">114:5</span> Che avevi, o mare, che fuggisti? E tu,
Giordano, che tornasti addietro?

<span id="an_114:6">114:6</span> E voi, monti, che saltaste come
montoni, e voi, colli, come agnelli?

<span id="an_114:7">114:7</span> Trema, o terra, alla presenza del
Signore, alla presenza dell’Iddio di Giacobbe,

<span id="an_114:8">114:8</span> che mutò la roccia in istagno, il
macigno in sorgente d’acqua.

<span id="an_115:1">115:1</span> Non a noi, o Eterno, non a noi, ma al
tuo nome da’ gloria, per la tua benignità e per la tua fedeltà!

<span id="an_115:2">115:2</span> Perché direbbero le nazioni: Dov’è il
loro Dio?

<span id="an_115:3">115:3</span> Ma il nostro Dio è nei cieli; egli fa
tutto ciò che gli piace.

<span id="an_115:4">115:4</span> I loro idoli sono argento ed oro, opera
di mano d’uomo.

<span id="an_115:5">115:5</span> Hanno bocca e non parlano, hanno occhi
e non vedono,

<span id="an_115:6">115:6</span> hanno orecchi e non odono, hanno naso e
non odorano,

<span id="an_115:7">115:7</span> hanno mani e non toccano, hanno piedi e
non camminano, la loro gola non rende alcun suono.

<span id="an_115:8">115:8</span> Come loro sian quelli che li fanno,
tutti quelli che in essi confidano.

<span id="an_115:9">115:9</span> O Israele, confida nell’Eterno! Egli è
il loro aiuto e il loro scudo.

<span id="an_115:10">115:10</span> O casa d’Aaronne, confida
nell’Eterno! Egli è il loro aiuto e il loro scudo.

<span id="an_115:11">115:11</span> O voi che temete l’Eterno, confidate
nell’Eterno! Egli è il loro aiuto e il loro scudo.

<span id="an_115:12">115:12</span> L’Eterno si è ricordato di noi; egli
benedirà, sì, benedirà la casa d’Israele, benedirà la casa d’Aaronne,

<span id="an_115:13">115:13</span> benedirà quelli che temono l’Eterno,
piccoli e grandi.

<span id="an_115:14">115:14</span> L’Eterno vi moltiplichi le sue
grazie, a voi ed ai vostri figliuoli.

<span id="an_115:15">115:15</span> Siate benedetti dall’Eterno, che ha
fatto il cielo e la terra.

<span id="an_115:16">115:16</span> I cieli sono i cieli dell’Eterno, ma
la terra l’ha data ai figliuoli degli uomini.

<span id="an_115:17">115:17</span> Non sono i morti che lodano l’Eterno,
né alcuno di quelli che scendono nel luogo del silenzio;

<span id="an_115:18">115:18</span> ma noi benediremo l’Eterno da ora in
perpetuo. Alleluia.

<span id="an_116:1">116:1</span> Io amo l’Eterno perch’egli ha udito la
mia voce e le mie supplicazioni.

<span id="an_116:2">116:2</span> Poiché egli ha inclinato verso me il
suo orecchio, io lo invocherò per tutto il corso dei miei giorni.

<span id="an_116:3">116:3</span> I legami della morte mi aveano
circondato, le angosce del soggiorno dei morti m’aveano còlto; io avevo
incontrato distretta e cordoglio.

<span id="an_116:4">116:4</span> Ma io invocai il nome dell’Eterno: Deh,
o Eterno, libera l’anima mia!

<span id="an_116:5">116:5</span> L’Eterno è pietoso e giusto, e il
nostro Dio è misericordioso.

<span id="an_116:6">116:6</span> L’Eterno protegge i semplici; io ero
ridotto in misero stato, egli mi ha salvato.

<span id="an_116:7">116:7</span> Ritorna, anima mia, al tuo riposo,
perché l’Eterno t’ha colmata di beni.

<span id="an_116:8">116:8</span> Poiché tu hai liberata l’anima mia
dalla morte, gli occhi miei da lacrime, i miei piedi da caduta.

<span id="an_116:9">116:9</span> Io camminerò nel cospetto dell’Eterno,
sulla terra dei viventi.

<span id="an_116:10">116:10</span> Io ho creduto, perciò parlerò. Io ero
grandemente afflitto.

<span id="an_116:11">116:11</span> Io dicevo nel mio smarrimento: Ogni
uomo è bugiardo.

<span id="an_116:12">116:12</span> Che renderò io all’Eterno? tutti i
suoi benefizi son sopra me.

<span id="an_116:13">116:13</span> Io prenderò il calice della salvezza
e invocherò il nome dell’Eterno.

<span id="an_116:14">116:14</span> Io compirò i miei voti all’Eterno, e
lo farò in presenza di tutto il suo popolo.

<span id="an_116:15">116:15</span> Cosa di gran momento è agli occhi
dell’Eterno la morte de’ suoi diletti.

<span id="an_116:16">116:16</span> Sì, o Eterno, io son tuo servitore,
son tuo servitore, figliuolo della tua servente; tu hai sciolto i miei
legami.

<span id="an_116:17">116:17</span> Io t’offrirò il sacrifizio di lode e
invocherò il nome dell’Eterno.

<span id="an_116:18">116:18</span> Io compirò i miei voti all’Eterno, e
lo farò in presenza di tutto il suo popolo,

<span id="an_116:19">116:19</span> nei cortili della casa dell’Eterno,
in mezzo a te, o Gerusalemme. Alleluia.

<span id="an_117:1">117:1</span> Lodate l’Eterno, voi nazioni tutte!
Celebratelo, voi tutti i popoli!

<span id="an_117:2">117:2</span> Poiché la sua benignità verso noi è
grande, e la fedeltà dell’Eterno dura in perpetuo. Alleluia.

<span id="an_118:1">118:1</span> Celebrate l’Eterno, poiché egli è
buono, perché la sua benignità dura in eterno.

<span id="an_118:2">118:2</span> Sì, dica Israele: La sua benignità dura
in eterno.

<span id="an_118:3">118:3</span> Sì, dica la casa d’Aaronne: La sua
benignità dura in eterno.

<span id="an_118:4">118:4</span> Sì, dicano quelli che temono l’Eterno:
La sua benignità dura in eterno.

<span id="an_118:5">118:5</span> Dal fondo della mia distretta invocai
l’Eterno; l’Eterno mi rispose e mi mise al largo.

<span id="an_118:6">118:6</span> L’Eterno è per me; io non temerò; che
cosa mi può far l’uomo?

<span id="an_118:7">118:7</span> L’Eterno è per me, fra quelli che mi
soccorrono; ed io vedrò quel che desidero su quelli che m’odiano.

<span id="an_118:8">118:8</span> E’ meglio rifugiarsi nell’Eterno che
confidare nell’uomo;

<span id="an_118:9">118:9</span> è meglio rifugiarsi nell’Eterno che
confidare nei principi.

<span id="an_118:10">118:10</span> Tutte le nazioni m’hanno circondato;
nel nome dell’Eterno, eccole da me sconfitte.

<span id="an_118:11">118:11</span> M’hanno circondato, sì, m’hanno
accerchiato; nel nome dell’Eterno, eccole da me sconfitte.

<span id="an_118:12">118:12</span> M’hanno circondato come api, ma sono
state spente come fuoco di spine; nel nome dell’Eterno io le ho
sconfitte.

<span id="an_118:13">118:13</span> Tu m’hai spinto con violenza per
farmi cadere, ma l’Eterno mi ha soccorso.

<span id="an_118:14">118:14</span> L’Eterno è la mia forza e il mio
cantico, ed è stato la mia salvezza.

<span id="an_118:15">118:15</span> Un grido d’esultanza e di vittoria
risuona nelle tende dei giusti: La destra dell’Eterno fa prodezze.

<span id="an_118:16">118:16</span> La destra dell’Eterno è levata in
alto, la destra dell’Eterno fa prodezze.

<span id="an_118:17">118:17</span> Io non morrò, anzi vivrò, e
racconterò le opere dell’Eterno.

<span id="an_118:18">118:18</span> Certo, l’Eterno mi ha castigato, ma
non mi ha dato in balìa della morte.

<span id="an_118:19">118:19</span> Apritemi le porte della giustizia; io
entrerò per esse, e celebrerò l’Eterno.

<span id="an_118:20">118:20</span> Questa è la porta dell’Eterno; i
giusti entreranno per essa.

<span id="an_118:21">118:21</span> Io ti celebrerò perché tu m’hai
risposto, e sei stato la mia salvezza.

<span id="an_118:22">118:22</span> La pietra che gli edificatori avevano
rigettata è divenuta la pietra angolare.

<span id="an_118:23">118:23</span> Questa è opera dell’Eterno, è cosa
maravigliosa agli occhi nostri.

<span id="an_118:24">118:24</span> Questo è il giorno che l’Eterno ha
fatto; festeggiamo e rallegriamoci in esso.

<span id="an_118:25">118:25</span> Deh, o Eterno, salva! Deh, o Eterno,
facci prosperare!

<span id="an_118:26">118:26</span> Benedetto colui che viene nel nome
dell’Eterno! Noi vi benediciamo dalla casa dell’Eterno.

<span id="an_118:27">118:27</span> L’Eterno è Dio ed ha fatto risplender
su noi la sua luce; legate con funi la vittima della solennità, e
menatela ai corni dell’altare.

<span id="an_118:28">118:28</span> Tu sei il mio Dio, io ti celebrerò;
tu sei il mio Dio, io ti esalterò.

<span id="an_118:29">118:29</span> Celebrate l’Eterno, perch’egli è
buono, perché la sua benignità dura in eterno.

<span id="an_119:1">119:1</span> Beati quelli che sono integri nelle
loro vie, che camminano secondo la legge dell’Eterno.

<span id="an_119:2">119:2</span> Beati quelli che osservano le sue
testimonianze, che lo cercano con tutto il cuore,

<span id="an_119:3">119:3</span> ed anche non operano iniquità, ma
camminano nelle sue vie.

<span id="an_119:4">119:4</span> Tu hai ordinato i tuoi precetti perché
siano osservati con cura.

<span id="an_119:5">119:5</span> Oh siano le mie vie dirette
all’osservanza dei tuoi statuti!

<span id="an_119:6">119:6</span> Allora non sarò svergognato quando
considererò tutti i tuoi comandamenti.

<span id="an_119:7">119:7</span> Io ti celebrerò con dirittura di cuore,
quando avrò imparato i tuoi giusti decreti.

<span id="an_119:8">119:8</span> Io osserverò i tuoi statuti, non
abbandonarmi del tutto.

<span id="an_119:9">119:9</span> Come renderà il giovane la sua via
pura? Col badare ad essa secondo la tua parola.

<span id="an_119:10">119:10</span> Io ti ho cercato con tutto il mio
cuore; non lasciarmi deviare dai tuoi comandamenti.

<span id="an_119:11">119:11</span> Io ho riposto la tua parola nel mio
cuore per non peccare contro di te.

<span id="an_119:12">119:12</span> Tu sei benedetto, o Eterno; insegnami
i tuoi statuti.

<span id="an_119:13">119:13</span> Ho raccontato con le mie labbra tutti
i giudizi della tua bocca.

<span id="an_119:14">119:14</span> Io gioisco nella via delle tue
testimonianze, come se possedessi tutte le ricchezze.

<span id="an_119:15">119:15</span> Io mediterò sui tuoi precetti e
considerò i tuoi sentieri.

<span id="an_119:16">119:16</span> Io mi diletterò nei tuoi statuti, non
dimenticherò la tua parola.

<span id="an_119:17">119:17</span> Fa’ del bene al tuo servitore perché
io viva ed osservi la tua parola.

<span id="an_119:18">119:18</span> Apri gli occhi miei ond’io contempli
le maraviglie della tua legge.

<span id="an_119:19">119:19</span> Io sono un forestiero sulla terra;
non mi nascondere i tuoi comandamenti.

<span id="an_119:20">119:20</span> L’anima mia si strugge dalla brama
che ha dei tuoi giudizi in ogni tempo.

<span id="an_119:21">119:21</span> Tu sgridi i superbi, i maledetti, che
deviano dai tuoi comandamenti.

<span id="an_119:22">119:22</span> Togli di sopra a me il vituperio e lo
sprezzo, perché io ho osservato le tue testimonianze.

<span id="an_119:23">119:23</span> Anche quando i principi siedono e
parlano contro di me, il tuo servitore medita i tuoi statuti.

<span id="an_119:24">119:24</span> Sì, le tue testimonianze sono il mio
diletto e i miei consiglieri.

<span id="an_119:25">119:25</span> L’anima mia è attaccata alla polvere;
vivificami secondo la tua parola.

<span id="an_119:26">119:26</span> Io ti ho narrato le mie vie, e tu
m’hai risposto; insegnami i tuoi statuti.

<span id="an_119:27">119:27</span> Fammi intendere la via dei tuoi
precetti, ed io mediterò le tue maraviglie.

<span id="an_119:28">119:28</span> L’anima mia, dal dolore, si strugge
in lacrime; rialzami secondo la tua parola.

<span id="an_119:29">119:29</span> Tieni lontana da me la via della
menzogna, e, nella tua grazia, fammi intender la tua legge.

<span id="an_119:30">119:30</span> Io ho scelto la via della fedeltà, mi
son posto i tuoi giudizi dinanzi agli occhi.

<span id="an_119:31">119:31</span> Io mi tengo attaccato alle tue
testimonianze; o Eterno, non lasciare che io sia confuso.

<span id="an_119:32">119:32</span> Io correrò per la via dei tuoi
comandamenti, quando m’avrai allargato il cuore.

<span id="an_119:33">119:33</span> Insegnami, o Eterno, la via dei tuoi
statuti ed io la seguirò fino alla fine.

<span id="an_119:34">119:34</span> Dammi intelletto e osserverò la tua
legge; la praticherò con tutto il cuore.

<span id="an_119:35">119:35</span> Conducimi per il sentiero dei tuoi
comandamenti, poiché io mi diletto in esso.

<span id="an_119:36">119:36</span> Inclina il mio cuore alle tue
testimonianze e non alla cupidigia.

<span id="an_119:37">119:37</span> Distogli gli occhi miei dal
contemplare la vanità, e vivificami nelle tue vie.

<span id="an_119:38">119:38</span> Mantieni al tuo servitore la tua
parola, che inculca il tuo timore.

<span id="an_119:39">119:39</span> Rimuovi da me il vituperio ch’io
temo, perché i tuoi giudizi son buoni.

<span id="an_119:40">119:40</span> Ecco, io bramo i tuoi precetti,
vivificami nella tua giustizia.

<span id="an_119:41">119:41</span> Vengano su me le tue benignità, o
Eterno, e la tua salvezza, secondo la tua parola.

<span id="an_119:42">119:42</span> E avrò di che rispondere a chi mi fa
vituperio, perché confido nella tua parola.

<span id="an_119:43">119:43</span> Non mi toglier del tutto dalla bocca
la parola della verità, perché spero nei tuoi giudizi.

<span id="an_119:44">119:44</span> Ed io osserverò la tua legge del
continuo, in sempiterno.

<span id="an_119:45">119:45</span> E camminerò con libertà, perché ho
cercato i tuoi precetti.

<span id="an_119:46">119:46</span> Parlerò delle tue testimonianze
davanti ai re e non sarò svergognato.

<span id="an_119:47">119:47</span> E mi diletterò nei tuoi comandamenti,
i quali io amo.

<span id="an_119:48">119:48</span> Alzerò le mie mani verso i tuoi
comandamenti che amo, e mediterò i tuoi statuti.

<span id="an_119:49">119:49</span> Ricordati della parola detta al tuo
servitore; su di essa m’hai fatto sperare.

<span id="an_119:50">119:50</span> Questo è il mio conforto nella mia
afflizione; che la tua parola mi vivifica.

<span id="an_119:51">119:51</span> I superbi mi cuopron di scherno, ma
io non devìo dalla tua legge.

<span id="an_119:52">119:52</span> Io mi ricordo de’ tuoi giudizi
antichi, o Eterno, e mi consolo.

<span id="an_119:53">119:53</span> Un’ira ardente mi prende a motivo
degli empi, che abbandonano la tua legge.

<span id="an_119:54">119:54</span> I tuoi statuti sono i miei cantici,
nella casa del mio pellegrinaggio.

<span id="an_119:55">119:55</span> Io mi ricordo la notte del tuo nome,
o Eterno, e osservo la tua legge.

<span id="an_119:56">119:56</span> Questo bene mi è toccato, di
osservare i tuoi precetti.

<span id="an_119:57">119:57</span> L’Eterno è la mia parte; ho promesso
d’osservare le tue parole.

<span id="an_119:58">119:58</span> Io ho cercato il tuo favore con tutto
il cuore: abbi pietà di me, secondo la tua parola.

<span id="an_119:59">119:59</span> Io ho riflettuto alle mie vie e ho
rivolto i miei passi verso le tue testimonianze.

<span id="an_119:60">119:60</span> Mi sono affrettato, e non ho
indugiato ad osservare i tuoi comandamenti.

<span id="an_119:61">119:61</span> I lacci degli empi m’hanno
avviluppato, ma io non ho dimenticato la tua legge.

<span id="an_119:62">119:62</span> A mezzanotte io mi levo per
celebrarti a motivo dei tuoi giusti giudizi.

<span id="an_119:63">119:63</span> Io sono il compagno di tutti quelli
che ti temono e di quelli che osservano i tuoi precetti.

<span id="an_119:64">119:64</span> O Eterno, la terra è piena della tua
benignità; insegnami i tuoi statuti.

<span id="an_119:65">119:65</span> Tu hai fatto del bene al tuo
servitore, o Eterno, secondo la tua parola.

<span id="an_119:66">119:66</span> Dammi buon senno e intelligenza,
perché ho creduto nei tuoi comandamenti.

<span id="an_119:67">119:67</span> Prima che io fossi afflitto, andavo
errando; ma ora osservo la tua parola.

<span id="an_119:68">119:68</span> Tu sei buono e fai del bene;
insegnami i tuoi statuti.

<span id="an_119:69">119:69</span> I superbi hanno ordito menzogne
contro a me, ma io osservo i tuoi precetti con tutto il cuore.

<span id="an_119:70">119:70</span> Il loro cuore è denso come grasso, ma
io mi diletto nella tua legge.

<span id="an_119:71">119:71</span> E’ stato un bene per me l’essere
afflitto, ond’io imparassi i tuoi statuti.

<span id="an_119:72">119:72</span> La legge della tua bocca mi val
meglio di migliaia di monete d’oro e d’argento.

<span id="an_119:73">119:73</span> Le tue mani m’hanno fatto e formato;
dammi intelletto e imparerò i tuoi comandamenti.

<span id="an_119:74">119:74</span> Quelli che ti temono mi vedranno e si
rallegreranno, perché ho sperato nella tua parola.

<span id="an_119:75">119:75</span> Io so, o Eterno, che i tuoi giudizi
son giusti, e che nella tua fedeltà m’hai afflitto.

<span id="an_119:76">119:76</span> Deh, sia la tua benignità il mio
conforto, secondo la tua parola detta al tuo servitore.

<span id="an_119:77">119:77</span> Vengan su me le tue compassioni,
ond’io viva; perché la tua legge è il mio diletto.

<span id="an_119:78">119:78</span> Sian contusi i superbi, perché,
mentendo, pervertono la mia causa; ma io medito i tuoi precetti.

<span id="an_119:79">119:79</span> Rivolgansi a me quelli che ti temono
e quelli che conoscono le tue testimonianze.

<span id="an_119:80">119:80</span> Sia il mio cuore integro nei tuoi
statuti ond’io non sia confuso.

<span id="an_119:81">119:81</span> L’anima mia vien meno bramando la tua
salvezza; io spero nella tua parola.

<span id="an_119:82">119:82</span> Gli occhi miei vengon meno bramando
la tua parola, mentre dico: Quando mi consolerai?

<span id="an_119:83">119:83</span> Poiché io son divenuto come un otre
al fumo; ma non dimentico i tuoi statuti.

<span id="an_119:84">119:84</span> Quanti sono i giorni del tuo
servitore? Quando farai giustizia di quelli che mi perseguitano?

<span id="an_119:85">119:85</span> I superbi mi hanno scavato delle
fosse; essi, che non agiscono secondo la tua legge.

<span id="an_119:86">119:86</span> Tutti i tuoi comandamenti sono
fedeltà; costoro mi perseguitano a torto; soccorrimi!

<span id="an_119:87">119:87</span> Mi hanno fatto quasi sparire dalla
terra; ma io non ho abbandonato i tuoi precetti.

<span id="an_119:88">119:88</span> Vivificami secondo la tua benignità,
ed io osserverò la testimonianza della tua bocca.

<span id="an_119:89">119:89</span> In perpetuo, o Eterno, la tua parola
è stabile nei cieli.

<span id="an_119:90">119:90</span> La tua fedeltà dura d’età in età; tu
hai fondato la terra ed essa sussiste.

<span id="an_119:91">119:91</span> Tutto sussiste anche oggi secondo i
tuoi ordini, perché ogni cosa è al tuo servigio.

<span id="an_119:92">119:92</span> Se la tua legge non fosse stata il
mio diletto, sarei già perito nella mia afflizione.

<span id="an_119:93">119:93</span> Io non dimenticherò mai i tuoi
precetti, perché per essi tu mi hai vivificato.

<span id="an_119:94">119:94</span> Io son tuo, salvami, perché ho
cercato i tuoi precetti.

<span id="an_119:95">119:95</span> Gli empi m’hanno aspettato per farmi
perire, ma io considero le tue testimonianze.

<span id="an_119:96">119:96</span> Io ho veduto che ogni cosa perfetta
ha un limite, ma il tuo comandamento ha una estensione infinita.

<span id="an_119:97">119:97</span> Oh, quanto amo la tua legge! è la mia
meditazione di tutto il giorno.

<span id="an_119:98">119:98</span> I tuoi comandamenti mi rendon più
savio dei miei nemici; perché sono sempre meco.

<span id="an_119:99">119:99</span> Io ho più intelletto di tutti i miei
maestri, perché le tue testimonianze son la mia meditazione.

<span id="an_119:100">119:100</span> Io ho più intelligenza de’ vecchi,
perché ho osservato i tuoi precetti.

<span id="an_119:101">119:101</span> Io ho trattenuto i miei piedi da
ogni sentiero malvagio, per osservare la tua parola.

<span id="an_119:102">119:102</span> Io non mi sono distolto dai tuoi
giudizi, perché tu m’hai ammaestrato.

<span id="an_119:103">119:103</span> Oh come son dolci le tue parole al
mio palato! Son più dolci del miele alla mia bocca.

<span id="an_119:104">119:104</span> Mediante i tuoi precetti io divento
intelligente; perciò odio ogni sentiero di falsità.

<span id="an_119:105">119:105</span> La tua parola è una lampada al mio
piè ed una luce sul mio sentiero.

<span id="an_119:106">119:106</span> Io ho giurato, e lo manterrò,
d’osservare i tuoi giusti giudizi.

<span id="an_119:107">119:107</span> Io sono sommamente afflitto; o
Eterno, vivificami secondo la tua parola.

<span id="an_119:108">119:108</span> Deh, o Eterno, gradisci le offerte
volontarie della mia bocca, e insegnami i tuoi giudizi.

<span id="an_119:109">119:109</span> La vita mia è del continuo in
pericolo ma io non dimentico la tua legge.

<span id="an_119:110">119:110</span> Gli empi mi hanno teso dei lacci,
ma io non mi sono sviato dai tuoi precetti.

<span id="an_119:111">119:111</span> Le tue testimonianze son la mia
eredità in perpetuo, perché son la letizia del mio cuore.

<span id="an_119:112">119:112</span> Io ho inclinato il mio cuore a
praticare i tuoi statuti, in perpetuo, sino alla fine.

<span id="an_119:113">119:113</span> Io odio gli uomini dal cuor doppio,
ma amo la tua legge.

<span id="an_119:114">119:114</span> Tu sei il mio rifugio ed il mio
scudo; io spero nella tua parola.

<span id="an_119:115">119:115</span> Dipartitevi da me, o malvagi, ed io
osserverò i comandamenti del mio Dio.

<span id="an_119:116">119:116</span> Sostienmi secondo la tua parola,
ond’io viva, e non rendermi confuso nella mia speranza.

<span id="an_119:117">119:117</span> Sii il mio sostegno, e sarò salvo,
e terrò del continuo i tuoi statuti dinanzi agli occhi.

<span id="an_119:118">119:118</span> Tu disprezzi tutti quelli che
deviano dai tuoi statuti, perché la loro frode è falsità.

<span id="an_119:119">119:119</span> Tu togli via come schiuma tutti gli
empi dalla terra; perciò amo le tue testimonianze.

<span id="an_119:120">119:120</span> La mia carne rabbrividisce per lo
spavento di te, e io temo i tuoi giudizi.

<span id="an_119:121">119:121</span> Io ho fatto ciò che è diritto e
giusto; non abbandonarmi ai miei oppressori.

<span id="an_119:122">119:122</span> Da’ sicurtà per il bene del tuo
servitore, e non lasciare che i superbi m’opprimano.

<span id="an_119:123">119:123</span> Gli occhi miei vengon meno,
bramando la tua salvezza e la parola della tua giustizia.

<span id="an_119:124">119:124</span> Opera verso il tuo servitore
secondo la tua benignità, e insegnami i tuoi statuti.

<span id="an_119:125">119:125</span> Io sono tuo servitore; dammi
intelletto, perché possa conoscere le tue testimonianze.

<span id="an_119:126">119:126</span> E’ tempo che l’Eterno operi; essi
hanno annullato la tua legge.

<span id="an_119:127">119:127</span> Perciò io amo i tuoi comandamenti
più dell’oro, più dell’oro finissimo.

<span id="an_119:128">119:128</span> Perciò ritengo diritti tutti i tuoi
precetti, e odio ogni sentiero di menzogna.

<span id="an_119:129">119:129</span> Le tue testimonianze sono
maravigliose; perciò l’anima mia le osserva.

<span id="an_119:130">119:130</span> La dichiarazione delle tue parole
illumina; dà intelletto ai semplici.

<span id="an_119:131">119:131</span> Io ho aperto la bocca e ho
sospirato perché ho bramato i tuoi comandamenti.

<span id="an_119:132">119:132</span> Volgiti a me ed abbi pietà di me,
com’è giusto che tu faccia a chi ama il tuo nome.

<span id="an_119:133">119:133</span> Rafferma i miei passi nella tua
parola, e non lasciare che alcuna iniquità mi domini.

<span id="an_119:134">119:134</span> Liberami dall’oppressione degli
uomini, ed io osserverò i tuoi precetti.

<span id="an_119:135">119:135</span> Fa’ risplendere il tuo volto sul
tuo servitore, e insegnami i tuoi statuti.

<span id="an_119:136">119:136</span> Rivi di lacrime mi scendon giù
dagli occhi, perché la tua legge non è osservata.

<span id="an_119:137">119:137</span> Tu sei giusto, o Eterno, e diritti
sono i tuoi giudizi.

<span id="an_119:138">119:138</span> Tu hai prescritto le tue
testimonianze con giustizia e con grande fedeltà.

<span id="an_119:139">119:139</span> Il mio zelo mi consuma perché i
miei nemici han dimenticato le tue parole.

<span id="an_119:140">119:140</span> La tua parola è pura d’ogni scoria;
perciò il tuo servitore l’ama.

<span id="an_119:141">119:141</span> Io son piccolo e sprezzato, ma non
dimentico i tuoi precetti.

<span id="an_119:142">119:142</span> La tua giustizia è una giustizia
eterna, e la tua legge è verità.

<span id="an_119:143">119:143</span> Distretta e tribolazione m’hanno
còlto, ma i tuoi comandamenti sono il mio diletto.

<span id="an_119:144">119:144</span> Le tue testimonianze sono giuste in
eterno; dammi intelletto ed io vivrò.

<span id="an_119:145">119:145</span> Io grido con tutto il cuore;
rispondimi, o Eterno! Io osserverò i tuoi statuti.

<span id="an_119:146">119:146</span> Io t’invoco; salvami, e osserverò
le tue testimonianze.

<span id="an_119:147">119:147</span> Io prevengo l’alba e grido; io
spero nella tua parola.

<span id="an_119:148">119:148</span> Gli occhi miei prevengono lo
vigilie della notte, per meditare la tua parola.

<span id="an_119:149">119:149</span> Ascolta la mia voce secondo la tua
benignità; o Eterno, vivificami secondo la tua giustizia.

<span id="an_119:150">119:150</span> Si accostano a me quelli che van
dietro alla scelleratezza; essi son lontani dalla tua legge.

<span id="an_119:151">119:151</span> Tu sei vicino, o Eterno, e tutti i
tuoi comandamenti son verità.

<span id="an_119:152">119:152</span> Da lungo tempo so dalle tue
testimonianze che tu le hai stabilite in eterno.

<span id="an_119:153">119:153</span> Considera la mia afflizione, e
liberami; perché non ho dimenticato la tua legge.

<span id="an_119:154">119:154</span> Difendi tu la mia causa e
riscattami; vivificami secondo la tua parola.

<span id="an_119:155">119:155</span> La salvezza è lungi dagli empi,
perché non cercano i tuoi statuti.

<span id="an_119:156">119:156</span> Le tue compassioni son grandi, o
Eterno; vivificami secondo i tuoi giudizi.

<span id="an_119:157">119:157</span> I miei persecutori e i miei
avversari son molti, ma io non devìo dalle tue testimonianze.

<span id="an_119:158">119:158</span> Io ho veduto gli sleali e ne ho
provato orrore; perché non osservano la tua parola.

<span id="an_119:159">119:159</span> Vedi come amo i tuoi precetti! O
Eterno, vivificami secondo la tua benignità.

<span id="an_119:160">119:160</span> La somma della tua parola è verità;
e tutti i giudizi della tua giustizia durano in eterno.

<span id="an_119:161">119:161</span> I principi m’hanno perseguitato
senza ragione, ma il mio cuore ha timore delle tue parole.

<span id="an_119:162">119:162</span> Io mi rallegro della tua parola,
come uno che trova grandi spoglie.

<span id="an_119:163">119:163</span> Io odio e abomino la menzogna, ma
amo la tua legge.

<span id="an_119:164">119:164</span> Io ti lodo sette volte al giorno
per i giudizi della tua giustizia.

<span id="an_119:165">119:165</span> Gran pace hanno quelli che amano la
tua legge, e non c’è nulla che possa farli cadere.

<span id="an_119:166">119:166</span> Io ho sperato nella tua salvezza, o
Eterno, e ho messo in pratica i tuoi comandamenti.

<span id="an_119:167">119:167</span> L’anima mia ha osservato le tue
testimonianze, ed io le amo grandemente.

<span id="an_119:168">119:168</span> Io ho osservato i tuoi precetti e
le tue testimonianze, perché tutte le mie vie ti stanno dinanzi.

<span id="an_119:169">119:169</span> Giunga il mio grido dinanzi a te, o
Eterno; dammi intelletto secondo la tua parola.

<span id="an_119:170">119:170</span> Giunga la mia supplicazione in tua
presenza; liberami secondo la tua parola.

<span id="an_119:171">119:171</span> Le mie labbra esprimeranno la tua
lode, perché tu m’insegni i tuoi statuti.

<span id="an_119:172">119:172</span> La mia lingua celebrerà la tua
parola, perché tutti i tuoi comandamenti sono giustizia.

<span id="an_119:173">119:173</span> La tua mano mi aiuti, perché ho
scelto i tuoi precetti.

<span id="an_119:174">119:174</span> Io bramo la tua salvezza, o Eterno,
e la tua legge è il mio diletto.

<span id="an_119:175">119:175</span> L’anima mia viva, ed essa ti
loderà; e mi soccorrano i tuoi giudizi.

<span id="an_119:176">119:176</span> Io vo errando come pecora smarrita;
cerca il tuo servitore, perché io non dimentico i tuoi comandamenti.

<span id="an_120:1">120:1</span> Canto dei pellegrinaggi. Nella mia
distretta ho invocato l’Eterno, ed egli m’ha risposto.

<span id="an_120:2">120:2</span> O Eterno, libera l’anima mia dalle
labbra bugiarde, dalla lingua fraudolenta.

<span id="an_120:3">120:3</span> Che ti sarà dato e che ti sarà
aggiunto, o lingua fraudolenta?

<span id="an_120:4">120:4</span> Frecce di guerriero, acute, con carboni
di ginepro.

<span id="an_120:5">120:5</span> Misero me che soggiorno in Mesec, e
dimoro fra le tende di Kedar!

<span id="an_120:6">120:6</span> L’anima mia troppo a lungo ha dimorato
con colui che odia la pace!

<span id="an_120:7">120:7</span> Io sono per la pace; ma, non appena
parlo, essi sono per la guerra.

<span id="an_121:1">121:1</span> Canto dei pellegrinaggi. Io alzo gli
occhi ai monti… Donde mi verrà l’aiuto?

<span id="an_121:2">121:2</span> Il mio aiuto vien dall’Eterno che ha
fatto il cielo e la terra.

<span id="an_121:3">121:3</span> Egli non permetterà che il tuo piè
vacilli; colui che ti protegge non sonnecchierà.

<span id="an_121:4">121:4</span> Ecco, colui che protegge Israele non
sonnecchierà né dormirà.

<span id="an_121:5">121:5</span> L’Eterno è colui che ti protegge;
l’Eterno è la tua ombra; egli sta alla tua destra.

<span id="an_121:6">121:6</span> Di giorno il sole non ti colpirà, né la
luna di notte.

<span id="an_121:7">121:7</span> L’Eterno ti proteggerà da ogni male,
egli proteggerà l’anima tua.

<span id="an_121:8">121:8</span> L’Eterno proteggerà il tuo uscire e il
tuo entrare da ora in eterno.

<span id="an_122:1">122:1</span> Canto dei pellegrinaggi. Di Davide. Io
mi sono rallegrato quando m’han detto: Andiamo alla casa dell’Eterno.

<span id="an_122:2">122:2</span> I nostri passi si son fermati entro le
tue porte, o Gerusalemme;

<span id="an_122:3">122:3</span> Gerusalemme, che sei edificata, come
una città ben compatta,

<span id="an_122:4">122:4</span> dove salgono le tribù, le tribù
dell’Eterno, secondo l’ingiunzione fattane ad Israele, per celebrare il
nome dell’Eterno.

<span id="an_122:5">122:5</span> Perché quivi sono posti i troni per il
giudizio, i troni della casa di Davide.

<span id="an_122:6">122:6</span> Pregate per la pace di Gerusalemme!
Prosperino quelli che t’amano!

<span id="an_122:7">122:7</span> Pace sia entro i tuoi bastioni, e
tranquillità nei tuoi palazzi!

<span id="an_122:8">122:8</span> Per amore dei miei fratelli e dei miei
amici, io dirò adesso: Sia pace in te!

<span id="an_122:9">122:9</span> Per amore della casa dell’Eterno,
dell’Iddio nostro, io procaccerò il tuo bene.

<span id="an_123:1">123:1</span> Canto dei pellegrinaggi. A te io alzo
gli occhi miei o tu che siedi nei cieli!

<span id="an_123:2">123:2</span> Ecco, come gli occhi dei servi guardano
la mano del loro padrone, come gli occhi della serva guardano la mano
della sua padrona,

<span id="an_123:3">123:3</span> così gli occhi nostri guardano
all’Eterno, all’Iddio nostro, finché egli abbia pietà di noi.

<span id="an_123:4">123:4</span> Abbi pietà di noi, o Eterno, abbi pietà
di noi, perché siamo più che sazi di disprezzo. (H123-5) L’anima nostra
è più che sazia dello scherno della gente agiata e del disprezzo dei
superbi.

<span id="an_124:1">124:1</span> Canto dei pellegrinaggi. Di Davide. Se
non fosse stato l’Eterno che fu per noi, lo dica pure ora Israele,

<span id="an_124:2">124:2</span> se non fosse stato l’Eterno che fu per
noi, quando gli uomini si levarono contro noi,

<span id="an_124:3">124:3</span> allora ci avrebbero inghiottiti tutti
vivi, quando l’ira loro ardeva contro noi;

<span id="an_124:4">124:4</span> allora le acque ci avrebbero sommerso,
il torrente sarebbe passato sull’anima nostra;

<span id="an_124:5">124:5</span> allora le acque orgogliose sarebbero
passate sull’anima nostra.

<span id="an_124:6">124:6</span> Benedetto sia l’Eterno che non ci ha
dato in preda ai loro denti!

<span id="an_124:7">124:7</span> L’anima nostra è scampata, come un
uccello dal laccio degli uccellatori; il laccio è stato rotto, e noi
siamo scampati.

<span id="an_124:8">124:8</span> Il nostro aiuto è nel nome dell’Eterno,
che ha fatto il cielo e la terra.

<span id="an_125:1">125:1</span> Canto dei pellegrinaggi. Quelli che
confidano nell’Eterno sono come il monte di Sion, che non può essere
smosso, ma dimora in perpetuo.

<span id="an_125:2">125:2</span> Gerusalemme è circondata dai monti; e
così l’Eterno circonda il suo popolo, da ora in perpetuo.

<span id="an_125:3">125:3</span> Poiché lo scettro dell’empietà non
sempre rimarrà sulla eredità dei giusti, onde i giusti non mettan mano
all’iniquità.

<span id="an_125:4">125:4</span> O Eterno, fa’ del bene a quelli che son
buoni, e a quelli che son retti nel loro cuore.

<span id="an_125:5">125:5</span> Ma quanto a quelli che deviano per le
loro vie tortuose, l’Eterno li farà andare con gli operatori d’iniquità.
Pace sia sopra Israele.

<span id="an_126:1">126:1</span> Canto dei pellegrinaggi. Quando
l’Eterno fece tornare i reduci di Sion, ci pareva di sognare.

<span id="an_126:2">126:2</span> Allora la nostra bocca fu piena di
sorrisi, e la nostra lingua di canti d’allegrezza. Allora fu detto fra
le nazioni: L’Eterno ha fatto cose grandi per loro.

<span id="an_126:3">126:3</span> L’Eterno ha fatto cose grandi per noi,
e noi siamo nella gioia.

<span id="an_126:4">126:4</span> O Eterno, fa tornare i nostri che sono
in cattività, come tornano i rivi nella terra del Mezzodì.

<span id="an_126:5">126:5</span> Quelli che seminano con lagrime,
mieteranno con canti di gioia.

<span id="an_126:6">126:6</span> Ben va piangendo colui che porta il
seme da spargere, ma tornerà con canti di gioia quando porterà i suoi
covoni.

<span id="an_127:1">127:1</span> Canto dei pellegrinaggi. Di Salomone.
Se l’Eterno non edifica la casa, invano vi si affaticano gli
edificatori; se l’Eterno non guarda la città, invano vegliano le
guardie.

<span id="an_127:2">127:2</span> Invano vi levate di buon’ora e tardi
andate a riposare e mangiate il pan di doglie; egli dà altrettanto ai
suoi diletti, mentr’essi dormono.

<span id="an_127:3">127:3</span> Ecco, i figliuoli sono un’eredità che
viene dall’Eterno; il frutto del seno materno è un premio.

<span id="an_127:4">127:4</span> Quali le frecce in man d’un prode, tali
sono i figliuoli della giovinezza.

<span id="an_127:5">127:5</span> Beati coloro che ne hanno il turcasso
pieno! Non saranno confusi quando parleranno coi loro nemici alla porta.

<span id="an_128:1">128:1</span> Canto dei pellegrinaggi. Beato chiunque
teme l’Eterno e cammina nelle sue vie!

<span id="an_128:2">128:2</span> Tu allora mangerai della fatica delle
tue mani; sarai felice e prospererai.

<span id="an_128:3">128:3</span> La tua moglie sarà come una vigna
fruttifera nell’interno della tua casa; i tuoi figliuoli, come piante
d’ulivo intorno alla tua tavola.

<span id="an_128:4">128:4</span> Ecco, così sarà benedetto l’uomo che
teme l’Eterno.

<span id="an_128:5">128:5</span> L’Eterno ti benedica da Sion, e vedrai
il bene di Gerusalemme tutti i giorni della tua vita,

<span id="an_128:6">128:6</span> e vedrai i figliuoli dei tuoi
figliuoli. Pace sia sopra Israele.

<span id="an_129:1">129:1</span> Canto dei pellegrinaggi. Molte volte
m’hanno oppresso dalla mia giovinezza! Lo dica pure Israele:

<span id="an_129:2">129:2</span> Molte volte m’hanno oppresso dalla mia
giovinezza; eppure, non hanno potuto vincermi.

<span id="an_129:3">129:3</span> Degli aratori hanno arato sul mio
dorso, v’hanno tracciato i loro lunghi solchi.

<span id="an_129:4">129:4</span> L’Eterno è giusto; egli ha tagliato le
funi degli empi.

<span id="an_129:5">129:5</span> Siano confusi e voltin le spalle tutti
quelli che odiano Sion!

<span id="an_129:6">129:6</span> Siano come l’erba dei tetti, che secca
prima di crescere!

<span id="an_129:7">129:7</span> Non se n’empie la mano il mietitore, né
le braccia chi lega i covoni;

<span id="an_129:8">129:8</span> e i passanti non dicono: La benedizione
dell’Eterno sia sopra voi; noi vi benediciamo nel nome dell’Eterno!

<span id="an_130:1">130:1</span> Canto dei pellegrinaggi. O Eterno, io
grido a te da luoghi profondi!

<span id="an_130:2">130:2</span> Signore, ascolta il mio grido; siano le
tue orecchie attente alla voce delle mie supplicazioni!

<span id="an_130:3">130:3</span> O Eterno, se tu poni mente alle
iniquità, Signore, chi potrà reggere?

<span id="an_130:4">130:4</span> Ma presso te v’è perdono affinché tu
sia temuto.

<span id="an_130:5">130:5</span> Io aspetto l’Eterno, l’anima mia
l’aspetta, ed io spero nella sua parola.

<span id="an_130:6">130:6</span> L’anima mia anela al Signore più che le
guardie non anelino al mattino, più che le guardie al mattino.

<span id="an_130:7">130:7</span> O Israele, spera nell’Eterno, poiché
presso l’Eterno è benignità e presso di lui è abbondanza di redenzione.

<span id="an_130:8">130:8</span> Ed egli redimerà Israele da tutte le
sue iniquità.

<span id="an_131:1">131:1</span> Canto dei pellegrinaggi. Di Davide. O
Eterno, il mio cuore non è gonfio li superbia, e i miei occhi non sono
alteri; non attendo a cose troppo grandi e troppo alte per me.

<span id="an_131:2">131:2</span> In verità ho calmata e quietata l’anima
mia, com’è quieto il bimbo divezzato sul seno di sua madre. Quale è il
bimbo divezzato, tale è in me l’anima mia.

<span id="an_131:3">131:3</span> O Israele, spera nell’Eterno, da ora in
perpetuo.

<span id="an_132:1">132:1</span> Canto dei pellegrinaggi. Ricordati, o
Eterno, a favor di Davide, di tutte le sue fatiche:

<span id="an_132:2">132:2</span> com’egli giurò all’Eterno e fece voto
al Potente di Giacobbe, dicendo:

<span id="an_132:3">132:3</span> Certo, non entrerò nella tenda della
mia casa, né salirò sul letto ove mi corico,

<span id="an_132:4">132:4</span> non darò sonno ai miei occhi, né riposo
alle mie palpebre,

<span id="an_132:5">132:5</span> finché abbia trovato un luogo per
l’Eterno, una dimora per il Potente di Giacobbe.

<span id="an_132:6">132:6</span> Ecco abbiamo udito che l’Arca era in
Efrata; l’abbiam trovata nei campi di Jaar.

<span id="an_132:7">132:7</span> Andiamo nella dimora dell’Eterno,
adoriamo dinanzi allo sgabello de’ suoi piedi!

<span id="an_132:8">132:8</span> Lèvati, o Eterno, vieni al luogo del
tuo riposo, tu e l’Arca della tua forza.

<span id="an_132:9">132:9</span> I tuoi sacerdoti siano rivestiti di
giustizia, e giubilino i tuoi fedeli.

<span id="an_132:10">132:10</span> Per amor di Davide tuo servitore, non
respingere la faccia del tuo unto.

<span id="an_132:11">132:11</span> L’Eterno ha fatto a Davide questo
giuramento di verità, e non lo revocherà: Io metterò sul tuo trono un
frutto delle tue viscere.

<span id="an_132:12">132:12</span> Se i tuoi figliuoli osserveranno il
mio patto e la mia testimonianza che insegnerò loro, anche i loro
figliuoli sederanno sul tuo trono in perpetuo.

<span id="an_132:13">132:13</span> Poiché l’Eterno ha scelto Sion, l’ha
desiderata per sua dimora.

<span id="an_132:14">132:14</span> Questo è il mio luogo di riposo in
eterno; qui abiterò, perché l’ho desiderata.

<span id="an_132:15">132:15</span> Io benedirò largamente i suoi viveri,
sazierò di pane i suoi poveri.

<span id="an_132:16">132:16</span> I suoi sacerdoti li vestirò di
salvezza, e i suoi fedeli giubileranno con gran gioia.

<span id="an_132:17">132:17</span> Quivi farò crescere la potenza di
Davide, e quivi terrò accesa una lampada al mio unto.

<span id="an_132:18">132:18</span> I suoi nemici li vestirò di vergogna,
ma su di lui fiorirà la sua corona.

<span id="an_133:1">133:1</span> Canto dei pellegrinaggi. Di Davide.
Ecco, quant’è buono e quant’è piacevole che fratelli dimorino assieme!

<span id="an_133:2">133:2</span> E’ come l’olio squisito che, sparso sul
capo, scende sulla barba, sulla barba d’Aaronne, che scende fino
all’orlo de’ suoi vestimenti;

<span id="an_133:3">133:3</span> è come la rugiada dell’Hermon, che
scende sui monti di Sion; poiché quivi l’Eterno ha ordinato che sia la
benedizione, la vita in eterno.

<span id="an_134:1">134:1</span> Canto dei pellegrinaggi. Ecco, benedite
l’Eterno, voi tutti servitori dell’Eterno, che state durante la notte
nella casa dell’Eterno!

<span id="an_134:2">134:2</span> Levate le vostre mani verso il
santuario, e benedite l’Eterno!

<span id="an_134:3">134:3</span> L’Eterno ti benedica da Sion, egli che
ha fatto il cielo e la terra.

<span id="an_135:1">135:1</span> Alleluia. Lodate il nome dell’Eterno.
Lodatelo, o servi dell’Eterno,

<span id="an_135:2">135:2</span> che state nella casa dell’Eterno, nei
cortili della casa del nostro Dio.

<span id="an_135:3">135:3</span> Lodate l’Eterno, perché l’Eterno è
buono; salmeggiate al suo nome, perché è amabile.

<span id="an_135:4">135:4</span> Poiché l’Eterno ha scelto per sé
Giacobbe, ha scelto Israele per suo speciale possesso.

<span id="an_135:5">135:5</span> Sì, io conosco che l’Eterno è grande, e
che il nostro Signore è al disopra di tutti gli dèi.

<span id="an_135:6">135:6</span> L’Eterno fa tutto ciò che gli piace, in
cielo e in terra, nei mari e in tutti gli abissi.

<span id="an_135:7">135:7</span> Egli fa salire i vapori dalle estremità
della terra, fa i lampi per la pioggia, fa uscire il vento dai suoi
tesori.

<span id="an_135:8">135:8</span> Egli percosse i primogeniti d’Egitto,
così degli uomini come degli animali.

<span id="an_135:9">135:9</span> Mandò segni e prodigi in mezzo a te, o
Egitto, su Faraone e su tutti i suoi servitori.

<span id="an_135:10">135:10</span> Egli percosse grandi nazioni, e
uccise re potenti:

<span id="an_135:11">135:11</span> Sihon, re degli Amorei, e Og, re di
Basan, e tutti i regni di Canaan.

<span id="an_135:12">135:12</span> E dette il loro paese in eredità, in
eredità a Israele, suo popolo.

<span id="an_135:13">135:13</span> O Eterno, il tuo nome dura in
perpetuo; la memoria di te, o Eterno, dura per ogni età.

<span id="an_135:14">135:14</span> Poiché l’Eterno farà giustizia al suo
popolo, ed avrà compassione dei suoi servitori.

<span id="an_135:15">135:15</span> Gl’idoli delle nazioni sono argento e
oro, opera di mano d’uomo.

<span id="an_135:16">135:16</span> Hanno bocca e non parlano; hanno
occhi e non vedono;

<span id="an_135:17">135:17</span> hanno orecchi e non odono, e non
hanno fiato alcuno nella loro bocca.

<span id="an_135:18">135:18</span> Simili ad essi siano quelli che li
fanno, tutti quelli che in essi confidano.

<span id="an_135:19">135:19</span> Casa d’Israele, benedite l’Eterno!
Casa d’Aaronne, benedite l’Eterno!

<span id="an_135:20">135:20</span> Casa di Levi, benedite l’Eterno! Voi
che temete l’Eterno, benedite l’Eterno!

<span id="an_135:21">135:21</span> Sia benedetto da Sion l’Eterno, che
abita in Gerusalemme! Alleluia.

<span id="an_136:1">136:1</span> Celebrate l’Eterno, perché egli è
buono, perché la sua benignità dura in eterno.

<span id="an_136:2">136:2</span> Celebrate l’Iddio degli dèi, perché la
sua benignità dura in eterno.

<span id="an_136:3">136:3</span> Celebrate li Signor dei signori, perché
la sua benignità dura in eterno.

<span id="an_136:4">136:4</span> Colui che solo opera grandi maraviglie,
perché la sua benignità dura in eterno.

<span id="an_136:5">136:5</span> Colui che ha fatto con intendimento i
cieli, perché la sua benignità dura in eterno.

<span id="an_136:6">136:6</span> Colui che ha steso la terra sopra le
acque, perché la sua benignità dura in eterno.

<span id="an_136:7">136:7</span> Colui che ha fatto i grandi luminari,
perché la sua benignità dura in eterno:

<span id="an_136:8">136:8</span> il sole per regnare sul giorno, perché
la sua benignità dura in eterno;

<span id="an_136:9">136:9</span> e la luna e le stelle per regnare sulla
notte, perché la sua benignità dura in eterno.

<span id="an_136:10">136:10</span> Colui che percosse gli Egizi nei loro
primogeniti, perché la sua benignità dura in eterno;

<span id="an_136:11">136:11</span> e trasse fuori Israele dal mezzo di
loro, perché la sua benignità dura in eterno;

<span id="an_136:12">136:12</span> con mano potente e con braccio steso,
perché la sua benignità dura in eterno.

<span id="an_136:13">136:13</span> Colui che divise il Mar rosso in due,
perché la sua benignità dura in eterno;

<span id="an_136:14">136:14</span> e fece passare Israele in mezzo ad
esso, perché la sua benignità dura in eterno;

<span id="an_136:15">136:15</span> e travolse Faraone e il suo esercito
nel Mar Rosso, perché la sua benignità dura in eterno.

<span id="an_136:16">136:16</span> Colui che condusse il suo popolo
attraverso il deserto, perché la sua benignità dura in eterno.

<span id="an_136:17">136:17</span> Colui che percosse re grandi, perché
la sua benignità dura in eterno;

<span id="an_136:18">136:18</span> e uccise re potenti, perché la sua
benignità dura in eterno:

<span id="an_136:19">136:19</span> Sihon, re degli Amorei, perché la sua
benignità dura in eterno,

<span id="an_136:20">136:20</span> e Og, re di Basan, perché la sua
benignità dura in eterno;

<span id="an_136:21">136:21</span> e dette il loro paese in eredità,
perché la sua benignità dura in eterno,

<span id="an_136:22">136:22</span> in eredità ad Israele, suo servitore,
perché la sua benignità dura in eterno.

<span id="an_136:23">136:23</span> Colui che si ricordò di noi del
nostro abbassamento, perché la sua benignità dura in eterno;

<span id="an_136:24">136:24</span> e ci ha liberati dai nostri nemici,
perché la sua benignità dura in eterno.

<span id="an_136:25">136:25</span> Colui che dà il cibo ad ogni carne,
perché la sua benignità dura in eterno.

<span id="an_136:26">136:26</span> Celebrate l’Iddio dei cieli, perché
la sua benignità dura in eterno.

<span id="an_137:1">137:1</span> Là presso i fiumi di Babilonia,
sedevamo ed anche piangevamo ricordandoci di Sion.

<span id="an_137:2">137:2</span> Ai salici delle sponde avevamo appese
le nostre cetre.

<span id="an_137:3">137:3</span> Poiché là quelli che ci avevan menati
in cattività ci chiedevano dei canti, quelli che ci predavano, delle
canzoni d’allegrezza, dicendo: Cantateci delle canzoni di Sion!

<span id="an_137:4">137:4</span> Come potremmo noi cantare le canzoni
dell’Eterno in terra straniera?

<span id="an_137:5">137:5</span> Se io ti dimentico, o Gerusalemme,
dimentichi la mia destra le sue funzioni,

<span id="an_137:6">137:6</span> resti la mia lingua attaccata al palato
se io non mi ricordo di te, se non metto Gerusalemme al disopra d’ogni
mia allegrezza.

<span id="an_137:7">137:7</span> Ricordati, o Eterno, dei figliuoli di
Edom, che nel giorno di Gerusalemme dicevano: Spianatela, spianatela,
fin dalle fondamenta!

<span id="an_137:8">137:8</span> O figliuola di Babilonia, che devi
esser distrutta, beati chi ti darà la retribuzione del male che ci hai
fatto!

<span id="an_137:9">137:9</span> Beato chi piglierà i tuoi piccoli
bambini e li sbatterà contro la roccia!

<span id="an_138:1">138:1</span> Salmo di Davide. Io ti celebrerò con
tutto il mio cuore, dinanzi agli dèi salmeggerò a te.

<span id="an_138:2">138:2</span> Adorerò vòlto al tempio della tua
santità, celebrerò il tuo nome per la tua benignità e per la tua
fedeltà; poiché tu hai magnificato la tua parola oltre ogni tua
rinomanza.

<span id="an_138:3">138:3</span> Nel giorno che ho gridato a te, tu
m’hai risposto, m’hai riempito di coraggio, dando forza all’anima mia.

<span id="an_138:4">138:4</span> Tutti i re della terra ti celebreranno,
o Eterno, quando avranno udito le parole della tua bocca;

<span id="an_138:5">138:5</span> e canteranno le vie dell’Eterno, perché
grande è la gloria dell’Eterno.

<span id="an_138:6">138:6</span> Sì, eccelso è l’Eterno, eppure ha
riguardo agli umili, e da lungi conosce l’altero.

<span id="an_138:7">138:7</span> Se io cammino in mezzo alla distretta,
tu mi ridai la vita; tu stendi la mano contro l’ira dei miei nemici, e
la tua destra mi salva.

<span id="an_138:8">138:8</span> L’Eterno compirà in mio favore l’opera
sua; la tua benignità, o Eterno, dura in perpetuo; non abbandonare le
opere delle tue mani.

<span id="an_139:1">139:1</span> Per il capo de’ musici. Salmo di
Davide. O Eterno tu m’hai investigato e mi conosci.

<span id="an_139:2">139:2</span> Tu sai quando mi seggo e quando m’alzo,
tu intendi da lungi il mio pensiero.

<span id="an_139:3">139:3</span> Tu mi scruti quando cammino e quando mi
giaccio, e conosci a fondo tutte le mie vie.

<span id="an_139:4">139:4</span> Poiché la parola non è ancora sulla mia
lingua, che tu, o Eterno, già la conosci appieno.

<span id="an_139:5">139:5</span> Tu mi stringi di dietro e davanti, e mi
metti la mano addosso.

<span id="an_139:6">139:6</span> Una tal conoscenza è troppo
maravigliosa per me, tanto alta, che io non posso arrivarci.

<span id="an_139:7">139:7</span> Dove me ne andrò lungi dal tuo spirito?
e dove fuggirò dal tuo cospetto?

<span id="an_139:8">139:8</span> Se salgo in cielo tu vi sei; se mi
metto a giacere nel soggiorno dei morti, eccoti quivi.

<span id="an_139:9">139:9</span> Se prendo le ali dell’alba e vo a
dimorare all’estremità del mare,

<span id="an_139:10">139:10</span> anche quivi mi condurrà la tua mano,
e la tua destra mi afferrerà.

<span id="an_139:11">139:11</span> Se dico: Certo le tenebre mi
nasconderanno, e la luce diventerà notte intorno a me,

<span id="an_139:12">139:12</span> le tenebre stesse non possono
nasconderti nulla, e la notte risplende come il giorno; le tenebre e la
luce son tutt’uno per te.

<span id="an_139:13">139:13</span> Poiché sei tu che hai formato le mie
reni, che m’hai intessuto nel seno di mia madre.

<span id="an_139:14">139:14</span> Io ti celebrerò, perché sono stato
fatto in modo maraviglioso, stupendo. Maravigliose sono le tue opere, e
l’anima mia lo sa molto bene.

<span id="an_139:15">139:15</span> Le mie ossa non t’erano nascoste,
quand’io fui formato in occulto e tessuto nelle parti più basse della
terra.

<span id="an_139:16">139:16</span> I tuoi occhi videro la massa informe
del mio corpo; e nel tuo libro erano tutti scritti i giorni che m’eran
destinati, quando nessun d’essi era sorto ancora.

<span id="an_139:17">139:17</span> Oh quanto mi son preziosi i tuoi
pensieri, o Dio! Quant’è grande la somma d’essi!

<span id="an_139:18">139:18</span> Se li voglio contare, son più
numerosi della rena; quando mi sveglio sono ancora con te.

<span id="an_139:19">139:19</span> Certo, tu ucciderai l’empio, o Dio;
perciò dipartitevi da me, uomini di sangue.

<span id="an_139:20">139:20</span> Essi parlano contro di te
malvagiamente; i tuoi nemici usano il tuo nome a sostener la menzogna.

<span id="an_139:21">139:21</span> O Eterno, non odio io quelli che
t’odiano? E non aborro io quelli che si levano contro di te?

<span id="an_139:22">139:22</span> Io li odio di un odio perfetto; li
tengo per miei nemici.

<span id="an_139:23">139:23</span> Investigami, o Dio, e conosci il mio
cuore. Provami, e conosci i miei pensieri.

<span id="an_139:24">139:24</span> E vedi se v’è in me qualche via
iniqua, e guidami per la via eterna.

<span id="an_140:1">140:1</span> Per il Capo de’ musici. Salmo di
Davide. Liberami, o Eterno, dall’uomo malvagio; guardami dall’uomo
violento,

<span id="an_140:2">140:2</span> i quali macchinano delle malvagità nel
loro cuore, e continuamente muovono guerre.

<span id="an_140:3">140:3</span> Aguzzano la loro lingua come il
serpente, hanno un veleno d’aspide sotto le loro labbra. Sela.

<span id="an_140:4">140:4</span> Preservami, o Eterno, dalle mani
dell’empio, guardami dall’uomo violento, i quali han macchinato di farmi
cadere.

<span id="an_140:5">140:5</span> I superbi hanno nascosto per me un
laccio e delle funi, m’hanno teso una rete sull’orlo del sentiero,
m’hanno posto degli agguati. Sela.

<span id="an_140:6">140:6</span> Io ho detto all’Eterno: Tu sei il mio
Dio; porgi l’orecchio, o Eterno, al grido delle mie supplicazioni.

<span id="an_140:7">140:7</span> O Eterno, o Signore, che sei la forza
della mia salvezza, tu hai coperto il mio capo nel giorno dell’armi.

<span id="an_140:8">140:8</span> Non concedere, o Eterno, agli empi quel
che desiderano; non dar compimento ai loro disegni, che talora non
s’esaltino. Sela.

<span id="an_140:9">140:9</span> Sulla testa di quelli che m’attorniano
ricada la perversità delle loro labbra!

<span id="an_140:10">140:10</span> Cadano loro addosso dei carboni
accesi! Siano gettati nel fuoco, in fosse profonde, donde non possano
risorgere.

<span id="an_140:11">140:11</span> Il maldicente non sarà stabilito
sulla terra; il male darà senza posa la caccia all’uomo violento.

<span id="an_140:12">140:12</span> Io so che l’Eterno farà ragione
all’afflitto e giustizia ai poveri.

<span id="an_140:13">140:13</span> Certo i giusti celebreranno il tuo
nome; li uomini retti abiteranno alla tua presenza.

<span id="an_141:1">141:1</span> Salmo di Davide. O Eterno io t’invoco;
affrettati a rispondermi. Porgi l’orecchio alla mia voce quand’io grido
a te.

<span id="an_141:2">141:2</span> La mia preghiera stia nel tuo cospetto
come l’incenso, l’elevazione delle mie mani come il sacrifizio della
sera.

<span id="an_141:3">141:3</span> O Eterno, poni una guardia dinanzi alla
mia bocca, guarda l’uscio delle mie labbra.

<span id="an_141:4">141:4</span> Non inclinare il mio cuore ad alcuna
cosa malvagia, per commettere azioni empie con gli operatori d’iniquità;
e fa’ ch’io non mangi delle loro delizie.

<span id="an_141:5">141:5</span> Mi percuota pure il giusto; sarà un
favore; mi riprenda pure; sarà come olio sul capo; il mio capo non lo
rifiuterà; anzi malgrado la loro malvagità, continuerò a pregare.

<span id="an_141:6">141:6</span> I loro giudici saran precipitati per il
fianco delle rocce, e si darà ascolto alle mie parole, perché sono
piacevoli.

<span id="an_141:7">141:7</span> Come quando si ara e si rompe la terra,
le nostre ossa sono sparse all’ingresso del soggiorno dei morti.

<span id="an_141:8">141:8</span> Poiché a te son vòlti gli occhi miei, o
Eterno, o Signore; in te mi rifugio, non abbandonare l’anima mia.

<span id="an_141:9">141:9</span> Guardami dal laccio che m’hanno teso, e
dagli agguati degli operatori d’iniquità.

<span id="an_141:10">141:10</span> Cadano gli empi nelle loro proprie
reti, mentre io passerò oltre.

<span id="an_142:1">142:1</span> Cantico di Davide, quand’era nella
spelonca. Preghiera. Io grido con la mia voce all’Eterno; con la mia
voce supplico l’Eterno.

<span id="an_142:2">142:2</span> Effondo il mio lamento dinanzi a lui,
espongo dinanzi a lui la mia tribolazione.

<span id="an_142:3">142:3</span> Quando lo spirito mio è abbattuto in
me, tu conosci il mio sentiero. Sulla via per la quale io cammino, essi
hanno nascosto un laccio per me.

<span id="an_142:4">142:4</span> Guarda alla mia destra e vedi; non v’è
alcuno che mi riconosca. Ogni rifugio m’è venuto a mancare: non v’è
alcuno che abbia cura dell’anima mia.

<span id="an_142:5">142:5</span> Io grido a te, o Eterno. Io dico: Tu
sei il mio rifugio, la mia parte nella terra dei viventi.

<span id="an_142:6">142:6</span> Sii attento al mio grido, perché son
ridotto in molto misero stato. Liberami da quelli che mi perseguitano,
perché sono più forti di me.

<span id="an_142:7">142:7</span> Trai di prigione l’anima mia, ond’io
celebri il tuo nome. I giusti trionferanno meco, perché m’avrai colmato
di beni.

<span id="an_143:1">143:1</span> Salmo di Davide. O Eterno, ascolta la
mia preghiera, porgi l’orecchio alle mie supplicazioni; nella tua
fedeltà e nella tua giustizia, rispondimi,

<span id="an_143:2">143:2</span> e non venire a giudicio col tuo
servitore, perché nessun vivente sarà trovato giusto nel tuo cospetto.

<span id="an_143:3">143:3</span> Poiché il nemico perseguita l’anima
mia; egli calpesta al suolo la mia vita; mi fa abitare in luoghi
tenebrosi come quelli che son morti già da lungo tempo.

<span id="an_143:4">143:4</span> Il mio spirito è abbattuto in me, il
mio cuore è tutto smarrito dentro di me.

<span id="an_143:5">143:5</span> Io mi ricordo dei giorni antichi; io
medito tutti i tuoi fatti; io rifletto sull’opera delle tue mani.

<span id="an_143:6">143:6</span> Io stendo le mie mani verso te; l’anima
mia è assetata di te come terra asciutta. Sela.

<span id="an_143:7">143:7</span> Affrettati a rispondermi, o Eterno; lo
spirito mio vien meno; non nascondere da me la tua faccia, che talora io
non diventi simile a quelli che scendono nella fossa.

<span id="an_143:8">143:8</span> Fammi sentire la mattina la tua
benignità, poiché in te mi confido; fammi conoscer la via per la quale
devo camminare, poiché io elevo l’anima mia a te.

<span id="an_143:9">143:9</span> Liberami dai miei nemici, o Eterno; io
cerco rifugio presso di te.

<span id="an_143:10">143:10</span> Insegnami a far la tua volontà,
poiché tu sei il mio Dio; il tuo buono Spirito mi guidi in terra piana.

<span id="an_143:11">143:11</span> O Eterno, vivificami, per amor del
tuo nome; nella tua giustizia, ritrai l’anima mia dalla distretta!

<span id="an_143:12">143:12</span> E nella tua benignità distruggi i
miei nemici, e fa’ perire tutti quelli che affliggono l’anima mia;
perché io son tuo servitore.

<span id="an_144:1">144:1</span> Salmo di Davide. Benedetto sia
l’Eterno, la mia ròcca, che ammaestra le mie mani alla pugna e le mie
dita alla battaglia;

<span id="an_144:2">144:2</span> ch’è il mio benefattore e la mia
fortezza, il mio alto ricetto, e il mio liberatore il mio scudo, colui
nel quale mi rifugio, che mi rende soggetto il mio popolo.

<span id="an_144:3">144:3</span> O Eterno, che cos’è l’uomo, che tu ne
prenda conoscenza? o il figliuol dell’uomo che tu ne tenga conto?

<span id="an_144:4">144:4</span> L’uomo è simile a un soffio, i suoi
giorni son come l’ombra che passa.

<span id="an_144:5">144:5</span> O Eterno, abbassa i tuoi cieli e
scendi; tocca i monti e fa’ che fumino.

<span id="an_144:6">144:6</span> Fa’ guizzare il lampo e disperdi i miei
nemici. Lancia le tue saette, e mettili in rotta.

<span id="an_144:7">144:7</span> Stendi le tue mani dall’alto, salvami e
liberami dalle grandi acque, dalla mano degli stranieri,

<span id="an_144:8">144:8</span> la cui bocca parla menzogna, e la cui
destra è destra di frode.

<span id="an_144:9">144:9</span> O Dio, a te canterò un nuovo cantico;
sul saltèro a dieci corde a te salmeggerò,

<span id="an_144:10">144:10</span> che dài la vittoria ai re, che liberi
Davide tuo servitore dalla spada micidiale.

<span id="an_144:11">144:11</span> Salvami e liberami dalla mano degli
stranieri, la cui bocca parla menzogna, e la cui destra è destra di
frode.

<span id="an_144:12">144:12</span> I nostri figliuoli, nella loro
giovinezza, sian come piante novelle che crescono, e le nostre figliuole
come colonne scolpite nella struttura d’un palazzo.

<span id="an_144:13">144:13</span> I nostri granai siano pieni e
forniscano ogni specie di beni. Le nostre gregge moltiplichino a
migliaia e a diecine di migliaia nelle nostre campagne.

<span id="an_144:14">144:14</span> Le nostre giovenche siano feconde; e
non vi sia né breccia, né fuga, né grido nelle nostre piazze.

<span id="an_144:15">144:15</span> Beato il popolo che è in tale stato,
beato il popolo il cui Dio è l’Eterno.

<span id="an_145:1">145:1</span> Salmo di lode. Di Davide. Io
t’esalterò, o mio Dio, mio Re, benedirò il tuo nome in sempiterno.

<span id="an_145:2">145:2</span> Ogni giorno ti benedirò e loderò il tuo
nome in sempiterno.

<span id="an_145:3">145:3</span> L’Eterno è grande e degno di somma
lode, e la sua grandezza non si può investigare.

<span id="an_145:4">145:4</span> Un’età dirà all’altra le lodi delle tue
opere, e farà conoscer le tue gesta.

<span id="an_145:5">145:5</span> Io mediterò sul glorioso splendore
della tua maestà e sulle tue opere maravigliose.

<span id="an_145:6">145:6</span> E gli uomini diranno la potenza dei
tuoi atti tremendi, e io racconterò la tua grandezza.

<span id="an_145:7">145:7</span> Essi proclameranno il ricordo della tua
gran bontà, e canteranno con giubilo la tua giustizia.

<span id="an_145:8">145:8</span> L’Eterno è misericordioso e pieno di
compassione, lento all’ira e di gran benignità.

<span id="an_145:9">145:9</span> L’Eterno è buono verso tutti, e le sue
compassioni s’estendono a tutte le sue opere.

<span id="an_145:10">145:10</span> Tutte le tue opere ti celebreranno, o
Eterno, e i tuoi fedeli ti benediranno.

<span id="an_145:11">145:11</span> Diranno la gloria del tuo regno, e
narreranno la tua potenza

<span id="an_145:12">145:12</span> per far note ai figliuoli degli
uomini le tue gesta e la gloria della maestà del tuo regno.

<span id="an_145:13">145:13</span> Il tuo regno è un regno eterno, e la
tua signoria dura per ogni età.

<span id="an_145:14">145:14</span> L’Eterno sostiene tutti quelli che
cadono e rialza tutti quelli che son depressi.

<span id="an_145:15">145:15</span> Gli occhi di tutti sono intenti verso
di te, e tu dài loro il loro cibo a suo tempo.

<span id="an_145:16">145:16</span> Tu apri la tua mano, e sazi il
desiderio di tutto ciò che vive.

<span id="an_145:17">145:17</span> L’Eterno è giusto in tutte le sue vie
e benigno in tutte le sue opere.

<span id="an_145:18">145:18</span> L’Eterno è presso a tutti quelli che
lo invocano, a tutti quelli che lo invocano in verità.

<span id="an_145:19">145:19</span> Egli adempie il desiderio di quelli
che lo temono, ode il loro grido, e li salva.

<span id="an_145:20">145:20</span> L’Eterno guarda tutti quelli che
l’amano, ma distruggerà tutti gli empi.

<span id="an_145:21">145:21</span> La mia bocca proclamerà la lode
dell’Eterno, e ogni carne benedirà il nome della sua santità, in
sempiterno.

<span id="an_146:1">146:1</span> Alleluia. Anima mia, loda l’Eterno.

<span id="an_146:2">146:2</span> Io loderò l’Eterno finché vivrò,
salmeggerò al mio Dio, finché esisterò.

<span id="an_146:3">146:3</span> Non confidate nei principi, né in alcun
figliuol d’uomo, che non può salvare.

<span id="an_146:4">146:4</span> Il suo fiato se ne va, ed egli torna
alla sua terra; in quel giorno periscono i suoi disegni.

<span id="an_146:5">146:5</span> Beato colui che ha l’Iddio di Giacobbe
per suo aiuto, e la cui speranza è nell’Eterno, suo Dio,

<span id="an_146:6">146:6</span> che ha fatto il cielo e la terra, il
mare e tutto ciò ch’è in essi; che mantiene la fedeltà in eterno,

<span id="an_146:7">146:7</span> che fa ragione agli oppressi, che dà
del cibo agli affamati. L’Eterno libera i prigionieri,

<span id="an_146:8">146:8</span> l’Eterno apre gli occhi ai ciechi,
l’Eterno rialza gli oppressi, l’Eterno ama i giusti,

<span id="an_146:9">146:9</span> l’Eterno protegge i forestieri, solleva
l’orfano e la vedova, ma sovverte la via degli empi.

<span id="an_146:10">146:10</span> L’Eterno regna in perpetuo; il tuo
Dio, o Sion, regna per ogni età. Alleluia.

<span id="an_147:1">147:1</span> Lodate l’Eterno, perché è cosa buona
salmeggiare al nostro Dio; perché è cosa dolce, e la lode è convenevole.

<span id="an_147:2">147:2</span> L’Eterno edifica Gerusalemme, raccoglie
i dispersi d’Israele;

<span id="an_147:3">147:3</span> egli guarisce chi ha il cuor rotto, e
fascia le loro piaghe.

<span id="an_147:4">147:4</span> Egli conta il numero delle stelle, le
chiama tutte per nome.

<span id="an_147:5">147:5</span> Grande è il Signor nostro, e immenso è
il suo potere; la sua intelligenza è infinita.

<span id="an_147:6">147:6</span> L’Eterno sostiene gli umili, ma abbatte
gli empi fino a terra.

<span id="an_147:7">147:7</span> Cantate all’Eterno inni di lode,
salmeggiate con la cetra all’Iddio nostro,

<span id="an_147:8">147:8</span> che cuopre il cielo di nuvole, prepara
la pioggia per la terra, e fa germogliare l’erba sui monti.

<span id="an_147:9">147:9</span> Egli dà la pastura al bestiame e ai
piccini dei corvi che gridano.

<span id="an_147:10">147:10</span> Egli non si compiace della forza del
cavallo, non prende piacere nelle gambe dell’uomo.

<span id="an_147:11">147:11</span> L’Eterno prende piacere in quelli che
lo temono, in quelli che sperano nella sua benignità.

<span id="an_147:12">147:12</span> Celebra l’Eterno, o Gerusalemme! Loda
il tuo Dio, o Sion!

<span id="an_147:13">147:13</span> Perch’egli ha rinforzato le sbarre
delle tue porte, ha benedetto i tuoi figliuoli in mezzo a te.

<span id="an_147:14">147:14</span> Egli mantiene la pace entro i tuoi
confini, ti sazia col frumento più fino.

<span id="an_147:15">147:15</span> Egli manda i suoi ordini sulla terra,
la sua parola corre velocissima.

<span id="an_147:16">147:16</span> Egli dà la neve a guisa di lana,
sparge la brina a guisa di cenere.

<span id="an_147:17">147:17</span> Egli getta il suo ghiaccio come a
pezzi; e chi può reggere dinanzi al suo freddo?

<span id="an_147:18">147:18</span> Egli manda la sua parola e li fa
struggere; fa soffiare il suo vento e le acque corrono.

<span id="an_147:19">147:19</span> Egli fa conoscere la sua parola a
Giacobbe, i suoi statuti e i suoi decreti a Israele.

<span id="an_147:20">147:20</span> Egli non ha fatto così con tutte le
nazioni; e i suoi decreti esse non li conoscono. Alleluia.

<span id="an_148:1">148:1</span> Alleluia. Lodate l’Eterno dai cieli,
lodatelo nei luoghi altissimi.

<span id="an_148:2">148:2</span> Lodatelo, voi tutti gli angeli suoi,
lodatelo, voi tutti i suoi eserciti!

<span id="an_148:3">148:3</span> Lodatelo, sole e luna, lodatelo voi
tutte, stelle lucenti!

<span id="an_148:4">148:4</span> Lodatelo, cieli dei cieli, e voi acque
al disopra dei cieli!

<span id="an_148:5">148:5</span> Tutte queste cose lodino il nome
dell’Eterno, perch’egli comandò, e furon create;

<span id="an_148:6">148:6</span> ed egli le ha stabilite in sempiterno;
ha dato loro una legge che non trapasserà.

<span id="an_148:7">148:7</span> Lodate l’Eterno dalla terra, voi mostri
marini e abissi tutti,

<span id="an_148:8">148:8</span> fuoco e gragnuola, neve e vapori, vento
impetuoso che eseguisci la sua parola;

<span id="an_148:9">148:9</span> monti e colli tutti, alberi fruttiferi
e cedri tutti;

<span id="an_148:10">148:10</span> fiere e tutto il bestiame, rettili e
uccelli alati;

<span id="an_148:11">148:11</span> re della terra e popoli tutti
principi e tutti, i giudici della terra;

<span id="an_148:12">148:12</span> giovani ed anche fanciulle, vecchi e
bambini!

<span id="an_148:13">148:13</span> Lodino il nome dell’Eterno; perché il
nome suo solo è esaltato; la sua maestà è al disopra della terra e del
cielo.

<span id="an_148:14">148:14</span> Egli ha ridato forza al suo popolo,
dando motivo di lode a tutti i suoi fedeli, ai figliuoli d’Israele, al
popolo che gli sta vicino. Alleluia.

<span id="an_149:1">149:1</span> Alleluia. Cantate all’Eterno un nuovo
cantico, cantate la sua lode nell’assemblea dei fedeli.

<span id="an_149:2">149:2</span> Si rallegri Israele in colui che lo ha
fatto, esultino i figliuoli di Sion nel loro re.

<span id="an_149:3">149:3</span> Lodino il suo nome con danze, gli
salmeggino col timpano e la cetra,

<span id="an_149:4">149:4</span> perché l’Eterno prende piacere nel suo
popolo, egli adorna di salvezza gli umili.

<span id="an_149:5">149:5</span> Esultino i fedeli adorni di gloria,
cantino di gioia sui loro letti.

<span id="an_149:6">149:6</span> Abbiano in bocca le alte lodi di Dio,
una spada a due tagli in mano

<span id="an_149:7">149:7</span> per far vendetta delle nazioni e
infligger castighi ai popoli;

<span id="an_149:8">149:8</span> per legare i loro re con catene e i
loro nobili con ceppi di ferro,

<span id="an_149:9">149:9</span> per eseguir su loro il giudizio
scritto. Questo è l’onore che hanno tutti i suoi fedeli. Alleluia.

<span id="an_150:1">150:1</span> Alleluia. Lodate Iddio nel suo
santuario, lodatelo nella distesa ove risplende la sua potenza.

<span id="an_150:2">150:2</span> Lodatelo per le sue gesta, lodatelo
secondo la sua somma grandezza.

<span id="an_150:3">150:3</span> Lodatelo col suon della tromba,
lodatelo col saltèro e la cetra.

<span id="an_150:4">150:4</span> Lodatelo col timpano e le danze,
lodatelo con gli strumenti a corda e col flauto.

<span id="an_150:5">150:5</span> Lodatelo con cembali risonanti,
lodatelo con cembali squillanti.

<span id="an_150:6">150:6</span> Ogni cosa che respira lodi l’Eterno.
Alleluia.

------------------------------------------------------------------------

[Next: Proverbs](pro)
