[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](psa)  [Next](ecc.md) 

------------------------------------------------------------------------

### Italian Bible: Proverbs

<span id="an_1:1">1:1</span> Proverbi di Salomone, figliuolo di Davide,
re d’Israele;

<span id="an_1:2">1:2</span> perché l’uomo conosca la sapienza e
l’istruzione, e intenda i detti sensati;

<span id="an_1:3">1:3</span> perché riceva istruzione circa
l’assennatezza, la giustizia, l’equità, la dirittura;

<span id="an_1:4">1:4</span> per dare accorgimento ai semplici, e
conoscenza e riflessione al giovane.

<span id="an_1:5">1:5</span> Il savio ascolterà, e accrescerà il suo
sapere; l’uomo intelligente ne ritrarrà buone direzioni

<span id="an_1:6">1:6</span> per capire i proverbi e le allegorie, le
parole dei savi e i loro enigmi.

<span id="an_1:7">1:7</span> Il timore dell’Eterno è il principio della
scienza; gli stolti disprezzano la sapienza e l’istruzione.

<span id="an_1:8">1:8</span> Ascolta, figliuol mio, l’istruzione di tuo
padre e non ricusare l’insegnamento di tua madre;

<span id="an_1:9">1:9</span> poiché saranno una corona di grazia sul tuo
capo, e monili al tuo collo.

<span id="an_1:10">1:10</span> Figliuol mio, se i peccatori ti vogliono
sedurre, non dar loro retta.

<span id="an_1:11">1:11</span> Se dicono: "Vieni con noi; mettiamoci in
agguato per uccidere; tendiamo insidie senza motivo all’innocente;

<span id="an_1:12">1:12</span> inghiottiamoli vivi, come il soggiorno
de’ morti, e tutt’interi come quelli che scendon nella fossa;

<span id="an_1:13">1:13</span> noi troveremo ogni sorta di beni
preziosi, empiremo le nostre case di bottino;

<span id="an_1:14">1:14</span> tu trarrai a sorte la tua parte con noi,
non ci sarà fra noi tutti che una borsa sola"

<span id="an_1:15">1:15</span> figliuol mio, non t’incamminare con essi;
trattieni il tuo piè lungi dal loro sentiero;

<span id="an_1:16">1:16</span> poiché i loro piedi corrono al male ed
essi s’affrettano a spargere il sangue.

<span id="an_1:17">1:17</span> Si tende invano la rete dinanzi a ogni
sorta d’uccelli;

<span id="an_1:18">1:18</span> ma costoro pongono agguati al loro
proprio sangue, e tendono insidie alla stessa loro vita.

<span id="an_1:19">1:19</span> Tal è la sorte di chiunque è avido di
guadagno; esso toglie la vita a chi lo possiede.

<span id="an_1:20">1:20</span> La sapienza grida per le vie, fa udire la
sua voce per le piazze;

<span id="an_1:21">1:21</span> nei crocicchi affollati ella chiama,
all’ingresso delle porte, in città, pronunzia i suoi discorsi:

<span id="an_1:22">1:22</span> "Fino a quando, o scempi, amerete la
scempiaggine? fino a quando gli schernitori prenderanno gusto a
schernire e gli stolti avranno in odio la scienza?

<span id="an_1:23">1:23</span> Volgetevi a udire la mia riprensione;
ecco, io farò sgorgare su voi lo spirito mio, vi farò conoscere le mie
parole…

<span id="an_1:24">1:24</span> Ma poiché, quand’ho chiamato avete
rifiutato d’ascoltare, quand’ho steso la mano nessun vi ha badato,

<span id="an_1:25">1:25</span> anzi avete respinto ogni mio consiglio e
della mia correzione non ne avete voluto sapere,

<span id="an_1:26">1:26</span> anch’io mi riderò delle vostre sventure,
mi farò beffe quando lo spavento vi piomberà addosso;

<span id="an_1:27">1:27</span> quando lo spavento vi piomberà addosso
come una tempesta quando la sventura v’investirà come un uragano, e vi
cadranno addosso la distretta l’angoscia.

<span id="an_1:28">1:28</span> Allora mi chiameranno, ma io non
risponderò; mi cercheranno con premura ma non mi troveranno.

<span id="an_1:29">1:29</span> Poiché hanno odiato la scienza e non
hanno scelto il timor dell’Eterno

<span id="an_1:30">1:30</span> e non hanno voluto sapere dei miei
consigli e hanno disdegnato ogni mia riprensione,

<span id="an_1:31">1:31</span> si pasceranno del frutto della loro
condotta, e saranno saziati dei loro propri consigli.

<span id="an_1:32">1:32</span> Poiché il pervertimento degli scempi li
uccide, e lo sviarsi degli stolti li fa perire;

<span id="an_1:33">1:33</span> ma chi m’ascolta se ne starà al sicuro,
sarà tranquillo, senza paura d’alcun male".

<span id="an_2:1">2:1</span> Figliuol mio, se ricevi le mie parole e
serbi con cura i miei comandamenti,

<span id="an_2:2">2:2</span> prestando orecchio alla sapienza e
inclinando il cuore all’intelligenza;

<span id="an_2:3">2:3</span> sì, se chiami il discernimento e rivolgi la
tua voce all’intelligenza,

<span id="an_2:4">2:4</span> se la cerchi come l’argento e ti dài a
scavarla come un tesoro,

<span id="an_2:5">2:5</span> Allora intenderai il timor dell’Eterno, e
troverai la conoscenza di Dio.

<span id="an_2:6">2:6</span> Poiché l’Eterno dà la sapienza; dalla sua
bocca procedono la scienza e l’intelligenza.

<span id="an_2:7">2:7</span> Egli tiene in serbo per gli uomini retti un
aiuto potente, uno scudo per quelli che camminano integramente,

<span id="an_2:8">2:8</span> affin di proteggere i sentieri della equità
e di custodire la via dei suoi fedeli.

<span id="an_2:9">2:9</span> Allora intenderai la giustizia, l’equità,
la rettitudine, tutte le vie del bene.

<span id="an_2:10">2:10</span> Perché la sapienza t’entrerà nel cuore, e
la scienza sarà gradevole all’anima tua;

<span id="an_2:11">2:11</span> la riflessione veglierà su te, e
l’intelligenza ti proteggerà;

<span id="an_2:12">2:12</span> ti scamperà così dalla via malvagia,
dalla gente che parla di cose perverse,

<span id="an_2:13">2:13</span> da quelli che lasciano i sentieri della
rettitudine per camminare nella via delle tenebre,

<span id="an_2:14">2:14</span> che godono a fare il male e si
compiacciono delle perversità del malvagio,

<span id="an_2:15">2:15</span> che seguono sentieri storti e battono vie
tortuose.

<span id="an_2:16">2:16</span> Ti scamperà dalla donna adultera, dalla
infedele che usa parole melate,

<span id="an_2:17">2:17</span> che ha abbandonato il compagno della sua
giovinezza e ha dimenticato il patto del suo Dio.

<span id="an_2:18">2:18</span> Poiché la sua casa pende verso la morte,
e i suoi sentieri menano ai defunti.

<span id="an_2:19">2:19</span> Nessuno di quelli che vanno da lei ne
ritorna, nessuno riprende i sentieri della vita.

<span id="an_2:20">2:20</span> Così camminerai per la via dei buoni, e
rimarrai nei sentieri dei giusti.

<span id="an_2:21">2:21</span> Ché gli uomini retti abiteranno la terra,
e quelli che sono integri vi rimarranno;

<span id="an_2:22">2:22</span> ma gli empi saranno sterminati di sulla
terra e gli sleali ne saranno divelti.

<span id="an_3:1">3:1</span> Figliuol mio, non dimenticare il mio
insegnamento, e il tuo cuore osservi i miei comandamenti,

<span id="an_3:2">3:2</span> perché ti procureranno lunghi giorni, anni
di vita e di prosperità.

<span id="an_3:3">3:3</span> Bontà e verità non ti abbandonino; lègatele
al collo, scrivile sulla tavola del tuo cuore;

<span id="an_3:4">3:4</span> troverai così grazia e buon senno agli
occhi di Dio e degli uomini.

<span id="an_3:5">3:5</span> Confidati nell’Eterno con tutto il cuore, e
non t’appoggiare sul tuo discernimento.

<span id="an_3:6">3:6</span> Riconoscilo in tutte le tue vie, ed egli
appianerà i tuoi sentieri.

<span id="an_3:7">3:7</span> Non ti stimar savio da te stesso; temi
l’Eterno e ritirati dal male;

<span id="an_3:8">3:8</span> questo sarà la salute del tuo corpo, e un
refrigerio alle tue ossa.

<span id="an_3:9">3:9</span> Onora l’Eterno con i tuoi beni e con le
primizie d’ogni tua rendita;

<span id="an_3:10">3:10</span> i tuoi granai saran ripieni d’abbondanza
e i tuoi tini traboccheranno di mosto.

<span id="an_3:11">3:11</span> Figliuol mio, non disdegnare la
correzione dell’Eterno, e non ti ripugni la sua riprensione;

<span id="an_3:12">3:12</span> ché l’Eterno riprende colui ch’egli ama,
come un padre il figliuolo che gradisce.

<span id="an_3:13">3:13</span> Beato l’uomo che ha trovato la sapienza,
e l’uomo che ottiene l’intelligenza!

<span id="an_3:14">3:14</span> Poiché il guadagno ch’essa procura è
preferibile a quel dell’argento, e il profitto che se ne trae val più
dell’oro fino.

<span id="an_3:15">3:15</span> Essa è più pregevole delle perle, e
quanto hai di più prezioso non l’equivale.

<span id="an_3:16">3:16</span> Lunghezza di vita è nella sua destra;
ricchezza e gloria nella sua sinistra.

<span id="an_3:17">3:17</span> Le sue vie son vie dilettevoli, e tutti i
suoi sentieri sono pace.

<span id="an_3:18">3:18</span> Essa è un albero di vita per quei che
l’afferrano, e quei che la ritengon fermamente sono beati.

<span id="an_3:19">3:19</span> Con la sapienza l’Eterno fondò la terra,
e con l’intelligenza rese stabili i cieli.

<span id="an_3:20">3:20</span> Per la sua scienza gli abissi furono
aperti, e le nubi distillano la rugiada.

<span id="an_3:21">3:21</span> Figliuol mio, queste cose non si
dipartano mai dagli occhi tuoi! Ritieni la saviezza e la riflessione!

<span id="an_3:22">3:22</span> Esse saranno la vita dell’anima tua e un
ornamento al tuo collo.

<span id="an_3:23">3:23</span> Allora camminerai sicuro per la tua via,
e il tuo piede non inciamperà.

<span id="an_3:24">3:24</span> Quando ti metterai a giacere non avrai
paura; giacerai, e il sonno tuo sarà dolce.

<span id="an_3:25">3:25</span> Non avrai da temere i sùbiti spaventi, né
la ruina degli empi, quando avverrà;

<span id="an_3:26">3:26</span> perché l’Eterno sarà la tua sicurezza, e
preserverà il tuo piede da ogn’insidia.

<span id="an_3:27">3:27</span> Non rifiutare un benefizio a chi vi ha
diritto, quand’è in tuo potere di farlo.

<span id="an_3:28">3:28</span> Non dire al tuo prossimo: "Va’ e torna" e
"te lo darò domani", quand’hai di che dare.

<span id="an_3:29">3:29</span> Non macchinare il male contro il tuo
prossimo, mentr’egli abita fiducioso con te.

<span id="an_3:30">3:30</span> Non intentar causa ad alcuno senza
motivo, allorché non t’ha fatto alcun torto.

<span id="an_3:31">3:31</span> Non portare invidia all’uomo violento, e
non scegliere alcuna delle sue vie;

<span id="an_3:32">3:32</span> poiché l’Eterno ha in abominio l’uomo
perverso, ma l’amicizia sua è per gli uomini retti.

<span id="an_3:33">3:33</span> La maledizione dell’Eterno è nella casa
dell’empio, ma egli benedice la dimora dei giusti.

<span id="an_3:34">3:34</span> Se schernisce gli schernitori, fa grazia
agli umili.

<span id="an_3:35">3:35</span> I savi erederanno la gloria, ma
l’ignominia è la parte degli stolti.

<span id="an_4:1">4:1</span> Figliuoli, ascoltate l’istruzione di un
padre, e state attenti a imparare il discernimento;

<span id="an_4:2">4:2</span> perché io vi do una buona dottrina; non
abbandonate il mio insegnamento.

<span id="an_4:3">4:3</span> Quand’ero ancora fanciullo presso mio
padre, tenero ed unico presso mia madre,

<span id="an_4:4">4:4</span> egli mi ammaestrava e mi diceva: "Il tuo
cuore ritenga le mie parole; osserva i miei comandamenti, e vivrai.

<span id="an_4:5">4:5</span> Acquista sapienza, acquista intelligenza;
non dimenticare le parole della mia bocca, e non te ne sviare;

<span id="an_4:6">4:6</span> non abbandonare la sapienza, ed essa ti
custodirà; amala, ed essa ti proteggerà.

<span id="an_4:7">4:7</span> Il principio della sapienza è: Acquista la
sapienza. Sì, a costo di quanto possiedi, acquista l’intelligenza.

<span id="an_4:8">4:8</span> Esaltala, ed essa t’innalzerà; essa ti
coprirà di gloria, quando l’avrai abbracciata.

<span id="an_4:9">4:9</span> Essa ti metterà sul capo una corona di
grazia, ti farà dono d’un magnifico diadema".

<span id="an_4:10">4:10</span> Ascolta, figliuol mio, ricevi le mie
parole, e anni di vita ti saranno moltiplicati.

<span id="an_4:11">4:11</span> Io ti mostro la via della sapienza,
t’avvio per i sentieri della rettitudine.

<span id="an_4:12">4:12</span> Se cammini, i tuoi passi non saran
raccorciati; e se corri, non inciamperai.

<span id="an_4:13">4:13</span> Afferra saldamente l’istruzione, non la
lasciar andare; serbala, perch’essa è la tua vita.

<span id="an_4:14">4:14</span> Non entrare nel sentiero degli empi, e
non t’inoltrare per la via de’ malvagi;

<span id="an_4:15">4:15</span> schivala, non passare per essa;
allontanatene, e va’ oltre.

<span id="an_4:16">4:16</span> Poiché essi non posson dormire se non han
fatto del male, e il sonno è loro tolto se non han fatto cader qualcuno.

<span id="an_4:17">4:17</span> Essi mangiano il pane dell’empietà, e
bevono il vino della violenza;

<span id="an_4:18">4:18</span> ma il sentiero dei giusti è come la luce
che spunta e va vie più risplendendo, finché sia giorno perfetto.

<span id="an_4:19">4:19</span> La via degli empi è come il buio; essi
non scorgono ciò che li farà cadere.

<span id="an_4:20">4:20</span> Figliuol mio, sta’ attento alle mie
parole, inclina l’orecchio ai miei detti;

<span id="an_4:21">4:21</span> non si dipartano mai dai tuoi occhi,
serbali nel fondo del cuore;

<span id="an_4:22">4:22</span> poiché sono vita per quelli che li
trovano, e salute per tutto il loro corpo.

<span id="an_4:23">4:23</span> Custodisci il tuo cuore più d’ogni altra
cosa, poiché da esso procedono le sorgenti della vita.

<span id="an_4:24">4:24</span> Rimuovi da te la perversità della bocca,
e allontana da te la falsità delle labbra.

<span id="an_4:25">4:25</span> Gli occhi tuoi guardino bene in faccia, e
le tue palpebre si dirigano dritto davanti a te.

<span id="an_4:26">4:26</span> Appiana il sentiero dei tuoi piedi, e
tutte le tue vie siano ben preparate.

<span id="an_4:27">4:27</span> Non piegare né a destra né a sinistra,
ritira il tuo piede dal male.

<span id="an_5:1">5:1</span> Figliuol mio, sta’ attento alla mia
sapienza, inclina l’orecchio alla mia intelligenza,

<span id="an_5:2">5:2</span> affinché tu conservi l’accorgimento, e le
tue labbra ritengano la scienza.

<span id="an_5:3">5:3</span> Poiché le labbra dell’adultera stillano
miele, e la sua bocca è più morbida dell’olio;

<span id="an_5:4">5:4</span> ma la fine cui mena è amara come
l’assenzio, è acuta come una spada a due tagli.

<span id="an_5:5">5:5</span> I suoi piedi scendono alla morte, i suoi
passi fan capo al soggiorno dei defunti.

<span id="an_5:6">5:6</span> Lungi dal prendere il sentiero della vita,
le sue vie sono erranti, e non sa dove va.

<span id="an_5:7">5:7</span> Or dunque, figliuoli, ascoltatemi, e non vi
dipartite dalle parole della mia bocca.

<span id="an_5:8">5:8</span> Tieni lontana da lei la tua via, e non
t’accostare alla porta della sua casa,

<span id="an_5:9">5:9</span> per non dare ad altri il fiore della tua
gioventù, e i tuoi anni al tiranno crudele;

<span id="an_5:10">5:10</span> perché degli stranieri non si sazino de’
tuoi beni, e le tue fatiche non vadano in casa d’altri;

<span id="an_5:11">5:11</span> perché tu non abbia a gemere quando verrà
la tua fine, quando la tua carne e il tuo corpo saran consumati,

<span id="an_5:12">5:12</span> e tu non dica: "Come ho fatto a odiare la
correzione, come ha potuto il cuor mio sprezzare la riprensione?

<span id="an_5:13">5:13</span> come ho fatto a non ascoltare la voce di
chi m’ammaestrava, e a non porger l’orecchio a chi m’insegnava?

<span id="an_5:14">5:14</span> poco mancò che non mi trovassi immerso in
ogni male, in mezzo al popolo ed all’assemblea".

<span id="an_5:15">5:15</span> Bevi l’acqua della tua cisterna, l’acqua
viva del tuo pozzo

<span id="an_5:16">5:16</span> Le tue fonti debbon esse spargersi al di
fuori? e i tuoi rivi debbon essi scorrer per le strade?

<span id="an_5:17">5:17</span> Siano per te solo, e non per degli
stranieri con te.

<span id="an_5:18">5:18</span> Sia benedetta la tua fonte, e vivi lieto
con la sposa della tua gioventù.

<span id="an_5:19">5:19</span> Cerva d’amore, cavriola di grazia, le sue
carezze t’inebrino in ogni tempo, e sii del continuo rapito nell’affetto
suo.

<span id="an_5:20">5:20</span> E perché, figliuol mio, t’invaghiresti
d’un’estranea, e abbracceresti il seno della donna altrui?

<span id="an_5:21">5:21</span> Ché le vie dell’uomo stan davanti agli
occhi dell’Eterno, il quale osserva tutti i sentieri di lui.

<span id="an_5:22">5:22</span> L’empio sarà preso nelle proprie
iniquità, e tenuto stretto dalle funi del suo peccato.

<span id="an_5:23">5:23</span> Egli morrà per mancanza di correzione,
andrà vacillando per la grandezza della sua follia.

<span id="an_6:1">6:1</span> Figliuol mio, se ti sei reso garante per il
tuo prossimo, se ti sei impegnato per un estraneo,

<span id="an_6:2">6:2</span> sei còlto nel laccio dalle parole della tua
bocca, sei preso dalle parole della tua bocca.

<span id="an_6:3">6:3</span> Fa’ questo, figliuol mio; disimpegnati,
perché sei caduto in mano del tuo prossimo. Va’, gettati ai suoi piedi,
insisti,

<span id="an_6:4">6:4</span> non dar sonno ai tuoi occhi né sopore alle
tue palpebre;

<span id="an_6:5">6:5</span> disimpegnati come il cavriolo di man del
cacciatore, come l’uccello di mano dell’uccellatore.

<span id="an_6:6">6:6</span> Va’, pigro, alla formica; considera il suo
fare, e diventa savio!

<span id="an_6:7">6:7</span> Essa non ha né capo, né sorvegliante, né
padrone;

<span id="an_6:8">6:8</span> prepara il suo cibo nell’estate, e raduna
il suo mangiare durante la raccolta.

<span id="an_6:9">6:9</span> Fino a quando, o pigro, giacerai? quando ti
desterai dal tuo sonno?

<span id="an_6:10">6:10</span> Dormire un po’, sonnecchiare un po’,
incrociare un po’ le mani per riposare…

<span id="an_6:11">6:11</span> e la tua povertà verrà come un ladro, e
la tua indigenza, come un uomo armato.

<span id="an_6:12">6:12</span> L’uomo da nulla, l’uomo iniquo cammina
colla falsità sulle labbra;

<span id="an_6:13">6:13</span> ammicca cogli occhi, parla coi piedi, fa
segni con le dita;

<span id="an_6:14">6:14</span> ha la perversità nel cuore, macchina del
male in ogni tempo, semina discordie;

<span id="an_6:15">6:15</span> perciò la sua ruina verrà ad un tratto,
in un attimo sarà distrutto, senza rimedio.

<span id="an_6:16">6:16</span> Sei cose odia l’Eterno, anzi sette gli
sono in abominio:

<span id="an_6:17">6:17</span> gli occhi alteri, la lingua bugiarda, le
mani che spandono sangue innocente,

<span id="an_6:18">6:18</span> il cuore che medita disegni iniqui, i
piedi che corron frettolosi al male,

<span id="an_6:19">6:19</span> il falso testimonio che proferisce
menzogne, e chi semina discordie tra fratelli.

<span id="an_6:20">6:20</span> Figliuol mio, osserva i precetti di tuo
padre, e non trascurare gl’insegnamenti di tua madre;

<span id="an_6:21">6:21</span> tienteli del continuo legati sul cuore e
attaccati al collo.

<span id="an_6:22">6:22</span> Quando camminerai, ti guideranno; quando
giacerai, veglieranno su te; quando ti risveglierai, ragioneranno teco.

<span id="an_6:23">6:23</span> Poiché il precetto è una lampada e
l’insegnamento una luce, e le correzioni della disciplina son la via
della vita,

<span id="an_6:24">6:24</span> per guardarti dalla donna malvagia dalle
parole lusinghevoli della straniera.

<span id="an_6:25">6:25</span> Non bramare in cuor tuo la sua bellezza,
e non ti lasciar prendere dalle sue palpebre;

<span id="an_6:26">6:26</span> ché per una donna corrotta uno si riduce
a un pezzo di pane, e la donna adultera sta in agguato contro un’anima
preziosa.

<span id="an_6:27">6:27</span> Uno si metterà forse del fuoco in seno
senza che i suoi abiti si brucino?

<span id="an_6:28">6:28</span> camminerà forse sui carboni accesi senza
scottarsi i piedi?

<span id="an_6:29">6:29</span> Così è di chi va dalla moglie del
prossimo; chi la tocca non rimarrà impunito.

<span id="an_6:30">6:30</span> Non si disprezza il ladro che ruba per
saziarsi quand’ha fame;

<span id="an_6:31">6:31</span> se è còlto, restituirà anche il settuplo,
darà tutti i beni della sua casa.

<span id="an_6:32">6:32</span> Ma chi commette un adulterio è privo di
senno; chi fa questo vuol rovinar se stesso.

<span id="an_6:33">6:33</span> Troverà ferite ed ignominia, e
l’obbrobrio suo non sarà mai cancellato;

<span id="an_6:34">6:34</span> ché la gelosia rende furioso il marito,
il quale sarà senza pietà nel dì della vendetta;

<span id="an_6:35">6:35</span> non avrà riguardo a riscatto di sorta, e
anche se tu moltiplichi i regali, non sarà soddisfatto.

<span id="an_7:1">7:1</span> Figliuol mio, ritieni le mie parole, e fa’
tesoro de’ miei comandamenti.

<span id="an_7:2">7:2</span> Osserva i miei comandamenti e vivrai;
custodisci il mio insegnamento come la pupilla degli occhi.

<span id="an_7:3">7:3</span> Legateli alle dita, scrivili sulla tavola
del tuo cuore.

<span id="an_7:4">7:4</span> Di’ alla sapienza: "Tu sei mia sorella", e
chiama l’intelligenza amica tua,

<span id="an_7:5">7:5</span> affinché ti preservino dalla donna altrui,
dall’estranea che usa parole melate.

<span id="an_7:6">7:6</span> Ero alla finestra della mia casa, e dietro
alla mia persiana stavo guardando,

<span id="an_7:7">7:7</span> quando vidi, tra gli sciocchi, scorsi, tra
i giovani, un ragazzo privo di senno,

<span id="an_7:8">7:8</span> che passava per la strada, presso
all’angolo dov’essa abitava, e si dirigeva verso la casa di lei,

<span id="an_7:9">7:9</span> al crepuscolo, sul declinar del giorno,
allorché la notte si faceva nera, oscura.

<span id="an_7:10">7:10</span> Ed ecco farglisi incontro una donna in
abito da meretrice e astuta di cuore,

<span id="an_7:11">7:11</span> turbolenta e proterva, che non teneva
piede in casa:

<span id="an_7:12">7:12</span> ora in istrada, ora per le piazze, e in
agguato presso ogni canto.

<span id="an_7:13">7:13</span> Essa lo prese, lo baciò, e sfacciatamente
gli disse:

<span id="an_7:14">7:14</span> "Dovevo fare un sacrifizio di azioni di
grazie; oggi ho sciolto i miei voti;

<span id="an_7:15">7:15</span> perciò ti son venuta incontro per
cercarti, e t’ho trovato.

<span id="an_7:16">7:16</span> Ho guarnito il mio letto di morbidi
tappeti, di coperte ricamate con filo d’Egitto;

<span id="an_7:17">7:17</span> l’ho profumato di mirra, d’aloe e di
cinnamomo.

<span id="an_7:18">7:18</span> Vieni inebriamoci d’amore fino al
mattino, sollazziamoci in amorosi piaceri;

<span id="an_7:19">7:19</span> giacché il mio marito non è a casa; è
andato in viaggio lontano;

<span id="an_7:20">7:20</span> ha preso seco un sacchetto di danaro, non
tornerà a casa che al plenilunio".

<span id="an_7:21">7:21</span> Ella lo sedusse con le sue molte
lusinghe, lo trascinò con la dolcezza delle sue labbra.

<span id="an_7:22">7:22</span> Egli le andò dietro subito, come un bove
va al macello, come uno stolto è menato ai ceppi che lo castigheranno,

<span id="an_7:23">7:23</span> come un uccello s’affretta al laccio,
senza sapere ch’è teso contro la sua vita, finché una freccia gli
trapassi il fegato.

<span id="an_7:24">7:24</span> Or dunque, figliuoli, ascoltatemi, e
state attenti alle parole della mia bocca.

<span id="an_7:25">7:25</span> Il tuo cuore non si lasci trascinare
nelle vie d’una tal donna; non ti sviare per i suoi sentieri;

<span id="an_7:26">7:26</span> ché molti ne ha fatti cadere feriti a
morte, e grande è la moltitudine di quelli che ha uccisi.

<span id="an_7:27">7:27</span> La sua casa è la via del soggiorno de’
defunti, la strada che scende ai penetrali della morte.

<span id="an_8:1">8:1</span> La sapienza non grida ella? e
l’intelligenza non fa ella udire la sua voce?

<span id="an_8:2">8:2</span> Ella sta in piè al sommo dei luoghi
elevati, sulla strada, ai crocicchi;

<span id="an_8:3">8:3</span> grida presso le porte, all’ingresso della
città, nei viali che menano alle porte:

<span id="an_8:4">8:4</span> "Chiamo voi, o uomini principali, e la mia
voce si rivolge ai figli del popolo.

<span id="an_8:5">8:5</span> Imparate, o semplici, l’accorgimento, e
voi, stolti, diventate intelligenti di cuore!

<span id="an_8:6">8:6</span> Ascoltate, perché dirò cose eccellenti, e
le mie labbra s’apriranno a insegnar cose rette.

<span id="an_8:7">8:7</span> Poiché la mia bocca esprime il vero, e le
mie labbra abominano l’empietà.

<span id="an_8:8">8:8</span> Tutte le parole della mia bocca son
conformi a giustizia, non v’è nulla di torto o di perverso in esse.

<span id="an_8:9">8:9</span> Son tutte piane per l’uomo intelligente, e
rette per quelli che han trovato la scienza.

<span id="an_8:10">8:10</span> Ricevete la mia istruzione anziché
l’argento, e la scienza anziché l’oro scelto;

<span id="an_8:11">8:11</span> poiché la sapienza val più delle perle, e
tutti gli oggetti preziosi non la equivalgono.

<span id="an_8:12">8:12</span> Io, la sapienza, sto con l’accorgimento,
e trovo la scienza della riflessione.

<span id="an_8:13">8:13</span> Il timore dell’Eterno è odiare il male;
io odio la superbia, l’arroganza, la via del male e la bocca perversa.

<span id="an_8:14">8:14</span> A me appartiene il consiglio e il buon
successo; io sono l’intelligenza, a me appartiene la forza.

<span id="an_8:15">8:15</span> Per mio mezzo regnano i re, e i principi
decretano ciò ch’è giusto.

<span id="an_8:16">8:16</span> Per mio mezzo governano i capi, i nobili,
tutti i giudici della terra.

<span id="an_8:17">8:17</span> Io amo quelli che m’amano, e quelli che
mi cercano mi trovano.

<span id="an_8:18">8:18</span> Con me sono ricchezze e gloria, i beni
permanenti e la giustizia.

<span id="an_8:19">8:19</span> Il mio frutto e migliore dell’oro fino, e
il mio prodotto val più che argento eletto.

<span id="an_8:20">8:20</span> Io cammino per la via della giustizia,
per i sentieri dell’equità,

<span id="an_8:21">8:21</span> per far eredi di beni reali quelli che
m’amano, e per riempire i loro tesori.

<span id="an_8:22">8:22</span> L’Eterno mi formò al principio de’ suoi
atti, prima di fare alcuna delle opere sue, ab antico.

<span id="an_8:23">8:23</span> Fui stabilita ab eterno, dal principio,
prima che la terra fosse.

<span id="an_8:24">8:24</span> Fui generata quando non c’erano ancora
abissi, quando ancora non c’erano sorgenti rigurgitanti d’acqua.

<span id="an_8:25">8:25</span> Fui generata prima che i monti fossero
fondati, prima ch’esistessero le colline,

<span id="an_8:26">8:26</span> quand’egli ancora non avea fatto né la
terra né i campi né le prime zolle della terra coltivabile.

<span id="an_8:27">8:27</span> Quand’egli disponeva i cieli io ero là;
quando tracciava un circolo sulla superficie dell’abisso,

<span id="an_8:28">8:28</span> quando condensava le nuvole in alto,
quando rafforzava le fonti dell’abisso,

<span id="an_8:29">8:29</span> quando assegnava al mare il suo limite
perché le acque non oltrepassassero il suo cenno, quando poneva i
fondamenti della terra,

<span id="an_8:30">8:30</span> io ero presso di lui come un artefice,
ero del continuo esuberante di gioia, mi rallegravo in ogni tempo nel
suo cospetto;

<span id="an_8:31">8:31</span> mi rallegravo nella parte abitabile della
sua terra, e trovavo la mia gioia tra i figliuoli degli uomini.

<span id="an_8:32">8:32</span> Ed ora, figliuoli, ascoltatemi; beati
quelli che osservano le mie vie!

<span id="an_8:33">8:33</span> Ascoltate l’istruzione, siate savi, e non
la rigettate!

<span id="an_8:34">8:34</span> Beato l’uomo che m’ascolta, che veglia
ogni giorno alle mie porte, che vigila alla soglia della mia casa!

<span id="an_8:35">8:35</span> Poiché chi mi trova trova la vita, e
ottiene favore dall’Eterno.

<span id="an_8:36">8:36</span> Ma chi pecca contro di me, fa torto
all’anima sua; tutti quelli che m’odiano, amano la morte".

<span id="an_9:1">9:1</span> La sapienza ha fabbricato la sua casa, ha
lavorato le sue colonne, in numero di sette;

<span id="an_9:2">9:2</span> ha ammazzato i suoi animali, ha drogato il
suo vino, ed ha anche apparecchiato la sua mensa.

<span id="an_9:3">9:3</span> Ha mandato fuori le sue ancelle, dall’alto
dei luoghi elevati della città ella grida:

<span id="an_9:4">9:4</span> "Chi è sciocco venga qua!" A quelli che son
privi di senno dice:

<span id="an_9:5">9:5</span> "Venite, mangiate del mio pane e bevete del
vino che ho drogato!

<span id="an_9:6">9:6</span> Lasciate, o sciocchi, la stoltezza e
vivrete, e camminate per la via dell’intelligenza!"

<span id="an_9:7">9:7</span> Chi corregge il beffardo s’attira
vituperio, e chi riprende l’empio riceve affronto.

<span id="an_9:8">9:8</span> Non riprendere il beffardo, per tema che
t’odi; riprendi il savio, e t’amerà.

<span id="an_9:9">9:9</span> Istruisci il savio e diventerai più savio
che mai; ammaestra il giusto e accrescerà il suo sapere.

<span id="an_9:10">9:10</span> Il principio della sapienza è il timor
dell’Eterno, e conoscere il Santo è l’intelligenza.

<span id="an_9:11">9:11</span> Poiché per mio mezzo ti saran
moltiplicati i giorni, e ti saranno aumentati anni di vita.

<span id="an_9:12">9:12</span> Se sei savio, sei savio per te stesso; se
sei beffardo, tu solo ne porterai la pena.

<span id="an_9:13">9:13</span> La follia è una donna turbolenta,
sciocca, che non sa nulla, nulla.

<span id="an_9:14">9:14</span> Siede alla porta di casa, sopra una
sedia, ne’ luoghi elevati della città,

<span id="an_9:15">9:15</span> per gridare a quelli che passan per la
via, che van diritti per la loro strada:

<span id="an_9:16">9:16</span> "Chi è sciocco venga qua!" E a chi è
privo di senno dice:

<span id="an_9:17">9:17</span> "Le acque rubate son dolci, e il pane
mangiato di nascosto è soave".

<span id="an_9:18">9:18</span> Ma egli non sa che quivi sono i defunti,
che i suoi convitati son nel fondo del soggiorno de’ morti.

<span id="an_10:1">10:1</span> Proverbi di Salomone. Un figliuol savio
rallegra suo padre, ma un figliuolo stolto è il cordoglio di sua madre.

<span id="an_10:2">10:2</span> I tesori d’empietà non giovano, ma la
giustizia libera dalla morte.

<span id="an_10:3">10:3</span> L’Eterno non permette che il giusto
soffra la fame, ma respinge insoddisfatta l’avidità degli empi.

<span id="an_10:4">10:4</span> Chi lavora con mano pigra impoverisce, ma
la mano dei diligenti fa arricchire.

<span id="an_10:5">10:5</span> Chi raccoglie nella estate è un figliuolo
prudente, ma chi dorme durante la raccolta è un figliuolo che fa
vergogna.

<span id="an_10:6">10:6</span> Benedizioni vengono sul capo dei giusti,
ma la violenza cuopre la bocca degli empi.

<span id="an_10:7">10:7</span> La memoria del giusto e in benedizione,
ma il nome degli empi marcisce.

<span id="an_10:8">10:8</span> Il savio di cuore accetta i precetti, ma
lo stolto di labbra va in precipizio.

<span id="an_10:9">10:9</span> Chi cammina nella integrità cammina
sicuro, ma chi va per vie tortuose sarà scoperto.

<span id="an_10:10">10:10</span> Chi ammicca con l’occhio cagiona
dolore, e lo stolto di labbra va in precipizio.

<span id="an_10:11">10:11</span> La bocca del giusto è una fonte di
vita, ma la bocca degli empi nasconde violenza.

<span id="an_10:12">10:12</span> L’odio provoca liti, ma l’amore cuopre
ogni fallo.

<span id="an_10:13">10:13</span> Sulle labbra dell’uomo intelligente si
trova la sapienza, ma il bastone è per il dosso di chi è privo di senno.

<span id="an_10:14">10:14</span> I savi tengono in serbo la scienza, ma
la bocca dello stolto e una rovina imminente.

<span id="an_10:15">10:15</span> I beni del ricco sono la sua città
forte; la rovina de’ poveri è la loro povertà.

<span id="an_10:16">10:16</span> Il lavoro del giusto serve alla vita,
le entrate dell’empio servono al peccato.

<span id="an_10:17">10:17</span> Chi tien conto della correzione, segue
il cammino della vita; ma chi non fa caso della riprensione si
smarrisce.

<span id="an_10:18">10:18</span> Chi dissimula l’odio ha labbra
bugiarde, e chi spande la calunnia è uno stolto.

<span id="an_10:19">10:19</span> Nella moltitudine delle parole non
manca la colpa, ma chi frena le sue labbra è prudente.

<span id="an_10:20">10:20</span> La lingua del giusto è argento eletto;
il cuore degli empi val poco.

<span id="an_10:21">10:21</span> Le labbra del giusto pascono molti, ma
gli stolti muoiono per mancanza di senno.

<span id="an_10:22">10:22</span> Quel che fa ricchi è la benedizione
dell’Eterno e il tormento che uno si dà non le aggiunge nulla.

<span id="an_10:23">10:23</span> Commettere un delitto, per lo stolto, è
come uno spasso; tale è la sapienza per l’uomo accorto.

<span id="an_10:24">10:24</span> All’empio succede quello che teme, ma
ai giusti è concesso quel che desiderano.

<span id="an_10:25">10:25</span> Come procella che passa, l’empio non è
più, ma il giusto ha un fondamento eterno.

<span id="an_10:26">10:26</span> Come l’aceto ai denti e il fumo agli
occhi, così è il pigro per chi lo manda.

<span id="an_10:27">10:27</span> Il timor dell’Eterno accresce i giorni
ma gli anni degli empi saranno accorciati.

<span id="an_10:28">10:28</span> L’aspettazione dei giusti è letizia, ma
la speranza degli empi perirà.

<span id="an_10:29">10:29</span> La via dell’Eterno è una fortezza per
l’uomo integro, ma una rovina per gli operatori d’iniquità.

<span id="an_10:30">10:30</span> Il giusto non sarà mai smosso, ma gli
empi non abiteranno la terra.

<span id="an_10:31">10:31</span> La bocca del giusto sgorga sapienza, ma
la lingua perversa sarà soppressa.

<span id="an_10:32">10:32</span> Le labbra del giusto conoscono ciò che
è grato, ma la bocca degli empi e piena di perversità.

<span id="an_11:1">11:1</span> La bilancia falsa è un abominio per
l’Eterno, ma il peso giusto gli è grato.

<span id="an_11:2">11:2</span> Venuta la superbia, viene anche
l’ignominia; ma la sapienza è con gli umili.

<span id="an_11:3">11:3</span> L’integrità degli uomini retti li guida,
ma la perversità dei perfidi è la loro rovina.

<span id="an_11:4">11:4</span> Le ricchezze non servono a nulla nel
giorno dell’ira, ma la giustizia salva da morte.

<span id="an_11:5">11:5</span> La giustizia dell’uomo integro gli
appiana la via, ma l’empio cade per la sua empietà.

<span id="an_11:6">11:6</span> La giustizia degli uomini retti li
libera, ma i perfidi restan presi nella loro propria malizia.

<span id="an_11:7">11:7</span> Quando un empio muore, la sua speranza
perisce, e l’aspettazione degl’iniqui e annientata.

<span id="an_11:8">11:8</span> Il giusto è tratto fuor dalla distretta,
e l’empio ne prende il posto.

<span id="an_11:9">11:9</span> Con la sua bocca l’ipocrita rovina il suo
prossimo, ma i giusti sono liberati dalla loro perspicacia.

<span id="an_11:10">11:10</span> Quando i giusti prosperano, la città
gioisce; ma quando periscono gli empi son gridi di giubilo.

<span id="an_11:11">11:11</span> Per la benedizione degli uomini retti
la città è esaltata, ma è sovvertita dalla bocca degli empi.

<span id="an_11:12">11:12</span> Chi sprezza il prossimo è privo di
senno, ma l’uomo accorto tace.

<span id="an_11:13">11:13</span> Chi va sparlando svela i segreti, ma
chi ha lo spirito leale tien celata la cosa.

<span id="an_11:14">11:14</span> Quando manca una savia direzione il
popolo cade; nel gran numero de’ consiglieri sta la salvezza.

<span id="an_11:15">11:15</span> Chi si fa mallevadore d’un altro ne
soffre danno, ma chi odia la mallevadoria è sicuro.

<span id="an_11:16">11:16</span> La donna graziosa ottiene la gloria, e
gli uomini forti ottengon la ricchezza.

<span id="an_11:17">11:17</span> L’uomo benigno fa del bene a se stesso,
ma il crudele tortura la sua propria carne.

<span id="an_11:18">11:18</span> L’empio fa un’opera fallace, ma chi
semina giustizia ha una ricompensa sicura.

<span id="an_11:19">11:19</span> Così la giustizia mena alla vita, ma
chi va dietro al male s’incammina alla morte.

<span id="an_11:20">11:20</span> I perversi di cuore sono un abominio
per l’Eterno, ma gl’integri nella loro condotta gli sono graditi.

<span id="an_11:21">11:21</span> No, certo, il malvagio non rimarrà
impunito, ma la progenie dei giusti scamperà.

<span id="an_11:22">11:22</span> Una donna bella, ma senza giudizio, è
un anello d’oro nel grifo d’un porco.

<span id="an_11:23">11:23</span> Il desiderio dei giusti è il bene
soltanto, ma la prospettiva degli empi e l’ira.

<span id="an_11:24">11:24</span> C’è chi spande liberalmente e diventa
più ricco, e c’è chi risparmia più del dovere e non fa che impoverire.

<span id="an_11:25">11:25</span> L’anima benefica sarà nell’abbondanza,
e chi annaffia sarà egli pure annaffiato.

<span id="an_11:26">11:26</span> Chi detiene il grano è maledetto dal
popolo, ma la benedizione è sul capo di chi lo vende.

<span id="an_11:27">11:27</span> Chi procaccia il bene s’attira
benevolenza, ma chi cerca il male, male gl’incoglierà.

<span id="an_11:28">11:28</span> Chi confida nelle sue ricchezze cadrà,
ma i giusti rinverdiranno a guisa di fronde.

<span id="an_11:29">11:29</span> Chi getta lo scompiglio in casa sua
erediterà vento, e lo stolto sarà lo schiavo di chi ha il cuor savio.

<span id="an_11:30">11:30</span> Il frutto del giusto è un albero di
vita, e il savio fa conquista d’anime.

<span id="an_11:31">11:31</span> Ecco, il giusto riceve la sua
retribuzione sulla terra, quanto più l’empio e il peccatore!

<span id="an_12:1">12:1</span> Chi ama la correzione ama la scienza, ma
chi odia la riprensione è uno stupido.

<span id="an_12:2">12:2</span> L’uomo buono ottiene il favore
dell’Eterno, ma l’Eterno condanna l’uomo pien di malizia.

<span id="an_12:3">12:3</span> L’uomo non diventa stabile con l’empietà,
ma la radice dei giusti non sarà mai smossa.

<span id="an_12:4">12:4</span> La donna virtuosa è la corona del marito,
ma quella che fa vergogna gli è un tarlo nell’ossa.

<span id="an_12:5">12:5</span> I pensieri dei giusti sono equità, ma i
disegni degli empi son frode.

<span id="an_12:6">12:6</span> Le parole degli empi insidiano la vita,
ma la bocca degli uomini retti procura liberazione.

<span id="an_12:7">12:7</span> Gli empi, una volta rovesciati, non sono
più, ma la casa dei giusti rimane in piedi.

<span id="an_12:8">12:8</span> L’uomo è lodato in proporzione del suo
senno, ma chi ha il cuore pervertito sarà sprezzato.

<span id="an_12:9">12:9</span> E’ meglio essere in umile stato ed avere
un servo, che fare il borioso e mancar di pane.

<span id="an_12:10">12:10</span> Il giusto ha cura della vita del suo
bestiame, ma le viscere degli empi sono crudeli.

<span id="an_12:11">12:11</span> Chi coltiva la sua terra avrà pane da
saziarsi, ma chi va dietro ai fannulloni e privo di senno.

<span id="an_12:12">12:12</span> L’empio agogna la preda de’ malvagi, ma
la radice dei giusti porta il suo frutto.

<span id="an_12:13">12:13</span> Nel peccato delle labbra sta un’insidia
funesta, ma il giusto uscirà dalla distretta.

<span id="an_12:14">12:14</span> Per il frutto della sua bocca l’uomo è
saziato di beni, e ad ognuno è reso secondo l’opera delle sue mani.

<span id="an_12:15">12:15</span> La via dello stolto è diritta agli
occhi suoi, ma chi ascolta i consigli è savio.

<span id="an_12:16">12:16</span> Lo stolto lascia scorger subito il suo
cruccio, ma chi dissimula un affronto è uomo accorto.

<span id="an_12:17">12:17</span> Chi dice la verità proclama ciò ch’è
giusto, ma il falso testimonio parla con inganno.

<span id="an_12:18">12:18</span> C’è chi, parlando inconsultamente
trafigge come spada, ma la lingua de’ savi reca guarigione.

<span id="an_12:19">12:19</span> Il labbro veridico è stabile in
perpetuo, ma la lingua bugiarda non dura che un istante.

<span id="an_12:20">12:20</span> L’inganno è nel cuore di chi macchina
il male, ma per chi nutre propositi di pace v’è gioia.

<span id="an_12:21">12:21</span> Nessun male incoglie al giusto, ma gli
empi son pieni di guai.

<span id="an_12:22">12:22</span> Le labbra bugiarde sono un abominio per
l’Eterno, ma quelli che agiscono con sincerità gli sono graditi.

<span id="an_12:23">12:23</span> L’uomo accorto nasconde quello che sa,
ma il cuor degli stolti proclama la loro follia.

<span id="an_12:24">12:24</span> La mano dei diligenti dominerà, ma la
pigra sarà tributaria.

<span id="an_12:25">12:25</span> Il cordoglio ch’è nel cuore dell’uomo
l’abbatte, ma la parola buona lo rallegra.

<span id="an_12:26">12:26</span> Il giusto indica la strada al suo
compagno, ma la via degli empi li fa smarrire.

<span id="an_12:27">12:27</span> Il pigro non arrostisce la sua caccia,
ma la solerzia è per l’uomo un tesoro prezioso.

<span id="an_12:28">12:28</span> Nel sentiero della giustizia sta la
vita, e nella via ch’essa traccia non v’è morte.

<span id="an_13:1">13:1</span> Il figliuol savio ascolta l’istruzione di
suo padre, ma il beffardo non ascolta rimproveri.

<span id="an_13:2">13:2</span> Per il frutto delle sue labbra uno gode
del bene, ma il desiderio dei perfidi è la violenza.

<span id="an_13:3">13:3</span> Chi custodisce la sua bocca preserva la
propria vita; chi apre troppo le labbra va incontro alla rovina.

<span id="an_13:4">13:4</span> L’anima del pigro desidera, e non ha
nulla, ma l’anima dei diligenti sarà soddisfatta appieno.

<span id="an_13:5">13:5</span> Il giusto odia la menzogna, ma l’empio
getta sugli altri vituperio ed onta.

<span id="an_13:6">13:6</span> La giustizia protegge l’uomo che cammina
nella integrità, ma l’empietà atterra il peccatore.

<span id="an_13:7">13:7</span> C’è chi fa il ricco e non ha nulla; c’è
chi fa il povero e ha di gran beni.

<span id="an_13:8">13:8</span> La ricchezza d’un uomo serve come
riscatto della sua vita, ma il povero non ode mai minacce.

<span id="an_13:9">13:9</span> La luce dei giusti è gaia, ma la lampada
degli empi si spegne.

<span id="an_13:10">13:10</span> Dall’orgoglio non vien che contesa, ma
la sapienza è con chi dà retta ai consigli.

<span id="an_13:11">13:11</span> La ricchezza male acquistata va
scemando, ma chi accumula a poco a poco l’aumenta.

<span id="an_13:12">13:12</span> La speranza differita fa languire il
cuore, ma il desiderio adempiuto è un albero di vita.

<span id="an_13:13">13:13</span> Chi sprezza la parola si costituisce,
di fronte ad essa, debitore, ma chi rispetta il comandamento sarà
ricompensato.

<span id="an_13:14">13:14</span> L’insegnamento del savio è una fonte di
vita per schivare le insidie della morte.

<span id="an_13:15">13:15</span> Buon senno procura favore, ma il
procedere dei perfidi è duro.

<span id="an_13:16">13:16</span> Ogni uomo accorto agisce con
conoscenza, ma l’insensato fa sfoggio di follia.

<span id="an_13:17">13:17</span> Il messo malvagio cade in sciagure, ma
l’ambasciatore fedele reca guarigione.

<span id="an_13:18">13:18</span> Miseria e vergogna a chi rigetta la
correzione, ma chi dà retta alla riprensione è onorato.

<span id="an_13:19">13:19</span> Il desiderio adempiuto è dolce
all’anima, ma agl’insensati fa orrore l’evitare il male.

<span id="an_13:20">13:20</span> Chi va coi savi diventa savio, ma il
compagno degl’insensati diventa cattivo.

<span id="an_13:21">13:21</span> Il male perseguita i peccatori ma il
giusto è ricompensato col bene.

<span id="an_13:22">13:22</span> L’uomo buono lascia una eredità ai
figli de’ suoi figli, ma la ricchezza del peccatore è riserbata al
giusto.

<span id="an_13:23">13:23</span> Il campo lavorato dal povero dà cibo in
abbondanza, ma v’è chi perisce per mancanza di equità.

<span id="an_13:24">13:24</span> Chi risparmia la verga odia il suo
figliuolo, ma chi l’ama, lo corregge per tempo.

<span id="an_13:25">13:25</span> Il giusto ha di che mangiare a sazietà,
ma il ventre degli empi manca di cibo.

<span id="an_14:1">14:1</span> La donna savia edifica la sua casa, ma la
stolta l’abbatte con le proprie mani.

<span id="an_14:2">14:2</span> Chi cammina nella rettitudine teme
l’Eterno, ma chi è pervertito nelle sue vie lo sprezza.

<span id="an_14:3">14:3</span> Nella bocca dello stolto germoglia la
superbia, ma le labbra dei savi son la loro custodia.

<span id="an_14:4">14:4</span> Dove mancano i buoi è vuoto il granaio,
ma l’abbondanza della raccolta sta nella forza del bove.

<span id="an_14:5">14:5</span> Il testimonio fedele non mentisce, ma il
testimonio falso spaccia menzogne.

<span id="an_14:6">14:6</span> Il beffardo cerca la sapienza e non la
trova, ma per l’uomo intelligente la scienza è cosa facile.

<span id="an_14:7">14:7</span> Vattene lungi dallo stolto; sulle sue
labbra certo non hai trovato scienza.

<span id="an_14:8">14:8</span> La sapienza dell’uomo accorto sta nel
discernere la propria strada, ma la follia degli stolti non è che
inganno.

<span id="an_14:9">14:9</span> Gli insensati si burlano delle colpe
commesse, ma il favore dell’Eterno sta fra gli uomini retti.

<span id="an_14:10">14:10</span> Il cuore conosce la sua propria
amarezza, e alla sua gioia non può prender parte un estraneo.

<span id="an_14:11">14:11</span> La casa degli empi sarà distrutta, ma
la tenda degli uomini retti fiorirà.

<span id="an_14:12">14:12</span> V’è tal via che all’uomo par diritta,
ma finisce col menare alla morte.

<span id="an_14:13">14:13</span> Anche ridendo, il cuore può esser
triste; e l’allegrezza può finire in dolore.

<span id="an_14:14">14:14</span> Lo sviato di cuore avrà la ricompensa
dal suo modo di vivere, e l’uomo dabbene, quella delle opere sue.

<span id="an_14:15">14:15</span> Lo scemo crede tutto quel che si dice,
ma l’uomo prudente bada ai suoi passi.

<span id="an_14:16">14:16</span> Il savio teme, ed evita il male; ma lo
stolto è arrogante e presuntuoso.

<span id="an_14:17">14:17</span> Chi è pronto all’ira commette follie, e
l’uomo pien di malizia diventa odioso.

<span id="an_14:18">14:18</span> Gli scemi ereditano stoltezza, ma i
prudenti s’incoronano di scienza.

<span id="an_14:19">14:19</span> I malvagi si chinano dinanzi ai buoni,
e gli empi alle porte de’ giusti.

<span id="an_14:20">14:20</span> Il povero è odiato anche dal suo
compagno, ma gli amici del ricco son molti.

<span id="an_14:21">14:21</span> Chi sprezza il prossimo pecca, ma beato
chi ha pietà dei miseri!

<span id="an_14:22">14:22</span> Quelli che meditano il male non son
forse traviati? ma quelli che meditano il bene trovan grazia e fedeltà.

<span id="an_14:23">14:23</span> In ogni fatica v’è profitto, ma il
chiacchierare mena all’indigenza.

<span id="an_14:24">14:24</span> La corona de’ savi è la loro ricchezza,
ma la follia degli stolti non è che follia.

<span id="an_14:25">14:25</span> Il testimonio verace salva delle vite,
ma chi spaccia bugie non fa che ingannare.

<span id="an_14:26">14:26</span> V’è una gran sicurezza nel timor
dell’Eterno; Egli sarà un rifugio per i figli di chi lo teme.

<span id="an_14:27">14:27</span> Il timor dell’Eterno è fonte di vita e
fa schivare le insidie della morte.

<span id="an_14:28">14:28</span> La moltitudine del popolo è la gloria
del re, ma la scarsezza de’ sudditi è la rovina del principe.

<span id="an_14:29">14:29</span> Chi è lento all’ira ha un gran buon
senso, ma chi è pronto ad andare in collera mostra la sua follia.

<span id="an_14:30">14:30</span> Un cuor calmo è la vita del corpo, ma
l’invidia è la carie dell’ossa.

<span id="an_14:31">14:31</span> Chi opprime il povero oltraggia Colui
che l’ha fatto, ma chi ha pietà del bisognoso, l’onora.

<span id="an_14:32">14:32</span> L’empio è travolto dalla sua sventura,
ma il giusto spera anche nella morte.

<span id="an_14:33">14:33</span> La sapienza riposa nel cuore dell’uomo
intelligente, ma in mezzo agli stolti si fa tosto conoscere.

<span id="an_14:34">14:34</span> La giustizia innalza una nazione, ma il
peccato è la vergogna dei popoli.

<span id="an_14:35">14:35</span> Il favore del re è per il servo
prudente, ma la sua ira è per chi gli fa onta.

<span id="an_15:1">15:1</span> La risposta dolce calma il furore, ma la
parola dura eccita l’ira.

<span id="an_15:2">15:2</span> La lingua dei savi è ricca di scienza, ma
la bocca degli stolti sgorga follia.

<span id="an_15:3">15:3</span> Gli occhi dell’Eterno sono in ogni luogo,
osservando i cattivi ed i buoni.

<span id="an_15:4">15:4</span> La lingua che calma, è un albero di vita,
ma la lingua perversa strazia lo spirito.

<span id="an_15:5">15:5</span> L’insensato disdegna l’istruzione di suo
padre, ma chi tien conto della riprensione diviene accorto.

<span id="an_15:6">15:6</span> Nella casa del giusto v’è grande
abbondanza, ma nell’entrate dell’empio c’è turbolenza.

<span id="an_15:7">15:7</span> Le labbra dei savi spargono scienza, ma
non così il cuore degli stolti.

<span id="an_15:8">15:8</span> Il sacrifizio degli empi è in abominio
all’Eterno, ma la preghiera degli uomini retti gli è grata.

<span id="an_15:9">15:9</span> La via dell’empio è in abominio
all’Eterno, ma egli ama chi segue la giustizia.

<span id="an_15:10">15:10</span> Una dura correzione aspetta chi lascia
la diritta via; chi odia la riprensione morrà.

<span id="an_15:11">15:11</span> Il soggiorno de’ morti e l’abisso
stanno dinanzi all’Eterno; quanto più i cuori de’ figliuoli degli
uomini!

<span id="an_15:12">15:12</span> Il beffardo non ama che altri lo
riprenda; egli non va dai savi.

<span id="an_15:13">15:13</span> Il cuore allegro rende ilare il volto,
ma quando il cuore è triste, lo spirito è abbattuto.

<span id="an_15:14">15:14</span> Il cuor dell’uomo intelligente cerca la
scienza, ma la bocca degli stolti si pasce di follia.

<span id="an_15:15">15:15</span> Tutt’i giorni dell’afflitto sono
cattivi, ma il cuor contento è un convito perenne.

<span id="an_15:16">15:16</span> Meglio poco col timor dell’Eterno, che
gran tesoro con turbolenza.

<span id="an_15:17">15:17</span> Meglio un piatto d’erbe, dov’è l’amore,
che un bove ingrassato, dov’è l’odio.

<span id="an_15:18">15:18</span> L’uomo iracondo fa nascere contese, ma
chi è lento all’ira acqueta le liti.

<span id="an_15:19">15:19</span> La via del pigro è come una siepe di
spine, ma il sentiero degli uomini retti è piano.

<span id="an_15:20">15:20</span> Il figliuol savio rallegra il padre, ma
l’uomo stolto disprezza sua madre.

<span id="an_15:21">15:21</span> La follia è una gioia per chi è privo
di senno, ma l’uomo prudente cammina retto per la sua via.

<span id="an_15:22">15:22</span> I disegni falliscono, dove mancano i
consigli; ma riescono, dove son molti i consiglieri.

<span id="an_15:23">15:23</span> Uno prova allegrezza quando risponde
bene; e com’è buona una parola detta a tempo!

<span id="an_15:24">15:24</span> Per l’uomo sagace la via della vita
mena in alto e gli fa evitare il soggiorno de’ morti, in basso.

<span id="an_15:25">15:25</span> L’Eterno spianta la casa dei superbi,
ma rende stabili i confini della vedova.

<span id="an_15:26">15:26</span> I pensieri malvagi sono in abominio
all’Eterno, ma le parole benevole son pure agli occhi suoi.

<span id="an_15:27">15:27</span> Chi è avido di lucro conturba la sua
casa, ma chi odia i regali vivrà.

<span id="an_15:28">15:28</span> Il cuor del giusto medita la sua
risposta, ma la bocca degli empi sgorga cose malvage.

<span id="an_15:29">15:29</span> L’Eterno è lungi dagli empi, ma ascolta
la preghiera dei giusti.

<span id="an_15:30">15:30</span> Uno sguardo lucente rallegra il cuore;
una buona notizia impingua l’ossa.

<span id="an_15:31">15:31</span> L’orecchio attento alla riprensione che
mena a vita, dimorerà fra i savi.

<span id="an_15:32">15:32</span> Chi rigetta l’istruzione disprezza
l’anima sua, ma chi dà retta alla riprensione acquista senno.

<span id="an_15:33">15:33</span> Il timor dell’Eterno è scuola di
sapienza; e l’umiltà precede la gloria.

<span id="an_16:1">16:1</span> All’uomo, i disegni del cuore; ma la
risposta della lingua vien dall’Eterno.

<span id="an_16:2">16:2</span> Tutte le vie dell’uomo a lui sembran
pure, ma l’Eterno pesa gli spiriti.

<span id="an_16:3">16:3</span> Rimetti le cose tue nell’Eterno, e i tuoi
disegni avran buona riuscita.

<span id="an_16:4">16:4</span> L’Eterno ha fatto ogni cosa per uno
scopo; anche l’empio, per il dì della sventura.

<span id="an_16:5">16:5</span> Chi è altero d’animo è in abominio
all’Eterno; certo è che non rimarrà impunito.

<span id="an_16:6">16:6</span> Con la bontà e con la fedeltà l’iniquità
si espia, e col timor dell’Eterno si evita il male.

<span id="an_16:7">16:7</span> Quando l’Eterno gradisce le vie d’un
uomo, riconcilia con lui anche i nemici.

<span id="an_16:8">16:8</span> Meglio poco con giustizia, che grandi
entrate senza equità.

<span id="an_16:9">16:9</span> Il cuor dell’uomo medita la sua via, ma
l’Eterno dirige i suoi passi.

<span id="an_16:10">16:10</span> Sulle labbra del re sta una sentenza
divina; quando pronunzia il giudizio la sua bocca non erra.

<span id="an_16:11">16:11</span> La stadera e le bilance giuste
appartengono all’Eterno, tutti i pesi del sacchetto son opera sua.

<span id="an_16:12">16:12</span> I re hanno orrore di fare il male,
perché il trono è reso stabile con la giustizia.

<span id="an_16:13">16:13</span> Le labbra giuste sono gradite ai re;
essi amano chi parla rettamente.

<span id="an_16:14">16:14</span> Ira del re vuol dire messaggeri di
morte, ma l’uomo savio la placherà.

<span id="an_16:15">16:15</span> La serenità del volto del re dà la
vita, e il suo favore è come nube di pioggia primaverile.

<span id="an_16:16">16:16</span> L’acquisto della sapienza oh quanto è
migliore di quello dell’oro, e l’acquisto dell’intelligenza preferibile
a quel dell’argento!

<span id="an_16:17">16:17</span> La strada maestra dell’uomo retto è
evitare il male; chi bada alla sua via preserva l’anima sua.

<span id="an_16:18">16:18</span> La superbia precede la rovina, e
l’alterezza dello spirito precede la caduta.

<span id="an_16:19">16:19</span> Meglio esser umile di spirito coi
miseri, che spartir la preda coi superbi.

<span id="an_16:20">16:20</span> Chi presta attenzione alla Parola se ne
troverà bene, e beato colui che confida nell’Eterno!

<span id="an_16:21">16:21</span> Il savio di cuore è chiamato
intelligente, e la dolcezza delle labbra aumenta il sapere.

<span id="an_16:22">16:22</span> Il senno, per chi lo possiede, è fonte
di vita, ma la stoltezza è il castigo degli stolti.

<span id="an_16:23">16:23</span> Il cuore del savio gli rende assennata
la bocca, e aumenta il sapere sulle sue labbra.

<span id="an_16:24">16:24</span> Le parole soavi sono un favo di miele:
dolcezza all’anima, salute al corpo.

<span id="an_16:25">16:25</span> V’è tal via che all’uomo par diritta,
ma finisce col menare alla morte.

<span id="an_16:26">16:26</span> La fame del lavoratore lavora per lui,
perché la sua bocca lo stimola.

<span id="an_16:27">16:27</span> L’uomo cattivo va scavando ad altri del
male, sulle sue labbra c’è come un fuoco divorante.

<span id="an_16:28">16:28</span> L’uomo perverso semina contese, e il
maldicente disunisce gli amici migliori.

<span id="an_16:29">16:29</span> L’uomo violento trascina il compagno, e
lo mena per una via non buona.

<span id="an_16:30">16:30</span> Chi chiude gli occhi per macchinar cose
perverse, chi si morde le labbra, ha già compiuto il male.

<span id="an_16:31">16:31</span> I capelli bianchi sono una corona
d’onore; la si trova sulla via della giustizia.

<span id="an_16:32">16:32</span> Chi è lento all’ira val più del prode
guerriero; chi padroneggia sé stesso val più di chi espugna città.

<span id="an_16:33">16:33</span> Si gettan le sorti nel grembo, ma ogni
decisione vien dall’Eterno.

<span id="an_17:1">17:1</span> E’ meglio un tozzo di pan secco con la
pace, che una casa piena di carni con la discordia.

<span id="an_17:2">17:2</span> Il servo sagace dominerà sul figlio che
fa onta, e avrà parte all’eredità insieme coi fratelli.

<span id="an_17:3">17:3</span> La coppella è per l’argento e il fornello
per l’oro, ma chi prova i cuori è l’Eterno.

<span id="an_17:4">17:4</span> Il malvagio dà ascolto alle labbra
inique, e il bugiardo dà retta alla cattiva lingua.

<span id="an_17:5">17:5</span> Chi beffa il povero oltraggia Colui che
l’ha fatto; chi si rallegra dell’altrui sventura non rimarrà impunito.

<span id="an_17:6">17:6</span> I figliuoli de’ figliuoli son la corona
de’ vecchi, e i padri son la gloria dei loro figliuoli.

<span id="an_17:7">17:7</span> Un parlar solenne non s’addice all’uomo
da nulla; quanto meno s’addicono ad un principe labbra bugiarde!

<span id="an_17:8">17:8</span> Il regalo è una pietra preziosa agli
occhi di chi lo possiede; dovunque si volga, egli riesce.

<span id="an_17:9">17:9</span> Chi copre i falli si procura amore, ma
chi sempre vi torna su, disunisce gli amici migliori.

<span id="an_17:10">17:10</span> Un rimprovero fa più impressione
all’uomo intelligente, che cento percosse allo stolto.

<span id="an_17:11">17:11</span> Il malvagio non cerca che ribellione,
ma un messaggero crudele gli sarà mandato contro.

<span id="an_17:12">17:12</span> Meglio imbattersi in un’orsa derubata
dei suoi piccini, che in un insensato nella sua follia.

<span id="an_17:13">17:13</span> Il male non si dipartirà dalla casa di
chi rende il male per il bene.

<span id="an_17:14">17:14</span> Cominciare una contesa è dar la stura
all’acqua; perciò ritirati prima che la lite s’inasprisca.

<span id="an_17:15">17:15</span> Chi assolve il reo e chi condanna il
giusto sono ambedue in abominio all’Eterno.

<span id="an_17:16">17:16</span> A che serve il danaro in mano allo
stolto? ad acquistar saviezza?… Ma se non ha senno!

<span id="an_17:17">17:17</span> L’amico ama in ogni tempo; è nato per
essere un fratello nella distretta.

<span id="an_17:18">17:18</span> L’uomo privo di senno dà la mano e fa
sicurtà per altri davanti al suo prossimo.

<span id="an_17:19">17:19</span> Chi ama le liti ama il peccato; chi
alza troppo la sua porta, cerca la rovina.

<span id="an_17:20">17:20</span> Chi ha il cuor falso non trova bene, e
chi ha la lingua perversa cade nella sciagura.

<span id="an_17:21">17:21</span> Chi genera uno stolto ne avrà
cordoglio, e il padre dell’uomo da nulla non avrà gioia.

<span id="an_17:22">17:22</span> Un cuore allegro è un buon rimedio, ma
uno spirito abbattuto secca l’ossa.

<span id="an_17:23">17:23</span> L’empio accetta regali di sottomano per
pervertire le vie della giustizia.

<span id="an_17:24">17:24</span> La sapienza sta dinanzi a chi ha
intelligenza, ma gli occhi dello stolto vagano agli estremi confini
della terra.

<span id="an_17:25">17:25</span> Il figliuolo stolto è il cordoglio del
padre e l’amarezza di colei che l’ha partorito.

<span id="an_17:26">17:26</span> Non è bene condannare il giusto,
foss’anche ad un’ammenda, né colpire i principi per la loro probità.

<span id="an_17:27">17:27</span> Chi modera le sue parole possiede la
scienza, e chi ha lo spirito calmo è un uomo prudente.

<span id="an_17:28">17:28</span> Anche lo stolto, quando tace, passa per
savio; chi tien chiuse le labbra è uomo intelligente.

<span id="an_18:1">18:1</span> Chi si separa dagli altri cerca la
propria soddisfazione e s’arrabbia contro tutto ciò ch’è profittevole.

<span id="an_18:2">18:2</span> Lo stolto prende piacere, non nella
prudenza, ma soltanto nel manifestare ciò che ha nel cuore.

<span id="an_18:3">18:3</span> Quando viene l’empio, viene anche lo
sprezzo; e, con la vergogna, viene l’obbrobrio.

<span id="an_18:4">18:4</span> Le parole della bocca d’un uomo sono
acque profonde; la fonte di sapienza è un rivo che scorre perenne.

<span id="an_18:5">18:5</span> Non è bene aver per l’empio de’ riguardi
personali, per far torto al giusto nel giudizio.

<span id="an_18:6">18:6</span> Le labbra dello stolto menano alle liti,
e la sua bocca chiama le percosse.

<span id="an_18:7">18:7</span> La bocca dello stolto è la sua rovina, e
le sue labbra sono un laccio per l’anima sua.

<span id="an_18:8">18:8</span> Le parole del maldicente son come
ghiottonerie, e penetrano fino nell’intimo delle viscere.

<span id="an_18:9">18:9</span> Anche colui ch’è infingardo nel suo
lavoro è fratello del dissipatore.

<span id="an_18:10">18:10</span> Il nome dell’Eterno è una forte torre;
il giusto vi corre, e vi trova un alto rifugio.

<span id="an_18:11">18:11</span> I beni del ricco son la sua città
forte; son come un’alta muraglia… nella sua immaginazione.

<span id="an_18:12">18:12</span> Prima della rovina, il cuor dell’uomo
s’innalza, ma l’umiltà precede la gloria.

<span id="an_18:13">18:13</span> Chi risponde prima d’aver ascoltato,
mostra la sua follia, e rimane confuso.

<span id="an_18:14">18:14</span> Lo spirito dell’uomo lo sostiene
quand’egli è infermo; ma lo spirito abbattuto chi lo solleverà?

<span id="an_18:15">18:15</span> Il cuore dell’uomo intelligente
acquista la scienza, e l’orecchio dei savi la cerca.

<span id="an_18:16">18:16</span> I regali che uno fa gli apron la strada
e gli dànno adito ai grandi.

<span id="an_18:17">18:17</span> Il primo a perorare la propria causa
par che abbia ragione; ma vien l’altra parte, e scruta quello a fondo.

<span id="an_18:18">18:18</span> La sorte fa cessare le liti e decide
fra i grandi.

<span id="an_18:19">18:19</span> Un fratello offeso è più inespugnabile
d’una città forte; e le liti tra fratelli son come le sbarre d’un
castello.

<span id="an_18:20">18:20</span> Col frutto della sua bocca l’uomo sazia
il corpo; si sazia col provento delle sue labbra.

<span id="an_18:21">18:21</span> Morte e vita sono in potere della
lingua; chi l’ama ne mangerà i frutti.

<span id="an_18:22">18:22</span> Chi ha trovato moglie ha trovato un
bene e ha ottenuto un favore dall’Eterno.

<span id="an_18:23">18:23</span> Il povero parla supplicando, il ricco
risponde con durezza.

<span id="an_18:24">18:24</span> Chi ha molti amici li ha per sua
disgrazia; ma v’è tale amico, ch’è più affezionato d’un fratello.

<span id="an_19:1">19:1</span> Meglio un povero che cammina nella sua
integrità, di colui ch’è perverso di labbra ed anche stolto.

<span id="an_19:2">19:2</span> L’ardore stesso, senza conoscenza, non è
cosa buona: e chi cammina in fretta sbaglia strada.

<span id="an_19:3">19:3</span> La stoltezza dell’uomo ne perverte la
via, ma il cuor di lui s’irrita contro l’Eterno.

<span id="an_19:4">19:4</span> Le ricchezze procurano gran numero
d’amici, ma il povero è abbandonato anche dal suo compagno.

<span id="an_19:5">19:5</span> Il falso testimonio non rimarrà impunito,
e chi spaccia menzogne non avrà scampo.

<span id="an_19:6">19:6</span> Molti corteggiano l’uomo generoso, e
tutti sono amici dell’uomo munificente.

<span id="an_19:7">19:7</span> Tutti i fratelli del povero l’odiano,
quanto più gli amici suoi s’allontaneranno da lui! Ei li sollecita con
parole, ma già sono scomparsi.

<span id="an_19:8">19:8</span> Chi acquista senno ama l’anima sua; e chi
serba con cura la prudenza troverà del bene.

<span id="an_19:9">19:9</span> Il falso testimonio non rimarrà impunito,
e chi spaccia menzogne perirà.

<span id="an_19:10">19:10</span> Vivere in delizie non s’addice allo
stolto; quanto meno s’addice allo schiavo dominare sui principi!

<span id="an_19:11">19:11</span> Il senno rende l’uomo lento all’ira, ed
egli stima sua gloria il passar sopra le offese.

<span id="an_19:12">19:12</span> L’ira del re è come il ruggito d’un
leone, ma il suo favore è come rugiada sull’erba.

<span id="an_19:13">19:13</span> Un figliuolo stolto è una grande
sciagura per suo padre, e le risse d’una moglie sono il gocciolar
continuo d’un tetto.

<span id="an_19:14">19:14</span> Casa e ricchezze sono un’eredità dei
padri, ma una moglie giudiziosa è un dono dell’Eterno.

<span id="an_19:15">19:15</span> La pigrizia fa cadere nel torpore, e
l’anima indolente patirà la fame.

<span id="an_19:16">19:16</span> Chi osserva il comandamento ha cura
dell’anima sua, ma chi non si dà pensiero della propria condotta morrà.

<span id="an_19:17">19:17</span> Chi ha pietà del povero presta
all’Eterno, che gli contraccambierà l’opera buona.

<span id="an_19:18">19:18</span> Castiga il tuo figliuolo, mentre c’è
ancora speranza, ma non ti lasciar andare sino a farlo morire.

<span id="an_19:19">19:19</span> L’uomo dalla collera violenta dev’esser
punito; ché, se lo scampi, dovrai tornare daccapo.

<span id="an_19:20">19:20</span> Ascolta il consiglio e ricevi
l’istruzione, affinché tu diventi savio per il resto della vita.

<span id="an_19:21">19:21</span> Ci sono molti disegni nel cuor
dell’uomo, ma il piano dell’Eterno è quello che sussiste.

<span id="an_19:22">19:22</span> Ciò che rende caro l’uomo è la bontà, e
un povero val più d’un bugiardo.

<span id="an_19:23">19:23</span> Il timor dell’Eterno mena alla vita;
chi l’ha si sazia, e passa la notte non visitato da alcun male.

<span id="an_19:24">19:24</span> Il pigro tuffa la mano nel piatto, e
non fa neppur tanto da portarla alla bocca.

<span id="an_19:25">19:25</span> Percuoti il beffardo, e il semplice si
farà accorto; riprendi l’intelligente, e imparerà la scienza.

<span id="an_19:26">19:26</span> Il figlio che fa vergogna e disonore,
rovina suo padre e scaccia sua madre.

<span id="an_19:27">19:27</span> Cessa, figliuol mio, d’ascoltar
l’istruzione, se ti vuoi allontanare dalle parole della scienza.

<span id="an_19:28">19:28</span> Il testimonio iniquo si burla della
giustizia, e la bocca degli empi trangugia l’iniquità.

<span id="an_19:29">19:29</span> I giudici son preparati per i beffardi
e le percosse per il dosso degli stolti.

<span id="an_20:1">20:1</span> Il vino è schernitore, la bevanda
alcoolica è turbolenta, e chiunque se ne lascia sopraffare non è savio.

<span id="an_20:2">20:2</span> Il terrore che incute il re è come il
ruggito d’un leone; chi lo irrita pecca contro la propria vita.

<span id="an_20:3">20:3</span> E’ una gloria per l’uomo l’astenersi
dalle contese, ma chiunque è insensato mostra i denti.

<span id="an_20:4">20:4</span> Il pigro non ara a causa del freddo; alla
raccolta verrà a cercare, ma non ci sarà nulla.

<span id="an_20:5">20:5</span> I disegni nel cuor dell’uomo sono acque
profonde, ma l’uomo intelligente saprà attingervi.

<span id="an_20:6">20:6</span> Molta gente vanta la propria bontà; ma un
uomo fedele chi lo troverà?

<span id="an_20:7">20:7</span> I figliuoli del giusto, che cammina nella
sua integrità, saranno beati dopo di lui.

<span id="an_20:8">20:8</span> Il re, assiso sul trono dove rende
giustizia, dissipa col suo sguardo ogni male.

<span id="an_20:9">20:9</span> Chi può dire: "Ho nettato il mio cuore,
sono puro dal mio peccato?"

<span id="an_20:10">20:10</span> Doppio peso e doppia misura sono
ambedue in abominio all’Eterno.

<span id="an_20:11">20:11</span> Anche il fanciullo dà a conoscere con i
suoi atti se la sua condotta sarà pura e retta.

<span id="an_20:12">20:12</span> L’orecchio che ascolta e l’occhio che
vede, li ha fatti ambedue l’Eterno.

<span id="an_20:13">20:13</span> Non amare il sonno, che tu non abbia a
impoverire; tieni aperti gli occhi, e avrai pane da saziarti.

<span id="an_20:14">20:14</span> "Cattivo! cattivo!" dice il compratore;
ma, andandosene, si vanta dell’acquisto.

<span id="an_20:15">20:15</span> C’è dell’oro e abbondanza di perle, ma
le labbra ricche di scienza son cosa più preziosa.

<span id="an_20:16">20:16</span> Prendigli il vestito, giacché ha fatta
cauzione per altri; fatti dare dei pegni, poiché s’è reso garante di
stranieri.

<span id="an_20:17">20:17</span> Il pane frodato è dolce all’uomo; ma,
dopo, avrà la bocca piena di ghiaia.

<span id="an_20:18">20:18</span> I disegni son resi stabili dal
consiglio; fa’ dunque la guerra con una savia direzione.

<span id="an_20:19">20:19</span> Chi va sparlando palesa i segreti;
perciò non t’immischiare con chi apre troppo le labbra.

<span id="an_20:20">20:20</span> Chi maledice suo padre e sua madre, la
sua lucerna si spegnerà nelle tenebre più fitte.

<span id="an_20:21">20:21</span> L’eredità acquistata troppo presto da
principio, alla fine non sarà benedetta.

<span id="an_20:22">20:22</span> Non dire: "Renderò il male"; spera
nell’Eterno, ed egli ti salverà.

<span id="an_20:23">20:23</span> Il peso doppio è in abominio
all’Eterno, e la bilancia falsa non è cosa buona.

<span id="an_20:24">20:24</span> I passi dell’uomo li dirige l’Eterno;
come può quindi l’uomo capir la propria via?

<span id="an_20:25">20:25</span> E’ pericoloso per l’uomo prender
leggermente un impegno sacro, e non riflettere che dopo aver fatto un
voto.

<span id="an_20:26">20:26</span> Il re savio passa gli empi al vaglio,
dopo aver fatto passare la ruota su loro.

<span id="an_20:27">20:27</span> Lo spirito dell’uomo è una lucerna
dell’Eterno che scruta tutti i recessi del cuore.

<span id="an_20:28">20:28</span> La bontà e la fedeltà custodiscono il
re; e con la bontà egli rende stabile il suo trono.

<span id="an_20:29">20:29</span> La gloria dei giovani sta nella loro
forza, e la bellezza dei vecchi, nella loro canizie.

<span id="an_20:30">20:30</span> Le battiture che piagano guariscono il
male; e così le percosse che vanno al fondo delle viscere.

<span id="an_21:1">21:1</span> Il cuore del re, nella mano dell’Eterno,
è come un corso d’acqua; egli lo volge dovunque gli piace.

<span id="an_21:2">21:2</span> Tutte le vie dell’uomo gli paion diritte,
ma l’Eterno pesa i cuori.

<span id="an_21:3">21:3</span> Praticare la giustizia e l’equità è cosa
che l’Eterno preferisce ai sacrifizi.

<span id="an_21:4">21:4</span> Gli occhi alteri e il cuor gonfio,
lucerna degli empi, sono peccato.

<span id="an_21:5">21:5</span> I disegni dell’uomo diligente menano
sicuramente all’abbondanza, ma chi troppo s’affretta non fa che cader
nella miseria.

<span id="an_21:6">21:6</span> I tesori acquistati con lingua bugiarda
sono un soffio fugace di gente che cerca la morte.

<span id="an_21:7">21:7</span> La violenza degli empi li porta via,
perché rifiutano di praticare l’equità.

<span id="an_21:8">21:8</span> La via del colpevole è tortuosa, ma
l’innocente opera con rettitudine.

<span id="an_21:9">21:9</span> Meglio abitare sul canto d’un tetto, che
una gran casa con una moglie rissosa.

<span id="an_21:10">21:10</span> L’anima dell’empio desidera il male; il
suo amico stesso non trova pietà agli occhi di lui.

<span id="an_21:11">21:11</span> Quando il beffardo è punito, il
semplice diventa savio; e quando s’istruisce il savio, egli acquista
scienza.

<span id="an_21:12">21:12</span> Il Giusto tien d’occhio la casa
dell’empio, e precipita gli empi nelle sciagure.

<span id="an_21:13">21:13</span> Chi chiude l’orecchio al grido del
povero, griderà anch’egli, e non gli sarà risposto.

<span id="an_21:14">21:14</span> Un dono fatto in segreto placa la
collera, e un regalo dato di sottomano, l’ira violenta.

<span id="an_21:15">21:15</span> Far ciò ch’è retto è una gioia per il
giusto, ma è una rovina per gli artefici d’iniquità.

<span id="an_21:16">21:16</span> L’uomo che erra lungi dalle vie del
buon senso, riposerà nell’assemblea dei trapassati.

<span id="an_21:17">21:17</span> Chi ama godere sarà bisognoso, chi ama
il vino e l’olio non arricchirà.

<span id="an_21:18">21:18</span> L’empio serve di riscatto al giusto; e
il perfido, agli uomini retti.

<span id="an_21:19">21:19</span> Meglio abitare in un deserto, che con
una donna rissosa e stizzosa.

<span id="an_21:20">21:20</span> In casa del savio c’è dei tesori
preziosi e dell’olio, ma l’uomo stolto dà fondo a tutto.

<span id="an_21:21">21:21</span> Chi ricerca la giustizia e la bontà
troverà vita, giustizia e gloria.

<span id="an_21:22">21:22</span> Il savio dà la scalata alla città dei
forti, e abbatte il baluardo in cui essa confidava.

<span id="an_21:23">21:23</span> Chi custodisce la sua bocca e la sua
lingua preserva l’anima sua dalle distrette.

<span id="an_21:24">21:24</span> Il nome del superbo insolente è:
beffardo; egli fa ogni cosa con furore di superbia.

<span id="an_21:25">21:25</span> I desideri del pigro l’uccidono perché
le sue mani rifiutano di lavorare.

<span id="an_21:26">21:26</span> C’è chi da mane a sera brama
avidamente, ma il giusto dona senza mai rifiutare.

<span id="an_21:27">21:27</span> Il sacrifizio dell’empio è cosa
abominevole; quanto più se l’offre con intento malvagio!

<span id="an_21:28">21:28</span> Il testimonio bugiardo perirà, ma
l’uomo che ascolta potrà sempre parlare.

<span id="an_21:29">21:29</span> L’empio fa la faccia tosta, ma l’uomo
retto rende ferma la sua condotta.

<span id="an_21:30">21:30</span> Non c’è sapienza, non intelligenza, non
consiglio che valga contro l’Eterno.

<span id="an_21:31">21:31</span> Il cavallo è pronto per il dì della
battaglia, ma la vittoria appartiene all’Eterno.

<span id="an_22:1">22:1</span> La buona riputazione è da preferirsi alle
molte ricchezze; e la stima, all’argento e all’oro.

<span id="an_22:2">22:2</span> Il ricco e il povero s’incontrano;
l’Eterno li ha fatti tutti e due.

<span id="an_22:3">22:3</span> L’uomo accorto vede venire il male, e si
nasconde; ma i semplici tirano innanzi, e ne portan la pena.

<span id="an_22:4">22:4</span> Il frutto dell’umiltà e del timor
dell’Eterno è ricchezza e gloria e vita.

<span id="an_22:5">22:5</span> Spine e lacci sono sulla via del
perverso; chi ha cura dell’anima sua se ne tien lontano.

<span id="an_22:6">22:6</span> Inculca al fanciullo la condotta che deve
tenere; anche quando sarà vecchio non se e dipartirà.

<span id="an_22:7">22:7</span> Il ricco signoreggia sui poveri, e chi
prende in prestito è schiavo di chi presta.

<span id="an_22:8">22:8</span> Chi semina iniquità miete sciagura, e la
verga della sua collera è infranta.

<span id="an_22:9">22:9</span> L’uomo dallo sguardo benevolo sarà
benedetto, perché dà del suo pane al povero.

<span id="an_22:10">22:10</span> Caccia via il beffardo, se n’andranno
le contese, e cesseran le liti e gli oltraggi.

<span id="an_22:11">22:11</span> Chi ama la purità del cuore e ha la
grazia sulle labbra, ha il re per amico.

<span id="an_22:12">22:12</span> Gli occhi dell’Eterno proteggono la
scienza, ma egli rende vane le parole del perfido.

<span id="an_22:13">22:13</span> Il pigro dice: "Là fuori c’è un leone;
sarò ucciso per la strada".

<span id="an_22:14">22:14</span> La bocca delle donne corrotte è una
fossa profonda; colui ch’è in ira all’Eterno, vi cadrà dentro.

<span id="an_22:15">22:15</span> La follia è legata al cuore del
fanciullo, ma la verga della correzione l’allontanerà da lui.

<span id="an_22:16">22:16</span> Chi opprime il povero, l’arricchisce;
chi dona al ricco, non fa che impoverirlo.

<span id="an_22:17">22:17</span> Porgi l’orecchio e ascolta le parole
dei Savi ed applica il cuore alla mia scienza.

<span id="an_22:18">22:18</span> Ti sarà dolce custodirle in petto, e
averle tutte pronte sulle tue labbra.

<span id="an_22:19">22:19</span> Ho voluto istruirti oggi, sì, proprio
te, perché la tua fiducia sia posta nell’Eterno.

<span id="an_22:20">22:20</span> Non ho io già da tempo scritto per te
consigli e insegnamenti

<span id="an_22:21">22:21</span> per farti conoscere cose certe, parole
vere, onde tu possa risponder parole vere a chi t’interroga?

<span id="an_22:22">22:22</span> Non derubare il povero perch’è povero,
e non opprimere il misero alla porta;

<span id="an_22:23">22:23</span> ché l’Eterno difenderà la loro causa, e
spoglierà della vita chi avrà spogliato loro.

<span id="an_22:24">22:24</span> Non fare amicizia con l’uomo iracondo e
non andare con l’uomo violento,

<span id="an_22:25">22:25</span> che tu non abbia ad imparare le sue vie
e ad esporre a un’insidia l’anima tua.

<span id="an_22:26">22:26</span> Non esser di quelli che dan la mano,
che fanno sicurtà per debiti.

<span id="an_22:27">22:27</span> Se non hai di che pagare, perché
esporti a farti portar via il letto?

<span id="an_22:28">22:28</span> Non spostare il termine antico, che fu
messo dai tuoi padri.

<span id="an_22:29">22:29</span> Hai tu veduto un uomo spedito nelle sue
faccende? Egli starà al servizio dei re; non starà al servizio della
gente oscura.

<span id="an_23:1">23:1</span> Quando ti siedi a mensa con un principe,
rifletti bene a chi ti sta dinanzi;

<span id="an_23:2">23:2</span> e mettiti un coltello alla gola, se tu
sei ingordo.

<span id="an_23:3">23:3</span> Non bramare i suoi bocconi delicati; sono
un cibo ingannatore.

<span id="an_23:4">23:4</span> Non t’affannare per diventar ricco,
smetti dall’applicarvi la tua intelligenza.

<span id="an_23:5">23:5</span> Vuoi tu fissar lo sguardo su ciò che
scompare? Giacché la ricchezza si fa dell’ali, come l’aquila che vola
verso il cielo.

<span id="an_23:6">23:6</span> Non mangiare il pane di chi ha l’occhio
maligno e non bramare i suoi cibi delicati;

<span id="an_23:7">23:7</span> poiché, nell’intimo suo, egli è
calcolatore: "Mangia e bevi!" ti dirà; ma il cuor suo non è con te.

<span id="an_23:8">23:8</span> Vomiterai il boccone che avrai mangiato,
e avrai perduto le tue belle parole.

<span id="an_23:9">23:9</span> Non rivolger la parola allo stolto,
perché sprezzerà il senno de’ tuoi discorsi.

<span id="an_23:10">23:10</span> Non spostare il termine antico, e non
entrare nei campi degli orfani;

<span id="an_23:11">23:11</span> ché il Vindice loro è potente; egli
difenderà la causa loro contro di te.

<span id="an_23:12">23:12</span> Applica il tuo cuore all’istruzione, e
gli orecchi alle parole della scienza.

<span id="an_23:13">23:13</span> Non risparmiare la correzione al
fanciullo; se lo batti con la verga, non ne morrà;

<span id="an_23:14">23:14</span> lo batterai con la verga, ma libererai
l’anima sua dal soggiorno de’ morti.

<span id="an_23:15">23:15</span> Figliuol mio, se il tuo cuore e savio,
anche il mio cuore si rallegrerà;

<span id="an_23:16">23:16</span> le viscere mie esulteranno quando le
tue labbra diranno cose rette.

<span id="an_23:17">23:17</span> Il tuo cuore non porti invidia ai
peccatori, ma perseveri sempre nel timor dell’Eterno;

<span id="an_23:18">23:18</span> poiché c’è un avvenire, e la tua
speranza non sarà frustrata.

<span id="an_23:19">23:19</span> Ascolta, figliuol mio, sii savio, e
dirigi il cuore per la diritta via.

<span id="an_23:20">23:20</span> Non esser di quelli che son bevitori di
vino, che son ghiotti mangiatori di carne;

<span id="an_23:21">23:21</span> ché il beone ed il ghiotto
impoveriranno e i dormiglioni n’andran vestiti di cenci.

<span id="an_23:22">23:22</span> Da’ retta a tuo padre che t’ha
generato, e non disprezzar tua madre quando sarà vecchia.

<span id="an_23:23">23:23</span> Acquista verità e non la vendere,
acquista sapienza, istruzione e intelligenza.

<span id="an_23:24">23:24</span> Il padre del giusto esulta grandemente;
chi ha generato un savio, ne avrà gioia.

<span id="an_23:25">23:25</span> Possan tuo padre e tua madre
rallegrarsi, e possa gioire colei che t’ha partorito!

<span id="an_23:26">23:26</span> Figliuol mio, dammi il tuo cuore, e gli
occhi tuoi prendano piacere nelle mie vie;

<span id="an_23:27">23:27</span> perché la meretrice è una fossa
profonda, e la straniera, un pozzo stretto.

<span id="an_23:28">23:28</span> Anch’essa sta in agguato come un ladro,
e accresce fra gli uomini il numero de’ traditori.

<span id="an_23:29">23:29</span> Per chi sono gli "ahi"? per chi gli
"ahimè"? per chi le liti? per chi i lamenti? per chi le ferite senza
ragione? per chi gli occhi rossi?

<span id="an_23:30">23:30</span> Per chi s’indugia a lungo presso il
vino, per quei che vanno a gustare il vin drogato.

<span id="an_23:31">23:31</span> Non guardare il vino quando rosseggia,
quando scintilla nel calice e va giù così facilmente!

<span id="an_23:32">23:32</span> Alla fine, esso morde come un serpente
e punge come un basilisco.

<span id="an_23:33">23:33</span> I tuoi occhi vedranno cose strane, il
tuo cuore farà dei discorsi pazzi.

<span id="an_23:34">23:34</span> Sarai come chi giace in mezzo al mare,
come chi giace in cima a un albero di nave.

<span id="an_23:35">23:35</span> Dirai: "M’hanno picchiato… e non m’han
fatto male; m’hanno percosso… e non me ne sono accorto; quando mi
sveglierò?… tornerò a cercarne ancora!"

<span id="an_24:1">24:1</span> Non portare invidia ai malvagi, e non
desiderare di star con loro,

<span id="an_24:2">24:2</span> perché il loro cuore medita rapine, e le
loro labbra parlan di nuocere.

<span id="an_24:3">24:3</span> La casa si edifica con la sapienza, e si
rende stabile con la prudenza;

<span id="an_24:4">24:4</span> mediante la scienza, se ne riempiono le
stanze d’ogni specie di beni preziosi e gradevoli.

<span id="an_24:5">24:5</span> L’uomo savio è pien di forza, e chi ha
conoscimento accresce la sua potenza;

<span id="an_24:6">24:6</span> infatti, con savie direzioni potrai
condur bene la guerra, e la vittoria sta nel gran numero de’
consiglieri.

<span id="an_24:7">24:7</span> La sapienza è troppo in alto per lo
stolto; egli non apre mai la bocca alla porta di città.

<span id="an_24:8">24:8</span> Chi pensa a mal fare sarà chiamato
esperto in malizia.

<span id="an_24:9">24:9</span> I disegni dello stolto sono peccato, e il
beffardo è l’abominio degli uomini.

<span id="an_24:10">24:10</span> Se ti perdi d’animo nel giorno
dell’avversità, la tua forza è poca.

<span id="an_24:11">24:11</span> Libera quelli che son condotti a morte,
e salva quei che, vacillando, vanno al supplizio.

<span id="an_24:12">24:12</span> Se dici: "Ma noi non ne sapevamo
nulla!…" Colui che pesa i cuori, non lo vede egli? Colui che veglia
sull’anima tua non lo sa forse? E non renderà egli a ciascuno secondo le
opere sue?

<span id="an_24:13">24:13</span> Figliuol mio, mangia del miele perché è
buono; un favo di miele sarà dolce al tuo palato.

<span id="an_24:14">24:14</span> Così conosci la sapienza per il bene
dell’anima tua! Se la trovi, c’è un avvenire, e la speranza tua non sarà
frustrata.

<span id="an_24:15">24:15</span> O empio, non tendere insidie alla
dimora del giusto! non devastare il luogo ove riposa!

<span id="an_24:16">24:16</span> ché il giusto cade sette volte e si
rialza, ma gli empi son travolti dalla sventura.

<span id="an_24:17">24:17</span> Quando il tuo nemico cade, non ti
rallegrare; quand’è rovesciato, il cuor tuo non ne gioisca,

<span id="an_24:18">24:18</span> che l’Eterno nol vegga e gli dispiaccia
e non storni l’ira sua da lui.

<span id="an_24:19">24:19</span> Non t’irritare a motivo di chi fa il
male, e non portare invidia agli empi;

<span id="an_24:20">24:20</span> perché non c’è avvenire per il
malvagio; la lucerna degli empi sarà spenta.

<span id="an_24:21">24:21</span> Figliuol mio, temi l’Eterno e il re, e
non far lega cogli amatori di novità;

<span id="an_24:22">24:22</span> la loro calamità sopraggiungerà
improvvisa, e chi sa la triste fine dei loro anni?

<span id="an_24:23">24:23</span> Anche queste sono massime dei Savi. Non
è bene, in giudizio, aver de’ riguardi personali.

<span id="an_24:24">24:24</span> Chi dice all’empio: "Tu sei giusto", i
popoli lo malediranno, lo esecreranno le nazioni.

<span id="an_24:25">24:25</span> Ma quelli che sanno punire se ne
troveranno bene, e su loro scenderanno benedizione e prosperità.

<span id="an_24:26">24:26</span> Dà un bacio sulle labbra chi dà una
risposta giusta.

<span id="an_24:27">24:27</span> Metti in buon ordine gli affari tuoi di
fuori, metti in assetto i tuoi campi, poi ti fabbricherai la casa.

<span id="an_24:28">24:28</span> Non testimoniare, senza motivo, contro
il tuo prossimo; vorresti tu farti ingannatore con le tue parole?

<span id="an_24:29">24:29</span> Non dire: "Come ha fatto a me così farò
a lui; renderò a costui secondo l’opera sua".

<span id="an_24:30">24:30</span> Passai presso il campo del pigro e
presso la vigna dell’uomo privo di senno;

<span id="an_24:31">24:31</span> ed ecco le spine vi crescean da per
tutto, i rovi ne coprivano il suolo, e il muro di cinta era in rovina.

<span id="an_24:32">24:32</span> Considerai la cosa, e mi posi a
riflettere; e da quel che vidi trassi una lezione:

<span id="an_24:33">24:33</span> Dormire un po’, sonnecchiare un po’,
incrociare un po’ le mani per riposare…

<span id="an_24:34">24:34</span> e la tua povertà verrà come un ladro, e
la tua indigenza, come un uomo armato.

<span id="an_25:1">25:1</span> Ecco altri proverbi di Salomone, raccolti
dalla gente di Ezechia, re di Giuda.

<span id="an_25:2">25:2</span> E’ gloria di Dio nascondere le cose; ma
la gloria dei re sta nell’investigarle.

<span id="an_25:3">25:3</span> L’altezza del cielo, la profondità della
terra e il cuore dei re non si possono investigare.

<span id="an_25:4">25:4</span> Togli dall’argento le scorie, e ne uscirà
un vaso per l’artefice;

<span id="an_25:5">25:5</span> togli l’empio dalla presenza del re, e il
suo trono sarà reso stabile dalla giustizia.

<span id="an_25:6">25:6</span> Non fare il vanaglorioso in presenza del
re, e non ti porre nel luogo dei grandi;

<span id="an_25:7">25:7</span> poiché è meglio ti sia detto: "Sali qui",
anziché essere abbassato davanti al principe che gli occhi tuoi hanno
veduto.

<span id="an_25:8">25:8</span> Non t’affrettare a intentar processi, che
alla fine tu non sappia che fare, quando il tuo prossimo t’avrà
svergognato.

<span id="an_25:9">25:9</span> Difendi la tua causa contro il tuo
prossimo, ma non rivelare il segreto d’un altro,

<span id="an_25:10">25:10</span> onde chi t’ode non t’abbia a
vituperare, e la tua infamia non si cancelli più.

<span id="an_25:11">25:11</span> Le parole dette a tempo son come pomi
d’oro in vasi d’argento cesellato.

<span id="an_25:12">25:12</span> Per un orecchio docile, chi riprende
con saviezza è un anello d’oro, un ornamento d’oro fino.

<span id="an_25:13">25:13</span> Il messaggero fedele, per quelli che lo
mandano, è come il fresco della neve al tempo della mèsse; esso ristora
l’anima del suo padrone.

<span id="an_25:14">25:14</span> Nuvole e vento, ma punta pioggia; ecco
l’uomo che si vanta falsamente della sua liberalità.

<span id="an_25:15">25:15</span> Con la pazienza si piega un principe, e
la lingua dolce spezza dell’ossa.

<span id="an_25:16">25:16</span> Se trovi del miele, mangiane quanto ti
basta; che, satollandotene, tu non abbia poi a vomitarlo.

<span id="an_25:17">25:17</span> Metti di rado il piede in casa del
prossimo, ond’egli, stufandosi di te, non abbia ad odiarti.

<span id="an_25:18">25:18</span> L’uomo che attesta il falso contro il
suo prossimo, è un martello, una spada, una freccia acuta.

<span id="an_25:19">25:19</span> La fiducia in un perfido, nel dì della
distretta, è un dente rotto, un piede slogato.

<span id="an_25:20">25:20</span> Cantar delle canzoni a un cuor dolente
è come togliersi l’abito in giorno di freddo, e mettere aceto sul nitro.

<span id="an_25:21">25:21</span> Se il tuo nemico ha fame, dagli del
pane da mangiare: se ha sete, dagli dell’acqua da bere;

<span id="an_25:22">25:22</span> ché, così, raunerai dei carboni accesi
sul suo capo, e l’Eterno ti ricompenserà.

<span id="an_25:23">25:23</span> Il vento del nord porta la pioggia, e
la lingua che sparla di nascosto fa oscurare il viso.

<span id="an_25:24">25:24</span> Meglio abitare sul canto d’un tetto,
che in una gran casa con una moglie rissosa.

<span id="an_25:25">25:25</span> Una buona notizia da paese lontano è
come acqua fresca a persona stanca ed assetata.

<span id="an_25:26">25:26</span> Il giusto che vacilla davanti
all’empio, è come una fontana torbida e una sorgente inquinata.

<span id="an_25:27">25:27</span> Mangiar troppo miele non è bene ma
scrutare cose difficili è un onore.

<span id="an_25:28">25:28</span> L’uomo che non si sa padroneggiare, è
una città smantellata, priva di mura.

<span id="an_26:1">26:1</span> Come la neve non conviene all’estate, né
la pioggia al tempo della mèsse, così non conviene la gloria allo
stolto.

<span id="an_26:2">26:2</span> Come il passero vaga qua e là e la
rondine vola, così la maledizione senza motivo, non raggiunge l’effetto.

<span id="an_26:3">26:3</span> La frusta per il cavallo, la briglia per
l’asino, e il bastone per il dosso degli stolti.

<span id="an_26:4">26:4</span> Non rispondere allo stolto secondo la sua
follia, che tu non gli abbia a somigliare.

<span id="an_26:5">26:5</span> Rispondi allo stolto secondo la sua
follia, perché non abbia a credersi savio.

<span id="an_26:6">26:6</span> Chi affida messaggi a uno stolto si
taglia i piedi e s’abbevera di pene.

<span id="an_26:7">26:7</span> Come le gambe dello zoppo son senza
forza, così è una massima in bocca degli stolti.

<span id="an_26:8">26:8</span> Chi onora uno stolto fa come chi getta
una gemma in un mucchio di sassi.

<span id="an_26:9">26:9</span> Una massima in bocca agli stolti è come
un ramo spinoso in mano a un ubriaco.

<span id="an_26:10">26:10</span> Chi impiega lo stolto e il primo che
capita, è come un arciere che ferisce tutti.

<span id="an_26:11">26:11</span> Lo stolto che ricade nella sua follia,
è come il cane che torna al suo vomito.

<span id="an_26:12">26:12</span> Hai tu visto un uomo che si crede
savio? C’è più da sperare da uno stolto che da lui.

<span id="an_26:13">26:13</span> Il pigro dice: "C’è un leone nella
strada, c’è un leone per le vie!"

<span id="an_26:14">26:14</span> Come la porta si volge sui cardini così
il pigro sul suo letto.

<span id="an_26:15">26:15</span> Il pigro tuffa la mano nel piatto; gli
par fatica riportarla alla bocca.

<span id="an_26:16">26:16</span> Il pigro si crede più savio di sette
uomini che dànno risposte sensate.

<span id="an_26:17">26:17</span> Il passante che si riscalda per una
contesa che non lo concerne, è come chi afferra un cane per le orecchie.

<span id="an_26:18">26:18</span> Come un pazzo che avventa tizzoni,
frecce e morte,

<span id="an_26:19">26:19</span> così è colui che inganna il prossimo, e
dice: "Ho fatto per ridere!"

<span id="an_26:20">26:20</span> Quando mancan le legna, il fuoco si
spegne; e quando non c’è maldicente, cessan le contese.

<span id="an_26:21">26:21</span> Come il carbone da la brace, e le legna
dànno la fiamma, così l’uomo rissoso accende le liti.

<span id="an_26:22">26:22</span> Le parole del maldicente son come
ghiottonerie, e penetrano fino nell’intimo delle viscere.

<span id="an_26:23">26:23</span> Labbra ardenti e un cuor malvagio son
come schiuma d’argento spalmata sopra un vaso di terra.

<span id="an_26:24">26:24</span> Chi odia, parla con dissimulazione; ma,
dentro, cova la frode.

<span id="an_26:25">26:25</span> Quando parla con voce graziosa, non te
ne fidare, perché ha sette abominazioni in cuore.

<span id="an_26:26">26:26</span> L’odio suo si nasconde sotto la
finzione, ma la sua malvagità si rivelerà nell’assemblea.

<span id="an_26:27">26:27</span> Chi scava una fossa vi cadrà, e la
pietra torna addosso a chi la rotola.

<span id="an_26:28">26:28</span> La lingua bugiarda odia quelli che ha
ferito, e la bocca lusinghiera produce rovina.

<span id="an_27:1">27:1</span> Non ti vantare del domani, poiché non sai
quel che un giorno possa produrre.

<span id="an_27:2">27:2</span> Altri ti lodi, non la tua bocca; un
estraneo, non le tue labbra.

<span id="an_27:3">27:3</span> La pietra è grave e la rena pesante, ma
l’irritazione dello stolto pesa più dell’uno e dell’altra.

<span id="an_27:4">27:4</span> L’ira è crudele e la collera impetuosa;
ma chi può resistere alla gelosia?

<span id="an_27:5">27:5</span> Meglio riprensione aperta, che amore
occulto.

<span id="an_27:6">27:6</span> Fedeli son le ferite di chi ama;
frequenti i baci di chi odia.

<span id="an_27:7">27:7</span> Chi è sazio calpesta il favo di miele;
ma, per chi ha fame, ogni cosa amara è dolce.

<span id="an_27:8">27:8</span> Come l’uccello che va ramingo lungi dal
nido, così è l’uomo che va ramingo lungi da casa.

<span id="an_27:9">27:9</span> L’olio e il profumo rallegrano il cuore;
così fa la dolcezza d’un amico coi suoi consigli cordiali.

<span id="an_27:10">27:10</span> Non abbandonare il tuo amico né l’amico
di tuo padre, e non andare in casa del tuo fratello nel dì della tua
sventura; un vicino dappresso val meglio d’un fratello lontano.

<span id="an_27:11">27:11</span> Figliuol mio, sii savio e rallegrami il
cuore, così potrò rispondere a chi mi vitupera.

<span id="an_27:12">27:12</span> L’uomo accorto vede il male e si
nasconde, ma gli scempi passan oltre e ne portan la pena.

<span id="an_27:13">27:13</span> Prendigli il vestito giacché ha fatto
cauzione per altri; fatti dare dei pegni, poiché s’è reso garante di
stranieri.

<span id="an_27:14">27:14</span> Chi benedice il prossimo ad alta voce,
di buon mattino, sarà considerato come se lo maledicesse.

<span id="an_27:15">27:15</span> Un gocciolar continuo in giorno di gran
pioggia e una donna rissosa son cose che si somigliano.

<span id="an_27:16">27:16</span> Chi la vuol trattenere vuol trattenere
il vento, e stringer l’olio nella sua destra.

<span id="an_27:17">27:17</span> Il ferro forbisce il ferro; così un
uomo ne forbisce un altro.

<span id="an_27:18">27:18</span> Chi ha cura del fico ne mangerà il
frutto; e chi veglia sul suo padrone sarà onorato.

<span id="an_27:19">27:19</span> Come nell’acqua il viso risponde al
viso, così il cuor dell’uomo risponde al cuore dell’uomo.

<span id="an_27:20">27:20</span> Il soggiorno dei morti e l’abisso sono
insaziabili, e insaziabili son gli occhi degli uomini.

<span id="an_27:21">27:21</span> Il crogiuolo è per l’argento, il forno
fusorio per l’oro, e l’uomo è provato dalla bocca di chi lo loda.

<span id="an_27:22">27:22</span> Anche se tu pestassi lo stolto in un
mortaio in mezzo al grano col pestello, la sua follia non lo lascerebbe.

<span id="an_27:23">27:23</span> Guarda di conoscer bene lo stato delle
tue pecore, abbi gran cura delle tue mandre;

<span id="an_27:24">27:24</span> perché le ricchezze non duran sempre, e
neanche una corona dura d’età in età.

<span id="an_27:25">27:25</span> Quando è levato il fieno, subito
rispunta la fresca verdura e le erbe dei monti sono raccolte.

<span id="an_27:26">27:26</span> Gli agnelli ti dànno da vestire, i
becchi di che comprarti un campo,

<span id="an_27:27">27:27</span> e il latte delle capre basta a nutrir
te, a nutrir la tua famiglia e a far vivere le tue serve.

<span id="an_28:1">28:1</span> L’empio fugge senza che alcuno lo
perseguiti, ma il giusto se ne sta sicuro come un leone.

<span id="an_28:2">28:2</span> Per i suoi misfatti i capi d’un paese son
numerosi, ma, con un uomo intelligente e pratico delle cose, l’ordine
dura.

<span id="an_28:3">28:3</span> Un povero che opprime i miseri è come una
pioggia che devasta e non dà pane.

<span id="an_28:4">28:4</span> Quelli che abbandonano la legge, lodano
gli empi; ma quelli che l’osservano, fan loro la guerra.

<span id="an_28:5">28:5</span> Gli uomini dati al male non comprendono
ciò ch’è giusto, ma quelli che cercano l’Eterno comprendono ogni cosa.

<span id="an_28:6">28:6</span> Meglio il povero che cammina nella sua
integrità, del perverso che cammina nella doppiezza, ed è ricco.

<span id="an_28:7">28:7</span> Chi osserva la legge è un figliuolo
intelligente, ma il compagno dei ghiottoni fa vergogna a suo padre.

<span id="an_28:8">28:8</span> Chi accresce i suoi beni con gl’interessi
e l’usura, li aduna per colui che ha pietà dei poveri.

<span id="an_28:9">28:9</span> Se uno volge altrove gli orecchi per non
udire la legge, la sua stessa preghiera è un abominio.

<span id="an_28:10">28:10</span> Chi induce i giusti a battere una mala
via cadrà egli stesso nella fossa che ha scavata; ma gli uomini integri
erediteranno il bene.

<span id="an_28:11">28:11</span> Il ricco si reputa savio, ma il povero
ch’è intelligente, lo scruta.

<span id="an_28:12">28:12</span> Quando i giusti trionfano, la gloria è
grande; ma, quando gli empi s’innalzano, la gente si nasconde.

<span id="an_28:13">28:13</span> Chi copre le sue trasgressioni non
prospererà, ma chi le confessa e le abbandona otterrà misericordia.

<span id="an_28:14">28:14</span> Beato l’uomo ch’è sempre timoroso! ma
chi indura il suo cuore cadrà nella sfortuna.

<span id="an_28:15">28:15</span> Un empio che domina un popolo povero, è
un leone ruggente, un orso affamato.

<span id="an_28:16">28:16</span> Il principe senza prudenza fa molte
estorsioni, ma chi odia il lucro disonesto prolunga i suoi giorni.

<span id="an_28:17">28:17</span> L’uomo su cui pesa un omicidio, fuggirà
fino alla fossa; nessuno lo fermi!

<span id="an_28:18">28:18</span> Chi cammina integramente sarà salvato,
ma il perverso che batte doppie vie, cadrà a un tratto.

<span id="an_28:19">28:19</span> Chi lavora la sua terra avrà abbondanza
di pane; ma chi va dietro ai fannulloni avrà abbondanza di miseria.

<span id="an_28:20">28:20</span> L’uomo fedele sarà colmato di
benedizioni, ma chi ha fretta d’arricchire non rimarrà impunito.

<span id="an_28:21">28:21</span> Aver de’ riguardi personali non è bene;
per un pezzo di pane l’uomo talvolta diventa trasgressore.

<span id="an_28:22">28:22</span> L’uomo invidioso ha fretta
d’arricchire, e non sa che gli piomberà addosso la miseria.

<span id="an_28:23">28:23</span> Chi riprende qualcuno gli sarà alla
fine più accetto di chi lo lusinga con le sue parole.

<span id="an_28:24">28:24</span> Chi ruba a suo padre e a sua madre e
dice: "Non è un delitto!", è compagno del dissipatore.

<span id="an_28:25">28:25</span> Chi ha l’animo avido fa nascere
contese, ma chi confida nell’Eterno sarà saziato.

<span id="an_28:26">28:26</span> Chi confida nel proprio cuore è uno
stolto, ma chi cammina saviamente scamperà.

<span id="an_28:27">28:27</span> Chi dona al povero non sarà mai nel
bisogno, ma colui che chiude gli occhi, sarà coperto di maledizioni.

<span id="an_28:28">28:28</span> Quando gli empi s’innalzano, la gente
si nasconde; ma quando periscono, si moltiplicano i giusti.

<span id="an_29:1">29:1</span> L’uomo che, essendo spesso ripreso,
irrigidisce il collo, sarà di subito fiaccato, senza rimedio.

<span id="an_29:2">29:2</span> Quando i giusti son numerosi, il popolo
si rallegra: ma quando domina l’empio, il popolo geme.

<span id="an_29:3">29:3</span> L’uomo che ama la sapienza, rallegra suo
padre; ma chi frequenta le meretrici dissipa i suoi beni.

<span id="an_29:4">29:4</span> Il re, con la giustizia, rende stabile il
paese; ma chi pensa solo a imporre tasse, lo rovina.

<span id="an_29:5">29:5</span> L’uomo che lusinga il prossimo, gli tende
una rete davanti ai piedi.

<span id="an_29:6">29:6</span> Nella trasgressione del malvagio v’è
un’insidia; ma il giusto canta e si rallegra.

<span id="an_29:7">29:7</span> Il giusto prende conoscenza della causa
de’ miseri, ma l’empio non ha intendimento né conoscenza.

<span id="an_29:8">29:8</span> I beffardi soffian nel fuoco delle
discordie cittadine, ma i savi calmano le ire.

<span id="an_29:9">29:9</span> Se un savio viene a contesa con uno
stolto, quello va in collera e ride, e non c’è da intendersi.

<span id="an_29:10">29:10</span> Gli uomini di sangue odiano chi è
integro, ma gli uomini retti ne proteggono la vita.

<span id="an_29:11">29:11</span> Lo stolto dà sfogo a tutta la sua ira,
ma il savio rattiene la propria.

<span id="an_29:12">29:12</span> Quando il sovrano dà retta alle parole
menzognere, tutti i suoi ministri sono empi.

<span id="an_29:13">29:13</span> Il povero e l’oppressore s’incontrano;
l’Eterno illumina gli occhi d’ambedue.

<span id="an_29:14">29:14</span> Il re che fa ragione ai miseri secondo
verità, avrà il trono stabilito in perpetuo.

<span id="an_29:15">29:15</span> La verga e la riprensione dànno
sapienza; ma il fanciullo lasciato a sé stesso, fa vergogna a sua madre.

<span id="an_29:16">29:16</span> Quando abbondano gli empi, abbondano le
trasgressioni; ma i giusti ne vedranno la ruina.

<span id="an_29:17">29:17</span> Correggi il tuo figliuolo; egli ti darà
conforto, e procurerà delizie all’anima tua.

<span id="an_29:18">29:18</span> Quando non c’è visioni, il popolo è
senza freno; ma beato colui che osserva la legge!

<span id="an_29:19">29:19</span> Uno schiavo non si corregge a parole;
anche se comprende, non ubbidisce.

<span id="an_29:20">29:20</span> Hai tu visto un uomo precipitoso nel
suo parlare? C’è più da sperare da uno stolto che da lui.

<span id="an_29:21">29:21</span> Se uno alleva delicatamente da
fanciullo il suo servo, questo finirà per voler essere figliuolo.

<span id="an_29:22">29:22</span> L’uomo iracondo fa nascere contese, e
l’uomo collerico abbonda in trasgressioni.

<span id="an_29:23">29:23</span> L’orgoglio abbassa l’uomo, ma chi è
umile di spirito ottiene gloria.

<span id="an_29:24">29:24</span> Chi fa società col ladro odia l’anima
sua; egli ode la esecrazione e non dice nulla.

<span id="an_29:25">29:25</span> La paura degli uomini costituisce un
laccio, ma chi confida nell’Eterno è al sicuro.

<span id="an_29:26">29:26</span> Molti cercano il favore del principe,
ma l’Eterno fa giustizia ad ognuno.

<span id="an_29:27">29:27</span> L’uomo iniquo è un abominio per i
giusti, e colui che cammina rettamente è un abominio per gli empi.

<span id="an_30:1">30:1</span> Parole di Agur, figliuolo di Jaké.
Sentenze pronunziate da quest’uomo per Itiel, per Itiel ed Ucal.

<span id="an_30:2">30:2</span> Certo, io sono più stupido d’ogni altro,
e non ho l’intelligenza d’un uomo.

<span id="an_30:3">30:3</span> Non ho imparato la sapienza, e non ho la
conoscenza del Santo.

<span id="an_30:4">30:4</span> Chi è salito in cielo e n’è disceso? Chi
ha raccolto il vento nel suo pugno? Chi ha racchiuse l’acque nella sua
veste? Chi ha stabilito tutti i confini della terra? Qual è il suo nome
e il nome del suo figlio? Lo sai tu?

<span id="an_30:5">30:5</span> Ogni parola di Dio è affinata col fuoco.
Egli è uno scudo per chi confida in lui.

<span id="an_30:6">30:6</span> Non aggiunger nulla alle sue parole,
ch’egli non t’abbia a riprendere, e tu non sia trovato bugiardo.

<span id="an_30:7">30:7</span> Io t’ho chiesto due cose: non me le
rifiutare, prima ch’io muoia:

<span id="an_30:8">30:8</span> allontana da me vanità e parola mendace;
non mi dare né povertà né ricchezze, cibami del pane che m’è necessario,

<span id="an_30:9">30:9</span> ond’io, essendo sazio, non giunga a
rinnegarti, e a dire: "Chi è l’Eterno?" ovvero, diventato povero, non
rubi, e profani il nome del mio Dio.

<span id="an_30:10">30:10</span> Non calunniare il servo presso al suo
padrone, ch’ei non ti maledica e tu non abbia a subirne la pena.

<span id="an_30:11">30:11</span> V’è una razza di gente che maledice suo
padre e non benedice sua madre.

<span id="an_30:12">30:12</span> V’è una razza di gente che si crede
pura, e non è lavata dalla sua sozzura.

<span id="an_30:13">30:13</span> V’è una razza di gente che ha gli occhi
alteri e come! e le palpebre superbe.

<span id="an_30:14">30:14</span> V’è una razza di gente i cui denti sono
spade e i mascellari, coltelli, per divorare del tutto i miseri sulla
terra, e i bisognosi fra gli uomini.

<span id="an_30:15">30:15</span> La mignatta ha due figliuole, che
dicono: "Dammi" "dammi!". Ci son tre cose che non si sazian mai, anzi
quattro, che non dicon mai: "Basta!"

<span id="an_30:16">30:16</span> Il soggiorno dei morti, il seno
sterile, la terra che non si sazia d’acqua, e il fuoco, che non dice
mai: "Basta!"

<span id="an_30:17">30:17</span> L’occhio di chi si fa beffe del padre e
disdegna d’ubbidire alla madre, lo caveranno i corvi del torrente, lo
divoreranno gli aquilotti.

<span id="an_30:18">30:18</span> Ci son tre cose per me troppo
maravigliose; anzi quattro, ch’io non capisco:

<span id="an_30:19">30:19</span> la traccia dell’aquila nell’aria, la
traccia del serpente sulla roccia, la traccia della nave in mezzo al
mare, la traccia dell’uomo nella giovane.

<span id="an_30:20">30:20</span> Tale è la condotta della donna
adultera: essa mangia, si pulisce la bocca, e dice: "Non ho fatto nulla
di male!"

<span id="an_30:21">30:21</span> Per tre cose la terra trema, anzi per
quattro, che non può sopportare:

<span id="an_30:22">30:22</span> per un servo quando diventa re, per un
uomo da nulla quando ha pane a sazietà,

<span id="an_30:23">30:23</span> per una donna, non mai chiesta, quando
giunge a maritarsi, e per una serva quando diventa erede della padrona.

<span id="an_30:24">30:24</span> Ci son quattro animali fra i più
piccoli della terra, e nondimeno pieni di saviezza:

<span id="an_30:25">30:25</span> le formiche, popolo senza forze, che si
preparano il cibo durante l’estate;

<span id="an_30:26">30:26</span> i conigli, popolo non potente, che
fissano la loro dimora nelle rocce;

<span id="an_30:27">30:27</span> le locuste, che non hanno re, e
procedon tutte, divise per schiere;

<span id="an_30:28">30:28</span> la lucertola, che puoi prender con le
mani, eppur si trova nei palazzi dei re.

<span id="an_30:29">30:29</span> Queste tre creature hanno una bella
andatura, anche queste quattro hanno un passo magnifico:

<span id="an_30:30">30:30</span> il leone, ch’è il più forte degli
animali, e non indietreggia dinanzi ad alcuno;

<span id="an_30:31">30:31</span> il cavallo dai fianchi serrati, il
capro, e il re alla testa dei suoi eserciti.

<span id="an_30:32">30:32</span> Se hai agito follemente cercando
d’innalzarti, o se hai pensato del male, mettiti la mano sulla bocca;

<span id="an_30:33">30:33</span> perché, come chi sbatte la panna ne fa
uscire il burro, chi comprime il naso ne fa uscire il sangue, così chi
spreme l’ira ne fa uscire contese.

<span id="an_31:1">31:1</span> Parole del re Lemuel. Sentenze con le
quali sua madre lo ammaestrò.

<span id="an_31:2">31:2</span> Che ti dirò, figlio mio? che ti dirò,
figlio delle mie viscere? che ti dirò, o figlio dei miei voti?

<span id="an_31:3">31:3</span> Non dare il tuo vigore alle donne, né i
tuoi costumi a quelle che perdono i re.

<span id="an_31:4">31:4</span> Non s’addice ai re, o Lemuel, non
s’addice ai re bere del vino, né ai principi, bramar la cervogia:

<span id="an_31:5">31:5</span> che a volte, avendo bevuto, non
dimentichino la legge, e non disconoscano i diritti d’ogni povero
afflitto.

<span id="an_31:6">31:6</span> Date della cervogia a chi sta per perire,
e del vino a chi ha l’anima amareggiata;

<span id="an_31:7">31:7</span> affinché bevano, dimentichino la loro
miseria, e non si ricordin più dei loro travagli.

<span id="an_31:8">31:8</span> Apri la tua bocca in favore del mutolo,
per sostener la causa di tutti i derelitti;

<span id="an_31:9">31:9</span> apri la tua bocca, giudica con giustizia,
fa’ ragione al misero ed al bisognoso.

<span id="an_31:10">31:10</span> Elogio della donna forte e virtuosa.
Una donna forte e virtuosa chi la troverà? il suo pregio sorpassa di
molto quello delle perle.

<span id="an_31:11">31:11</span> Il cuore del suo marito confida in lei,
ed egli non mancherà mai di provviste.

<span id="an_31:12">31:12</span> Ella gli fa del bene, e non del male,
tutti i giorni della sua vita.

<span id="an_31:13">31:13</span> Ella si procura della lana e del lino,
e lavora con diletto con le proprie mani.

<span id="an_31:14">31:14</span> Ella è simile alle navi dei mercanti:
fa venire il suo cibo da lontano.

<span id="an_31:15">31:15</span> Ella si alza quando ancora è notte,
distribuisce il cibo alla famiglia e il compito alle sue donne di
servizio.

<span id="an_31:16">31:16</span> Ella posa gli occhi sopra un campo, e
l’acquista; col guadagno delle sue mani pianta una vigna.

<span id="an_31:17">31:17</span> Ella si ricinge di forza i fianchi, e
fa robuste le sue braccia.

<span id="an_31:18">31:18</span> Ella s’accorge che il suo lavoro rende
bene; la sua lucerna non si spegne la notte.

<span id="an_31:19">31:19</span> Ella mette la mano alla ròcca, e le sue
dita maneggiano il fuso.

<span id="an_31:20">31:20</span> Ella stende le palme al misero, e porge
le mani al bisognoso.

<span id="an_31:21">31:21</span> Ella non teme la neve per la sua
famiglia, perché tutta la sua famiglia è vestita di lana scarlatta.

<span id="an_31:22">31:22</span> Ella si fa dei tappeti, ha delle vesti
di lino finissimo e di porpora.

<span id="an_31:23">31:23</span> Il suo marito è rispettato alle porte,
quando si siede fra gli Anziani del paese.

<span id="an_31:24">31:24</span> Ella fa delle tuniche e le vende, e
delle cinture che dà al mercante.

<span id="an_31:25">31:25</span> Forza e dignità sono il suo manto, ed
ella si ride dell’avvenire.

<span id="an_31:26">31:26</span> Ella apre la bocca con sapienza, ed ha
sulla lingua insegnamenti di bontà.

<span id="an_31:27">31:27</span> Ella sorveglia l’andamento della sua
casa, e non mangia il pane di pigrizia.

<span id="an_31:28">31:28</span> I suoi figliuoli sorgono e la proclaman
beata, e il suo marito la loda, dicendo:

<span id="an_31:29">31:29</span> "Molte donne si son portate
valorosamente, ma tu le superi tutte"!

<span id="an_31:30">31:30</span> La grazia è fallace e la bellezza è
cosa vana; ma la donna che teme l’Eterno è quella che sarà lodata.

<span id="an_31:31">31:31</span> Datele del frutto delle sue mani, e le
opere sue la lodino alle porte!

------------------------------------------------------------------------

[Next: Ecclesiastes](ecc.md)
