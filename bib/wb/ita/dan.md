[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](eze)  [Next](hos) 

------------------------------------------------------------------------

### Italian Bible: Daniel

<span id="an_1:1">1:1</span> Il terzo anno del regno di Joiakim, re di
Giuda, Nebucadnetsar, re di Babilonia, venne contro Gerusalemme, e
l’assediò.

<span id="an_1:2">1:2</span> Il Signore gli diede nelle mani Joiakim, re
di Giuda, e una parte degli utensili della casa di Dio; e Nebucadnetsar
portò gli utensili nel paese di Scinear, nella casa del suo dio, e li
mise nella casa del tesoro del suo dio.

<span id="an_1:3">1:3</span> E il re disse a Ashpenaz, capo de’ suoi
eunuchi, di menargli alcuni de’ figliuoli d’Israele di stirpe reale e di
famiglie nobili,

<span id="an_1:4">1:4</span> giovani senza difetti fisici, belli
d’aspetto, dotati d’ogni sorta di talenti, istruiti e intelligenti, tali
che avessero attitudine a stare nel palazzo del re; e d’insegnar loro la
letteratura e la lingua de’ Caldei.

<span id="an_1:5">1:5</span> Il re assegnò loro una porzione giornaliera
delle vivande della mensa reale, e del vino ch’egli beveva; e disse di
mantenerli per tre anni, dopo i quali sarebbero passati al servizio del
re.

<span id="an_1:6">1:6</span> Or fra questi c’erano, di tra i figliuoli
di Giuda, Daniele, Hanania, Mishael e Azaria;

<span id="an_1:7">1:7</span> e il capo degli eunuchi diede loro altri
nomi: a Daniele pose nome Beltsatsar; ad Hanania, Shadrac; a Mishael,
Meshac, e ad Azaria, Abed-nego.

<span id="an_1:8">1:8</span> E Daniele prese in cuor suo la risoluzione
di non contaminarsi con le vivande del re e col vino che il re beveva; e
chiese al capo degli eunuchi di non obbligarlo a contaminarsi;

<span id="an_1:9">1:9</span> e Dio fece trovare a Daniele grazia e
compassione presso il capo degli eunuchi.

<span id="an_1:10">1:10</span> E il capo degli eunuchi disse a Daniele:
"Io temo il re, mio signore, il quale ha fissato il vostro cibo e le
vostre bevande; e perché vedrebb’egli il vostro volto più triste di
quello dei giovani della vostra medesima età? Voi mettereste in pericolo
la mia testa presso il re".

<span id="an_1:11">1:11</span> Allora Daniele disse al maggiordomo, al
quale il capo degli eunuchi aveva affidato la cura di Daniele, di
Hanania, di Mishael e d’Azaria:

<span id="an_1:12">1:12</span> "Ti prego, fa’ coi tuoi servi una prova
di dieci giorni, e ci siano dati de’ legumi per mangiare, e dell’acqua
per bere;

<span id="an_1:13">1:13</span> poi ti si faccia vedere l’aspetto nostro
e l’aspetto de’ giovani che mangiano le vivande del re; e secondo quel
che vedrai, ti regolerai coi tuoi servi".

<span id="an_1:14">1:14</span> Quegli accordò loro quanto domandavano, e
li mise alla prova per dieci giorni.

<span id="an_1:15">1:15</span> E alla fine de’ dieci giorni, essi
avevano migliore aspetto ed erano più grassi di tutti i giovani che
aveano mangiato le vivande del re.

<span id="an_1:16">1:16</span> Così il maggiordomo portò via il cibo e
il vino ch’eran loro destinati, e dette loro de’ legumi.

<span id="an_1:17">1:17</span> E a tutti questi quattro giovani Iddio
dette conoscenza e intelligenza in tutta la letteratura, e sapienza; e
Daniele s’intendeva d’ogni sorta di visioni e di sogni.

<span id="an_1:18">1:18</span> E alla fine del tempo fissato dal re
perché que’ giovani gli fossero menati, il capo degli eunuchi li
presentò a Nebucadnetsar.

<span id="an_1:19">1:19</span> Il re parlò con loro; e fra tutti que’
giovani non se ne trovò alcuno che fosse come Daniele, Hanania, Mishael
e Azaria; e questi furono ammessi al servizio del re.

<span id="an_1:20">1:20</span> E su tutti i punti che richiedevano
sapienza e intelletto, e sui quali il re li interrogasse, il re li
trovava dieci volte superiori a tutti i magi ed astrologi ch’erano in
tutto il suo regno.

<span id="an_1:21">1:21</span> Così continuò Daniele fino al primo anno
del re Ciro.

<span id="an_2:1">2:1</span> Il secondo anno del regno di Nebucadnetsar,
Nebucadnetsar ebbe dei sogni; il suo spirito ne fu turbato, e il suo
sonno fu rotto.

<span id="an_2:2">2:2</span> Il re fece chiamare i magi, gli astrologi,
gl’incantatori e i Caldei, perché gli spiegassero i suoi sogni. Ed essi
vennero e si presentarono al re.

<span id="an_2:3">2:3</span> E il re disse loro: "Ho fatto un sogno; e
il mio spirito è turbato, perché vorrei comprendere il sogno".

<span id="an_2:4">2:4</span> Allora i Caldei risposero al re, in
aramaico: "O re, possa tu vivere in perpetuo! Racconta il sogno ai tuoi
servi, e noi ne daremo la interpretazione".

<span id="an_2:5">2:5</span> Il re replicò, e disse ai Caldei: "La mia
decisione è presa: se voi non mi fate conoscere il sogno e la sua
interpretazione, sarete fatti a pezzi; e le vostre case saran ridotte in
tanti immondezzai;

<span id="an_2:6">2:6</span> ma se mi dite il sogno e la sua
interpretazione, riceverete da me doni, ricompense e grandi onori;
ditemi dunque il sogno e la sua interpretazione".

<span id="an_2:7">2:7</span> Quelli risposero una seconda volta, e
dissero: "Dica il re il sogno ai suoi servi, e noi ne daremo
l’interpretazione".

<span id="an_2:8">2:8</span> Il re replicò, e disse: "Io m’accorgo che
di certo voi volete guadagnar tempo, perché vedete che la mia decisione
è presa;

<span id="an_2:9">2:9</span> se dunque non mi fate conoscere il sogno,
non c’è che un’unica sentenza per voi; e voi vi siete messi d’accordo
per dire davanti a me delle parole bugiarde e perverse, aspettando che
mutino i tempi. Perciò ditemi il sogno, e io saprò che siete in grado di
darmene l’interpretazione".

<span id="an_2:10">2:10</span> I Caldei risposero in presenza del re, e
dissero: "Non c’è uomo sulla terra che possa far conoscere quello che il
re domanda; così non c’è mai stato re, per grande e potente che fosse,
il quale abbia domandato una cosa siffatta a un mago, a un astrologo, o
a un Caldeo.

<span id="an_2:11">2:11</span> La cosa che il re domanda è ardua; e non
v’è alcuno che la possa far conoscere al re, tranne gli dèi, la cui
dimora non è fra i mortali".

<span id="an_2:12">2:12</span> A questo, il re s’adirò, montò in furia,
e ordinò che tutti i savi di Babilonia fossero fatti perire.

<span id="an_2:13">2:13</span> E il decreto fu promulgato, e i savi
dovevano essere uccisi; e si cercavano Daniele e i suoi compagni per
uccidere anche loro.

<span id="an_2:14">2:14</span> Allora Daniele si rivolse in modo
prudente e sensato ad Arioc, capo delle guardie del re, il quale era
uscito per uccidere i savi di Babilonia.

<span id="an_2:15">2:15</span> Prese la parola e disse ad Arioc,
ufficiale del re: "Perché questo decreto così perentorio da parte del
re?" Allora Arioc fece sapere la cosa a Daniele.

<span id="an_2:16">2:16</span> E Daniele entrò dal re, e gli chiese di
dargli tempo; che avrebbe fatto conoscere al re l’interpretazione del
sogno.

<span id="an_2:17">2:17</span> Allora Daniele andò a casa sua, e informò
della cosa Hanania, Mishael e Azaria, suoi compagni,

<span id="an_2:18">2:18</span> perché implorassero la misericordia
dell’Iddio del cielo, a proposito di questo segreto, onde Daniele e i
suoi compagni non fossero messi a morte col resto dei savi di Babilonia.

<span id="an_2:19">2:19</span> Allora il segreto fu rivelato a Daniele
in una visione notturna. E Daniele benedisse l’Iddio del cielo.

<span id="an_2:20">2:20</span> Daniele prese a dire: "Sia benedetto il
nome di Dio, d’eternità in eternità! poiché a lui appartengono la
sapienza e la forza.

<span id="an_2:21">2:21</span> Egli muta i tempi e le stagioni; depone i
re e li stabilisce, dà la sapienza ai savi, e la scienza a quelli che
hanno intelletto.

<span id="an_2:22">2:22</span> Egli rivela le cose profonde e occulte;
conosce ciò ch’è nelle tenebre, e la luce dimora con lui.

<span id="an_2:23">2:23</span> O Dio de’ miei padri, io ti rendo gloria
e lode, perché m’hai dato sapienza e forza, e m’hai fatto conoscere
quello che t’abbiam domandato, rivelandoci la cosa che il re vuole".

<span id="an_2:24">2:24</span> Daniele entrò quindi da Arioc, a cui il
re aveva dato l’incarico di far perire i savi di Babilonia; entrò, e gli
disse così: "Non far perire i savi di Babilonia! Conducimi davanti al
re, e io darò al re l’interpretazione".

<span id="an_2:25">2:25</span> Allora Arioc menò in tutta fretta Daniele
davanti al re, e gli parlò così: "Io ha trovato, fra i Giudei che sono
in cattività, un uomo che darà al re l’interpretazione".

<span id="an_2:26">2:26</span> Il re prese a dire a Daniele, che si
chiamava Beltsatsar: "Sei tu capace di farmi conoscere il sogno che ho
fatto e la sua interpretazione?"

<span id="an_2:27">2:27</span> Daniele rispose in presenza del re, e
disse: "Il segreto che il re domanda, né savi, né incantatori, né magi,
né astrologi possono svelarlo al re;

<span id="an_2:28">2:28</span> Ma v’è nel cielo un Dio che rivela i
segreti, ed egli ha fatto conoscere al re Nebucadnetsar quello che
avverrà negli ultimi giorni. Ecco quali erano il tuo sogno e le visioni
della tua mente quand’eri a letto.

<span id="an_2:29">2:29</span> I tuoi pensieri, o re, quand’eri a letto,
si riferivano a quello che deve avvenire da ora innanzi; e colui che
rivela i segreti t’ha fatto conoscere quello che avverrà.

<span id="an_2:30">2:30</span> E quanto a me, questo segreto m’è stato
rivelato, non per una sapienza ch’io possegga superiore a quella di
tutti gli altri viventi, ma perché l’interpretazione ne sia data al re,
e tu possa conoscere quel che preoccupava il tuo cuore.

<span id="an_2:31">2:31</span> Tu, o re, guardavi, ed ecco una grande
statua; questa statua, ch’era immensa e d’uno splendore straordinario,
si ergeva dinanzi a te, e il suo aspetto era terribile.

<span id="an_2:32">2:32</span> La testa di questa statua era d’oro fino;
il suo petto e le sue braccia eran d’argento; il suo ventre e le sue
cosce, di rame;

<span id="an_2:33">2:33</span> le sue gambe, di ferro; i suoi piedi, in
parte di ferro e in parte d’argilla.

<span id="an_2:34">2:34</span> Tu stavi guardando, quand’ecco una pietra
si staccò, senz’opera di mano, e colpì i piedi di ferro e d’argilla
della statua, e li frantumò.

<span id="an_2:35">2:35</span> Allora il ferro, l’argilla, il rame,
l’argento e l’oro furon frantumati insieme, e diventarono come la pula
sulle aie d’estate; il vento li portò via, e non se ne trovò più
traccia; ma la pietra che aveva colpito la statua diventò un gran monte,
che riempì tutta la terra.

<span id="an_2:36">2:36</span> Questo è il sogno; ora ne daremo
l’interpretazione davanti al re.

<span id="an_2:37">2:37</span> Tu, o re, sei il re dei re, al quale
l’Iddio del cielo ha dato l’impero, la potenza, la forza e la gloria;

<span id="an_2:38">2:38</span> e dovunque dimorano i figliuoli degli
uomini, le bestie della compagna e gli uccelli del cielo, egli te li ha
dati nelle mani, e t’ha fatto dominare sopra essi tutti. La testa d’oro
sei tu;

<span id="an_2:39">2:39</span> e dopo di te sorgerà un altro regno,
inferiore al tuo; poi un terzo regno, di rame, che dominerà sulla terra;

<span id="an_2:40">2:40</span> poi vi sarà un quarto regno, forte come
il ferro; poiché, come il ferro spezza ed abbatte ogni cosa, così, pari
al ferro che tutto frantuma, esso spezzerà ogni cosa.

<span id="an_2:41">2:41</span> E come hai visto i piedi e le dita, in
parte d’argilla di vasaio e in parte di ferro, così quel regno sarà
diviso; ma vi sarà in lui qualcosa della consistenza del ferro, giacché
tu hai visto il ferro mescolato con la molle argilla.

<span id="an_2:42">2:42</span> E come le dita de’ piedi erano in parte
di ferro e in parte d’argilla, così quel regno sarà in parte forte e in
parte fragile.

<span id="an_2:43">2:43</span> Tu hai visto il ferro mescolato con la
molle argilla, perché quelli si mescoleranno mediante connubi umani; ma
non saranno uniti l’un all’altro, nello stesso modo che il ferro non
s’amalgama con l’argilla.

<span id="an_2:44">2:44</span> E al tempo di questi re, l’Iddio del
cielo farà sorgere un regno, che non sarà mai distrutto, e che non
passerà sotto la dominazione d’un altro popolo; quello spezzerà e
annienterà tutti quei regni; ma esso sussisterà in perpetuo,

<span id="an_2:45">2:45</span> nel modo che hai visto la pietra
staccarsi dal monte, senz’opera di mano, e spezzare il ferro, il rame,
l’argilla, l’argento e l’oro. Il grande Iddio ha fatto conoscere al re
ciò che deve avvenire d’ora innanzi; il sogno è verace, e la
interpretazione n’è sicura".

<span id="an_2:46">2:46</span> Allora il re Nebucadnetsar cadde sulla
sua faccia, si prostrò davanti a Daniele, e ordinò che gli fossero
presentati offerte e profumi.

<span id="an_2:47">2:47</span> Il re parlò a Daniele, e disse: "In
verità il vostro Dio è l’Iddio degli dèi, il Signore dei re, e il
rivelatore dei segreti, giacché tu hai potuto rivelare questo segreto".

<span id="an_2:48">2:48</span> Allora il re elevò Daniele in dignità, lo
colmò di numerosi e ricchi doni, gli diede il comando di tutta la
provincia di Babilonia, e lo stabilì capo supremo di tutti i savi di
Babilonia.

<span id="an_2:49">2:49</span> E Daniele ottenne dal re che Shadrac,
Meshac e Abed-nego fossero preposti agli affari della provincia di
Babilonia; ma Daniele stava alla corte del re.

<span id="an_3:1">3:1</span> Il re Nebucadnetsar fece una statua d’oro,
alta sessanta cubiti e larga sei cubiti, e la eresse nella pianura di
Dura, nella provincia di Babilonia.

<span id="an_3:2">3:2</span> E il re Nebucadnetsar mandò a radunare i
satrapi, i prefetti, i governatori, i giudici, i tesorieri, i
giureconsulti, i presidenti e tutte le autorità delle province, perché
venissero alla inaugurazione della statua che il re Nebucadnetsar aveva
eretta.

<span id="an_3:3">3:3</span> Allora i satrapi, i prefetti e i
governatori, i giudici, i tesorieri, i giureconsulti, i presidenti e
tutte le autorità delle province s’adunarono per la inaugurazione della
statua, che il re Nebucadnetsar aveva eretta; e stavano in piedi davanti
la statua che Nebucadnetsar aveva eretta.

<span id="an_3:4">3:4</span> E l’araldo gridò forte: "A voi, popoli,
nazioni e lingue è imposto che,

<span id="an_3:5">3:5</span> nel momento in cui udrete il suono del
corno, del flauto, della cetra, della lira, del saltèro, della zampogna
e d’ogni sorta di strumenti, vi prostriate per adorare la statua d’oro
che il re Nebucadnetsar ha eretta;

<span id="an_3:6">3:6</span> e chiunque non si prostrerà per adorare,
sarà immantinente gettato in mezzo ad una fornace di fuoco ardente".

<span id="an_3:7">3:7</span> non appena quindi tutti i popoli ebbero
udito il suono del corno, del flauto, della cetra, della lira, del
saltèro e d’ogni sorta di strumenti, tutti i popoli, tutte le nazioni e
lingue si prostrarono e adorarono la statua d’oro, che il re
Nebucadnetsar aveva eretta.

<span id="an_3:8">3:8</span> Allora, in quello stesso momento, alcuni
uomini Caldei si fecero avanti, e accusarono i Giudei;

<span id="an_3:9">3:9</span> e, rivolgendosi al re Nebucadnetsar, gli
dissero: "O re, possa tu vivere in perpetuo!

<span id="an_3:10">3:10</span> Tu, o re, hai emanato un decreto, per il
quale chiunque ha udito il suono del corno, del flauto, della cetra,
della lira, del saltèro, della zampogna e d’ogni sorta di strumenti deve
prostrarsi per adorare la statua d’oro;

<span id="an_3:11">3:11</span> e chiunque non si prostra e non adora,
dev’esser gettato in mezzo a una fornace di fuoco ardente.

<span id="an_3:12">3:12</span> Or vi sono degli uomini giudei, che tu
hai preposti agli affari della provincia di Babilonia: Shadrac, Meshac,
e Abed-nego; codesti uomini, o re, non ti tengono in alcun conto; non
servono i tuoi dèi, e non adorano la statua d’oro che tu hai eretta".

<span id="an_3:13">3:13</span> Allora Nebucadnetsar, irritato e furioso,
ordinò che gli fossero menati Shadrac, Meshac e Abed-nego; e quegli
uomini furon menati in presenza del re.

<span id="an_3:14">3:14</span> Nebucadnetsar, rivolgendosi a loro,
disse: "Shadrac, Meshac, Abed-nego, lo fate deliberatamente di non
servire i miei dèi e di non adorare la statua d’oro che io ho eretto?

<span id="an_3:15">3:15</span> Ora, se non appena udrete il suono del
corno, del flauto, della cetra, della lira, del saltèro, della zampogna
e d’ogni sorta di strumenti, siete pronti a prostrarvi per adorare la
statua che io ho fatto, bene; ma se non l’adorate, sarete immantinente
gettati in mezzo a una fornace di fuoco ardente; e qual è quel dio che
vi libererà dalle mie mani?"

<span id="an_3:16">3:16</span> Shadrac, Meshac e Abed-nego risposero al
re, dicendo: "O Nebucadnetsar, noi non abbiam bisogno di darti risposta
su questo.

<span id="an_3:17">3:17</span> Ecco, il nostro Dio che noi serviamo, è
potente da liberarci, e ci libererà dalla fornace del fuoco ardente, e
dalla tua mano, o re.

<span id="an_3:18">3:18</span> Se no, sappi o re, che noi non serviremo
i tuoi dèi e non adoreremo la statua d’oro che tu hai eretto".

<span id="an_3:19">3:19</span> Allora Nebucadnetsar fu ripieno di
furore, e l’aspetto del suo viso fu mutato verso Shadrac, Meshac e
Abed-nego. Egli riprese la parola, e si ordinò che si accendesse la
fornace sette volte più di quello che s’era pensato di fare;

<span id="an_3:20">3:20</span> Poi comandò ad alcuni uomini de’ più
vigorosi del suo esercito di legare Shadrac, Meshac e Abed-nego, e di
gettarli nella fornace del fuoco ardente.

<span id="an_3:21">3:21</span> Allora questi tre uomini furono legati
con le loro tuniche, le loro sopravvesti, i loro mantelli e tutti i loro
vestiti, e furon gettati in mezzo alla fornace del fuoco ardente.

<span id="an_3:22">3:22</span> E siccome l’ordine del re era perentorio
e la fornace era straordinariamente riscaldata, la fiamma del fuoco
uccise gli uomini che vi avevan gettato dentro Shadrac, Meshac e
Abed-nego.

<span id="an_3:23">3:23</span> E quei tre uomini, Shadrac, Meshac e
Abed-nego, caddero legati in mezzo alla fornace del fuoco ardente.

<span id="an_3:24">3:24</span> Allora il re Nebucadnetsar fu spaventato,
si levò in gran fretta, e prese a dire ai suoi consiglieri: "Non abbiam
noi gettato in mezzo al fuoco tre uomini legati?" quelli risposero e
dissero al re: "Certo, o re!"

<span id="an_3:25">3:25</span> Ed egli riprese a dire: "Ecco, io vedo
quattro uomini, sciolti, che camminano in mezzo al fuoco, senz’aver
sofferto danno alcuno; e l’aspetto del quarto è come quello d’un figlio
degli dèi".

<span id="an_3:26">3:26</span> Poi Nebucadnetsar s’avvicinò alla bocca
della fornace del fuoco ardente, e prese a dire: "Shadrac, Meshac,
Abed-nego, servi dell’Iddio altissimo, uscite, venite!" E Shadrac,
Meshac e Abed-nego uscirono di mezzo al fuoco.

<span id="an_3:27">3:27</span> E i satrapi, i prefetti, i governatori e
i consiglieri del re, essendosi adunati, guardarono quegli uomini, e
videro che il fuoco non aveva avuto alcun potere sul loro corpo, che i
capelli del loro capo non erano stati arsi, che le loro tuniche non
erano alterate, e ch’essi non avevano odor di fuoco.

<span id="an_3:28">3:28</span> E Nebucadnetsar prese a dire: "Benedetto
sia l’Iddio di Shadrac, di Meshac e di Abed-nego, il quale ha mandato il
suo angelo, e ha liberato i suoi servi che hanno confidato in lui, hanno
trasgredito l’ordine del re, e hanno esposto i loro corpi, per non
servire e non adorare altro dio che il loro!

<span id="an_3:29">3:29</span> Perciò, io faccio questo decreto: che
chiunque, a qualsiasi popolo, nazione o lingua appartenga, dirà male
dell’Iddio di Shadrac, Meshac e Abed-nego, sia fatto a pezzi, e la sua
casa sia ridotta in un immondezzaio; perché non v’è alcun altro dio che
possa salvare a questo modo".

<span id="an_3:30">3:30</span> Allora il re fece prosperare Shadrac,
Meshac e Abed-nego nella provincia di Babilonia.

<span id="an_4:1">4:1</span> "Il re Nebucadnetsar a tutti i popoli, a
tutte le nazioni e le lingue, che abitano su tutta la terra. La vostra
pace abbondi.

<span id="an_4:2">4:2</span> M’è parso bene di far conoscere i segni e i
prodigi che l’Iddio altissimo ha fatto nella mia persona.

<span id="an_4:3">4:3</span> Come son grandi i suoi segni! Come son
potenti i suoi prodigi! Il suo regno è un regno eterno, e il suo dominio
dura di generazione in generazione.

<span id="an_4:4">4:4</span> Io, Nebucadnetsar, stavo tranquillo in casa
mia, e fiorente nel mio palazzo.

<span id="an_4:5">4:5</span> Ebbi un sogno, che mi spaventò; e i
pensieri che m’assalivano sul mio letto, e le visioni del mio spirito
m’empiron di terrore.

<span id="an_4:6">4:6</span> Ordine fu dato da parte mia di condurre
davanti a me tutti i savi di Babilonia, perché mi facessero conoscere
l’interpretazione del sogno.

<span id="an_4:7">4:7</span> Allora vennero i magi, gl’incantatori, i
Caldei e gli astrologi; io dissi loro il sogno, ma essi non poterono
farmene conoscere l’interpretazione.

<span id="an_4:8">4:8</span> Alla fine si presentò davanti a me Daniele,
che si chiama Beltsatsar, dal nome del mio dio, e nel quale è lo spirito
degli dèi santi; e io gli raccontai il sogno:

<span id="an_4:9">4:9</span> Beltsatsar, capo de’ magi, siccome io so
che lo spirito degli dèi santi è in te, e che nessun segreto t’è
difficile, dimmi le visioni che ho avuto nel mio sogno, e la loro
interpretazione.

<span id="an_4:10">4:10</span> Ed ecco le visioni della mia mente
quand’ero sul mio letto. Io guardavo, ed ecco un albero in mezzo alla
terra, la cui altezza era grande.

<span id="an_4:11">4:11</span> l’albero era cresciuto e diventato forte,
e la sua vetta giungeva al cielo, e lo si vedeva dalle estremità di
tutta al terra.

<span id="an_4:12">4:12</span> Il suo fogliame era bello, il suo frutto
abbondante, c’era in lui nutrimento per tutti; le bestie de’ campi si
riparavano sotto la sua ombra, gli uccelli del cielo dimoravano fra i
suoi rami, e ogni creatura si nutriva d’esso.

<span id="an_4:13">4:13</span> Nelle visioni della mia mente, quand’ero
sul mio letto, io guardavo, ed ecco uno dei santi Veglianti scese dal
cielo,

<span id="an_4:14">4:14</span> gridò con forza, e disse così: Abbattete
l’albero, e tagliatene i rami; scotetene il fogliame, e dispergetene il
frutto; fuggano gli animali di sotto a lui, e gli uccelli di tra i suoi
rami!

<span id="an_4:15">4:15</span> Però, lasciate in terra il ceppo delle
sue radici, ma in catene di ferro e di rame, fra l’erba de’ campi, e sia
bagnato dalla rugiada del cielo, e abbia con gli animali la sua parte
d’erba della terra.

<span id="an_4:16">4:16</span> Gli sia mutato il cuore; e invece d’un
cuor d’uomo, gli sia dato un cuore di bestia; e passino si di lui sette
tempi.

<span id="an_4:17">4:17</span> La cosa è decretata dai Veglianti, e la
sentenza emana dai santi, affinché i viventi conoscano che l’Altissimo
domina sul regno degli uomini, ch’egli lo dà a chi vuole, e vi innalza
l’infimo degli uomini.

<span id="an_4:18">4:18</span> Questo è il sogno che io, il re
Nebucadnetsar, ho fatto; e tu, Beltsatsar, danne l’interpretazione,
giacché tutti i savi del mio regno non me lo possono interpretare; ma tu
puoi, perché lo spirito degli dèi santi è in te"

<span id="an_4:19">4:19</span> Allora Daniele il cui nome è Beltsatsar,
rimase per un momento stupefatto, e i suoi pensieri lo spaventavano. Il
re prese a dire: "Beltsatsar, il sogno e la interpretazione non ti
spaventino!" Beltsatsar rispose, e disse: "Signor mio, il sogno s’avveri
per i tuoi nemici, e la sua interpretazione per i tuoi avversari!

<span id="an_4:20">4:20</span> L’albero che il re ha visto, ch’era
divenuto grande e forte, la cui vetta giungeva al cielo e che si vedeva
da tutti i punti della terra,

<span id="an_4:21">4:21</span> l’albero dal fogliame bello, dal frutto
abbondante e in cui era nutrimento per tutti, sotto il quale si
riparavano le bestie dei campi e fra i cui rami dimoravano gli uccelli
del cielo,

<span id="an_4:22">4:22</span> sei tu, o re; tu, che sei divenuto grande
e forte, la cui grandezza s’è accresciuta e giunge fino al cielo, e il
cui dominio s’estende fino all’estremità della terra.

<span id="an_4:23">4:23</span> E quanto al santo Vegliante che hai visto
scendere dal cielo e che ha detto: Abbattete l’albero e distruggetelo,
ma lasciate in terra il ceppo delle radici, in catene di ferro e di
rame, fra l’erba de’ campi, e sia bagnato dalla rugiada del cielo, e
abbia la sua parte con gli animali della campagna finché sian passati
sopra di lui sette tempi

<span id="an_4:24">4:24</span> eccone l’interpretazione, o re; è un
decreto dell’Altissimo, che sarà eseguito sul re mio signore:

<span id="an_4:25">4:25</span> tu sarai cacciato di fra gli uomini e la
tua dimora sarà con le bestie dei campi; ti sarà data a mangiare
dell’erba come ai buoi; sarai bagnato dalla rugiada del cielo, e
passeranno su di te sette tempi, finché tu non riconosca che l’Altissimo
domina sul regno degli uomini, e lo dà a chi vuole.

<span id="an_4:26">4:26</span> E quanto all’ordine di lasciare il ceppo
delle radici dell’albero, ciò significa che il tuo regno ti sarà
ristabilito, dopo che avrai riconosciuto che il cielo domina.

<span id="an_4:27">4:27</span> Perciò, o re, ti sia gradito il mio
consiglio! Poni fine ai tuoi peccati con la giustizia, e alle tue
iniquità con la compassione verso gli afflitti; e, forse, la tua
prosperità potrà esser prolungata".

<span id="an_4:28">4:28</span> Tutto questo avvenne al re Nebucadnetsar.

<span id="an_4:29">4:29</span> In capo a dodici mesi egli passeggiava
sul palazzo reale di Babilonia.

<span id="an_4:30">4:30</span> Il re prese a dire: "Non è questa la gran
Babilonia che io ho edificata come residenza reale con la forza della
mia potenza e per la gloria della mia maestà?"

<span id="an_4:31">4:31</span> Il re aveva ancora la parola in bocca,
quando una voce discese dal cielo: "Sappi, o re Nebucadnetsar, che il
tuo regno t’è tolto;

<span id="an_4:32">4:32</span> e tu sarai cacciato di fra gli uomini, la
tua dimora sarà con le bestie de’ campi; ti sarà data a mangiare
dell’erba come ai buoi, e passeranno su di te sette tempi, finché tu non
riconosca che l’Altissimo domina sul regno degli uomini e lo dà a chi
vuole".

<span id="an_4:33">4:33</span> In quel medesimo istante quella parola si
adempì su Nebucadnetsar. Egli fu cacciato di fra gli uomini, mangiò
l’erba come ai buoi, e il suo corpo fu bagnato dalla rugiada del cielo,
finché il pelo gli crebbe come le penne alle aquile, e le unghie come
agli uccelli.

<span id="an_4:34">4:34</span> "Alla fine di que’ giorni, io,
Nebucadnetsar, alzai gli occhi al cielo, la ragione mi tornò, e
benedissi l’Altissimo, e lodai e glorificai colui che vive in eterno, il
cui dominio è un dominio perpetuo, e il cui regno dura di generazione in
generazione.

<span id="an_4:35">4:35</span> Tutti gli abitanti della terra son da lui
reputati un nulla; egli agisce come vuole con l’esercito del cielo e con
gli abitanti della terra; e non v’è alcuno che possa fermare la sua mano
o dirgli: Che fai?

<span id="an_4:36">4:36</span> In quel tempo la ragione mi tornò; la
gloria del mio regno, la mia maestà, il mio splendore mi furono
restituiti; i miei consiglieri e i miei grandi mi cercarono, e io fui
ristabilito nel mio regno, e la mia grandezza fu accresciuta più che
mai.

<span id="an_4:37">4:37</span> Ora, io, Nebucadnetsar, lodo, esalto e
glorifico il Re del cielo, perché tutte le sue opere sono, verità, e le
sue vie, giustizia, ed egli ha il potere di umiliare quelli che
camminano superbamente.

<span id="an_5:1">5:1</span> Il re Belsatsar fece un gran convito a
mille de’ suoi grandi; e bevve del vino in presenza dei mille.

<span id="an_5:2">5:2</span> Belsatsar, mentre stava assaporando il
vino, ordinò che si recassero i vasi d’oro e d’argento che Nebucadnetsar
suo padre aveva portati via dal tempio di Gerusalemme, perché il re, i
suoi grandi, le sue mogli e le sue concubine se ne servissero per bere.

<span id="an_5:3">5:3</span> Allora furono recati i vasi d’oro ch’erano
stati portati via dal tempio, dalla casa di Dio, ch’era in Gerusalemme;
e il re, i suoi grandi, le sue mogli e le sue concubine se ne servirono
per bere.

<span id="an_5:4">5:4</span> Bevvero del vino e lodarono gli dèi d’oro,
d’argento, di rame, di ferro, di legno e di pietra.

<span id="an_5:5">5:5</span> In quel momento apparvero delle dita d’una
mano d’uomo, che si misero a scrivere difaccia al candelabro,
sull’intonaco della parete del palazzo reale. E il re vide quel
mozzicone di mano che scriveva.

<span id="an_5:6">5:6</span> Allora il re mutò di colore, e i suoi
pensieri lo spaventarono; le giunture de’ suoi fianchi si rilassarono, e
i suoi ginocchi cominciarono ad urtarsi l’uno contro l’altro.

<span id="an_5:7">5:7</span> Il re gridò forte che si facessero entrare
gl’incantatori, i Caldei e gli astrologi; e il re prese a dire ai savi
di Babilonia: "Chiunque leggerà questo scritto e me ne darà
l’interpretazione sarà rivestito di porpora, avrà al collo una collana
d’oro, e sarà terzo nel governo del regno".

<span id="an_5:8">5:8</span> Allora entrarono tutti i savi del re; ma
non poteron leggere lo scritto, né darne al re l’interpretazione.

<span id="an_5:9">5:9</span> Allora il re Belsatsar fu preso da grande
spavento, mutò di colore, e i suoi grandi furono costernati.

<span id="an_5:10">5:10</span> La regina, com’ebbe udito le parole del
re e dei suoi grandi, entrò nella sala del convito. La regina prese a
dire: "O re, possa tu vivere in perpetuo! I tuoi pensieri non ti
spaventino, e non mutar di colore!

<span id="an_5:11">5:11</span> C’è un uomo nel tuo regno, in cui è lo
spirito degli dei santi; e al tempo di tuo padre si trovò in lui una
luce, un intelletto e una sapienza, pari alla sapienza degli dèi; e il
re Nebucadnetsar tuo padre, il padre tuo, o re, lo stabilì capo dei
magi, degli incantatori, de’ Caldei e degli astrologi,

<span id="an_5:12">5:12</span> perché in lui, in questo Daniele, a cui
il re avea posto nome Beltsatsar, fu trovato uno spirito straordinario,
conoscenza, intelletto, facoltà d’interpretare i sogni, di spiegare
enigmi, e di risolvere questioni difficili. Si chiami dunque Daniele ed
egli darà l’interpretazione".

<span id="an_5:13">5:13</span> Allora Daniele fu introdotto alla
presenza del re; e il re parlò a Daniele, e gli disse: "Sei tu Daniele,
uno dei Giudei che il mio re padre menò in cattività da Giuda?

<span id="an_5:14">5:14</span> Io ha sentito dire di te che lo spirito
degli dèi è in te, e che in te si trova luce, intelletto, e una sapienza
straordinaria.

<span id="an_5:15">5:15</span> Ora, i savi e gl’incantatori sono stati
introdotti alla mia presenza, per leggere questo scritto e farmene
conoscere l’interpretazione; ma non hanno potuto darmi l’interpretazione
della cosa.

<span id="an_5:16">5:16</span> Però, ho sentito dire di te che tu puoi
dare interpretazioni e risolvere questioni difficili; ora, se puoi
leggere questo scritto e farmene conoscere l’interpretazione, tu sarai
rivestito di porpora, avrai al collo una collana d’oro, e sarai terzo
nel governo del regno".

<span id="an_5:17">5:17</span> Allora Daniele prese a dire in presenza
del re: "Tieniti i tuoi doni e da’ a un altro le tue ricompense;
nondimeno io leggerò lo scritto al re e gliene farò conoscere
l’interpretazione.

<span id="an_5:18">5:18</span> O re, l’Iddio altissimo aveva dato a
Nebucadnetsar tuo padre, regno, grandezza, gloria e maestà;

<span id="an_5:19">5:19</span> e a motivo della grandezza ch’Egli gli
aveva dato, tutti i popoli, tutte le nazioni e lingue temevano e
tremavano alla sua presenza; egli faceva morire chi voleva, lasciava in
vita chi voleva; innalzava chi voleva, abbassava chi voleva.

<span id="an_5:20">5:20</span> Ma quando il suo cuore divenne altero e
il suo spirito s’indurò fino a diventare arrogante, fu deposto dal suo
trono reale e gli fu tolta la sua gloria;

<span id="an_5:21">5:21</span> fu cacciato di tra i figliuoli degli
uomini, il suo cuore fu reso simile a quello delle bestie, e la sua
dimora fu con gli asini selvatici; gli fu data a mangiare dell’erba come
ai buoi, e il suo corpo fu bagnato dalla rugiada del cielo, finché non
riconobbe che l’Iddio altissimo, domina sul regno degli uomini, e
ch’egli vi stabilisce sopra chi vuole.

<span id="an_5:22">5:22</span> E tu, o Belsatsar, suo figliuolo, non hai
umiliato il tuo cuore, quantunque tu sapessi tutto questo;

<span id="an_5:23">5:23</span> ma ti sei innalzato contro il Signore del
cielo; ti sono stati portati davanti i vasi della sua casa, e tu, i tuoi
grandi, le tue mogli e le tue concubine ve ne siete serviti per bere; e
tu hai lodato gli dèi d’argento, d’oro, di rame, di ferro, di legno e di
pietra, i quali non vedono, non odono, non hanno conoscenza di sorta, e
non hai glorificato l’Iddio che ha nella sua mano il tuo soffio vitale,
e da cui dipendono tutte le tue vie.

<span id="an_5:24">5:24</span> Perciò è stato mandato, da parte sua,
quel mozzicone di mano, che ha tracciato quello scritto.

<span id="an_5:25">5:25</span> Questo e lo scritto ch’è stato tracciato:
MENE, MENE, TEKEL, UFARSIN.

<span id="an_5:26">5:26</span> E questa è l’interpretazione delle
parole: MENE: Dio ha fatto il conto del tuo regno, e vi ha posto fine.

<span id="an_5:27">5:27</span> TEKEL: tu sei stato pesato con la
bilancia, e sei stato trovato mancante.

<span id="an_5:28">5:28</span> PERES: il tuo regno è diviso, e dato ai
Medi e ai Persiani".

<span id="an_5:29">5:29</span> Allora, per ordine di Belsatsar, Daniele
fu rivestito di porpora, gli fu messa al collo una collana d’oro, e fu
proclamato che egli sarebbe terzo nel governo del regno.

<span id="an_5:30">5:30</span> In quella stessa notte, Belsatsar, re de’
Caldei, fu ucciso;

<span id="an_5:31">5:31</span> e Dario il Medo, ricevette il regno,
all’età di sessantadue anni.

<span id="an_6:1">6:1</span> Parve bene a Dario di stabilire sul regno
centoventi satrapi, i quali fossero per tutto il regno;

<span id="an_6:2">6:2</span> E sopra questi, tre capi, uno de’ quali era
Daniele, perché questi satrapi rendessero loro conto, e il re non avesse
a soffrire alcun danno.

<span id="an_6:3">6:3</span> Or questo Daniele si distingueva più dei
capi e dei satrapi, perché c’era in lui uno spirito straordinario; e il
re pensava di stabilirlo sopra tutto il regno.

<span id="an_6:4">6:4</span> Allora i capi e i satrapi cercarono di
trovare un’occasione d’accusar Daniele circa l’amministrazione del
regno; ma non potevano trovare alcuna occasione, né alcun motivo di
riprensione, perch’egli era fedele, e non c’era da trovare il lui
alcunché di male o da riprendere.

<span id="an_6:5">6:5</span> Quegli uomini dissero dunque: "Noi non
troveremo occasione alcuna d’accusar questo Daniele, se non la troviamo
in quel che concerne la legge del suo Dio".

<span id="an_6:6">6:6</span> Allora quei capi e quei satrapi vennero
tumultuosamente presso al re, e gli dissero: "O re Dario, possa tu
vivere in perpetuo!

<span id="an_6:7">6:7</span> Tutti i capi del regno, i prefetti e i
satrapi, i consiglieri e i governatori si sono concertati perché il re
promulghi un decreto e pubblichi un severo divieto, per i quali
chiunque, entro lo spazio di trenta giorni, rivolgerà qualche richiesta
a qualsivoglia dio o uomo tranne che a te, o re, sia gettato nella fossa
de’ leoni.

<span id="an_6:8">6:8</span> Ora, o re, promulga il divieto e firmane
l’atto perché sia immutabile, conformemente alla legge dei Medi e de’
Persiani, che è irrevocabile".

<span id="an_6:9">6:9</span> Il re Dario quindi firmò il decreto e il
divieto.

<span id="an_6:10">6:10</span> E quando Daniele seppe che il decreto era
firmato, entrò in casa sua; e, tenendo le finestre della sua camera
superiore aperte verso Gerusalemme, tre volte al giorno si metteva in
ginocchi, pregava e rendeva grazie al suo Dio, come soleva fare per
l’addietro.

<span id="an_6:11">6:11</span> Allora quegli uomini accorsero
tumultuosamente, e trovarono Daniele che faceva richieste e
supplicazioni al suo Dio.

<span id="an_6:12">6:12</span> Poi s’accostarono al re, e gli parlarono
del divieto reale: "Non hai tu firmato un divieto, per il quale chiunque
entro lo spazio di trenta giorni farà qualche richiesta a qualsivoglia
dio o uomo tranne che a te, o re, deve essere gettato nella fossa de’
leoni?" Il re rispose e disse: "La cosa è stabilita, conformemente alla
legge dei Medi e de’ Persiani, che è irrevocabile".

<span id="an_6:13">6:13</span> Allora quelli ripresero a dire in
presenza del re: "Daniele, che è fra quelli che son stati menati in
cattività da Giuda, non tiene in alcun conto né te, o re, né il divieto
che tu hai firmato, ma prega il suo Dio tre volte al giorno".

<span id="an_6:14">6:14</span> Quand’ebbe udito questo, il re ne fu
dolentissimo, e si mise in cuore di liberar Daniele; e fino al tramonto
del sole fece di tutto per salvarlo.

<span id="an_6:15">6:15</span> Ma quegli uomini vennero tumultuosamente
al re, e gli dissero: "Sappi, o re, che è legge dei Medi e de’ Persiani
che nessun divieto o decreto promulgato dal re possa essere mutato".

<span id="an_6:16">6:16</span> Allora il re diede l’ordine, e Daniele fu
menato e gettato nella fossa de’ leoni. E il re parlò a Daniele, e gli
disse: "L’Iddio tuo, che tu servi del continuo, sarà quegli che ti
libererà".

<span id="an_6:17">6:17</span> E fu portata una pietra, che fu messa
sulla bocca della fossa; e il re la sigillò col suo anello e con
l’anello de’ suoi grandi, perché nulla fosse mutato riguardo a Daniele.

<span id="an_6:18">6:18</span> Allora il re se ne andò al suo palazzo, e
passò la notte in digiuno; non si fece venire alcuna concubina e il
sonno fuggì da lui.

<span id="an_6:19">6:19</span> Poi il re si levò la mattina di buon’ora,
appena fu giorno, e si recò in fretta alla fossa de’ leoni.

<span id="an_6:20">6:20</span> E come fu vicino alla fossa, chiamò
Daniele con voce dolorosa, e il re prese a dire a Daniele: "Daniele,
servo dell’Iddio vivente! Il tuo Dio, che tu servi del continuo, t’ha
egli potuto liberare dai leoni?"

<span id="an_6:21">6:21</span> Allora Daniele disse al re: "O re, possa
tu vivere in perpetuo!

<span id="an_6:22">6:22</span> Il mio Dio ha mandato il suo angelo e ha
chiuso la bocca de’ leoni che non m’hanno fatto alcun male, perché io
sono stato trovato innocente nel suo cospetto; e anche davanti a te, o
re, non ho fatto alcun male".

<span id="an_6:23">6:23</span> Allora il re fu ricolmo di gioia, e
ordinò che Daniele fosse tratto fuori dalla fossa; e Daniele fu tratto
fuori dalla fossa, e non si trovò su di lui lesione di sorta, perché
s’era confidato nel suo Dio.

<span id="an_6:24">6:24</span> E per ordine del re furon menati quegli
uomini che avevano accusato Daniele, e furon gettati nella fossa de’
leoni, essi, i loro figliuoli e le loro mogli; e non erano ancora giunti
in fondo alla fossa, che i leoni furono loro addosso, e fiaccaron loro
tutte le ossa.

<span id="an_6:25">6:25</span> Allora il re Dario scrisse a tutti i
popoli, a tutte le nazioni e lingue che abitavano su tutta la terra: "La
vostra pace abbondi!

<span id="an_6:26">6:26</span> Io decreto che in tutto il dominio del
mio regno si tema e si tremi nel cospetto dell’Iddio di Daniele;
perch’egli è l’Iddio vivente, che sussiste in eterno; il suo regno non
sarà mai distrutto, e il suo dominio durerà sino alla fine.

<span id="an_6:27">6:27</span> Egli libera e salva, e opera segni e
prodigi in cielo e in terra; egli è quei che ha liberato Daniele dalle
branche dei leoni".

<span id="an_6:28">6:28</span> E questo Daniele prosperò sotto il regno
di Dario, e sotto il regno di Ciro, il Persiano.

<span id="an_7:1">7:1</span> Il primo anno di Belsatsar, re di
Babilonia, Daniele, mentr’era a letto, fece un sogno, ed ebbe delle
visioni nella sua mente. Poi scrisse il sogno, e narrò la sostanza delle
cose.

<span id="an_7:2">7:2</span> Daniele dunque prese a dire: Io guardavo,
nella mia visione notturna, ed ecco scatenarsi sul mar grande i quattro
venti del cielo.

<span id="an_7:3">7:3</span> E quattro grandi bestie salirono dal mare,
una diversa dall’altra.

<span id="an_7:4">7:4</span> La prima era come un leone, ed avea delle
ali d’aquila. Io guardai, finché non le furono strappate le ali; e fu
sollevata da terra, fu fatta stare in piedi come un uomo, e le fu dato
un cuor d’uomo.

<span id="an_7:5">7:5</span> Ed ecco una seconda bestia, simile ad un
orso; essa rizzavasi sopra un lato, avea tre costole in bocca fra i
denti; e le fu detto: "Lèvati, mangia molta carne!"

<span id="an_7:6">7:6</span> Dopo questo, io guardavo, ed eccone
un’altra simile ad un leopardo, che aveva addosso quattro ali d’uccello;
questa bestia aveva quattro teste, e le fu dato il dominio.

<span id="an_7:7">7:7</span> Dopo questo, io guardavo, nelle visione
notturne, ed ecco una quarta bestia spaventevole, terribile e
straordinariamente forte; aveva dei denti grandi, di ferro; divorava e
sbranava, e calpestava il resto coi piedi; era diversa da tutte le
bestie che l’avevano preceduta, e aveva dieci corna.

<span id="an_7:8">7:8</span> Io esaminavo quelle corna, ed ecco un altro
piccolo corno spuntò tra quelle, e tre delle prime corna furono divelte
dinanzi ad esso; ed ecco che quel corno avea degli occhi simili a occhi
d’uomo, e una bocca che proferiva grandi cose.

<span id="an_7:9">7:9</span> Io continuai a guardare fino al momento in
cui furon collocati de’ troni, e un vegliardo s’assise. La sua veste era
bianca come la neve, e i capelli del suo capo eran come lana pura;
fiamme di fuoco erano il suo trono e le ruote d’esso erano fuoco
ardente.

<span id="an_7:10">7:10</span> Un fiume di fuoco sgorgava e scendeva
dalla sua presenza; mille migliaia lo servivano, e diecimila miriadi gli
stavan davanti. Il giudizio si tenne, e i libri furono aperti.

<span id="an_7:11">7:11</span> Allora io guardai a motivo delle parole
orgogliose che il corno proferiva; guardai, finché la bestia non fu
uccisa, e il suo corpo distrutto, gettato nel fuoco per esser arso.

<span id="an_7:12">7:12</span> Quanto alle altre bestie, il dominio fu
loro tolto; ma fu loro concesso un prolungamento di vita per un tempo
determinato.

<span id="an_7:13">7:13</span> Io guardavo, nelle visioni notturne, ed
ecco venire sulle nuvole del cielo uno simile a un figliuol d’uomo; egli
giunse fino al vegliardo, e fu fatto accostare a lui.

<span id="an_7:14">7:14</span> E gli furon dati dominio, gloria e regno,
perché tutti i popoli, tutte le nazioni e lingue lo servissero; il suo
dominio è un dominio eterno che non passerà, e il suo regno, un regno
che non sarà distrutto.

<span id="an_7:15">7:15</span> Quanto a me, Daniele, il mio spirito fu
turbato dentro di me, e le visioni della mia mente mi spaventarono.

<span id="an_7:16">7:16</span> M’accostai a uno degli astanti, e gli
domandai la verità intorno a tutto questo; ed egli mi parlò, e mi dette
l’interpretazione di quelle cose:

<span id="an_7:17">7:17</span> "Queste quattro grandi bestie, sono
quattro re che sorgeranno dalla terra;

<span id="an_7:18">7:18</span> poi i santi dell’Altissimo riceveranno il
regno e lo possederanno per sempre, d’eternità in eternità".

<span id="an_7:19">7:19</span> Allora desiderai sapere la verità intorno
alla quarta bestia, ch’era diversa da tutte le altre, straordinariamente
terribile, che aveva i denti di ferro e le unghie di rame, che divorava,
sbranava, e calpestava il resto con i piedi,

<span id="an_7:20">7:20</span> e intorno alle dieci corna che aveva in
capo, e intorno all’altro corno che spuntava, e davanti al quale tre
erano cadute: a quel corno che avea degli occhi, e una bocca proferenti
cose grandi, e che appariva maggiore delle altre corna.

<span id="an_7:21">7:21</span> Io guardai, e quello stesso corno faceva
guerra ai santi e aveva il sopravvento,

<span id="an_7:22">7:22</span> finché non giunse il vegliardo e il
giudicio fu dato ai santi dell’Altissimo, e venne il tempo che i santi
possederono il regno.

<span id="an_7:23">7:23</span> Ed egli mi parlò così: "La quarta bestia
è un quarto regno sulla terra, che differirà da tutti i regni, divorerà
tutta la terra, la calpesterà e la frantumerà.

<span id="an_7:24">7:24</span> Le dieci corna sono dieci re che
sorgeranno da questo regno; e, dopo quelli, ne sorgerà un altro, che
sarà diverso dai precedenti, e abbatterà tre re.

<span id="an_7:25">7:25</span> Egli proferirà parole contro l’Altissimo,
ridurrà allo stremo i santi dell’Altissimo, e penserà di mutare i tempi
e la legge; i santi saran dati nelle sue mani per un tempo, dei tempi, e
la metà d’un tempo.

<span id="an_7:26">7:26</span> Poi si terrà il giudizio e gli sarà tolto
il dominio, che verrà distrutto ed annientato per sempre.

<span id="an_7:27">7:27</span> E il regno e il dominio e la grandezza
dei regni che sono sotto tutti i cieli saranno dati al popolo dei santi
dell’Altissimo; il suo regno è un regno eterno, e tutti i domini lo
serviranno e gli ubbidiranno".

<span id="an_7:28">7:28</span> Qui finirono le parole rivoltemi. Quanto
a me, Daniele, i miei pensieri mi spaventarono molto, e mutai di colore;
ma serbai la cosa nel cuore.

<span id="an_8:1">8:1</span> Il terzo anno del regno del re Belsatsar,
io, Daniele, ebbi una visione, dopo quella che avevo avuta al principio
del regno.

<span id="an_8:2">8:2</span> Ero in visione; e, mentre guardavo, ero a
Susan, la residenza reale, che è nella provincia di Elam; e, nella
visione, mi trovavo presso il fiume Ulai.

<span id="an_8:3">8:3</span> Alzai gli occhi, guardai, ed ecco, ritto
davanti al fiume, un montone che aveva due corna; e le due corna erano
alte, ma una era più alta dell’altra, e la più alta veniva su l’ultima.

<span id="an_8:4">8:4</span> Vidi il montone che cozzava a occidente, a
settentrione e a mezzogiorno; nessuna bestia gli poteva tener fronte, e
non c’era nessuno che la potesse liberare dalla sua potenza; esso faceva
quel che voleva, e diventò grande.

<span id="an_8:5">8:5</span> E com’io stavo considerando questo, ecco
venire dall’occidente un capro, che percorreva tutta la superficie della
terra senza toccare il suolo; e questo capro aveva un corno cospicuo fra
i suoi occhi.

<span id="an_8:6">8:6</span> Esso venne fino al montone dalle due corna
che avevo visto ritto davanti al fiume, e gli s’avventò contro, nel
furore della sua forza.

<span id="an_8:7">8:7</span> E lo vidi giungere vicino al montone, pieno
di rabbia contro di lui, investirlo, e spezzargli le due corna; il
montone non ebbe la forza di tenergli fronte, e il capro lo atterrò e lo
calpestò; e non ci fu nessuno che potesse liberare il montone dalla
potenza d’esso.

<span id="an_8:8">8:8</span> Il capro diventò sommamente grande; ma,
quando fu potente, il suo gran corno si spezzò; e, in luogo di quello,
sorsero quattro corna cospicue, verso i quattro venti del cielo.

<span id="an_8:9">8:9</span> E dall’una d’esse uscì un piccolo corno,
che diventò molto grande verso mezzogiorno, verso levante, e verso il
paese splendido.

<span id="an_8:10">8:10</span> S’ingrandì, fino a giungere all’esercito
del cielo; fece cader in terra parte di quell’esercito e delle stelle, e
le calpestò.

<span id="an_8:11">8:11</span> S’elevò anzi fino al capo di
quell’esercito, gli tolse il sacrifizio perpetuo, e il luogo del suo
santuario fu abbattuto.

<span id="an_8:12">8:12</span> L’esercito gli fu dato in mano col
sacrifizio perpetuo a motivo della ribellione; e il corno gettò a terra
la verità, e prosperò nelle sue imprese.

<span id="an_8:13">8:13</span> Poi udii un santo che parlava; e un altro
santo disse a quello che parlava: "Fino a quando durerà la visione del
sacrifizio continuo e la ribellione che produce la desolazione,
abbandonando il luogo santo e l’esercito ad essere calpestati?"

<span id="an_8:14">8:14</span> Egli mi disse: "Fino a duemila trecento
sere e mattine; poi il santuario sarà purificato".

<span id="an_8:15">8:15</span> E avvenne che, mentre io, Daniele, avevo
questa visione e cercavo d’intenderla, ecco starmi ritta davanti come
una figura d’uomo.

<span id="an_8:16">8:16</span> E udii la voce d’un uomo in mezzo
all’Ulai, che gridò, e disse: "Gabriele, spiega a colui la visione".

<span id="an_8:17">8:17</span> Ed esso venne presso al luogo dove io
stavo; alla sua venuta io fui spaventato, e caddi sulla mia faccia; ma
egli mi disse: "Intendi bene, o figliuol d’uomo! perché questa visione
concerne il tempo della fine".

<span id="an_8:18">8:18</span> E com’egli mi parlava, io mi lasciai
andare con la faccia a terra, profondamente assopito; ma egli mi toccò,
e mi fece stare in piedi.

<span id="an_8:19">8:19</span> E disse: "Ecco, io ti farò conoscere
quello che avverrà nell’ultimo tempo dell’indignazione; poiché si tratta
del tempo fissato per la fine.

<span id="an_8:20">8:20</span> Il montone con due corna che hai veduto,
rappresenta i re di Media e di Persia.

<span id="an_8:21">8:21</span> Il becco peloso è il re di Grecia; e il
gran corno fra i suoi due occhi è il primo re.

<span id="an_8:22">8:22</span> Quanto al corno spezzato, al cui posto ne
son sorti quattro, questi sono quattro regni che sorgeranno da questa
nazione, ma non con la stessa sua potenza.

<span id="an_8:23">8:23</span> E alla fine del loro regno, quando i
ribelli avranno colmato la misura delle loro ribellioni, sorgerà un re
dall’aspetto feroce, ed esperto in strattagemmi.

<span id="an_8:24">8:24</span> La sua potenza sarà grande, ma non sarà
potenza sua; egli farà prodigiose ruine, prospererà nelle sue imprese, e
distruggerà i potenti e il popolo dei santi.

<span id="an_8:25">8:25</span> A motivo della sua astuzia farà
prosperare la frode nelle sue mani; s’inorgoglirà in cuor suo, e in
piena pace distruggerà molta gente; insorgerà contro il principe de’
principi, ma sarà infranto, senz’opera di mano.

<span id="an_8:26">8:26</span> E la visione delle sere e delle mattine,
di cui è stato parlato, è vera. Tu tieni segreta la visione, perché si
riferisce ad un tempo lontano".

<span id="an_8:27">8:27</span> E io, Daniele, svenni, e fui malato vari
giorni; poi m’alzai, e feci gli affari del re. Io ero stupito della
visione, ma nessuno se ne avvide.

<span id="an_9:1">9:1</span> Nell’anno primo di Dario, figliuolo
d’Assuero, della stirpe dei Medi, che fu fatto re del regno dei Caldei,

<span id="an_9:2">9:2</span> il primo anno del suo regno, io, Daniele,
meditando sui libri, vidi che il numero degli anni di cui l’Eterno avea
parlato al profeta Geremia, e durante i quali Gerusalemme dovea essere
in ruine, era di settant’anni.

<span id="an_9:3">9:3</span> E volsi la mia faccia verso il Signore
Iddio, per dispormi alla preghiera e alle supplicazioni, col digiuno,
col sacco e con la cenere.

<span id="an_9:4">9:4</span> E feci la mia preghiera e la mia
confessione all’Eterno, al mio Dio, dicendo: "O Signore, Dio grande e
tremendo, che mantieni il patto e continui la benignità a quelli che
t’amano e osservano i tuoi comandamenti!

<span id="an_9:5">9:5</span> Noi abbiamo peccato, ci siam condotti
iniquamente, abbiamo operato malvagiamente, ci siamo ribellati, e ci
siamo allontanati da i tuoi comandamenti e dalle tue prescrizioni,

<span id="an_9:6">9:6</span> non abbiamo dato ascolto ai profeti, tuoi
servi, che hanno parlato in tuo nome ai nostri re, ai nostri capi, ai
nostri padri, e a tutto il popolo del paese.

<span id="an_9:7">9:7</span> A te, o Signore, la giustizia; a noi, la
confusione della faccia, come avviene al dì d’oggi: agli uomini di
Giuda, agli abitanti di Gerusalemme e a tutto Israele, vicini e lontani,
in tutti i paesi dove li hai cacciati, a motivo delle infedeltà che
hanno commesse contro di te.

<span id="an_9:8">9:8</span> O Signore, a noi la confusione della
faccia, ai nostri re, ai nostri capi, e ai nostri padri, perché abbiam
peccato contro te.

<span id="an_9:9">9:9</span> Al Signore, ch’è il nostro Dio,
appartengono la misericordia e il perdono; poiché noi ci siamo ribellati
a lui,

<span id="an_9:10">9:10</span> e non abbiamo dato ascolto alla voce
dell’Eterno, dell’Iddio nostro, per camminare secondo le sue leggi,
ch’egli ci aveva poste dinanzi mediante i profeti suoi servi.

<span id="an_9:11">9:11</span> Sì, tutto Israele ha trasgredito la tua
legge, s’è sviato per non ubbidire alla tua voce; e così su noi si sono
riversate le maledizioni e imprecazioni che sono scritte nella legge di
Mosè, servo di Dio, perché noi abbiam peccato contro di lui.

<span id="an_9:12">9:12</span> Ed egli ha mandato ad effetto le parole
che avea pronunziate contro di noi e contro i nostri giudici che ci
governano, facendo venir su noi una calamità così grande, che sotto
tutto il cielo nulla mai è stato fatto di simile a quello ch’è stato
fatto a Gerusalemme.

<span id="an_9:13">9:13</span> Com’è scritto nella legge di Mosè, tutta
questa calamità ci è venuta addosso; e, nondimeno, non abbiamo implorato
il favore dell’Eterno, del nostro Dio, ritraendoci dalle nostre iniquità
e rendendoci attenti alla sua verità.

<span id="an_9:14">9:14</span> E l’Eterno ha vegliato su questa
calamità, e ce l’ha fatta venire addosso; perché l’Eterno, il nostro
Dio, è giusto in tutto quello che ha fatto, ma noi non abbiamo ubbidito
alla sua voce.

<span id="an_9:15">9:15</span> Ed ora, o Signore, Iddio nostro, che
traesti il tuo popolo fuori del paese d’Egitto con mano potente, e ti
facesti il nome che hai oggi, noi abbiamo peccato, abbiamo operato
malvagiamente.

<span id="an_9:16">9:16</span> O Signore, secondo tutte le tue opere di
giustizia, fa’, ti prego, che la tua ira e il tuo furore si ritraggano
dalla tua città di Gerusalemme, il tuo monte santo; poiché per i nostri
peccati e per le iniquità de’ nostri padri, Gerusalemme e il tuo popolo
sono esposti al vituperio di tutti quelli che ci circondano.

<span id="an_9:17">9:17</span> Ora dunque, o Dio nostro, ascolta la
preghiera del tuo servo e le sue supplicazioni, e fa’ risplendere il tuo
volto sul tuo desolato santuario, per amor del Signore!

<span id="an_9:18">9:18</span> O mio Dio, inclina il tuo orecchio, ed
ascolta; apri gli occhi e guarda le nostre desolazioni, e la città sulla
quale è invocato il tuo nome; perché noi umilmente presentiamo le nostre
supplicazioni nel tuo cospetto, fondati non sulle nostre opere giuste,
ma sulle tue grandi compassioni.

<span id="an_9:19">9:19</span> O Signore, ascolta! Signore, perdona!
Signore, sii attento ed agisci; non indugiare, per amor di te stesso, o
mio Dio, perché il tuo nome è invocato sulla tua città e sul tuo
popolo!"

<span id="an_9:20">9:20</span> Mentre io parlavo ancora, pregando e
confessando il mio peccato e il peccato del mio popolo d’Israele, e
presentavo la mia supplicazione all’Eterno, al mio Dio, per il monte
santo del mio Dio,

<span id="an_9:21">9:21</span> mentre stavo ancora parlando in
preghiera, quell’uomo, Gabriele, che avevo visto nella visione da
principio, mandato con rapido volo, s’avvicinò a me, verso l’ora
dell’oblazione della sera.

<span id="an_9:22">9:22</span> E mi ammaestrò, mi parlò, e disse:
"Daniele, io son venuto ora per darti intendimento.

<span id="an_9:23">9:23</span> Al principio delle tue supplicazioni, una
parola è uscita; e io son venuto a comunicartela, poiché tu sei
grandemente amato. Fa’ dunque attenzione alla parola, e intendi la
visione!

<span id="an_9:24">9:24</span> Settanta settimane son fissate riguardo
al tuo popolo e alla tua santa città, per far cessare la trasgressione,
per metter fine al peccato, per espiare l’iniquità e addurre una
giustizia eterna, per suggellare visione e profezia, e per ungere un
luogo santissimo.

<span id="an_9:25">9:25</span> Sappilo dunque, e intendi! Dal momento in
cui è uscito l’ordine di restaurare e riedificare Gerusalemme fino
all’apparire di un unto, di un capo, vi sono sette settimane; e in
sessantadue settimane essa sarà restaurata e ricostruita, piazze e mura,
ma in tempi angosciosi.

<span id="an_9:26">9:26</span> Dopo le sessantadue settimane, un unto
sarà soppresso, nessuno sarà per lui. E il popolo d’un capo che verrà,
distruggerà la città e il santuario; la sua fine verrà come
un’inondazione; ed è decretato che vi saranno delle devastazioni sino
alla fine della guerra.

<span id="an_9:27">9:27</span> Egli stabilirà un saldo patto con molti,
durante una settimana; e in mezzo alla settimana farà cessare sacrifizio
e oblazione; e sulle ali delle abominazioni verrà un devastatore; e
questo, finché la completa distruzione, che è decretata, non piombi sul
devastatore".

<span id="an_10:1">10:1</span> Il terzo anno di Ciro, re di Persia, una
parola fu rivelata a Daniele, che si chiamava Beltsatsar; e la parola è
verace, e predice una gran lotta. Egli capì la parola, ed ebbe
l’intelligenza della visione.

<span id="an_10:2">10:2</span> In quel tempo, io, Daniele, feci
cordoglio per tre settimane intere.

<span id="an_10:3">10:3</span> Non mangiai alcun cibo prelibato, né
carne né vino entraron nella mia bocca, e non mi unsi affatto, sino alla
fine delle tre settimane.

<span id="an_10:4">10:4</span> E il ventiquattresimo giorno del primo
mese, come io mi trovavo in riva al gran fiume, che è lo Hiddekel,

<span id="an_10:5">10:5</span> alzai gli occhi, guardai, ed ecco un
uomo, vestito di lino, con attorno ai fianchi una cintura d’oro d’Ufaz.

<span id="an_10:6">10:6</span> Il suo corpo era come un crisolito, la
sua faccia aveva l’aspetto della folgore, i suoi occhi eran come fiamme
di fuoco, le sue braccia e i suoi piedi parevano terso rame, e il suono
della sua voce era come un rumore d’una moltitudine.

<span id="an_10:7">10:7</span> Io solo, Daniele, vidi la visione; gli
uomini ch’erano meco non la videro, ma un gran terrore piombò su loro, e
fuggirono a nascondersi.

<span id="an_10:8">10:8</span> E io rimasi solo, ed ebbi questa grande
visione. In me non rimase più forza; il mio viso mutò colore fino a
rimanere sfigurato, e non mi restò alcun vigore.

<span id="an_10:9">10:9</span> Udii il suono delle sue parole; e,
all’udire il suono delle sue parole, caddi profondamente assopito, con
la faccia a terra.

<span id="an_10:10">10:10</span> Ed ecco, una mano mi toccò, e mi fece
stare sulle ginocchia e sulle palme delle mani.

<span id="an_10:11">10:11</span> E mi disse: "Daniele, uomo grandemente
amato, cerca d’intendere le parole che ti dirò, e rizzati in piedi nel
luogo dove sei; perché ora io sono mandato da te". E quand’egli m’ebbe
detta questa parola, io mi rizzai in piedi, tutto tremante.

<span id="an_10:12">10:12</span> Ed egli mi disse: "Non temere, Daniele;
poiché dal primo giorno che ti mettesti in cuore d’intendere e
d’umiliarti nel cospetto del tuo Dio, le tue parole furono udite, e io
son venuto a motivo delle tue parole.

<span id="an_10:13">10:13</span> Ma il capo del regno di Persia m’ha
resistito ventun giorni; però ecco, Micael, uno dei primi capi, è venuto
in mio soccorso, e io son rimasto là presso i re di Persia.

<span id="an_10:14">10:14</span> E ora son venuto a farti comprendere
ciò che avverrà al tuo popolo negli ultimi giorni; perché è ancora una
visione che concerne l’avvenire".

<span id="an_10:15">10:15</span> E mentr’egli mi rivolgeva queste
parole, io abbassai gli occhi al suolo, e rimasi muto.

<span id="an_10:16">10:16</span> Ed ecco uno che aveva sembianza d’un
figliuol d’uomo, mi toccò le labbra. Allora io aprii la bocca, parlai, e
dissi a colui che mi stava davanti: "Signor mio, a motivo di questa
visione m’ha colto lo spasimo, e non m’è più rimasto alcun vigore.

<span id="an_10:17">10:17</span> E come potrebbe questo servo del mio
signore parlare a cotesto signor mio? Poiché oramai nessun vigore mi
resta, e mi manca fino il respiro".

<span id="an_10:18">10:18</span> Allora colui che aveva la sembianza
d’uomo mi toccò di nuovo, e mi fortificò.

<span id="an_10:19">10:19</span> E disse: "O uomo grandemente amato, non
temere! La pace sia teco! Sii forte, sii forte". E quand’egli ebbe
parlato meco, io ripresi forza, e dissi: "Il mio signore, parli pure
poiché tu m’hai fortificato".

<span id="an_10:20">10:20</span> Ed egli disse: "Sai tu perché io son
venuto da te? Ora me ne torno a combattere col capo della Persia; e
quand’io uscirò a combattere ecco che verrà il capo di Javan.

<span id="an_10:21">10:21</span> Ma io ti voglio far conoscere ciò che è
scritto nel libro della verità; e non v’è nessuno che mi sostenga contro
quelli là tranne Micael vostro capo.

<span id="an_11:1">11:1</span> E io, il primo anno di Dario, il Medo, mi
tenni presso di lui per sostenerlo e difenderlo.

<span id="an_11:2">11:2</span> E ora ti farò conoscere la verità. Ecco,
sorgeranno ancora in Persia tre re; poi il quarto diventerà molto più
ricco di tutti gli altri; e quando sarà diventato forte per le sue
ricchezze, solleverà tutti contro il regno di Javan.

<span id="an_11:3">11:3</span> Allora sorgerà un re potente, che
eserciterà un gran dominio e farà quel che vorrà.

<span id="an_11:4">11:4</span> Ma quando sarà sorto, il suo regno sarà
infranto, e sarà diviso verso i quattro venti del cielo; esso non
apparterrà alla progenie di lui, né avrà una potenza pari a quella che
aveva lui; giacché il suo regno sarà sradicato e passerà ad altri; non
ai suoi eredi.

<span id="an_11:5">11:5</span> E il re del mezzogiorno diventerà forte;
ma uno dei suoi capi diventerà più forti di lui, e dominerà; il suo
dominio sarà potente.

<span id="an_11:6">11:6</span> E alla fine di vari anni, essi faran lega
assieme; e la figliuola del re del mezzogiorno verrà al re del
settentrione per fare un accordo; ma essa non potrà conservare la forza
del proprio braccio, né quegli e il suo braccio potranno resistere; e
lei e quelli che l’hanno condotta, e colui che l’ha generata, e colui
che l’ha sostenuta per un tempo, saran dati alla morte.

<span id="an_11:7">11:7</span> E uno de’ rampolli delle sue radici
sorgerà a prendere il posto di quello; esso verrà all’esercito, entrerà
nelle fortezze del re di settentrione, verrà alle prese con quelli, e
rimarrà vittorioso;

<span id="an_11:8">11:8</span> e menerà anche in cattività in Egitto i
loro dèi, con le loro immagini fuse e coi loro preziosi arredi d’argento
e d’oro; e per vari anni si terrà lungi dal re del settentrione.

<span id="an_11:9">11:9</span> E questi marcerà contro il re del
mezzogiorno, ma tornerà nel proprio paese.

<span id="an_11:10">11:10</span> E i suoi figliuoli entreranno in
guerra, e raduneranno una moltitudine di grandi forze; l’un d’essi si
farà avanti, si spanderà come un torrente, e passerà oltre; poi tornerà
e spingerà le ostilità sino alla fortezza del re del mezzogiorno.

<span id="an_11:11">11:11</span> Il re del mezzogiorno s’inasprirà, si
farà innanzi e moverà guerra a lui, al re del settentrione, il quale
arrolerà una gran moltitudine; ma quella moltitudine sarà data in mano
del re del mezzogiorno.

<span id="an_11:12">11:12</span> La moltitudine sarà portata via, e il
cuore di lui s’inorgoglirà; ma, per quanto ne abbia abbattuto delle
decine di migliaia, non sarà per questo più forte.

<span id="an_11:13">11:13</span> E il re del settentrione arrolerà di
nuovo una moltitudine più numerosa della prima; e in capo ad un certo
numero d’anni egli si farà avanti con un grosso esercito e con molto
materiale.

<span id="an_11:14">11:14</span> E in quel tempo molti insorgeranno
contro il re del mezzogiorno; e degli uomini violenti di fra il tuo
popolo insorgeranno per dar compimento alla visione, ma cadranno.

<span id="an_11:15">11:15</span> E il re del settentrione verrà;
innalzerà de’ bastioni, e s’impadronirà di una città fortificata; e né
le forze del mezzogiorno, né le truppe scelte avran la forza di
resistere.

<span id="an_11:16">11:16</span> E quegli che sarà venuto contro di lui
farà ciò che gli piacerà, non essendovi chi possa stargli a fronte; e si
fermerà nel paese splendido, il quale sarà interamente in suo potere.

<span id="an_11:17">11:17</span> Egli si proporrà di venire con le forze
di tutto il suo regno, ma farà un accomodamento col re del mezzogiorno;
e gli darà la figliuola per distruggergli il regno; ma il piano non
riuscirà, e il paese non gli apparterrà.

<span id="an_11:18">11:18</span> Poi si dirigerà verso le isole, e ne
prenderà molte; ma un generale farà cessare l’obbrobrio ch’ei voleva
infliggergli, e lo farà ricadere addosso a lui.

<span id="an_11:19">11:19</span> Poi il re si dirigerà verso le fortezze
del proprio paese; ma inciamperà, cadrà, e non lo si troverà più.

<span id="an_11:20">11:20</span> Poi, in luogo di lui, sorgerà uno che
farà passare un esattore di tributi attraverso il paese che è la gloria
del regno; ma in pochi giorni sarà distrutto, non nell’ira, né in
battaglia.

<span id="an_11:21">11:21</span> Poi, in luogo suo, sorgerà un uomo
spregevole, a cui non sarà stata conferita la maestà reale; ma verrà
senza rumore, e s’impadronirà del regno a forza di lusinghe.

<span id="an_11:22">11:22</span> E le forze che inonderanno il paese
saranno sommerse davanti a lui, saranno infrante, come pure un capo
dell’alleanza.

<span id="an_11:23">11:23</span> E, nonostante la lega fatta con
quest’ultimo, agirà con frode, salirà, e diverrà vittorioso con poca
gente.

<span id="an_11:24">11:24</span> E, senza rumore, invaderà le parti più
grasse della provincia, e farà quello che non fecero mai né i suoi
padri, né i padri dei suoi padri: distribuirà bottino, spoglie e beni e
mediterà progetti contro le fortezze; questo, per un certo tempo.

<span id="an_11:25">11:25</span> Poi raccoglierà le sue forze e il suo
coraggio contro il re del mezzogiorno, mediante un grande esercito. E il
re del mezzogiorno s’impegnerà in guerra con un grande e potentissimo
esercito; ma non potrà tener fronte, perché si faranno delle
macchinazioni contro di lui.

<span id="an_11:26">11:26</span> Quelli che mangeranno alla sua mensa
saranno la sua rovina, il suo esercito si dileguerà come un torrente, e
molti cadranno uccisi.

<span id="an_11:27">11:27</span> E quei due re cercheranno in cuor loro
di farsi del male; e, alla stessa mensa, si diranno delle menzogne; ma
ciò non riuscirà, perché la fine non verrà che al tempo fissato.

<span id="an_11:28">11:28</span> E quegli tornerà al suo paese con
grandi ricchezze; il suo cuore formerà dei disegni contro al patto
santo, ed egli li eseguirà, poi tornerà al suo paese.

<span id="an_11:29">11:29</span> Al tempo stabilito egli marcerà di
nuovo contro il mezzogiorno; ma quest’ultima volta la cosa non riuscirà
come la prima;

<span id="an_11:30">11:30</span> poiché delle navi di Kittim moveranno
contro di lui; ed egli si perderà d’animo; poi di nuovo s’indignerà
contro il patto santo, ed eseguirà i suoi disegni, e tornerà ad
intendersi con quelli che avranno abbandonato il patto santo.

<span id="an_11:31">11:31</span> Delle forze mandate da lui si
presenteranno e profaneranno il santuario, la fortezza, sopprimeranno il
sacrifizio continuo, e vi collocheranno l’abominazione, che cagiona la
desolazione.

<span id="an_11:32">11:32</span> E per via di lusinghe corromperà quelli
che agiscono empiamente contro il patto; ma il popolo di quelli che
conoscono il loro Dio mostrerà fermezza, e agirà.

<span id="an_11:33">11:33</span> E i savi fra il popolo ne istruiranno
molti; ma saranno abbattuti dalla spada e dal fuoco, dalla cattività e
dal saccheggio, per un certo tempo.

<span id="an_11:34">11:34</span> E quando saranno così abbattuti, saran
soccorsi con qualche piccolo aiuto; ma molti s’uniranno a loro con finti
sembianti.

<span id="an_11:35">11:35</span> E di que’ savi ne saranno abbattuti
alcuni, per affinarli, per purificarli e per imbiancarli sino al tempo
della fine, perché questa non avverrà che al tempo stabilito.

<span id="an_11:36">11:36</span> E il re agirà a suo talento, si
estollerà, si magnificherà al disopra d’ogni dio, e proferirà cose
inaudite contro l’Iddio degli dèi; prospererà finché l’indignazione sia
esaurita; poiché quello ch’è decretato si compirà.

<span id="an_11:37">11:37</span> Egli non avrà riguardo agli dèi de’
suoi padri; non avrà riguardo né alla divinità favorita delle donne, né
ad alcun dio, perché si magnificherà al disopra di tutti.

<span id="an_11:38">11:38</span> Ma onorerà l’iddio delle fortezze nel
suo luogo di culto; onorerà con oro, con argento, con pietre preziose e
con oggetti di valore un dio che i suoi padri non conobbero.

<span id="an_11:39">11:39</span> E agirà contro le fortezze ben munite,
aiutato da un dio straniero; quelli che lo riconosceranno egli ricolmerà
di gloria, li farà dominare su molti, e spartirà fra loro delle terre
come ricompense.

<span id="an_11:40">11:40</span> E al tempo della fine, il re del
mezzogiorno verrà a cozzo con lui; e il re del settentrione gli piomberà
addosso come la tempesta, con carri e cavalieri, e con molte navi;
penetrerà ne’ paesi e, tutto inondando, passerà oltre.

<span id="an_11:41">11:41</span> Entrerà pure nel paese splendido, e
molte popolazioni saranno abbattute; ma queste scamperanno dalle sue
mani: Edom, Moab e la parte principale de’ figliuoli di Ammon.

<span id="an_11:42">11:42</span> Egli stenderà la mano anche su diversi
paesi, e il paese d’Egitto non scamperà.

<span id="an_11:43">11:43</span> E s’impadronirà de’ tesori d’oro e
d’argento, e di tutte le cose preziose dell’Egitto; e i Libi e gli
Etiopi saranno al suo séguito.

<span id="an_11:44">11:44</span> Ma notizie dall’oriente e dal
settentrione lo spaventeranno; ed egli partirà con gran furore, per
distruggere e votare allo stermino molti.

<span id="an_11:45">11:45</span> E pianterà le tende del suo palazzo fra
i mari e il bel monte santo; poi giungerà alla sua fine, e nessuno gli
darà aiuto.

<span id="an_12:1">12:1</span> E in quel tempo sorgerà Micael, il gran
capo, il difensore de’ figliuoli del tuo popolo; e sarà un tempo
d’angoscia, quale non n’ebbe mai da quando esiston nazioni fino a
quell’epoca; e in quel tempo, il tuo popolo sarà salvato; tutti quelli,
cioè, che saran trovati iscritti nel libro.

<span id="an_12:2">12:2</span> E molti di coloro che dormono nella
polvere della terra si risveglieranno: gli uni per la vita eterna, gli
altri per l’obbrobrio, per una eterna infamia.

<span id="an_12:3">12:3</span> E i savi risplenderanno come lo splendore
della distesa, e quelli che ne avranno condotti molti alla giustizia,
risplenderanno come le stelle, in sempiterno.

<span id="an_12:4">12:4</span> E tu, Daniele, tieni nascoste queste
parole, e sigilla il libro sino al tempo della fine; molti lo
studieranno con cura, e la conoscenza aumenterà".

<span id="an_12:5">12:5</span> Poi, io, Daniele, guardai, ed ecco due
altri uomini in piedi: l’uno di qua sulla sponda del fiume,

<span id="an_12:6">12:6</span> e l’altro di là, sull’altra sponda del
fiume. E l’un d’essi disse all’uomo vestito di lino che stava sopra le
acque del fiume: "Quando sarà la fine di queste maraviglie?"

<span id="an_12:7">12:7</span> E io udii l’uomo vestito di lino, che
stava sopra le acque del fiume, il quale, alzata la man destra e la man
sinistra al cielo, giurò per colui che vive in eterno, che ciò sarà per
un tempo, per dei tempi e la metà d’un tempo; e quando la forza del
popolo santo sarà interamente infranta, allora tutte queste cose si
compiranno.

<span id="an_12:8">12:8</span> E io udii, ma non compresi; e dissi:
"Signor mio, qual sarà la fine di queste cose?"

<span id="an_12:9">12:9</span> Ed egli rispose: "Va’, Daniele; poiché
queste parole son nascoste e sigillate sino al tempo della fine.

<span id="an_12:10">12:10</span> Molti saranno purificati, imbiancati,
affinati; ma gli empi agiranno empiamente, e nessuno degli empi capirà,
ma capiranno i savi.

<span id="an_12:11">12:11</span> E dal tempo che sarà soppresso il
sacrifizio continuo e sarà rizzata l’abominazione che cagiona la
desolazione, vi saranno milleduecento novanta giorni.

<span id="an_12:12">12:12</span> Beato chi aspetta e giunge a
milletrecento trentacinque giorni!

<span id="an_12:13">12:13</span> Ma tu avviati verso la fine; tu ti
riposerai, e poi sorgerai per ricevere la tua parte di eredità, alla
fine de’ giorni".

------------------------------------------------------------------------

[Next: Hosea](hos)
