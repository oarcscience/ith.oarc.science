[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](kg2)  [Next](ch2.md) 

------------------------------------------------------------------------

### Italian Bible: 1 Chronicles

<span id="an_1:1">1:1</span> Adamo, Seth, Enosh;

<span id="an_1:2">1:2</span> Kenan, Mahalaleel, Jared;

<span id="an_1:3">1:3</span> Enoc, Methushelah, Lamec;

<span id="an_1:4">1:4</span> Noè, Sem, Cam, e Jafet.

<span id="an_1:5">1:5</span> Figliuoli di Jafet: Gomer, Magog, Madai,
Javan, Tubal, Mescec e Tiras.

<span id="an_1:6">1:6</span> Figliuoli di Gomer: Ashkenaz, Rifat
Togarma.

<span id="an_1:7">1:7</span> Figliuoli di Javan: Elisha, Tarsis, Kittim
e Rodanim.

<span id="an_1:8">1:8</span> Figliuoli di Cam: Cush, Mitsraim, Put e
Canaan.

<span id="an_1:9">1:9</span> Figliuoli di Cush: Seba, Havila, Sabta,
Raama e Sabteca. Figliuoli di Raama: Sceba e Dedan.

<span id="an_1:10">1:10</span> Cush generò Nimrod, che cominciò ad esser
potente sulla terra.

<span id="an_1:11">1:11</span> Mitsraim generò i Ludim, gli Anamim, i
Lehabim, i Naftuhim,

<span id="an_1:12">1:12</span> i Pathrusim, i Casluhim (donde uscirono i
Filistei) e i Caftorim.

<span id="an_1:13">1:13</span> Canaan generò Sidon, suo primogenito, e
Heth,

<span id="an_1:14">1:14</span> e i Gebusei, gli Amorei, i Ghirgasei,

<span id="an_1:15">1:15</span> gli Hivvei, gli Archei, i Sinei,

<span id="an_1:16">1:16</span> gli Arvadei, i Tsemarei e gli Hamathei.

<span id="an_1:17">1:17</span> Figliuoli di Sem: Elam, Assur, Arpacshad,
Lud e Aram; Uz, Hul, Ghether e Mescec.

<span id="an_1:18">1:18</span> Arpacshad generò Scelah, e Scelah generò
Eber.

<span id="an_1:19">1:19</span> Ad Eber nacquero due figliuoli: il nome
dell’uno fu Peleg, perché ai suoi giorni la terra fu spartita; e il nome
del suo fratello fu Joktan.

<span id="an_1:20">1:20</span> Joktan generò Almodad, Scelef,
Hatsarmaveth, Jerah,

<span id="an_1:21">1:21</span> Hadoram, Uzal, Diklah,

<span id="an_1:22">1:22</span> Ebal, Abimael, Sceba, Ofir, Havila e
Jobab.

<span id="an_1:23">1:23</span> Tutti questi furono figliuoli di Joktan.

<span id="an_1:24">1:24</span> Sem, Arpacshad, Scelah,

<span id="an_1:25">1:25</span> Eber, Peleg, Reu,

<span id="an_1:26">1:26</span> Serug, Nahor, Terah,

<span id="an_1:27">1:27</span> Abramo, che è Abrahamo.

<span id="an_1:28">1:28</span> Figliuoli di Abrahamo: Isacco e Ismaele.

<span id="an_1:29">1:29</span> Questi sono i loro discendenti: il
primogenito d’Ismaele fu Nebaioth; poi, Kedar, Adbeel, Mibsam,

<span id="an_1:30">1:30</span> Mishma, Duma, Massa, Hadad, Tema,

<span id="an_1:31">1:31</span> Jetur, Nafish e Kedma. Questi furono i
figliuoli d’Ismaele.

<span id="an_1:32">1:32</span> Figliuoli di Ketura, concubina
d’Abrahamo: essa partorì Zimran, Jokshan, Medan, Madian, Jishbak e
Shuach. Figliuoli di Jokshan: Sceba e Dedan.

<span id="an_1:33">1:33</span> Figliuoli di Madian: Efa, Efer, Hanoch,
Abida ed Eldaa. Tutti questi furono i figliuoli di Ketura.

<span id="an_1:34">1:34</span> Abrahamo generò Isacco. Figliuoli
d’Isacco: Esaù e Israele.

<span id="an_1:35">1:35</span> Figliuoli di Esaù: Elifaz, Reuel, Ieush,
Ialam e Korah.

<span id="an_1:36">1:36</span> Figliuoli di Elifaz: Teman, Omar, Tsefi,
Gatam, Kenaz, Timna ed Amalek.

<span id="an_1:37">1:37</span> Figliuoli di Reuel: Nahath, Zerach,
Shammah e Mizza.

<span id="an_1:38">1:38</span> Figliuoli di Seir: Lotan, Shobal,
Tsibeon, Ana, Dishon, Etser e Dishan.

<span id="an_1:39">1:39</span> Figliuoli di Lotan: Hori e Homam; e la
sorella di Lotan fu Timna.

<span id="an_1:40">1:40</span> Figliuoli di Shobal: Alian, Manahath,
Ebal, Scefi e Onam. Figliuoli di Tsibeon: Aiah e Ana.

<span id="an_1:41">1:41</span> Figliuoli di Ana: Dishon. Figliuoli di
Dishon: Hamran, Eshban, Jthran e Keran.

<span id="an_1:42">1:42</span> Figliuoli di Etser: Bilhan, Zaavan,
Jaakan. Figliuoli di Dishon: Uts e Aran.

<span id="an_1:43">1:43</span> Questi sono i re che regnarono nel paese
di Edom prima che alcun re regnasse sui figliuoli d’Israele: Bela,
figliuolo di Beor; e il nome della sua città fu Dinhaba.

<span id="an_1:44">1:44</span> Bela morì e Jobab, figliuolo di Zerach,
di Botsra, regnò in luogo suo.

<span id="an_1:45">1:45</span> Jobab morì, e Husham, del paese de’
Temaniti, regnò in luogo suo.

<span id="an_1:46">1:46</span> Husham morì, e Hadad, figliuolo di Bedad,
che sconfisse i Madianiti ne’ campi di Moab, regnò in luogo suo; e il
nome della sua città era Avith.

<span id="an_1:47">1:47</span> Hadad morì, e Samla, di Masreka, regnò in
luogo suo.

<span id="an_1:48">1:48</span> Samla morì, e Saul di Rehoboth sul Fiume,
regnò in luogo suo.

<span id="an_1:49">1:49</span> Saul morì, e Baal-Hanan, figliuolo di
Acbor, regnò in luogo suo.

<span id="an_1:50">1:50</span> Baal-Hanan morì, e Hadad regnò in luogo
suo. Il nome della sua città fu Pai, e il nome della sua moglie,
Mehetabeel, figliuola di Matred, figliuola di Mezahab.

<span id="an_1:51">1:51</span> E Hadad morì. I capi di Edom furono: il
capo Timna, il capo Alva, il capo Ietheth,

<span id="an_1:52">1:52</span> il capo Oholibama, il capo Ela, il capo
Pinon,

<span id="an_1:53">1:53</span> il capo Kenaz, il capo Teman, il capo
Mibtsar,

<span id="an_1:54">1:54</span> il capo Magdiel, il capo Iram. Questi
sono i capi di Edom.

<span id="an_2:1">2:1</span> Questi sono i figliuoli d’Israele: Ruben,
Simeone, Levi, Giuda, Issacar e Zabulon;

<span id="an_2:2">2:2</span> Dan, Giuseppe, Beniamino, Neftali, Gad e
Ascer.

<span id="an_2:3">2:3</span> Figliuoli di Giuda: Er, Onan e Scela;
questi tre gli nacquero dalla figliuola di Shua, la Cananea. Er,
primogenito di Giuda, era perverso agli occhi dell’Eterno, e l’Eterno lo
fece morire.

<span id="an_2:4">2:4</span> Tamar, nuora di Giuda, gli partorì Perets e
Zerach. Totale dei figliuoli di Giuda: cinque.

<span id="an_2:5">2:5</span> Figliuoli di Perets: Hetsron e Hamul.

<span id="an_2:6">2:6</span> Figliuoli di Zerach: Zimri, Ethan, Heman,
Calcol e Dara: in tutto, cinque.

<span id="an_2:7">2:7</span> Figliuoli di Carmi: Acan che conturbò
Israele quando commise una infedeltà riguardo all’interdetto.

<span id="an_2:8">2:8</span> Figliuoli di Ethan: Azaria.

<span id="an_2:9">2:9</span> Figliuoli che nacquero a Hetsron:
Jerahmeel, Ram e Kelubai.

<span id="an_2:10">2:10</span> Ram generò Amminadab; Amminadab generò
Nahshon, principe dei figliuoli di Giuda;

<span id="an_2:11">2:11</span> e Nahshon generò Salma; e Salma generò
Boaz. Boaz generò Obed.

<span id="an_2:12">2:12</span> Obed generò Isai.

<span id="an_2:13">2:13</span> Isai generò Eliab, suo primogenito,
Abinadab il secondo, Scimea il terzo,

<span id="an_2:14">2:14</span> Nethaneel il quarto, Raddai il quinto,

<span id="an_2:15">2:15</span> Otsem il sesto, Davide il settimo.

<span id="an_2:16">2:16</span> Le loro sorelle erano Tseruia ed Abigail.
Figliuoli di Tseruia: Abishai, Joab ed Asael: tre.

<span id="an_2:17">2:17</span> Abigail partorì Amasa, il cui padre fu
Jether, l’Ismaelita.

<span id="an_2:18">2:18</span> Caleb figliuolo di Hetsron, ebbe dei
figliuoli da Azuba sua moglie, e da Jerioth. Questi sono i figliuoli che
ebbe da Azuba: Jescer, Shobab e Ardon.

<span id="an_2:19">2:19</span> Azuba morì e Caleb sposò Efrath, che gli
partorì Hur.

<span id="an_2:20">2:20</span> Hur generò Uri, e Uri generò Betsaleel.

<span id="an_2:21">2:21</span> Poi Hetsron prese la figliuola di Makir,
padre di Galaad; egli avea sessant’anni quando la sposò; ed essa gli
partorì Segub.

<span id="an_2:22">2:22</span> Segub generò Jair, che ebbe ventitre
città nel paese di Galaad.

<span id="an_2:23">2:23</span> I Gheshuriti e i Siri presero loro le
borgate di Jair, Kenath e i villaggi che ne dipendevano, sessanta città.
Tutti cotesti erano figliuoli di Makir, padre di Galaad.

<span id="an_2:24">2:24</span> Dopo la morte di Hetsron, avvenuta a
Caleb-Efratha, Abiah, moglie di Hetsron, gli partorì Ashhur padre di
Tekoa.

<span id="an_2:25">2:25</span> I figliuoli di Jerahmeel, primogenito di
Hetsron, furono: Ram, il primogenito, Buna, Oren ed Otsem, nati da
Ahija.

<span id="an_2:26">2:26</span> Jerahmeel ebbe un’altra moglie, di nome
Atara, che fu madre di Onam.

<span id="an_2:27">2:27</span> I figliuoli di Ram, primogenito di
Jerahmeel, furono: Maats, Jamin ed Eker.

<span id="an_2:28">2:28</span> I figliuoli di Onam furono: Shammai e
Jada. Figliuoli di Shammai: Nadab e Abishur.

<span id="an_2:29">2:29</span> La moglie di Abishur si chiamava Abihail,
che gli partorì Ahban e Molid.

<span id="an_2:30">2:30</span> Figliuoli di Nadab: Seled e Appaim. Seled
morì senza figliuoli.

<span id="an_2:31">2:31</span> Figliuoli di Appaim: Jscei. Figliuoli di
Jscei: Sceshan. Figliuoli di Sceshan: Ahlai.

<span id="an_2:32">2:32</span> Figliuoli di Jada, fratello di Shammai:
Jether e Jonathan. Jether morì senza figliuoli.

<span id="an_2:33">2:33</span> Figliuoli di Jonathan: Peleth e Zaza.
Questi sono i figliuoli di Jerahmeel.

<span id="an_2:34">2:34</span> Sceshan non ebbe figliuoli, ma sì delle
figlie. Sceshan aveva uno schiavo egiziano per nome Jarha.

<span id="an_2:35">2:35</span> E Sceshan diede la sua figliuola per
moglie a Jarha, suo schiavo; ed essa gli partorì Attai.

<span id="an_2:36">2:36</span> Attai generò Nathan; Nathan generò Zabad;

<span id="an_2:37">2:37</span> Zabad generò Efial; Efial generò Obed;

<span id="an_2:38">2:38</span> Obed generò Jehu; Jehu generò Azaria;

<span id="an_2:39">2:39</span> Azaria generò Helets; Helets generò
Elasa;

<span id="an_2:40">2:40</span> Elasa generò Sismai; Sismai generò
Shallum;

<span id="an_2:41">2:41</span> Shallum generò Jekamia e Jekamia generò
Elishama.

<span id="an_2:42">2:42</span> Figliuoli di Caleb, fratello di
Jerahmeel: Mesha, suo primogenito che fu padre di Zif, e i figliuoli di
Maresha, che fu padre di Hebron.

<span id="an_2:43">2:43</span> Figliuoli di Hebron: Kora, Tappuah, Rekem
e Scema.

<span id="an_2:44">2:44</span> Scema generò Raham, padre di Jorkeam,
Rekem generò Shammai.

<span id="an_2:45">2:45</span> Il figliuolo di Shammai fu Maon; e Maon
fu il padre di Beth-Tsur.

<span id="an_2:46">2:46</span> Efa, concubina di Caleb, partorì Haran,
Motsa e Gazez. Haran generò Gazez.

<span id="an_2:47">2:47</span> Figliuoli di Jahdai: Reghem, Jotham,
Gheshan, Pelet, Efa e Shaaf.

<span id="an_2:48">2:48</span> Maaca, concubina di Caleb, partorì Sceber
e Tirhana.

<span id="an_2:49">2:49</span> Partorì anche Shaaf, padre di Madmanna,
Sceva, padre di Macbena e padre di Ghibea. La figliuola di Caleb era
Acsa.

<span id="an_2:50">2:50</span> Questi furono i figliuoli di Caleb:
Ben-Hur, primogenito di Efrata, Shobal, padre di Kiriath-Jearim;

<span id="an_2:51">2:51</span> Salma, padre di Bethlehem; Haref, padre
di Beth-Gader.

<span id="an_2:52">2:52</span> Shobal, padre di Kiriath-Jearim, ebbe per
discendenti: Haroe, e la metà di Menuhoth.

<span id="an_2:53">2:53</span> Le famiglie di Kiriath-Jearim furono: gli
Ithrei, i Puthei, gli Shumatei e i Mishraei; dalle quali famiglie
derivarono gli Tsorathiti e gli Eshtaoliti.

<span id="an_2:54">2:54</span> Figliuoli di Salma: Bethlehem e i
Netofatei, Atroth-Beth-Joab, la metà dei Manahatei, gli Tsoriti.

<span id="an_2:55">2:55</span> E le famiglie di scribi che abitavano a
Jabets: i Tirathei, gli Scimeathei, i Sucathei. Questi sono i Kenei
discesi da Hammath, padre della casa di Recab.

<span id="an_3:1">3:1</span> Questi furono i figliuoli di Davide, che
gli nacquero a Hebron: il primogenito fu Amnon, di Ahinoam, la
Jzreelita; il secondo fu Daniel, da Abigail, la Carmelita;

<span id="an_3:2">3:2</span> il terzo fu Absalom, figliuolo di Maaca,
figliuola di Talmai, re di Gheshur; il quarto fu Adonija, figliuolo di
Hagghith;

<span id="an_3:3">3:3</span> il quinto fu Scefatia, di Abital; il sesto
fu Ithream, di Egla, sua moglie.

<span id="an_3:4">3:4</span> Questi sei figliuoli gli nacquero a Hebron.
Quivi regnò sette anni e sei mesi, e in Gerusalemme regnò trentatre
anni.

<span id="an_3:5">3:5</span> E questi furono i figliuoli che gli
nacquero a Gerusalemme: Scimea, Shobab, Nathan, Salomone: quattro
figliuoli natigli da Bath-Shua, figliuola di Ammiel;

<span id="an_3:6">3:6</span> poi Jibhar, Elishama,

<span id="an_3:7">3:7</span> Elifelet, Noga, Nefeg, Jafia,

<span id="an_3:8">3:8</span> Elishama, Eliada ed Elifelet, cioè nove
figliuoli.

<span id="an_3:9">3:9</span> Tutti questi furono i figliuoli di Davide,
senza contare i figliuoli delle sue concubine. E Tamar era loro sorella.

<span id="an_3:10">3:10</span> Figliuoli di Salomone: Roboamo, che ebbe
per figliuolo Abija, che ebbe per figliuolo Asa, che ebbe per figliuolo
Giosafat,

<span id="an_3:11">3:11</span> che ebbe per figliuolo Joram, che ebbe
per figliuolo Achazia, che ebbe per figliuolo Joas,

<span id="an_3:12">3:12</span> che ebbe per figliuolo Amatsia, che ebbe
per figliuolo Azaria, che ebbe per figliuolo Jotham,

<span id="an_3:13">3:13</span> che ebbe per figliuolo Achaz, che ebbe
per figliuolo Ezechia, che ebbe per figliuolo Manasse,

<span id="an_3:14">3:14</span> che ebbe per figliuolo Amon, che ebbe per
figliuolo Giosia.

<span id="an_3:15">3:15</span> Figliuoli di Giosia: Johanan, il
primogenito; Joiakim, il secondo; Sedekia, il terzo; Shallum, il quarto.

<span id="an_3:16">3:16</span> Figliuoli di Johiakim: Jeconia, ch’ebbe
per figliuolo Sedekia.

<span id="an_3:17">3:17</span> Figliuoli di Jeconia, il prigioniero: il
suo figliuolo Scealtiel,

<span id="an_3:18">3:18</span> e Malkiram, Pedaia, Scenatsar, Jekamia,
Hoshama e Nedabia.

<span id="an_3:19">3:19</span> Figliuoli di Pedaia: Zorobabele e Scimei.
Figliuoli di Zorobabele: Meshullam e Hanania, e Scelomith, loro sorella;

<span id="an_3:20">3:20</span> poi Hashuba, Ohel, Berekia, Hasadia,
Jushab-Hesed, cinque in tutto.

<span id="an_3:21">3:21</span> Figliuoli di Hanania: Pelatia e Isaia, i
figliuoli di Refaia, i figliuoli d’Arnan, i figliuoli di Abdia, i
figliuoli di Scecania.

<span id="an_3:22">3:22</span> Figliuoli di Scecania: Scemaia. Figliuoli
di Scemaia: Hattush, Jgal, Bariah, Nearia e Shafath, sei in tutto.

<span id="an_3:23">3:23</span> Figliuoli di Nearia: Elioenai, Ezechia e
Azrikam, tre in tutto.

<span id="an_3:24">3:24</span> Figliuoli di Elioenai: Hodavia, Eliascib,
Pelaia, Akkub, Iohanan, Delaia e Anani, sette in tutto.

<span id="an_4:1">4:1</span> Figliuoli di Giuda: Perets, Hetsron, Carmi,
Hur e Shobal.

<span id="an_4:2">4:2</span> Reaia figliuolo di Shobal, generò Jahath;
Jahath generò Ahumai e Lahad. Queste sono le famiglie degli Tsorathei.

<span id="an_4:3">4:3</span> Questi furono i discendenti del padre di
Etham: Jzreel, Jshma e Jdbash; la loro sorella si chiamava Hatselelponi.

<span id="an_4:4">4:4</span> Penuel fu padre di Ghedor; ed Ezer, padre
di Husha. Questi sono i figliuoli di Hur, primogenito di Efrata, padre
di Bethlehem.

<span id="an_4:5">4:5</span> Ashhur, padre di Tekoa, ebbe due mogli:
Helea e Naara.

<span id="an_4:6">4:6</span> Naara gli partorì Ahuzam, Hefer, Themeni ed
Ahashtari.

<span id="an_4:7">4:7</span> Questi sono i figliuoli di Naara. Figliuoli
di Helea: Tsereth, Tsohar ed Ethnan.

<span id="an_4:8">4:8</span> Kotz generò Anub, Hatsobeba, e le famiglie
di Aharhel, figliuolo di Harum.

<span id="an_4:9">4:9</span> Jabets fu più onorato dei suoi fratelli;
sua madre gli avea messo nome Jabets, perché, diceva, "l’ho partorito
con dolore".

<span id="an_4:10">4:10</span> Jabets invocò l’Iddio d’Israele, dicendo:
"Oh se tu mi benedicessi e allargassi i miei confini, e se la tua mano
fosse meco e se tu mi preservassi dal male in guisa ch’io non avessi da
soffrire!" E Dio gli concedette quello che avea chiesto.

<span id="an_4:11">4:11</span> Kelub, fratello di Shuha generò Mehir,
che fu padre di Eshton.

<span id="an_4:12">4:12</span> Eshton generò Beth-Rafa, Paseah e
Tehinna, padre di Ir-Nahash. Questa è la gente di Zeca.

<span id="an_4:13">4:13</span> Figliuoli di Kenaz: Othniel e Seraia.
Figliuoli di Othniel: Hathath.

<span id="an_4:14">4:14</span> Meonothai generò Ofra. Seraia generò
Joab, padre degli abitanti la valle degli artigiani, perché erano
artigiani.

<span id="an_4:15">4:15</span> Figliuoli di Caleb figliuolo di Gefunne:
Iru, Ela e Naam, i figliuoli d’Ela e Kenaz.

<span id="an_4:16">4:16</span> Figliuoli di Jehallelel: Zif, Zifa,
Thiria ed Asareel.

<span id="an_4:17">4:17</span> Figliuoli di Esdra: Jether, Mered, Efer e
Jalon. La moglie di Mered partorì Miriam, Shammai ed Ishbah, padre di
Eshtemoa.

<span id="an_4:18">4:18</span> L’altra sua moglie, la Giudea, partorì
Jered, padre di Ghedor, Heber, padre di Soco e Jekuthiel, padre di
Zanoah. Quelli nominati prima eran figliuoli di Bithia, figliuola di
Faraone che Mered avea presa per moglie.

<span id="an_4:19">4:19</span> Figliuoli della moglie di Hodija, sorella
di Naham: il padre di Kehila, il Garmeo, ed Eshtemoa, il Maacatheo.

<span id="an_4:20">4:20</span> Figliuoli di Scimon: Amnon, Rinna,
Benhanan e Tilon. Figliuoli di Isci: Zozeth e Ben-Zoeth.

<span id="an_4:21">4:21</span> Figliuoli di Scela, figliuolo di Giuda:
Er, padre di Leca, Lada, padre di Maresha, e le famiglie della casa dove
si lavora il bisso di Beth-Ashbea e Jokim,

<span id="an_4:22">4:22</span> e la gente di Cozeba, e Joas, e Saraf,
che signoreggiarono su Moab, e Jashubi-Lehem. Ma queste son cose
d’antica data.

<span id="an_4:23">4:23</span> Erano de’ vasai e stavano a Netaim e a
Ghederah; stavano quivi presso al re per lavorare al suo servizio.

<span id="an_4:24">4:24</span> Figliuoli di Simeone: Nemuel, Jamin,
Jarib, Zerah, Saul,

<span id="an_4:25">4:25</span> ch’ebbe per figliuolo Shallum, ch’ebbe
per figliuolo Mibsam, ch’ebbe per figliuolo Mishma.

<span id="an_4:26">4:26</span> Figliuoli di Mishma: Hammuel, ch’ebbe per
figliuolo Zaccur, ch’ebbe per figliuolo Scimei.

<span id="an_4:27">4:27</span> Scimei ebbe sedici figliuoli e sei
figliuole; ma i suoi fratelli non ebbero molti figliuoli; e le loro
famiglie non si moltiplicarono quanto quelle dei figliuoli di Giuda.

<span id="an_4:28">4:28</span> Si stabilirono a Beer-Sceba, a Molada, ad
Hatsar-Shual,

<span id="an_4:29">4:29</span> a Bilha, ad Etsem, a Tolad,

<span id="an_4:30">4:30</span> a Bethuel, ad Horma, a Tsiklag,

<span id="an_4:31">4:31</span> a Beth-Marcaboth, ad Hatsar-Susim, a
Beth-Biri ed a Shaaraim. Queste furono le loro città, fino al regno di
Davide.

<span id="an_4:32">4:32</span> Aveano pure i villaggi di Etam, Ain,
Rimmon, Token ed Ashan: cinque terre,

<span id="an_4:33">4:33</span> e tutti i villaggi ch’erano nei dintorni
di quelle città, fino a Baal. Queste furono le loro dimore, ed essi
aveano le loro genealogie.

<span id="an_4:34">4:34</span> Meshobab, Jamlec, Josha, figliuolo di
Amatsia,

<span id="an_4:35">4:35</span> Joel, Jehu, figliuolo di Joscibia,
figliuolo di Seraia, figliuolo di Asiel,

<span id="an_4:36">4:36</span> Elioenai, Jaakoba, Jeshohaia, Asaia,
Adiel, Jesimiel,

<span id="an_4:37">4:37</span> Benaia, Ziza, figliuolo di Scifi,
figliuolo di Allon, figliuolo di Jedaia, figliuolo di Scimri, figliuolo
di Scemaia,

<span id="an_4:38">4:38</span> questi uomini, enumerati per nome, erano
principi nelle loro famiglie, e le loro case patriarcali si accrebbero
grandemente.

<span id="an_4:39">4:39</span> Andarono dal lato di Ghedor, fino ad
oriente della valle, in cerca di pasture per i loro bestiami.

<span id="an_4:40">4:40</span> Trovarono pasture grasse e buone, e un
paese vasto, quieto e tranquillo; poiché quelli che lo abitavano prima
erano discendenti di Cam.

<span id="an_4:41">4:41</span> Questi uomini, ricordati più sopra per
nome, giunsero, al tempo di Ezechia, re di Giuda, fecero man bassa sulle
loro tende e sui Maoniti che si trovavan quivi, e li votarono allo
sterminio, né sono risorti fino al dì d’oggi; poi si stabiliron colà in
luogo di quelli, perché v’era pastura per i bestiami.

<span id="an_4:42">4:42</span> E una parte di questi figliuoli di
Simeone, cinquecento uomini, andarono verso il monte Seir, avendo alla
loro testa Pelatia, Nearia, Refaia ed Uziel figliuoli di Isci;

<span id="an_4:43">4:43</span> distrussero gli avanzi degli Amalekiti
che avean potuto salvarsi, e si stabiliron quivi, dove son rimasti fino
al dì d’oggi.

<span id="an_5:1">5:1</span> Figliuoli di Ruben, primogenito d’Israele.
Poiché egli era il primogenito; ma siccome profanò il talamo di suo
padre, la sua primogenitura fu data ai figliuoli di Giuseppe, figliuolo
d’Israele. Nondimeno, Giuseppe non fu iscritto nelle genealogie come
primogenito;

<span id="an_5:2">5:2</span> Giuda ebbe, è vero, la prevalenza tra i
suoi fratelli, e da lui è disceso il principe; ma il diritto di
primogenitura appartiene a Giuseppe.

<span id="an_5:3">5:3</span> Figliuoli di Ruben, primogenito d’Israele:
Hanoc, Pallu, Hetsron e Carmi.

<span id="an_5:4">5:4</span> Figliuoli di Joel: Scemaia, ch’ebbe per
figliuolo Gog, che ebbe per figliuolo Scimei,

<span id="an_5:5">5:5</span> che ebbe per figliuolo Mica, ch’ebbe per
figliuolo Reaia, ch’ebbe per figliuolo Baal,

<span id="an_5:6">5:6</span> ch’ebbe per figliuolo Beera, che
Tilgath-Pilneser, re di Assiria, menò in cattività. Esso era principe
dei Rubeniti.

<span id="an_5:7">5:7</span> Fratelli di Beera, secondo le loro
famiglie, come sono iscritti nelle genealogie secondo le loro
generazioni: il primo, Jeiel; poi Zaccaria,

<span id="an_5:8">5:8</span> Bela, figliuolo di Azaz, figliuolo di
Scema, figliuolo di Joel. Bela dimorava ad Aroer e si estendeva fino a
Nebo ed a Baal-Meon;

<span id="an_5:9">5:9</span> a oriente occupava il paese dal fiume
Eufrate fino all’entrata del deserto, perché avea gran quantità di
bestiame nel paese di Galaad.

<span id="an_5:10">5:10</span> Al tempo di Saul, i discendenti di Bela
mossero guerra agli Hagareni, che caddero nelle loro mani; e quelli si
stabilirono nelle loro tende, su tutto il lato orientale di Galaad.

<span id="an_5:11">5:11</span> I figliuoli di Gad dimoravano dirimpetto
a loro nel paese di Bashan, fino a Salca.

<span id="an_5:12">5:12</span> Joel fu il primo; Shafam, il secondo; poi
Janai e Shafat in Bashan.

<span id="an_5:13">5:13</span> I loro fratelli, secondo le loro case
patriarcali, furono: Micael, Meshullam, Sceba, Jorai, Jacan, Zia ed
Eber: sette in tutto.

<span id="an_5:14">5:14</span> Essi erano figliuoli di Abihail,
figliuolo di Huri, figliuolo di Jaroah, figliuolo di Galaad, figliuolo
di Micael, figliuolo di Jeshishai, figliuolo di Jahdo, figliuolo di Buz;

<span id="an_5:15">5:15</span> Ahi, figliuolo di Abdiel, figliuolo di
Guni, era il capo della loro casa patriarcale.

<span id="an_5:16">5:16</span> Abitavano nel paese di Galaad e di Bashan
e nelle città che ne dipendevano, e in tutti i pascoli di Sharon fino ai
loro estremi limiti.

<span id="an_5:17">5:17</span> Tutti furono iscritti nelle genealogie al
tempo di Jotham, re di Giuda, e al tempo di Geroboamo, re d’Israele.

<span id="an_5:18">5:18</span> I figliuoli di Ruben, i Gaditi e la mezza
tribù di Manasse, che aveano degli uomini prodi che portavano scudo e
spada, tiravan d’arco ed erano addestrati alla guerra, in numero di
quarantaquattromila settecentosessanta, atti a combattere,

<span id="an_5:19">5:19</span> mossero guerra agli Hagareni, a Jetur, a
Nafish e a Nodab.

<span id="an_5:20">5:20</span> Furon soccorsi combattendo contro di
loro, e gli Hagareni e tutti quelli ch’eran con essi furon dati loro
nelle mani, perché durante il combattimento essi gridarono a Dio, che li
esaudì, perché s’eran confidati in lui.

<span id="an_5:21">5:21</span> Essi presero il bestiame dei vinti:
cinquantamila cammelli, duecentocinquantamila pecore, duemila asini, e
centomila persone;

<span id="an_5:22">5:22</span> molti ne caddero morti, perché quella
guerra procedeva da Dio. E si stabilirono nel luogo di quelli, fino alla
cattività.

<span id="an_5:23">5:23</span> I figliuoli della mezza tribù di Manasse
abitarono anch’essi in quel paese, da Bashan fino a Baal-Hermon e a
Senir e al monte Hermon. Erano numerosi,

<span id="an_5:24">5:24</span> e questi sono i capi delle loro case
patriarcali: Efer, Isci, Eliel, Azriel, Geremia, Hodavia, Jahdiel,
uomini forti e valorosi, di gran rinomanza, capi delle loro case
patriarcali.

<span id="an_5:25">5:25</span> Ma furono infedeli all’Iddio dei loro
padri, e si prostituirono andando dietro agli dèi dei popoli del paese,
che Dio avea distrutti dinanzi a loro.

<span id="an_5:26">5:26</span> E l’Iddio d’Israele eccitò lo spirito di
Pul, re di Assiria, e lo spirito di Tilgath-Pilneser, re di Assiria; e
Tilgath-Pilneser menò in cattività i Rubeniti, i Gaditi e la mezza tribù
di Manasse, e li trasportò a Halah, ad Habor, ad Hara e presso al fiume
di Gozan, dove son rimasti fino al dì d’oggi.

<span id="an_6:1">6:1</span> Figliuoli di Levi: Ghershom, Kehath e
Merari.

<span id="an_6:2">6:2</span> Figliuoli di Kehath: Amram, Itsehar, Hebron
ed Uziel.

<span id="an_6:3">6:3</span> Figliuoli di Amram: Aaronne, Mosè e Maria.
Figliuoli d’Aaronne: Nadab, Abihu, Eleazar ed Ithamar.

<span id="an_6:4">6:4</span> Eleazar generò Fineas; Fineas generò
Abishua;

<span id="an_6:5">6:5</span> Abishua generò Bukki; Bukki generò Uzzi;

<span id="an_6:6">6:6</span> Uzzi generò Zerahia; Zerahia generò
Meraioth;

<span id="an_6:7">6:7</span> Meraioth generò Amaria; Amaria generò
Ahitub;

<span id="an_6:8">6:8</span> Ahitub generò Tsadok; Tsadok generò
Ahimaats;

<span id="an_6:9">6:9</span> Ahimaats generò Azaria; Azaria generò
Johanan;

<span id="an_6:10">6:10</span> Johanan generò Azaria, che esercitò il
sacerdozio nella casa che Salomone edificò a Gerusalemme.

<span id="an_6:11">6:11</span> Azaria generò Amaria; Amaria generò
Ahitub;

<span id="an_6:12">6:12</span> Ahitub generò Tsadok; Tsadok generò
Shallum;

<span id="an_6:13">6:13</span> Shallum generò Hilkija;

<span id="an_6:14">6:14</span> Hilkija generò Azaria; Azaria generò
Seraia; Seraia generò Jehotsadak;

<span id="an_6:15">6:15</span> Jehotsadak se n’andò in esilio quando
l’Eterno fece menare in cattività Giuda e Gerusalemme da Nebucadnetsar.

<span id="an_6:16">6:16</span> Figliuoli di Levi: Ghershom, Kehath e
Merari.

<span id="an_6:17">6:17</span> Questi sono i nomi dei figliuoli di
Ghershom: Libni e Scimei.

<span id="an_6:18">6:18</span> Figliuoli di Kehath: Amram, Jtsehar,
Hebron e Uziel.

<span id="an_6:19">6:19</span> Figliuoli di Merari: Mahli e Musci.
Queste sono le famiglie di Levi, secondo le loro case patriarcali.

<span id="an_6:20">6:20</span> Ghershom ebbe per figliuolo Libni, che
ebbe per figliuolo Jahath, che ebbe per figliuolo Zimma,

<span id="an_6:21">6:21</span> che ebbe per figliuolo Joah, ch’ebbe per
figliuolo Iddo, ch’ebbe per figliuolo Zerah, ch’ebbe per figliuolo
Jeathrai.

<span id="an_6:22">6:22</span> Figliuoli di Kehath: Amminadab, che ebbe
per figliuolo Core, che ebbe per figliuolo Assir,

<span id="an_6:23">6:23</span> che ebbe per figliuolo Elkana, che ebbe
per figliuolo Ebiasaf, che ebbe per figliuolo Assir,

<span id="an_6:24">6:24</span> che ebbe per figliuolo Tahath, che ebbe
per figliuolo Uriel, che ebbe per figliuolo Uzzia, che ebbe per
figliuolo Saul.

<span id="an_6:25">6:25</span> Figliuoli di Elkana: Amasai ed Ahimoth,

<span id="an_6:26">6:26</span> che ebbe per figliuolo Elkana, che ebbe
per figliuolo Tsofai, che ebbe per figliuolo Nahath,

<span id="an_6:27">6:27</span> che ebbe per figliuolo Eliab, che ebbe
per figliuolo Jeroham, che ebbe per figliuolo Elkana.

<span id="an_6:28">6:28</span> Figliuoli di Samuele: Vashni, il
primogenito, ed Abia.

<span id="an_6:29">6:29</span> Figliuoli di Merari: Mahli, che ebbe per
figliuolo Libni, che ebbe per figliuolo Scimei, che ebbe per figliuolo
Uzza,

<span id="an_6:30">6:30</span> che ebbe per figliuolo Scimea, che ebbe
per figliuolo Hagghia, che ebbe per figliuolo Asaia.

<span id="an_6:31">6:31</span> Questi son quelli che Davide stabilì per
la direzione del canto nella casa dell’Eterno, dopo che l’arca ebbe un
luogo di riposo.

<span id="an_6:32">6:32</span> Essi esercitarono il loro ufficio di
cantori davanti al tabernacolo, davanti la tenda di convegno, finché
Salomone ebbe edificata la casa dell’Eterno a Gerusalemme; e facevano il
loro servizio, secondo la regola loro prescritta.

<span id="an_6:33">6:33</span> Questi sono quelli che facevano il loro
servizio, e questi i loro figliuoli. Dei figliuoli dei Kehathiti: Heman,
il cantore, figliuolo di Joel, figliuolo di Samuele,

<span id="an_6:34">6:34</span> figliuolo di Elkana, figliuolo di
Jeroham, figliuolo di Eliel, figliuolo di Toah,

<span id="an_6:35">6:35</span> figliuolo di Tsuf, figliuolo di Elkana,
figliuolo di Mahath figliuolo d’Amasai,

<span id="an_6:36">6:36</span> figliuolo d’Elkana, figliuolo di Joel,
figliuolo d’Azaria, figliuolo di Sofonia,

<span id="an_6:37">6:37</span> figliuolo di Tahath, figliuolo d’Assir,
figliuolo d’Ebiasaf, figliuolo di Core, figliuolo di Jtsehar,

<span id="an_6:38">6:38</span> figliuolo di Kehath, figliuolo di Levi,
figliuolo d’Israele.

<span id="an_6:39">6:39</span> Poi v’era il suo fratello Asaf, che gli
stava alla destra: Asaf, figliuolo di Berekia, figliuolo di Scimea,

<span id="an_6:40">6:40</span> figliuolo di Micael, figliuolo di
Baaseia, figliuolo di Malkija,

<span id="an_6:41">6:41</span> figliuolo d’Ethni, figliuolo di Zerah,
figliuolo d’Adaia,

<span id="an_6:42">6:42</span> figliuolo d’Ethan, figliuolo di Zimma,
figliuolo di Scimei,

<span id="an_6:43">6:43</span> figliuolo di Jahath, figliuolo di
Ghershom, figliuolo di Levi.

<span id="an_6:44">6:44</span> I figliuoli di Merari, loro fratelli,
stavano a sinistra, ed erano: Ethan, figliuolo di Kisci, figliuolo
d’Abdi, figliuolo di Malluc,

<span id="an_6:45">6:45</span> figliuolo di Hashabia, figliuolo
d’Amatsia, figliuolo di Hilkia,

<span id="an_6:46">6:46</span> figliuolo d’Amtsi, figliuolo di Bani,
figliuolo di Scemer,

<span id="an_6:47">6:47</span> figliuolo di Mahli, figliuolo di Musci,
figliuolo di Merari, figliuolo di Levi.

<span id="an_6:48">6:48</span> I loro fratelli, i Leviti, erano
incaricati di tutto il servizio del tabernacolo della casa di Dio.

<span id="an_6:49">6:49</span> Ma Aaronne ed i suoi figliuoli offrivano
i sacrifizi sull’altare degli olocausti e l’incenso sull’altare dei
profumi, compiendo tutto il servizio nel luogo santissimo, e facendo
l’espiazione per Israele, secondo tutto quello che Mosè, servo di Dio,
aveva ordinato.

<span id="an_6:50">6:50</span> Questi sono i figliuoli d’Aaronne:
Eleazar, che ebbe per figliuolo Fineas, che ebbe per figliuolo Abishua,

<span id="an_6:51">6:51</span> che ebbe per figliuolo Bukki, che ebbe
per figliuolo Uzzi, che ebbe per figliuolo Zerahia,

<span id="an_6:52">6:52</span> che ebbe per figliuolo Meraioth, che ebbe
per figliuolo Amaria, che ebbe per figliuolo Ahitub,

<span id="an_6:53">6:53</span> che ebbe per figliuolo Tsadok, che ebbe
per figliuolo Ahimaats.

<span id="an_6:54">6:54</span> Questi sono i luoghi delle loro dimore,
secondo le loro circoscrizioni nei territori loro assegnati. Ai
figliuoli d’Aaronne della famiglia dei Kehathiti, che furono i primi
tirati a sorte,

<span id="an_6:55">6:55</span> furon dati Hebron, nel paese di Giuda, e
il contado all’intorno;

<span id="an_6:56">6:56</span> ma il territorio della città e i suoi
villaggi furon dati a Caleb, figliuolo di Gefunne.

<span id="an_6:57">6:57</span> Ai figliuoli d’Aaronne fu data Hebron,
città di rifugio, Libna col suo contado, Jattir, Eshtemoa col suo
contado,

<span id="an_6:58">6:58</span> Hilen col suo contado, Debir col suo
contado,

<span id="an_6:59">6:59</span> Hashan col suo contado, Beth-Scemesh col
suo contado;

<span id="an_6:60">6:60</span> e della tribù di Beniamino: Gheba e il
suo contado, Allemeth col suo contado, Anatoth col suo contado. Le loro
città erano in tutto in numero di tredici, pari al numero delle loro
famiglie.

<span id="an_6:61">6:61</span> Agli altri figliuoli di Kehath toccarono
a sorte dieci città delle famiglie della tribù di Efraim, della tribù di
Dan e della mezza tribù di Manasse.

<span id="an_6:62">6:62</span> Ai figliuoli di Ghershom, secondo le loro
famiglie, toccarono tredici città, della tribù d’Issacar, della tribù di
Ascer, della tribù di Neftali e della tribù di Manasse in Bashan.

<span id="an_6:63">6:63</span> Ai figliuoli di Merari, secondo le loro
famiglie, toccarono a sorte dodici città della tribù di Ruben, della
tribù di Gad e della tribù di Zabulon.

<span id="an_6:64">6:64</span> I figliuoli d’Israele dettero ai Leviti
quelle città coi loro contadi;

<span id="an_6:65">6:65</span> dettero a sorte, della tribù dei
figliuoli di Giuda, della tribù dei figliuoli di Simeone e della tribù
dei figliuoli di Beniamino, le dette città che furono designate per
nome.

<span id="an_6:66">6:66</span> Quanto alle altre famiglie dei figliuoli
di Kehath, le città del territorio assegnato loro appartenevano alla
tribù di Efraim.

<span id="an_6:67">6:67</span> Dettero loro Sichem, città di rifugio,
col suo contado, nella contrada montuosa di Efraim, Ghezer col suo
contado,

<span id="an_6:68">6:68</span> Jokmeam col suo contado, Beth-Horon col
suo contado,

<span id="an_6:69">6:69</span> Ajalon col suo contado, Gath-Rimmon col
suo contado; e della mezza tribù di Manasse, Aner col suo contado,
Bileam col suo contado.

<span id="an_6:70">6:70</span> Queste furon le città date alle famiglie
degli altri figliuoli di Kehath.

<span id="an_6:71">6:71</span> Ai figliuoli di Ghershom toccarono: della
famiglia della mezza tribù di Manasse, Golan in Bashan col suo contado e
Ashtaroth col suo contado; della tribù d’Issacar,

<span id="an_6:72">6:72</span> Kedesh col suo contado, Dobrath col suo
contado;

<span id="an_6:73">6:73</span> Ramoth col suo contado, ed Anem col suo
contado;

<span id="an_6:74">6:74</span> della tribù di Ascer: Mashal col suo
contado, Abdon col suo contado,

<span id="an_6:75">6:75</span> Hukok col suo contado, Rehob col suo
contado;

<span id="an_6:76">6:76</span> della tribù di Neftali: Kedesh in Galilea
col suo contado, Hammon col suo contado, e Kiriathaim col suo contado.

<span id="an_6:77">6:77</span> Al rimanente dei Leviti, ai figliuoli di
Merari, toccarono: della tribù di Zabulon, Rimmon col suo contado e
Tabor col suo contado;

<span id="an_6:78">6:78</span> e di là dal Giordano di Gerico,
all’oriente del Giordano: della tribù di Ruben, Betser, nel deserto, col
suo contado; Jahtsa col suo contado,

<span id="an_6:79">6:79</span> Kedemoth col suo contado, e Mefaath col
suo contado;

<span id="an_6:80">6:80</span> e della tribù di Gad: Ramoth in Galaad,
col suo contado, Mahanaim col suo contado,

<span id="an_6:81">6:81</span> Heshbon col suo contado, e Jaezer col suo
contado.

<span id="an_7:1">7:1</span> Figliuoli d’Issacar: Tola, Puah, Jashub e
Scimron: quattro in tutto.

<span id="an_7:2">7:2</span> Figliuoli di Tola: Uzzi, Refaia, Jeriel,
Jahmai, Jbsam e Samuele, capi delle case patriarcali discese da Tola; ed
erano uomini forti e valorosi nelle loro generazioni; il loro numero, al
tempo di Davide, era di ventiduemila seicento.

<span id="an_7:3">7:3</span> Figliuoli d’Uzzi: Jzrahia. Figliuoli di
Jzrahia: Micael, Abdia, Joel ed Jsshia: cinque in tutto, e tutti capi.

<span id="an_7:4">7:4</span> Aveano con loro, secondo le loro
genealogie, secondo le loro case patriarcali, trentaseimila uomini in
schiere armate per la guerra; perché aveano molte mogli e molti
figliuoli.

<span id="an_7:5">7:5</span> I loro fratelli, contando tutte le famiglie
d’Issacar, uomini forti e valorosi, formavano un totale di
ottantasettemila, iscritti nelle genealogie.

<span id="an_7:6">7:6</span> Figliuoli di Beniamino: Bela, Beker e
Jediael: tre in tutto.

<span id="an_7:7">7:7</span> Figliuoli di Bela: Etsbon, Uzzi, Uzziel,
Jerimoth ed Iri: cinque capi di case patriarcali, uomini forti e
valorosi, iscritti nelle genealogie in numero di ventiduemila
trentaquattro.

<span id="an_7:8">7:8</span> Figliuoli di Beker: Zemira, Joash, Eliezer,
Elioenai, Omri, Jeremoth, Abija, Anathoth ed Alemeth. Tutti questi erano
figliuoli di Beker,

<span id="an_7:9">7:9</span> e iscritti nelle genealogie, secondo le
loro generazioni, come capi di case patriarcali, uomini forti e valorosi
in numero di ventimila duecento.

<span id="an_7:10">7:10</span> Figliuoli di Jediael: Bilhan. Figliuoli
di Bilhan: Jeush, Beniamino, Ehud, Kenaana, Zethan, Tarsis ed Ahishahar.

<span id="an_7:11">7:11</span> Tutti questi erano figliuoli di Jediael,
capi di case patriarcali, uomini forti e valorosi, in numero di
diciassettemila duecento pronti a partire per la guerra.

<span id="an_7:12">7:12</span> Shuppim e Huppim, figliuoli d’Ir; Huscim,
figliuolo d’un altro.

<span id="an_7:13">7:13</span> Figliuoli di Neftali: Jahtsiel, Guni,
Jetser, Shallum, figliuoli di Bilha.

<span id="an_7:14">7:14</span> Figliuoli di Manasse: Asriel, che gli fu
partorito dalla moglie. La sua concubina Sira partorì Makir, padre di
Galaad;

<span id="an_7:15">7:15</span> Makir prese per moglie una donna di
Huppim e di Shuppim, e la sorella di lui avea nome Maaca. Il nome del
suo secondo figliuolo era Tselofehad; e Tselofehad ebbe delle figliuole.

<span id="an_7:16">7:16</span> Maaca, moglie di Makir, partorì un
figliuolo, al quale pose nome Peresh; questi ebbe un fratello di nome
Sceresh, i cui figliuoli furono Ulam e Rekem.

<span id="an_7:17">7:17</span> Figliuoli di Ulam: Bedan. Questi furono i
figliuoli di Galaad, figliuolo di Makir, figliuolo di Manasse.

<span id="an_7:18">7:18</span> La sua sorella Hammoleketh partorì Ishod,
Abiezer e Mahla.

<span id="an_7:19">7:19</span> I figliuoli di Scemida furono Ahian,
Scekem, Likhi ed Aniam.

<span id="an_7:20">7:20</span> Figliuoli di Efraim: Shutela, che ebbe
per figliuolo Bered, che ebbe per figliuolo Tahath, che ebbe per
figliuolo Eleada, che ebbe per figliuolo Tahath,

<span id="an_7:21">7:21</span> che ebbe per figliuolo Zabad, che ebbe
per figliuolo Shutelah, Ezer ed Elead, i quali furono uccisi da quei di
Gath, nativi del paese, perch’erano scesi a predare il loro bestiame.

<span id="an_7:22">7:22</span> Efraim, loro padre, li pianse per molto
tempo, e i suoi fratelli vennero a consolarlo.

<span id="an_7:23">7:23</span> Poi entrò da sua moglie, la quale concepì
e partorì un figliuolo; ed egli lo chiamò Beria, perché questo era
avvenuto mentre avea l’afflizione in casa.

<span id="an_7:24">7:24</span> Efraim ebbe per figliuola Sceera, che
edifico Beth-Horon, la inferiore e la superiore, ed Uzzen-Sceera.

<span id="an_7:25">7:25</span> Ebbe ancora per figliuoli: Refa e Resef;
il qual Refa ebbe per figliuolo Telah, che ebbe per figliuolo Tahan,

<span id="an_7:26">7:26</span> che ebbe per figliuolo Ladan, che ebbe
per figliuolo Ammihud, che ebbe per figliuolo Elishama, che ebbe per
figliuolo Nun,

<span id="an_7:27">7:27</span> che ebbe per figliuolo Giosuè.

<span id="an_7:28">7:28</span> Le loro possessioni e abitazioni furono
Bethel e le città che ne dipendevano; dalla parte d’oriente, Naaran; da
occidente, Ghezer con le città che ne dipendevano, Sichem con le città
che ne dipendevano, fino a Gaza con le città che ne dipendevano.

<span id="an_7:29">7:29</span> I figliuoli di Manasse possedevano:
Beth-Scean e le città che ne dipendevano, Taanac e le città che ne
dipendevano, Meghiddo e le città che ne dipendevano, Dor e le città che
ne dipendevano. In queste città abitarono i figliuoli di Giuseppe,
figliuoli d’Israele.

<span id="an_7:30">7:30</span> Figliuoli di Ascer: Jmna, Ishva, Ishvi,
Beria, e Serah, loro sorella.

<span id="an_7:31">7:31</span> Figliuoli di Beria: Heber e Malkiel.
Malkiel fu padre di Birzavith.

<span id="an_7:32">7:32</span> Heber generò Jaflet, Shomer, Hotham e
Shua, loro sorella.

<span id="an_7:33">7:33</span> Figliuoli di Jaflet: Pasac, Bimhal ed
Asvath. Questi sono i figliuoli di Jaflet.

<span id="an_7:34">7:34</span> Figliuoli di Scemer: Ahi, Rohega, Hubba
ed Aram.

<span id="an_7:35">7:35</span> Figliuoli di Helem, suo fratello: Tsofah,
Jmna, Scelesh ed Amal.

<span id="an_7:36">7:36</span> Figliuoli di Tsofah: Suah, Harnefer,
Shual, Beri, Jmra,

<span id="an_7:37">7:37</span> Betser, Hod, Shamma, Scilsha, Jthran e
Beera.

<span id="an_7:38">7:38</span> Figliuoli di Jether: Jefunne, Pispa ed
Ara.

<span id="an_7:39">7:39</span> Figliuoli di Ulla: Arah, Hanniel e
Ritsia.

<span id="an_7:40">7:40</span> Tutti questi furon figliuoli di Ascer,
capi di case patriarcali, uomini scelti, forti e valorosi, capi tra i
principi, iscritti per servizio di guerra in numero di ventiseimila
uomini.

<span id="an_8:1">8:1</span> Beniamino generò Bela, suo primogenito,
Ashbel il secondo, Aharah il terzo,

<span id="an_8:2">8:2</span> Nohah il quarto, e Rafa il quinto.

<span id="an_8:3">8:3</span> I figliuoli di Bela furono: Addar, Ghera,
Abihud,

<span id="an_8:4">8:4</span> Abishua, Naaman, Ahoah,

<span id="an_8:5">8:5</span> Ghera, Scefufan e Huram.

<span id="an_8:6">8:6</span> Questi sono i figliuoli di Ehud, che erano
capi delle famiglie che abitavano Gheba e che furon trasportati schiavi
a Manahath.

<span id="an_8:7">8:7</span> Egli generò Naaman, Ahija e Ghera, che li
menò via schiavi; e generò Uzza ed Ahihud.

<span id="an_8:8">8:8</span> Shaharaim ebbe de’ figliuoli nella terra di
Moab dopo che ebbe ripudiate le sue mogli Huscim e Baara.

<span id="an_8:9">8:9</span> Da Hodesh sua moglie ebbe: Jobab, Tsibia,
Mesha, Malcam,

<span id="an_8:10">8:10</span> Jeuts, Sokia e Mirma. Questi furono i
suoi figliuoli, capi di famiglie patriarcali.

<span id="an_8:11">8:11</span> Da Huscim ebbe: Abitub ed Elpaal.

<span id="an_8:12">8:12</span> Figliuoli di Elpaal: Eber, Misham,
Scemed, che edificò Ono, Lod, e le città che ne dipendevano.

<span id="an_8:13">8:13</span> Beria e Scema, erano i capi delle
famiglie che abitavano Ajalon, e misero in fuga gli abitanti di Gath.

<span id="an_8:14">8:14</span> Ahio, Shashak, Jeremoth, Zebadia,

<span id="an_8:15">8:15</span> Arad, Eder,

<span id="an_8:16">8:16</span> Micael, Jishpa, Joha erano figliuoli di
Beria.

<span id="an_8:17">8:17</span> Zebadia, Meshullam, Hizki, Heber,

<span id="an_8:18">8:18</span> Jshmerai, Jzlia e Jobab erano figliuoli
di Elpaal.

<span id="an_8:19">8:19</span> Jakim, Zicri, Zabdi,

<span id="an_8:20">8:20</span> Elienai, Tsilletai, Eliel,

<span id="an_8:21">8:21</span> Adaia, Beraia e Scimrath erano figliuoli
di Scimei.

<span id="an_8:22">8:22</span> Jshpan, Eber, Eliel,

<span id="an_8:23">8:23</span> Abdon, Zicri, Hanan,

<span id="an_8:24">8:24</span> Hanania, Elam, Anthotija,

<span id="an_8:25">8:25</span> Jfdeia e Penuel erano figliuoli di
Shashak.

<span id="an_8:26">8:26</span> Shamscerai, Sceharia, Atalia,

<span id="an_8:27">8:27</span> Jaaresia, Elija e Zicri erano figliuoli
di Jeroham.

<span id="an_8:28">8:28</span> Questi erano capi di famiglie
patriarcali: capi secondo le loro generazioni; e abitavano a
Gerusalemme.

<span id="an_8:29">8:29</span> Il padre di Gabaon abitava a Gabaon, e
sua moglie si chiamava Maaca.

<span id="an_8:30">8:30</span> Il suo figliuolo primogenito fu Abdon;
poi ebbe Tsur, Kish, Baal, Nadab, Ghedor, Ahio, Zeker.

<span id="an_8:31">8:31</span> Mikloth generò Scimea.

<span id="an_8:32">8:32</span> Anche questi abitarono dirimpetto ai loro
fratelli a Gerusalemme coi loro fratelli.

<span id="an_8:33">8:33</span> Ner generò Kis; Kis generò Saul; Saul
generò Gionathan, Malkishua, Abinadab, Eshbaal.

<span id="an_8:34">8:34</span> Figliuoli di Gionathan: Merib-Baal.
Merib-Baal generò Mica.

<span id="an_8:35">8:35</span> Figliuoli di Mica: Pithon, Melec, Taarea,
Ahaz.

<span id="an_8:36">8:36</span> Ahaz generò Jehoadda; Jehoadda generò
Alemeth, Azmaveth e Zimri; Zimri generò Motsa;

<span id="an_8:37">8:37</span> Motsa generò Binea, che ebbe per
figliuolo Rafa, che ebbe per figliuolo Eleasa, che ebbe per figliuolo
Atsel.

<span id="an_8:38">8:38</span> Atsel ebbe sei figliuoli, dei quali
questi sono i nomi: Azrikam, Bocru, Ishmael, Scearia, Obadia e Hanan.
Tutti questi erano figliuoli di Atsel.

<span id="an_8:39">8:39</span> Figliuoli di Escek suo fratello: Ulam, il
suo primogenito; Jeush il secondo, ed Elifelet il terzo.

<span id="an_8:40">8:40</span> (H8-39) I figliuoli di Ulam furono uomini
forti e valorosi, tiratori d’arco; ebbero molti figliuoli e nipoti:
centocinquanta. Tutti questi furon discendenti di Beniamino.

<span id="an_9:1">9:1</span> Tutti gl’Israeliti furono registrati nelle
genealogie, e si trovano iscritti nel libro dei re d’Israele. Giuda fu
menato in cattività a Babilonia, a motivo delle sue infedeltà.

<span id="an_9:2">9:2</span> Or i primi abitanti che si stabilirono nei
loro possessi e nelle loro città, erano Israeliti, sacerdoti, Leviti e
Nethinei.

<span id="an_9:3">9:3</span> A Gerusalemme si stabilirono dei figliuoli
di Giuda, dei figliuoli di Beniamino, e dei figliuoli di Efraim e di
Manasse.

<span id="an_9:4">9:4</span> Dei figliuoli di Perets, figliuolo di
Giuda: Uthai, figliuolo di Ammihud, figliuolo di Omri, figliuolo di
Imri, figliuolo di Bani.

<span id="an_9:5">9:5</span> Dei Sciloniti: Asaia il primogenito, e i
suoi figliuoli.

<span id="an_9:6">9:6</span> Dei figliuoli di Zerah: Jeuel e i suoi
fratelli: seicentonovanta in tutto.

<span id="an_9:7">9:7</span> Dei figliuoli di Beniamino: Sallu,
figliuolo di Meshullam, figliuolo di Hodavia, figliuolo di Hassena;

<span id="an_9:8">9:8</span> Jbneia, figliuolo di Jeroham; Ela,
figliuolo di Uzzi, figliuolo di Micri; Meshullam, figliuolo di Scefatia,
figliuolo di Reuel, figliuolo d’Jbnia;

<span id="an_9:9">9:9</span> e i loro fratelli, secondo le loro
generazioni, novecentocinquantasei in tutto. Tutti questi erano capi
delle rispettive case patriarcali.

<span id="an_9:10">9:10</span> Dei sacerdoti: Jedaia, Jehoiarib, Jakin,

<span id="an_9:11">9:11</span> Azaria, figliuolo di Hilkia, figliuolo di
Meshullam, figliuolo di Tsadok, figliuolo di Meraioth, figliuolo di
Ahitub, preposto alla casa di Dio,

<span id="an_9:12">9:12</span> Adaia, figliuolo di Jeroham, figliuolo di
Pashur, figliuolo di Malkija; Maesai, figliuolo di Adiel, figliuolo di
Jahzera, figliuolo di Meshullam, figliuolo di Mescillemith, figliuolo di
Immer;

<span id="an_9:13">9:13</span> e i loro fratelli, capi delle rispettive
case patriarcali: millesettecento sessanta, uomini valentissimi,
occupati a compiere il servizio della casa di Dio.

<span id="an_9:14">9:14</span> Dei Leviti: Scemaia, figliuolo di
Hasshub, figliuolo di Azrikam, figliuolo di Hashabia, dei figliuoli di
Merari;

<span id="an_9:15">9:15</span> Bakbakkar, Heresh, Galal, Mattania,
figliuolo di Mica, figliuolo di Zicri, figliuolo di Asaf;

<span id="an_9:16">9:16</span> Obadia, figliuolo di Scemaia, figliuolo
di Galal, figliuolo di Jeduthun; Berakia, figliuolo di Asa, figliuolo di
Elkana, che abitava nei villaggi dei Netofatiti.

<span id="an_9:17">9:17</span> Dei portinai: Shallum, Akkub, Talmon,
Ahiman e i loro fratelli; Shallum era il capo;

<span id="an_9:18">9:18</span> e tale è rimasto fino al di d’oggi, alla
porta del re che è ad oriente. Essi son quelli che furono i portieri del
campo dei figliuoli di Levi.

<span id="an_9:19">9:19</span> Shallum, figliuolo di Kore, figliuolo di
Ebiasaf, figliuolo di Korah, e i suoi fratelli, i Korahiti, della casa
di suo padre, erano preposti all’opera del servizio, custodendo le porte
del tabernacolo; i loro padri erano stati preposti al campo dell’Eterno
per custodirne l’entrata;

<span id="an_9:20">9:20</span> e Fineas, figliuolo di Eleazaro, era
stato anticamente loro capo; e l’Eterno era con lui.

<span id="an_9:21">9:21</span> Zaccaria, figliuolo di Mescelemia, era
portiere all’ingresso della tenda di convegno.

<span id="an_9:22">9:22</span> Tutti questi che furono scelti per essere
custodi alle porte erano in numero di duecentododici, ed erano iscritti
nelle genealogie, secondo i loro villaggi. Davide e Samuele il veggente
li aveano stabiliti nel loro ufficio.

<span id="an_9:23">9:23</span> Essi e i loro figliuoli erano preposti
alla custodia delle porte della casa dell’Eterno, cioè della casa del
tabernacolo.

<span id="an_9:24">9:24</span> V’erano dei portinai ai quattro lati: a
oriente, a occidente, a settentrione e a mezzogiorno.

<span id="an_9:25">9:25</span> I loro fratelli, che dimoravano nei loro
villaggi, doveano di quando in quando venire a stare dagli altri, per
sette giorni;

<span id="an_9:26">9:26</span> poiché i quattro capi portinai, Leviti,
erano sempre in funzione, ed avevano anche la sorveglianza delle camere
e dei tesori della casa di Dio,

<span id="an_9:27">9:27</span> e passavano la notte intorno alla casa di
Dio, perché aveano l’incarico di custodirla e a loro spettava l’aprirla
tutte le mattine.

<span id="an_9:28">9:28</span> Alcuni d’essi dovean prender cura degli
arredi del culto, ch’essi contavano quando si portavano nel tempio e
quando si riportavan fuori.

<span id="an_9:29">9:29</span> Altri aveano l’incarico di custodire gli
utensili, tutti i vasi sacri, il fior di farina, il vino, l’olio,
l’incenso e gli aromi.

<span id="an_9:30">9:30</span> Quelli che preparavano i profumi
aromatici erano figliuoli di sacerdoti.

<span id="an_9:31">9:31</span> Mattithia, uno dei Leviti, primogenito di
Shallum il Korahita, avea l’ufficio di badare alle cose che si dovean
cuocere sulla gratella.

<span id="an_9:32">9:32</span> E alcuni dei loro fratelli, tra i
Kehathiti, erano incaricati di preparare per ogni sabato i pani della
presentazione.

<span id="an_9:33">9:33</span> Tali sono i cantori, capi delle famiglie
levitiche che dimoravano nelle camere del tempio ed erano esenti da ogni
altro servizio, perché l’ufficio loro li teneva occupati giorno e notte.

<span id="an_9:34">9:34</span> Tali sono i capi delle famiglie
levitiche, capi secondo le loro generazioni; essi stavano a Gerusalemme.

<span id="an_9:35">9:35</span> A Gabaon abitavano Jeiel, padre di
Gabaon, la cui moglie si chiamava Maaca,

<span id="an_9:36">9:36</span> Abdon, suo figliuolo primogenito,
Tsur-Kis,

<span id="an_9:37">9:37</span> Baal, Ner, Nadab, Ghedor, Ahio, Zaccaria
e Mikloth. Mikloth generò Scimeam.

<span id="an_9:38">9:38</span> Anch’essi dimoravano dirimpetto ai loro
fratelli a Gerusalemme coi loro fratelli.

<span id="an_9:39">9:39</span> Ner generò Kis; Kis generò Saul; Saul
generò Gionathan, Malkishua, Abinadab ed Eshbaal.

<span id="an_9:40">9:40</span> Il figliuolo di Gionathan fu Merib-Baal,
e Merib-Baal generò Mica.

<span id="an_9:41">9:41</span> Figliuoli di Mica: Pithon, Melec, Taharea
ed Ahaz.

<span id="an_9:42">9:42</span> Ahaz generò Jarah; Jarah generò Alemeth,
Azmaveth e Zimri. Zimri generò Motsa.

<span id="an_9:43">9:43</span> Motsa generò Binea, che ebbe per
figliuolo Refaia, che ebbe per figliuolo Eleasa, che ebbe per figliuolo
Atsel.

<span id="an_9:44">9:44</span> Atsel ebbe sei figliuoli, dei quali
questi sono i nomi: Azrikam, Bocru, Ismaele, Scearia, Obadia e Hanan.
Questi sono i figliuoli di Atsel.

<span id="an_10:1">10:1</span> Or i Filistei vennero a battaglia con
Israele, e gl’Israeliti fuggirono dinanzi ai Filistei, e caddero morti
in gran numero sul monte Ghilboa.

<span id="an_10:2">10:2</span> I Filistei inseguirono accanitamente Saul
e i suoi figliuoli, e uccisero Gionathan, Abinadab e Malkishua,
figliuoli di Saul.

<span id="an_10:3">10:3</span> Il forte della battaglia si volse contro
Saul; gli arcieri lo raggiunsero, ed egli si trovò in grande angoscia a
motivo degli arcieri.

<span id="an_10:4">10:4</span> E Saul disse al suo scudiere: "Sfodera la
spada e trafiggimi, affinché questi incirconcisi non vengano a
trafiggermi ed a farmi oltraggio". Ma lo scudiere non volle farlo,
perch’era còlto da gran paura. Allora Saul prese la propria spada e vi
si gettò sopra.

<span id="an_10:5">10:5</span> Lo scudiere di Saul, vedendolo morto, si
gettò anche egli sulla propria spada, e morì.

<span id="an_10:6">10:6</span> Così morirono Saul e i suoi tre
figliuoli; e tutta la sua casa perì nel medesimo tempo.

<span id="an_10:7">10:7</span> E tutti gl’Israeliti che abitavano nella
valle quando videro che la gente d’Israele s’era data alla fuga e che
Saul e i suoi figliuoli erano morti, abbandonarono le loro città, e
fuggirono; e i Filistei andarono ad abitarle.

<span id="an_10:8">10:8</span> L’indomani i Filistei vennero a spogliare
gli uccisi, e trovarono Saul e i suoi figliuoli caduti sul monte
Ghilboa.

<span id="an_10:9">10:9</span> Spogliarono Saul, e portaron via la sua
testa e le sue armi, e mandarono all’intorno per il paese de’ Filistei
ad annunziare la buona notizia ai loro idoli ed al popolo;

<span id="an_10:10">10:10</span> e collocarono le armi di lui nella casa
del loro dio, e inchiodarono il suo teschio nel tempio di Dagon.

<span id="an_10:11">10:11</span> Tutta la gente di Jabes di Galaad udì
tutto quello che i Filistei avean fatto a Saul,

<span id="an_10:12">10:12</span> e tutti gli uomini valorosi si
levarono, presero il cadavere di Saul e i cadaveri dei suoi figliuoli, e
li portarono a Jabes; seppellirono le loro ossa sotto alla tamerice di
Jabes, e digiunarono per sette giorni.

<span id="an_10:13">10:13</span> Così morì Saul, a motivo della
infedeltà ch’egli avea commessa contro l’Eterno col non aver osservato
la parola dell’Eterno, ed anche perché aveva interrogato e consultato
quelli che evocano gli spiriti,

<span id="an_10:14">10:14</span> mentre non avea consultato l’Eterno. E
l’Eterno lo fece morire, e trasferì il regno a Davide, figliuolo d’Isai.

<span id="an_11:1">11:1</span> Allora tutto Israele si radunò presso
Davide a Hebron, e gli disse: "Ecco noi siamo tue ossa e tua carne.

<span id="an_11:2">11:2</span> Anche in passato quando era re Saul, eri
tu quel che guidavi e riconducevi Israele; e l’Eterno, il tuo Dio, t’ha
detto: Tu pascerai il mio popolo d’Israele, tu sarai il principe del mio
popolo d’Israele".

<span id="an_11:3">11:3</span> Tutti gli anziani d’Israele vennero
dunque dal re a Hebron, e Davide fece alleanza con loro a Hebron in
presenza dell’Eterno; ed essi unsero Davide come re d’Israele, secondo
la parola che l’Eterno avea pronunziata per mezzo di Samuele.

<span id="an_11:4">11:4</span> Davide con tutto Israele si mosse contro
Gerusalemme, che è Gebus. Quivi erano i Gebusei, abitanti del paese.

<span id="an_11:5">11:5</span> E gli abitanti di Gebus dissero a Davide:
"Tu non entrerai qui". Ma Davide prese la fortezza di Sion, che è la
città di Davide.

<span id="an_11:6">11:6</span> Or Davide avea detto: "Chiunque batterà
per il primo i Gebusei, sarà capo e principe". E Joab, figliuolo di
Tseruia, salì, il primo, e fu fatto capo.

<span id="an_11:7">11:7</span> E Davide abitò nella fortezza, e per
questo essa fu chiamata "la città di Davide".

<span id="an_11:8">11:8</span> Ed egli cinse la città di costruzioni,
cominciando da Millo, e tutto all’intorno; e Joab riparò il resto della
città.

<span id="an_11:9">11:9</span> E Davide andava diventando sempre più
grande, e l’Eterno degli eserciti era con lui.

<span id="an_11:10">11:10</span> Questi sono i capi dei valorosi
guerrieri che furono al servizio di Davide, e che l’aiutarono con tutto
Israele ad assicurare il suo dominio per stabilirlo re, secondo la
parola dell’Eterno riguardo ad Israele.

<span id="an_11:11">11:11</span> Questa è la lista dei valorosi
guerrieri che furono al servizio di Davide: Jashobeam, figliuolo di una
Hakmonita, capo dei principali ufficiali; egli impugnò la lancia contro
trecento uomini, che uccise in un solo scontro.

<span id="an_11:12">11:12</span> Dopo di lui veniva Eleazar, figliuolo
di Dodo, lo Ahohita, uno dei tre valorosi guerrieri.

<span id="an_11:13">11:13</span> Egli era con Davide a Pas-Dammin, dove
i Filistei s’erano raunati per combattere. V’era quivi un campo pieno
d’orzo; e il popolo fuggiva dinanzi ai Filistei.

<span id="an_11:14">11:14</span> Ma quelli si piantarono in mezzo al
campo, lo difesero e sconfissero i Filistei; e l’Eterno diede una gran
vittoria.

<span id="an_11:15">11:15</span> Tre dei trenta capi scesero sulla
roccia, presso Davide, nella spelonca di Adullam, mentre l’esercito dei
Filistei era accampato nella valle di Refaim.

<span id="an_11:16">11:16</span> Davide era allora nella fortezza, e
c’era un posto di Filistei a Bethlehem.

<span id="an_11:17">11:17</span> Davide ebbe un desiderio, e disse: "Oh
se qualcuno mi desse da bere dell’acqua del pozzo ch’è vicino alla porta
di Bethlehem!"

<span id="an_11:18">11:18</span> E quei tre s’aprirono un varco
attraverso al campo filisteo, attinsero dell’acqua dal pozzo di
Bethlehem, vicino alla porta; e, presala seco, la presentarono a Davide;
il quale però non ne volle bere, ma la sparse davanti all’Eterno,

<span id="an_11:19">11:19</span> dicendo: "Mi guardi Iddio dal far tal
cosa! Beverei io il sangue di questi uomini, che sono andati là a
rischio della loro vita? Perché l’han portata a rischio della loro
vita". E non la volle bere. Questo fecero quei tre prodi.

<span id="an_11:20">11:20</span> Abishai, fratello di Joab, fu il capo
di altri tre. Egli impugnò la lancia contro trecento uomini, e li
uccise; e fu famoso fra i tre.

<span id="an_11:21">11:21</span> Fu il più illustre dei tre della
seconda serie, e fu fatto loro capo; nondimeno non giunse ad eguagliare
i primi tre.

<span id="an_11:22">11:22</span> Poi veniva Benaia, figliuolo di
Jehoiada, figliuolo di un uomo da Kabtseel, valoroso, e celebre per le
sue prodezze. Egli uccise i due grandi eroi di Moab. Discese anche in
mezzo a una cisterna, dove uccise un leone, un giorno di neve.

<span id="an_11:23">11:23</span> Uccise pure un Egiziano di statura
enorme alto cinque cubiti, che teneva in mano una lancia grossa come un
subbio da tessitore; ma Benaia gli scese contro con un bastone, strappò
di mano all’Egiziano la lancia, e se ne servì per ucciderlo.

<span id="an_11:24">11:24</span> Questo fece Benaia, figliuolo di
Jehoiada; e fu famoso fra i tre prodi.

<span id="an_11:25">11:25</span> Fu il più illustre dei trenta;
nondimeno non giunse ad eguagliare i primi tre. E Davide lo ammise nel
suo consiglio.

<span id="an_11:26">11:26</span> Poi v’erano questi uomini, forti
valorosi: Asael, fratello di Joab; Elhanan, figliuolo di Dodo da
Bethlehem;

<span id="an_11:27">11:27</span> Shammoth da Haror; Helets da Palon;

<span id="an_11:28">11:28</span> Ira, figliuolo di Ikkesh, da Tekoa;
Abiezer da Anatoth;

<span id="an_11:29">11:29</span> Sibbecai da Husha; Ilai da Ahoa;

<span id="an_11:30">11:30</span> Maharai da Netofa; Heled, figliuolo di
Baana, da Netofa;

<span id="an_11:31">11:31</span> Ithai, figliuolo di Ribai, da Ghibea
dei figliuoli di Beniamino; Benaia da Pirathon;

<span id="an_11:32">11:32</span> Hurai da Nahale-Gaash; Abiel da Arbath;

<span id="an_11:33">11:33</span> Azmaveth da Baharum; Eliahba da
Shaalbon;

<span id="an_11:34">11:34</span> Bene-Hascem da Ghizon; Jonathan,
figliuolo di Shaghé da Harar;

<span id="an_11:35">11:35</span> Hahiam, figliuolo di Sacar, da Harar;
Elifal, figliuolo di Ur;

<span id="an_11:36">11:36</span> Hefer da Mekera; Ahija da Palon;

<span id="an_11:37">11:37</span> Hetsro da Carmel; Naarai, figliuolo di
Ezbai;

<span id="an_11:38">11:38</span> Joel, fratello di Nathan; Mibhar,
figliuolo di Hagri;

<span id="an_11:39">11:39</span> Tselek, l’Ammonita; Naharai da Beroth,
scudiero di Joab figliuolo di Tseruia.

<span id="an_11:40">11:40</span> Ira da Jether; Gareb da Jether;

<span id="an_11:41">11:41</span> Uria, lo Hitteo; Zabad, figliuolo di
Ahlai;

<span id="an_11:42">11:42</span> Adina, figliuolo di Sciza, il Rubenita,
capo dei Rubeniti, e altri trenta con lui.

<span id="an_11:43">11:43</span> Hanan, figliuolo di Maaca; Joshafat da
Mithni;

<span id="an_11:44">11:44</span> Uzzia da Ashtaroth; Shama e Jeiel,
figliuoli di Hotham, da Aroer;

<span id="an_11:45">11:45</span> Jediael, figliuolo di Scimri; Joha, suo
fratello, il Titsita;

<span id="an_11:46">11:46</span> Eliel da Mahavim; Jeribai e Joshavia,
figliuoli di Elnaam; Jthma, il Moabita;

<span id="an_11:47">11:47</span> Eliel, Obed e Jaasiel, il Metsobaita.

<span id="an_12:1">12:1</span> Or questi son quelli che vennero a Davide
a Tsiklag, mentr’egli era ancora fuggiasco per tema di Saul, figliuolo
di Kis; essi facean parte dei prodi che gli prestarono aiuto durante la
guerra.

<span id="an_12:2">12:2</span> Erano armati d’arco, abili a scagliar
sassi ed a tirar frecce tanto con la destra quanto con la sinistra;
erano della tribù di Beniamino, de’ fratelli di Saul.

<span id="an_12:3">12:3</span> Il capo Ahiezer e Joas, figliuoli di
Scemaa, da Ghibea; Jeziel e Pelet, figliuoli di Azmaveth; Beraca; Jehu
da Anathoth;

<span id="an_12:4">12:4</span> Jshmaia da Gabaon, valoroso fra i trenta
e capo dei trenta; Geremia; Jahaziel; Johanan; Jozabad da Ghedera;

<span id="an_12:5">12:5</span> Eluzai; Jerimoth; Bealia; Scemaria;
Scefatia da Haruf;

<span id="an_12:6">12:6</span> Elkana; Jscia; Azareel; Joezer e
Jashobeam, Koraiti;

<span id="an_12:7">12:7</span> Joela e Zebadia, figliuoli di Jeroham, da
Ghedor.

<span id="an_12:8">12:8</span> Fra i Gaditi degli uomini partirono per
recarsi da Davide nella fortezza del deserto: erano uomini forti e
valorosi, esercitati alla guerra, che sapevan maneggiare scudo e lancia:
dalle facce leonine, e veloci come gazzelle sui monti.

<span id="an_12:9">12:9</span> Ezer era il capo; Obadia, il secondo;
Eliab, il terzo;

<span id="an_12:10">12:10</span> Mishmanna, il quarto; Geremia, il
quinto;

<span id="an_12:11">12:11</span> Attai il sesto; Eliel, il settimo;

<span id="an_12:12">12:12</span> Johanan, l’ottavo; Elzabad, il nono;

<span id="an_12:13">12:13</span> Geremia, il decimo; Macbannai,
l’undecimo.

<span id="an_12:14">12:14</span> Questi erano dei figliuoli di Gad, capi
dell’esercito; il minimo tenea fronte a cento; il maggiore, a mille.

<span id="an_12:15">12:15</span> Questi son quelli che passarono il
Giordano il primo mese quand’era straripato da per tutto, e misero in
fuga tutti gli abitanti delle valli, a oriente e ad occidente.

<span id="an_12:16">12:16</span> Anche dei figliuoli di Beniamino e di
Giuda vennero a Davide, nella fortezza.

<span id="an_12:17">12:17</span> Davide uscì loro incontro, e si rivolse
a loro, dicendo: "Se venite da me con buon fine per soccorrermi, il mio
cuore sarà unito col vostro; ma se venite per tradirmi e darmi nelle
mani de’ miei avversari, mentre io non commetto alcuna violenza, l’Iddio
dei nostri padri lo vegga, e faccia egli giustizia!"

<span id="an_12:18">12:18</span> Allora lo spirito investì Amasai, capo
dei trenta, che esclamò: "Noi siamo tuoi, o Davide; e siam con te, o
figliuolo d’Isai! Pace, pace a te, e pace a quei che ti soccorrono,
poiché il tuo Dio ti soccorre!" Allora Davide li accolse, e li fece capi
delle sue schiere.

<span id="an_12:19">12:19</span> Anche degli uomini di Manasse passarono
a Davide, quando questi andò coi Filistei a combattere contro Saul; ma
Davide e i suoi uomini non furono d’alcun aiuto ai Filistei; giacché i
principi dei Filistei, dopo essersi consultati, rimandarono Davide,
dicendo: "Egli passerebbe dalla parte del suo signore Saul, a prezzo
delle nostre teste".

<span id="an_12:20">12:20</span> Quand’egli tornò a Tsiklag, questi
furon quelli di Manasse, che passarono a lui: Adna, Jozabad, Jediael,
Micael, Jozabad, Elihu, Tsilletai, capi di migliaia nella tribù di
Manasse.

<span id="an_12:21">12:21</span> Questi uomini diedero aiuto a Davide
contro le bande dei predoni, perché erano tutti uomini forti e valorosi;
e furon fatti capi nell’esercito.

<span id="an_12:22">12:22</span> E ogni giorno veniva gente a Davide per
soccorrerlo: tanta, che se ne formò un esercito grande come un esercito
di Dio.

<span id="an_12:23">12:23</span> Questo è il numero degli uomini armati
per la guerra, che si recarono da Davide a Hebron per trasferire a lui
la potestà reale di Saul, secondo l’ordine dell’Eterno.

<span id="an_12:24">12:24</span> Figliuoli di Giuda, che portavano scudo
e lancia, seimila ottocento, armati per la guerra.

<span id="an_12:25">12:25</span> De’ figliuoli di Simeone, uomini forti
e valorosi in guerra, settemila cento.

<span id="an_12:26">12:26</span> Dei figliuoli di Levi, quattromila
seicento;

<span id="an_12:27">12:27</span> e Jehoiada, principe della famiglia
d’Aaronne, e con lui tremila settecento uomini;

<span id="an_12:28">12:28</span> e Tsadok, giovine forte e valoroso, e
la sua casa patriarcale, che contava ventidue capi.

<span id="an_12:29">12:29</span> Dei figliuoli di Beniamino, fratelli di
Saul, tremila; poiché la maggior parte d’essi fino allora era rimasta
fedele alla casa di Saul.

<span id="an_12:30">12:30</span> Dei figliuoli d’Efraim, ventimila
ottocento: uomini forti e valorosi, gente di gran nome, divisi secondo
le loro case patriarcali.

<span id="an_12:31">12:31</span> Della mezza tribù di Manasse,
diciottomila che furono designati nominatamente, per andare a proclamare
re Davide.

<span id="an_12:32">12:32</span> Dei figliuoli d’Issacar, che
intendevano i tempi, in modo da sapere quel che Israele dovea fare,
duecento capi, e tutti i loro fratelli sotto i loro ordini.

<span id="an_12:33">12:33</span> Di Zabulon, cinquantamila, atti a
servire, forniti per il combattimento di tutte le armi da guerra, e
pronti ad impegnar l’azione con cuore risoluto.

<span id="an_12:34">12:34</span> Di Neftali, mille capi, e con essi
trentasettemila uomini armati di scudo e lancia.

<span id="an_12:35">12:35</span> Dei Daniti, armati per la guerra,
ventottomila seicento.

<span id="an_12:36">12:36</span> Di Ascer, atti a servire, e pronti a
ordinarsi in battaglia, quarantamila.

<span id="an_12:37">12:37</span> E di là dal Giordano, dei Rubeniti, dei
Gaditi e della mezza tribù di Manasse, forniti per il combattimento di
tutte le armi da guerra, centoventimila.

<span id="an_12:38">12:38</span> Tutti questi uomini, gente di guerra,
pronti a ordinarsi in battaglia, giunsero a Hebron, con sincerità di
cuore, per proclamare Davide re sopra tutto Israele; e anche tutto il
rimanente d’Israele era unanime per fare re Davide.

<span id="an_12:39">12:39</span> Essi rimasero quivi tre giorni con
Davide a mangiare e a bere, perché i loro fratelli avean preparato per
essi dei viveri.

<span id="an_12:40">12:40</span> E anche quelli ch’eran loro vicini, e
perfino gente da Issacar, da Zabulon e da Neftali, portavan dei viveri
sopra asini, sopra cammelli, sopra muli e su buoi: farina, fichi secchi,
uva secca, vino, olio, buoi e pecore in abbondanza; perché v’era gioia
in Israele.

<span id="an_13:1">13:1</span> Davide tenne consiglio coi capi di
migliaia e di centinaia, cioè con tutti i principi del popolo,

<span id="an_13:2">13:2</span> poi disse a tutta la raunanza d’Israele:
"Se vi par bene, e se l’Eterno, il nostro Dio, l’approva, mandiamo da
per tutto a dire ai nostri fratelli che son rimasti in tutte le regioni
d’Israele, e così pure ai sacerdoti ed ai Leviti nelle loro città e nei
loro contadi, che si uniscano a noi;

<span id="an_13:3">13:3</span> e riconduciamo qui da noi l’arca del
nostro Dio; poiché non ce ne siamo occupati ai tempi di Saul".

<span id="an_13:4">13:4</span> E tutta la raunanza rispose che si
facesse così giacché la cosa parve buona agli occhi di tutto il popolo.

<span id="an_13:5">13:5</span> Davide dunque radunò tutto Israele dallo
Scihor d’Egitto fino all’ingresso di Hamath, per ricondurre l’arca di
Dio da Kiriath-Jearim.

<span id="an_13:6">13:6</span> E Davide, con tutto Israele, salì verso
Baala, cioè verso Kiriath-Jearim, che appartiene a Giuda, per trasferire
di là l’arca di Dio, dinanzi alla quale è invocato il nome dell’Eterno,
che siede sovr’essa fra i cherubini.

<span id="an_13:7">13:7</span> E posero l’arca di Dio sopra un carro
nuovo, levandola dalla casa di Abinadab; e Uzza ed Ahio conducevano il
carro.

<span id="an_13:8">13:8</span> Davide e tutto Israele danzavano dinanzi
a Dio a tutto potere, cantando e sonando cetre, saltèri, timpani,
cembali e trombe.

<span id="an_13:9">13:9</span> Or come furon giunti all’aia di Kidon,
Uzza stese la mano per reggere l’arca, perché i buoi la facevano
piegare.

<span id="an_13:10">13:10</span> E l’ira dell’Eterno s’accese contro
Uzza, e l’Eterno lo colpì per avere stesa la mano sull’arca; e quivi
Uzza morì dinanzi a Dio.

<span id="an_13:11">13:11</span> Davide si attristò perché l’Eterno avea
fatto una breccia nel popolo, colpendo Uzza; e quel luogo è stato
chiamato Perets-Uzza fino al dì d’oggi.

<span id="an_13:12">13:12</span> E Davide in quel giorno, ebbe paura di
Dio, e disse: "Come farò a portare a casa mia l’arca di Dio?"

<span id="an_13:13">13:13</span> E Davide non ritirò l’arca presso di
sé, nella città di Davide, ma la fece portare in casa di Obed-Edom di
Gath.

<span id="an_13:14">13:14</span> E l’arca di Dio rimase tre mesi dalla
famiglia di Obed-Edom, in casa di lui; e l’Eterno benedisse la casa di
Obed-Edom e tutto quello che gli apparteneva.

<span id="an_14:1">14:1</span> Hiram, re di Tiro, inviò a Davide de’
messi, del legname di cedro, dei muratori e dei legnaiuoli, per
edificargli una casa.

<span id="an_14:2">14:2</span> Allora Davide riconobbe che l’Eterno lo
stabiliva saldamente come re d’Israele, giacché la sua dignità reale era
grandemente esaltata per amore d’Israele, del popolo di Dio.

<span id="an_14:3">14:3</span> Davide si prese ancora delle mogli a
Gerusalemme, e generò ancora figliuoli e figliuole.

<span id="an_14:4">14:4</span> Questi sono i nomi dei figliuoli che gli
nacquero a Gerusalemme: Shammua, Shobab, Nathan, Salomone,

<span id="an_14:5">14:5</span> Jbhar, Elishua, Elpelet,

<span id="an_14:6">14:6</span> Noga, Nefeg, Jafia,

<span id="an_14:7">14:7</span> Elishama, Beeliada ed Elifelet.

<span id="an_14:8">14:8</span> Or quando i Filistei ebbero udito che
Davide era stato unto re di tutto Israele, saliron tutti in cerca di
lui; e Davide, saputolo, uscì loro incontro.

<span id="an_14:9">14:9</span> I Filistei giunsero e si sparsero per la
valle dei Refaim.

<span id="an_14:10">14:10</span> Allora Davide consultò Dio, dicendo:
"Salirò io contro i Filistei? E me li darai tu nelle mani?" L’Eterno gli
rispose: "Sali, e io li darò nelle tue mani".

<span id="an_14:11">14:11</span> I Filistei dunque salirono a
Baal-Peratsim, dove Davide li sconfisse, e disse: "Iddio ha rotto i miei
nemici per mano mia come quando le acque rompono le dighe". Perciò fu
dato a quel luogo il nome di Baal-Peratsim.

<span id="an_14:12">14:12</span> I Filistei lasciaron quivi i loro dèi,
che per ordine di Davide, furon dati alle fiamme.

<span id="an_14:13">14:13</span> Di poi i Filistei tornarono a spargersi
per quella valle.

<span id="an_14:14">14:14</span> E Davide consultò di nuovo Dio; e Dio
gli disse: "Non salire dietro ad essi, allontanati e gira intorno a
loro, e giungerai su di essi dal lato dei Gelsi.

<span id="an_14:15">14:15</span> E quando udrai un rumor di passi tra le
vette dei gelsi, esci subito all’attacco, perché Dio marcerà alla tua
testa per sconfiggere l’esercito dei Filistei".

<span id="an_14:16">14:16</span> Davide fece come Dio gli avea
comandato, e gl’Israeliti sconfissero l’esercito dei Filistei da Gabaon
a Ghezer.

<span id="an_14:17">14:17</span> E la fama di Davide si sparse per tutti
i paesi, e l’Eterno fece sì ch’egli incutesse spavento a tutte le genti.

<span id="an_15:1">15:1</span> Davide si costruì delle case nella città
di Davide; preparò un luogo per l’arca di Dio, e drizzò una tenda per
essa.

<span id="an_15:2">15:2</span> Allora Davide disse: "Nessuno deve
portare l’arca di Dio tranne i Leviti; perché l’Eterno ha scelti loro
per portare l’arca di Dio, e per esser suoi ministri in perpetuo".

<span id="an_15:3">15:3</span> E Davide convocò tutto Israele a
Gerusalemme per trasportar l’arca dell’Eterno al luogo ch’egli le avea
preparato.

<span id="an_15:4">15:4</span> Davide radunò pure i figliuoli d’Aaronne
ed i Leviti:

<span id="an_15:5">15:5</span> dei figliuoli di Kehath, Uriel, il capo,
e i suoi fratelli: centoventi;

<span id="an_15:6">15:6</span> dei figliuoli di Merari, Asaia, il capo,
e i suoi fratelli: duecentoventi;

<span id="an_15:7">15:7</span> dei figliuoli di Ghershom, Joel, il capo,
e i suoi fratelli: centotrenta;

<span id="an_15:8">15:8</span> dei figliuoli di Elitsafan, Scemaia, il
capo, e i suoi fratelli: duecento;

<span id="an_15:9">15:9</span> dei figliuoli di Hebron, Eliel, il capo,
e i suoi fratelli: ottanta;

<span id="an_15:10">15:10</span> dei figliuoli di Uzziel, Amminadab, il
capo, e i suoi fratelli: centododici.

<span id="an_15:11">15:11</span> Poi Davide chiamò i sacerdoti Tsadok e
Abiathar, e i Leviti Uriel, Asaia, Joel, Scemaia, Eliel e Amminadab,

<span id="an_15:12">15:12</span> e disse loro: "Voi siete i capi delle
case patriarcali dei Leviti; santificatevi, voi e i vostri fratelli,
affinché possiate trasportar l’arca dell’Eterno, dell’Iddio d’Israele,
nel luogo che io le ho preparato.

<span id="an_15:13">15:13</span> Siccome voi non c’eravate la prima
volta, l’Eterno, il nostro Dio, fece una breccia fra noi, perché non lo
cercammo secondo le regole stabilite".

<span id="an_15:14">15:14</span> I sacerdoti e i Leviti dunque si
santificarono per trasportare l’arca dell’Eterno, dell’Iddio d’Israele.

<span id="an_15:15">15:15</span> E i figliuoli dei Leviti portarono
l’arca di Dio sulle loro spalle, per mezzo di stanghe, come Mosè aveva
ordinato, secondo la parola dell’Eterno.

<span id="an_15:16">15:16</span> E Davide ordinò ai capi dei Leviti che
chiamassero i loro fratelli cantori a prestar servizio coi loro
strumenti musicali, saltèri, cetre e cembali, da cui trarrebbero suoni
vigorosi, in segno di gioia.

<span id="an_15:17">15:17</span> I Leviti dunque chiamarono a prestar
servizio Heman, figliuolo di Joel; e fra i suoi fratelli, Asaf,
figliuolo di Berekia; tra i figliuoli di Merari, loro fratelli, Ethan,
figliuolo di Kushaia.

<span id="an_15:18">15:18</span> Con loro, furon chiamati i loro
fratelli del secondo ordine: Zaccaria, Ben, Jaaziel, Scemiramoth,
Jehiel, Unni, Eliab, Benaia, Maaseia, Mattithia, Elifalehu, Mikneia,
Obed-Edom e Jeiel, i portinai.

<span id="an_15:19">15:19</span> I cantori Heman, Asaf ed Ethan, aveano
dei cembali di rame per sonare;

<span id="an_15:20">15:20</span> Zaccaria, Aziel, Scemiramoth, Jehiel,
Unni, Eliab, Maaseia e Benaia avean dei saltèri per accompagnare voci di
fanciulle;

<span id="an_15:21">15:21</span> Mattithia, Elifalehu, Mikneia,
Obed-Edom, Jeiel ed Azazia sonavano con cetre all’ottava, per guidare il
canto;

<span id="an_15:22">15:22</span> Kenania, capo dei Leviti, era preposto
al canto; dirigeva la musica, perché era competente in questo.

<span id="an_15:23">15:23</span> Berekia e Elkana erano portinai
dell’arca.

<span id="an_15:24">15:24</span> Scebania, Joshafat, Nethaneel, Amasai,
Zaccaria, Benaia ed Eliezer, sacerdoti, sonavano la tromba davanti
all’arca di Dio; e Obed-Edom e Jehija erano portinai dell’arca.

<span id="an_15:25">15:25</span> Davide, gli anziani d’Israele e capi di
migliaia si misero in cammino per trasportare l’arca del patto
dell’Eterno dalla casa di Obed-Edom, con gaudio.

<span id="an_15:26">15:26</span> E poiché Dio prestò assistenza ai
Leviti che portavan l’arca del patto dell’Eterno, fu offerto un
sacrifizio di sette giovenchi e di sette montoni.

<span id="an_15:27">15:27</span> Davide indossava un manto di lino fino,
come anche tutti i Leviti che portavano l’arca, i cantori, e Kenania,
capo musica fra i cantori; e Davide avea sul manto un efod di lino.

<span id="an_15:28">15:28</span> Così tutto Israele portò su l’arca del
patto dell’Eterno con grida di gioia, a suon di corni, di trombe, di
cembali, di saltèri e d’arpe.

<span id="an_15:29">15:29</span> E come l’arca del patto dell’Eterno
giunse alla città di Davide, Mical, figliuola di Saul, guardava dalla
finestra: e vedendo il re Davide che danzava e saltava, lo sprezzò in
cuor suo.

<span id="an_16:1">16:1</span> Portarono dunque l’arca di Dio e la
collocarono in mezzo al padiglione che Davide aveva rizzato per lei; e
si offrirono olocausti e sacrifizi di azioni di grazie dinanzi a Dio.

<span id="an_16:2">16:2</span> E quando Davide ebbe finito d’offrire gli
olocausti e i sacrifizi di azioni di grazie, benedisse il popolo nel
nome dell’Eterno;

<span id="an_16:3">16:3</span> e distribuì a tutti gl’Israeliti, uomini
e donne, un pane per uno, una porzione di carne, e un dolce d’uva secca.

<span id="an_16:4">16:4</span> Poi stabilì davanti all’arca dell’Eterno
alcuni di fra i Leviti per fare il servizio per ringraziare, lodare e
celebrare l’Eterno, l’Iddio d’Israele.

<span id="an_16:5">16:5</span> Erano: Asaf, il capo; Zaccaria, il
secondo dopo di lui; poi Jeiel, Scemiramoth, Jehiel, Mattithia, Eliab,
Benaia, Obed-Edom e Jeiel. Essi sonavano saltèri e cetre, e Asaf sonava
i cembali;

<span id="an_16:6">16:6</span> i sacerdoti Benaia e Jahaziel sonavano
del continuo la tromba davanti all’arca del patto di Dio.

<span id="an_16:7">16:7</span> Allora, in quel giorno, Davide diede per
la prima volta ad Asaf e ai suoi fratelli l’incarico di cantare le lodi
dell’Eterno:

<span id="an_16:8">16:8</span> "Celebrate l’Eterno, invocate il suo
nome; fate conoscere le sue gesta fra i popoli.

<span id="an_16:9">16:9</span> Cantategli, salmeggiategli, meditate su
tutte le sue maraviglie.

<span id="an_16:10">16:10</span> Gloriatevi nel santo suo nome; si
rallegri il cuore di quelli che cercano l’Eterno!

<span id="an_16:11">16:11</span> Cercate l’Eterno e la sua forza,
cercate del continuo la sua faccia!

<span id="an_16:12">16:12</span> Ricordatevi delle maraviglie ch’egli ha
fatte, de’ suoi miracoli e de’ giudizi della sua bocca,

<span id="an_16:13">16:13</span> o voi, progenie d’Israele, suo
servitore, figliuoli di Giacobbe, suoi eletti!

<span id="an_16:14">16:14</span> Egli, l’Eterno, è l’Iddio nostro; suoi
giudizi s’esercitano su tutta la terra.

<span id="an_16:15">16:15</span> Ricordatevi in perpetuo del suo patto,
della parola da lui data per mille generazioni,

<span id="an_16:16">16:16</span> del patto che fece con Abrahamo, che
giurò ad Isacco,

<span id="an_16:17">16:17</span> e che confermò a Giacobbe come uno
statuto, ad Israele come un patto eterno,

<span id="an_16:18">16:18</span> dicendo: "Io ti darò il paese di Canaan
per vostra parte di eredità".

<span id="an_16:19">16:19</span> Non erano allora che poca gente,
pochissimi e stranieri nel paese,

<span id="an_16:20">16:20</span> e andavano da una nazione all’altra, da
un regno a un altro popolo.

<span id="an_16:21">16:21</span> Egli non permise che alcuno li
opprimesse; anzi, castigò dei re per amor loro,

<span id="an_16:22">16:22</span> dicendo: "Non toccate i miei unti, e
non fate alcun male ai miei profeti".

<span id="an_16:23">16:23</span> Cantate all’Eterno, abitanti di tutta
la terra, annunziate di giorno in giorno la sua salvezza!

<span id="an_16:24">16:24</span> Raccontate la sua gloria fra le nazioni
e le sue maraviglie fra tutti i popoli!

<span id="an_16:25">16:25</span> Perché l’Eterno è grande e degno di
sovrana lode; gli è tremendo sopra tutti gli dèi.

<span id="an_16:26">16:26</span> Poiché tutti gli dèi dei popoli son
idoli vani, ma l’Eterno ha fatto i cieli.

<span id="an_16:27">16:27</span> Splendore e maestà stanno dinanzi a
lui, forza e gioia sono nella sua dimora.

<span id="an_16:28">16:28</span> Date all’Eterno, o famiglie dei popoli,
date all’Eterno gloria e forza.

<span id="an_16:29">16:29</span> Date all’Eterno la gloria dovuta al suo
nome, portategli offerte e venite in sua presenza. Prostratevi dinanzi
all’Eterno vestiti di sacri ornamenti,

<span id="an_16:30">16:30</span> tremate dinanzi a lui, o abitanti di
tutta la terra! Il mondo è stabile e non sarà smosso.

<span id="an_16:31">16:31</span> Si rallegrino i cieli e gioisca la
terra; dicasi fra le nazioni: "L’Eterno regna".

<span id="an_16:32">16:32</span> Risuoni il mare e quel ch’esso
contiene; festeggi la campagna e tutto quello ch’è in essa.

<span id="an_16:33">16:33</span> Gli alberi delle foreste dian voci di
gioia nel cospetto dell’Eterno, poich’egli viene a giudicare la terra.

<span id="an_16:34">16:34</span> Celebrate l’Eterno, perch’egli è buono,
perché la sua benignità dura in perpetuo.

<span id="an_16:35">16:35</span> E dite: "Salvaci, o Dio della nostra
salvezza! Raccoglici di fra le nazioni e liberaci, affinché celebriamo
il tuo santo nome e mettiamo la nostra gloria nel lodarti".

<span id="an_16:36">16:36</span> Benedetto sia l’Eterno, l’Iddio
d’Israele, d’eternità in eternità!" E tutto il popolo disse: "Amen", e
lodò l’Eterno.

<span id="an_16:37">16:37</span> Poi Davide lasciò quivi, davanti
all’arca del patto dell’Eterno, Asaf e i suoi fratelli perché fossero
del continuo di servizio davanti all’arca, secondo i bisogni d’ogni
giorno.

<span id="an_16:38">16:38</span> Lasciò Obed-Edom e Hosa e i loro
fratelli, in numero di sessantotto: Obed-Edom, figliuolo di Jeduthun, e
Hosa, come portieri.

<span id="an_16:39">16:39</span> Lasciò pure il sacerdote Tsadok e i
sacerdoti suoi fratelli davanti al tabernacolo dell’Eterno, sull’alto
luogo che era a Gabaon,

<span id="an_16:40">16:40</span> perché offrissero del continuo
all’Eterno olocausti, mattina e sera, sull’altare degli olocausti, ed
eseguissero tutto quello che sta scritto nella legge data dall’Eterno ad
Israele.

<span id="an_16:41">16:41</span> E con essi erano Heman, Jeduthun, e gli
altri ch’erano stati scelti e designati nominatamente per lodare
l’Eterno, perché la sua benignità dura in perpetuo.

<span id="an_16:42">16:42</span> Heman e Jeduthun eran con essi, con
trombe e cembali per i musici, e con degli strumenti per i cantici in
lode di Dio. I figliuoli di Jeduthun erano addetti alla porta.

<span id="an_16:43">16:43</span> Tutto il popolo se ne andò, ciascuno a
casa sua, e Davide se ne ritornò per benedire la propria casa.

<span id="an_17:1">17:1</span> Or avvenne che Davide quando si fu
stabilito nella sua casa, disse al profeta Nathan: "Ecco, io abito in
una casa di cedro, e l’arca del patto dell’Eterno sta sotto una tenda".

<span id="an_17:2">17:2</span> Nathan rispose a Davide: "Fa’ tutto
quello che hai in cuore di fare, poiché Dio è teco".

<span id="an_17:3">17:3</span> Ma quella stessa notte la parola di Dio
fu diretta a Nathan in questi termini:

<span id="an_17:4">17:4</span> "Va’ e di’ al mio servo Davide: Così dice
l’Eterno: Non sarai tu quegli che mi edificherà una casa perch’io vi
dimori;

<span id="an_17:5">17:5</span> poiché io non ho abitato in una casa, dal
giorno che trassi Israele dall’Egitto, fino al dì d’oggi; ma sono andato
di tenda in tenda, di dimora in dimora.

<span id="an_17:6">17:6</span> Dovunque sono andato, or qua or là, in
mezzo a tutto Israele, ho io mai fatto parola a qualcuno dei giudici
d’Israele i quali avevo comandato di pascere il mio popolo, dicendogli:
Perché non mi edificate una casa di cedro?

<span id="an_17:7">17:7</span> Ora dunque parlerai così al mio servo
Davide: Così dice l’Eterno degli eserciti: Io ti presi dall’ovile, di
dietro alle pecore, perché tu fossi il principe d’Israele, mio popolo;

<span id="an_17:8">17:8</span> e sono stato teco dovunque sei andato, ho
sterminato dinanzi a te tutti i tuoi nemici, e ho reso il tuo nome
grande come quello dei grandi che son sulla terra;

<span id="an_17:9">17:9</span> ho assegnato un posto ad Israele, mio
popolo, e ve l’ho piantato perché abiti in casa sua e non sia più
agitato, né seguitino gl’iniqui a farne scempio come prima,

<span id="an_17:10">17:10</span> e fin dal tempo in cui avevo stabilito
dei giudici sul mio popolo d’Israele. Io ho umiliato tutti i tuoi
nemici; e t’annunzio che l’Eterno ti fonderà una casa.

<span id="an_17:11">17:11</span> Quando i tuoi giorni saranno compiuti e
tu te n’andrai a raggiungere i tuoi padri, io innalzerò al trono dopo di
te la tua progenie, uno de’ tuoi figliuoli, e stabilirò saldamente il
suo regno.

<span id="an_17:12">17:12</span> Egli mi edificherà una casa, ed io
renderò stabile in perpetuo il suo trono.

<span id="an_17:13">17:13</span> Io sarò per lui un padre, ed egli mi
sarà figliuolo; e non gli ritirerò la mia grazia, come l’ho ritirata da
colui che t’ha preceduto.

<span id="an_17:14">17:14</span> Io lo renderò saldo per sempre nella
mia casa e nel mio regno, e il suo trono sarà reso stabile in perpetuo".

<span id="an_17:15">17:15</span> Nathan parlò a Davide, secondo tutte
queste parole e secondo tutta questa visione.

<span id="an_17:16">17:16</span> Allora il re Davide andò a presentarsi
davanti all’Eterno, e disse: "Chi son io, o Eterno Iddio, e che è la mia
casa, che tu m’abbia fatto arrivare fino a questo punto?

<span id="an_17:17">17:17</span> E questo è parso ancora poca cosa agli
occhi tuoi, o Dio; e tu hai parlato anche della casa del tuo servo per
un lontano avvenire, e hai degnato considerar me come se fossi uomo
d’alto grado, o Eterno Iddio.

<span id="an_17:18">17:18</span> Che potrebbe Davide dirti di più
riguardo all’onore ch’è fatto al tuo servo? Tu conosci il tuo servo.

<span id="an_17:19">17:19</span> O Eterno, per amor del tuo servo e
seguendo il cuor tuo, hai compiuto tutte queste grandi cose per
rivelargli tutte le tue maraviglie.

<span id="an_17:20">17:20</span> O Eterno, nessuno è pari a te, e non
v’è altro Dio fuori di te, secondo tutto quello che abbiamo udito coi
nostri orecchi.

<span id="an_17:21">17:21</span> E qual popolo è come il tuo popolo
d’Israele, l’unica nazione sulla terra che Dio sia venuto a redimere per
formarne il suo popolo, per farti un nome e per compiere cose grandi e
tremende, cacciando delle nazioni d’innanzi al tuo popolo che tu hai
redento dall’Egitto?

<span id="an_17:22">17:22</span> Tu hai fatto del tuo popolo d’Israele
il popolo tuo speciale in perpetuo; e tu, o Eterno, sei divenuto il suo
Dio.

<span id="an_17:23">17:23</span> Or dunque, o Eterno, la parola che tu
hai pronunziata riguardo al tuo servo ed alla sua casa rimanga stabile
in perpetuo, e fa’ come tu hai detto.

<span id="an_17:24">17:24</span> Sì, rimanga stabile, affinché il tuo
nome sia magnificato in perpetuo, e si dica: L’Eterno degli eserciti,
l’Iddio d’Israele, è veramente un Dio per Israele; e la casa del tuo
servo Davide sia stabile dinanzi a te!

<span id="an_17:25">17:25</span> Poiché tu stesso, o mio Dio, hai
rivelato al tuo servo di volergli fondare una casa. Perciò il tuo servo
ha preso l’ardire di rivolgerti questa preghiera.

<span id="an_17:26">17:26</span> Ed ora, o Eterno, tu sei Dio, e hai
promesso questo bene al tuo servo;

<span id="an_17:27">17:27</span> piacciati dunque benedire ora la casa
del tuo servo, affinch’ella sussista in perpetuo dinanzi a te! Poiché
ciò che tu benedici, o Eterno, è benedetto in perpetuo".

<span id="an_18:1">18:1</span> Dopo queste cose, Davide sconfisse i
Filistei e li umiliò, e tolse di mano ai Filistei Gath e le città che ne
dipendevano.

<span id="an_18:2">18:2</span> Sconfisse pure i Moabiti; e i Moabiti
divennero sudditi e tributari di Davide.

<span id="an_18:3">18:3</span> Davide sconfisse anche Hadarezer, re di
Tsoba, verso Hamath, mentr’egli andava a stabilire il suo dominio sul
fiume Eufrate.

<span id="an_18:4">18:4</span> Davide gli prese mille carri, settemila
cavalieri e ventimila pedoni; tagliò i garetti a tutti i cavalli da
tiro, ma riserbò de’ cavalli per cento carri.

<span id="an_18:5">18:5</span> E quando i Siri di Damasco vennero per
soccorrere Hadarezer, re di Tsoba, Davide ne uccise ventiduemila.

<span id="an_18:6">18:6</span> Poi Davide mise delle guarnigioni nella
Siria di Damasco, e i Siri divennero sudditi e tributari di Davide; e
l’Eterno lo rendea vittorioso dovunque egli andava.

<span id="an_18:7">18:7</span> E Davide tolse ai servi di Hadarezer i
loro scudi d’oro e li portò a Gerusalemme.

<span id="an_18:8">18:8</span> Davide prese anche una grande quantità di
rame a Tibhath e a Cun, città di Hadarezer. Salomone se ne servì per
fare il mar di rame, le colonne e gli utensili di rame.

<span id="an_18:9">18:9</span> Or quando Tou, re di Hamath, ebbe udito
che Davide avea sconfitto tutto l’esercito di Hadarezer, re di Tsoba,

<span id="an_18:10">18:10</span> mandò al re Davide Hadoram, suo
figliuolo, per salutarlo e per benedirlo perché avea mosso guerra a
Hadarezer e l’avea sconfitto (Hadarezer era sempre in guerra con Tou); e
Hadoram portò seco ogni sorta di vasi d’oro, d’argento, e di rame.

<span id="an_18:11">18:11</span> E il re Davide consacrò anche quelli
all’Eterno, come avea già consacrato l’argento e l’oro che avea portato
via a tutte le nazioni: agli Edomiti, ai Moabiti, agli Ammoniti, ai
Filistei ed agli Amalekiti.

<span id="an_18:12">18:12</span> Abishai, figliuolo di Tseruia,
sconfisse pure diciottomila Edomiti nella valle del Sale.

<span id="an_18:13">18:13</span> E pose delle guarnigioni in Idumea, e
tutti gli Edomiti divennero sudditi di Davide; e l’Eterno rendea Davide
vittorioso dovunque egli andava.

<span id="an_18:14">18:14</span> Davide regnò su tutto Israele, facendo
ragione e amministrando la giustizia a tutto il suo popolo.

<span id="an_18:15">18:15</span> Joab, figliuolo di Tseruia, comandava
l’esercito; Giosafat, figliuolo di Ahilud, era cancelliere;

<span id="an_18:16">18:16</span> Tsadok, figliuolo di Ahitub, e
Abimelec, figliuolo di Abiathar, erano sacerdoti; Shavsa era segretario;

<span id="an_18:17">18:17</span> Benaia, figliuolo di Jehoiada, era capo
dei Kerethei e dei Pelethei; e i figliuoli di Davide erano i primi al
fianco del re.

<span id="an_19:1">19:1</span> Or avvenne, dopo queste cose, che Nahash,
re dei figliuoli di Ammon, morì, e il suo figliuolo regnò in luogo di
lui.

<span id="an_19:2">19:2</span> Davide disse: "Io voglio usare
benevolenza verso Hanun, figliuolo di Nahash, perché suo padre ne usò
verso di me". E Davide inviò dei messi a consolarlo della perdita del
padre. Ma quando i servi di Davide furon giunti nel paese dei figliuoli
di Ammon presso Hanun per consolarlo,

<span id="an_19:3">19:3</span> i principi de’ figliuoli di Ammon dissero
ad Hanun: "Credi tu che Davide t’abbia mandato dei consolatori per
onorar tuo padre? I suoi servi non son eglino piuttosto venuti per
esplorare la città e distruggerla e per spiare il paese?"

<span id="an_19:4">19:4</span> Allora Hanun prese i servi di Davide, li
fece radere e fece lor tagliare la metà delle vesti fino alle natiche,
poi li rimandò.

<span id="an_19:5">19:5</span> Intanto vennero alcuni ad informar Davide
del modo con cui quegli uomini erano stati trattati; e Davide mandò
gente ad incontrarli, perch’essi erano oltremodo confusi. E il re fece
dir loro: "Restate a Gerico finché vi sia ricresciuta la barba, poi
tornerete".

<span id="an_19:6">19:6</span> I figliuoli di Ammon videro che s’erano
attirati l’odio di Davide; e Hanun e gli Ammoniti mandarono mille
talenti d’argento per prendere al loro soldo dei carri e dei cavalieri
presso i Siri di Mesopotamia e presso i Siri di Maaca e di Tsoba.

<span id="an_19:7">19:7</span> E presero al loro soldo trentaduemila
carri e il re di Maaca col suo popolo, i quali vennero ad accamparsi
dirimpetto a Medeba. E i figliuoli di Ammon si raunarono dalle loro
città, per andare a combattere.

<span id="an_19:8">19:8</span> Quando Davide udì questo, inviò contro di
loro Joab e tutto l’esercito degli uomini di valore.

<span id="an_19:9">19:9</span> I figliuoli di Ammon uscirono e si
disposero in ordine di battaglia alla porta della città; e i re ch’erano
venuti in loro soccorso stavano a parte nella campagna.

<span id="an_19:10">19:10</span> Or come Joab vide che quelli eran
pronti ad attaccarlo di fronte e alle spalle, scelse un corpo fra gli
uomini migliori d’Israele, lo dispose in ordine di battaglia contro i
Siri,

<span id="an_19:11">19:11</span> e mise il resto del popolo sotto gli
ordini del suo fratello Abishai, che li dispose di fronte ai figliuoli
di Ammon;

<span id="an_19:12">19:12</span> e disse ad Abishai: "Se i Siri son più
forti di me, tu mi darai soccorso; e se i figliuoli di Ammon son più
forti di te, andrò io a soccorrerti.

<span id="an_19:13">19:13</span> Abbi coraggio, e dimostriamoci forti
per il nostro popolo e per le città del nostro Dio; e faccia l’Eterno
quello che a lui piacerà".

<span id="an_19:14">19:14</span> Poi Joab, con la gente che avea seco,
s’avanzò per attaccare i Siri, i quali fuggirono d’innanzi a lui.

<span id="an_19:15">19:15</span> E come i figliuoli di Ammon videro che
i Siri eran fuggiti, fuggirono anch’essi d’innanzi ad Abishai, fratello
di Joab, e rientrarono nella città. Allora Joab se ne tornò a
Gerusalemme.

<span id="an_19:16">19:16</span> I Siri, vedendosi sconfitti da Israele,
inviarono de’ messi e fecero venire i Siri che abitavano di là dal
fiume. Shofac, capo dell’esercito di Hadarezer, era alla loro testa.

<span id="an_19:17">19:17</span> E la cosa fu riferita a Davide, che
radunò tutto Israele, passò il Giordano, marciò contro di loro e si
dispose in ordine di battaglia contro ad essi. E come Davide si fu
disposto in ordine di battaglia contro i Siri, questi impegnarono
l’azione con lui.

<span id="an_19:18">19:18</span> Ma i Siri fuggirono d’innanzi a
Israele; e Davide uccise ai Siri gli uomini di settecento carri e
quarantamila fanti, e uccise pure Shofac, capo dell’esercito.

<span id="an_19:19">19:19</span> E quando i servi di Hadarezer si videro
sconfitti da Israele, fecero pace con Davide, e furono a lui soggetti. E
i Siri non vollero più recar soccorso ai figliuoli di Ammon.

<span id="an_20:1">20:1</span> Or avvenne che l’anno seguente nel tempo
in cui i re sogliono andare alla guerra, Joab, alla testa di un poderoso
esercito, andò a devastare il paese dei figliuoli di Ammon e ad
assediare Rabba; ma Davide rimase a Gerusalemme. E Joab batté Rabba e la
distrusse.

<span id="an_20:2">20:2</span> E Davide tolse dalla testa del loro re la
corona, e trovò che pesava un talento d’oro e che avea delle pietre
preziose; ed essa fu posta sulla testa di Davide. Egli riportò anche
dalla città grandissima preda.

<span id="an_20:3">20:3</span> Fece uscire gli abitanti ch’erano nella
città, e li fece a pezzi con delle seghe, degli erpici di ferro e delle
scuri. Così fece Davide a tutte le città dei figliuoli di Ammon. Poi
Davide se ne tornò a Gerusalemme con tutto il popolo.

<span id="an_20:4">20:4</span> Dopo queste cose, ci fu una battaglia coi
Filistei, a Ghezer; allora Sibbecai di Hushah uccise Sippai, uno dei
discendenti di Rafa; e i Filistei furono umiliati.

<span id="an_20:5">20:5</span> Ci fu un’altra battaglia coi Filistei; ed
Elhanan, figliuolo di Jair, uccise Lahmi, fratello di Goliath di Gath,
di cui l’asta della lancia era come un subbio da tessitore.

<span id="an_20:6">20:6</span> Ci fu ancora una battaglia a Gath, dove
si trovò un uomo di grande statura, che avea sei dita a ciascuna mano e
a ciascun piede, in tutto ventiquattro dita, e che era anch’esso dei
discendenti di Rafa.

<span id="an_20:7">20:7</span> Egli ingiuriò Israele; e Gionathan,
figliuolo di Scimea, fratello di Davide, l’uccise.

<span id="an_20:8">20:8</span> Questi quattro uomini erano nati a Gath,
della stirpe di Rafa. Essi perirono per man di Davide e per mano della
sua gente.

<span id="an_21:1">21:1</span> Or Satana si levò contro Israele, e
incitò Davide a fare il censimento d’Israele.

<span id="an_21:2">21:2</span> E Davide disse a Joab e ai capi del
popolo: "Andate, fate il censimento degl’Israeliti da Beer-Sceba fino a
Dan; e venite a riferirmene il risultato, perch’io ne sappia il numero".

<span id="an_21:3">21:3</span> Joab rispose: "L’Eterno renda il suo
popolo cento volte più numeroso di quello che è! Ma, o re, mio signore,
non sono eglino tutti servi del mio signore? Perché il mio signore
domanda egli questo? Perché render così Israele colpevole?"

<span id="an_21:4">21:4</span> Ma l’ordine del re prevalse contro Joab.
Joab dunque partì, percorse tutto Israele, poi tornò a Gerusalemme.

<span id="an_21:5">21:5</span> E Joab rimise a Davide la cifra del
censimento del popolo: c’erano in tutto Israele un milione e centomila
uomini atti a portare le armi; e in Giuda quattrocento settantamila
uomini atti a portar le armi.

<span id="an_21:6">21:6</span> Or Joab non avea fatto il censimento di
Levi e di Beniamino come degli altri, perché l’ordine del re era per lui
abominevole.

<span id="an_21:7">21:7</span> Questa cosa dispiacque a Dio, che perciò
colpì Israele.

<span id="an_21:8">21:8</span> E Davide disse a Dio: "Io ho gravemente
peccato in questo che ho fatto; ma ora, ti prego, perdona l’iniquità del
tuo servo, perché io ho agito con grande stoltezza".

<span id="an_21:9">21:9</span> E l’Eterno parlò così a Gad, il veggente
di Davide:

<span id="an_21:10">21:10</span> "Va’, e parla a Davide in questo modo:
Così dice l’Eterno: Io ti propongo tre cose; sceglitene una, e quella ti
farò".

<span id="an_21:11">21:11</span> Gad andò dunque da Davide, e gli disse:
"Così dice l’Eterno: Scegli quello che vuoi:

<span id="an_21:12">21:12</span> o tre anni di carestia, o tre mesi
durante i quali i tuoi avversari facciano scempio di te e ti raggiunga
la spada dei tuoi nemici, ovvero tre giorni di spada dell’Eterno, ossia
di peste nel paese, durante i quali l’angelo dell’Eterno porterà la
distruzione in tutto il territorio d’Israele. Or dunque vedi che cosa io
debba rispondere a colui che mi ha mandato".

<span id="an_21:13">21:13</span> E Davide disse a Gad: "Io sono in una
grande angoscia! Ebbene, ch’io cada nelle mani dell’Eterno, giacché le
sue compassioni sono immense; ma ch’io non cada nelle mani degli
uomini!"

<span id="an_21:14">21:14</span> Così l’Eterno mandò la peste in
Israele; e caddero settantamila persone d’Israele.

<span id="an_21:15">21:15</span> E Dio mandò un angelo a Gerusalemme per
distruggerla; e come questi si disponeva a distruggerla, l’Eterno gettò
su di lei lo sguardo, si pentì della calamità che avea inflitta, e disse
all’angelo distruttore: "Basta; ritieni ora la tua mano!" Or l’angelo
dell’Eterno si trovava presso l’aia di Ornan, il Gebuseo.

<span id="an_21:16">21:16</span> E Davide, alzando gli occhi, vide
l’angelo dell’Eterno che stava fra terra e cielo, avendo in mano una
spada sguainata, vòlta contro Gerusalemme. Allora Davide e gli anziani,
coperti di sacchi, si gettarono con la faccia a terra.

<span id="an_21:17">21:17</span> E Davide disse a Dio: "Non sono io
quegli che ordinai il censimento del popolo? Son io che ho peccato, e
che ho agito con tanta malvagità; ma queste pecore che hanno fatto? Ti
prego, o Eterno, o mio Dio, si volga la tua mano contro di me e contro
la casa di mio padre, ma non contro il tuo popolo, per colpirlo col
flagello!"

<span id="an_21:18">21:18</span> Allora l’angelo dell’Eterno ordinò a
Gad di dire a Davide che salisse ad erigere un altare all’Eterno
nell’aia di Ornan, il Gebuseo.

<span id="an_21:19">21:19</span> E Davide salì, secondo la parola che
Gad avea pronunziata nel nome dell’Eterno.

<span id="an_21:20">21:20</span> Ornan, voltandosi, vide l’angelo; e i
suoi quattro figliuoli ch’eran con lui si nascosero. Ornan stava
battendo il grano.

<span id="an_21:21">21:21</span> E come Davide giunse presso Ornan,
Ornan guardò, e vide Davide; e, uscito dall’aia, si prostrò dinanzi a
Davide, con la faccia a terra.

<span id="an_21:22">21:22</span> Allora Davide disse ad Ornan: "Dammi il
sito di quest’aia, perch’io vi eriga un altare all’Eterno; dammelo per
tutto il prezzo che vale, affinché la piaga cessi d’infierire sul
popolo".

<span id="an_21:23">21:23</span> Ornan disse a Davide: "Prenditelo; e il
re, mio signore, faccia quello che par bene agli occhi suoi; guarda, io
ti do i buoi per gli olocausti, le macchine da trebbiare per legna, e il
grano per l’oblazione; tutto ti do".

<span id="an_21:24">21:24</span> Ma il re Davide disse ad Ornan: "No, io
comprerò da te queste cose per il loro intero prezzo; giacché io non
prenderò per l’Eterno ciò ch’è tuo, né offrirò un olocausto che non mi
costi nulla".

<span id="an_21:25">21:25</span> E Davide diede ad Ornan come prezzo del
luogo il peso di seicento sicli d’oro;

<span id="an_21:26">21:26</span> poi edificò quivi un altare all’Eterno,
offrì olocausti e sacrifizi di azioni di grazie, e invocò l’Eterno, il
quale gli rispose mediante il fuoco, che discese dal cielo sull’altare
dell’olocausto.

<span id="an_21:27">21:27</span> Poi l’Eterno comandò all’angelo di
rimettere la spada nel fodero.

<span id="an_21:28">21:28</span> In quel tempo Davide, vedendo che
l’Eterno lo aveva esaudito nell’aia d’Ornan, il Gebuseo, vi offriva dei
sacrifizi.

<span id="an_21:29">21:29</span> Il tabernacolo dell’Eterno che Mosè
avea costruito nel deserto e l’altare degli olocausti si trovavano
allora sull’alto luogo di Gabaon.

<span id="an_21:30">21:30</span> E Davide non poteva andare davanti a
quell’altare a cercare Iddio, per lo spavento che gli avea cagionato la
spada dell’angelo dell’Eterno.

<span id="an_22:1">22:1</span> E Davide disse: "Qui sarà la casa di Dio,
dell’Eterno, e qui sarà l’altare degli olocausti per Israele".

<span id="an_22:2">22:2</span> Davide ordinò che si radunassero gli
stranieri che erano nel paese d’Israele, e fissò degli scalpellini per
lavorar le pietre da taglio per la costruzione della casa di Dio.

<span id="an_22:3">22:3</span> Davide preparò pure del ferro in
abbondanza per i chiodi per i battenti delle porte e per le
commettiture; e una quantità di rame di peso incalcolabile

<span id="an_22:4">22:4</span> e del legname di cedro da non potersi
contare; perché i Sidoni e i Tiri aveano portato a Davide del legname di
cedro in abbondanza.

<span id="an_22:5">22:5</span> Davide diceva: "Salomone, mio figliuolo,
è giovine e di tenera età, e la casa che si deve edificare all’Eterno ha
da essere talmente magnifica da salire in fama ed in gloria in tutti i
paesi; io voglio dunque far dei preparativi per lui". Così Davide
preparò degli abbondanti materiali, prima di morire.

<span id="an_22:6">22:6</span> Poi chiamò Salomone, suo figliuolo, e gli
ordinò di edificare una casa all’Eterno, all’Iddio d’Israele.

<span id="an_22:7">22:7</span> Davide disse a Salomone: "Figliuol mio,
io stesso avevo in cuore di edificare una casa al nome dell’Eterno, del
mio Dio;

<span id="an_22:8">22:8</span> ma la parola dell’Eterno mi fu rivolta, e
mi fu detto: Tu hai sparso molto sangue, e hai fatte di gran guerre; tu
non edificherai una casa al mio nome, poiché hai sparso molto sangue
sulla terra, dinanzi a me.

<span id="an_22:9">22:9</span> Ma ecco, ti nascerà un figliuolo, che
sarà uomo tranquillo, e io gli darò quiete, liberandolo da tutti i suoi
nemici d’ogni intorno. Salomone sarà il suo nome; e io darò pace e
tranquillità a Israele, durante la vita di lui.

<span id="an_22:10">22:10</span> Egli edificherà una casa al mio nome;
ei mi sarà figliuolo, ed io gli sarò padre; e renderò stabile il trono
del suo regno sopra Israele in perpetuo.

<span id="an_22:11">22:11</span> Ora, figliuol mio, l’Eterno sia teco,
onde tu prosperi, ed edifichi la casa dell’Eterno, del tuo Dio, secondo
ch’egli ha detto di te.

<span id="an_22:12">22:12</span> Sol diati l’Eterno senno e
intelligenza, e ti costituisca re d’Israele, per osservare la legge
dell’Eterno, del tuo Dio.

<span id="an_22:13">22:13</span> Allora prospererai, se tu ti applichi a
mettere in pratica le leggi e i precetti che l’Eterno prescrisse a Mosè
per Israele. Sii forte e fatti animo; non temere e non ti sgomentare.

<span id="an_22:14">22:14</span> Ora ecco io, colle mie fatiche, ho
preparato per la casa dell’Eterno centomila talenti d’oro, un milione di
talenti d’argento, e una quantità di rame e di ferro da non potersi
pesare, tant’è abbondante; ho pur preparato del legname e delle pietre;
e tu ve ne potrai aggiungere ancora.

<span id="an_22:15">22:15</span> E tu hai presso di te degli operai in
abbondanza: degli scalpellini, de’ muratori, de’ falegnami, e ogni sorta
d’uomini esperti in qualunque specie di lavoro.

<span id="an_22:16">22:16</span> Quanto all’oro, all’argento, al rame,
al ferro, ve n’è una quantità incalcolabile. Lèvati dunque, mettiti
all’opra, e l’Eterno sia teco!"

<span id="an_22:17">22:17</span> Davide ordinò pure a tutti i capi
d’Israele d’aiutare Salomone, suo figliuolo, e disse loro:

<span id="an_22:18">22:18</span> "L’Eterno, l’Iddio vostro, non è egli
con voi, e non v’ha egli dato quiete d’ogn’intorno? Infatti egli m’ha
dato nelle mani gli abitanti del paese, e il paese è assoggettato
all’Eterno ed al suo popolo.

<span id="an_22:19">22:19</span> Disponete dunque il vostro cuore e
l’anima vostra a cercare l’Eterno ch’è il vostro Dio; poi levatevi, e
costruite il santuario dell’Eterno Iddio, per trasferire l’arca del
patto dell’Eterno e gli utensili consacrati a Dio, nella casa che
dev’essere edificata al nome dell’Eterno".

<span id="an_23:1">23:1</span> Davide vecchio e sazio di giorni, stabilì
Salomone, suo figliuolo, re d’Israele.

<span id="an_23:2">23:2</span> E radunò tutti i capi d’Israele, i
sacerdoti e i Leviti.

<span id="an_23:3">23:3</span> Fu fatto un censimento dei Leviti
dall’età di trent’anni in su; e, contati testa per testa, uomo per uomo,
il loro numero risultò di trentottomila.

<span id="an_23:4">23:4</span> E Davide disse: "Ventiquattromila di
questi siano addetti a dirigere l’opera della casa dell’Eterno; seimila
siano magistrati e giudici;

<span id="an_23:5">23:5</span> quattromila siano portinai, e quattromila
celebrino l’Eterno con gli strumenti che io ho fatti per celebrarlo".

<span id="an_23:6">23:6</span> E Davide li divise in classi, secondo i
figliuoli di Levi: Ghershon, Kehath e Merari.

<span id="an_23:7">23:7</span> Dei Ghershoniti: Laedan e Scimei.

<span id="an_23:8">23:8</span> Figliuoli di Laedan: il capo Jehiel,
Zetham, Joel; tre.

<span id="an_23:9">23:9</span> Figliuoli di Scimei: Scelomith, Haziel,
Haran; tre. Questi sono i capi delle famiglie patriarcali di Laedan.

<span id="an_23:10">23:10</span> Figliuoli di Scimei: Jahath, Zina,
Jeush e Beria. Questi sono i quattro figliuoli di Scimei.

<span id="an_23:11">23:11</span> Jahath era il capo; Zina, il secondo;
Jeush e Beria non ebbero molti figliuoli, e, nel censimento, formarono
una sola casa patriarcale.

<span id="an_23:12">23:12</span> Figliuoli di Kehath: Amram, Jtsehar,
Hebron, Uzziel; quattro.

<span id="an_23:13">23:13</span> Figliuoli di Amram: Aaronne e Mosè.
Aaronne fu appartato per esser consacrato come santissimo, egli coi suoi
figliuoli, in perpetuo, per offrire i profumi dinanzi all’Eterno, per
ministrargli, e per pronunziare in perpetuo la benedizione nel nome di
lui.

<span id="an_23:14">23:14</span> Quanto a Mosè, l’uomo di Dio, i suoi
figliuoli furono contati nella tribù di Levi.

<span id="an_23:15">23:15</span> Figliuoli di Mosè: Ghershom ed Eliezer.

<span id="an_23:16">23:16</span> Figliuoli di Ghershom: Scebuel, il
capo.

<span id="an_23:17">23:17</span> E i figliuoli di Eliezer furono:
Rehabia, il capo. Eliezer non ebbe altri figliuoli; ma i figliuoli di
Rehabia furono numerosissimi.

<span id="an_23:18">23:18</span> Figliuoli di Jtsehar: Scelomith, il
capo.

<span id="an_23:19">23:19</span> Figliuoli di Hebron: Jerija, il capo;
Amaria, il secondo: Jahaziel, il terzo, e Jekameam, il quarto.

<span id="an_23:20">23:20</span> Figliuoli d’Uzziel: Mica, il capo, e
Jscia, il secondo.

<span id="an_23:21">23:21</span> Figliuoli di Merari: Mahli e Musci.
Figliuoli di Mahli: Eleazar e Kis.

<span id="an_23:22">23:22</span> Eleazar morì e non ebbe figliuoli, ma
solo delle figliuole; e le sposarono i figliuoli di Kis, loro parenti.

<span id="an_23:23">23:23</span> Figliuoli di Musci: Mahli, Eder e
Jeremoth; tre.

<span id="an_23:24">23:24</span> Questi sono i figliuoli di Levi secondo
le loro case patriarcali, i capi famiglia secondo il censimento, fatto
contando i nomi, testa per testa. Essi erano addetti a fare il servizio
della casa dell’Eterno, dall’età di vent’anni in su,

<span id="an_23:25">23:25</span> poiché Davide avea detto: "L’Eterno,
l’Iddio d’Israele, ha dato riposo al suo popolo, ed esso è venuto a
stabilirsi a Gerusalemme per sempre;

<span id="an_23:26">23:26</span> e anche i Leviti non avranno più
bisogno di portare il tabernacolo e tutti gli utensili per il suo
servizio".

<span id="an_23:27">23:27</span> Fu secondo le ultime disposizioni di
Davide che il censimento dei figliuoli di Levi si fece dai venti anni in
su.

<span id="an_23:28">23:28</span> Posti presso i figliuoli d’Aaronne per
il servizio della casa dell’Eterno, essi aveano l’incarico dei cortili,
delle camere, della purificazione di tutte le cose sacre, dell’opera
relativa al servizio della casa di Dio,

<span id="an_23:29">23:29</span> dei pani della presentazione, del fior
di farina per le offerte, delle focacce non lievitate, delle cose da
cuocere sulla gratella, di quella da friggere, e di tutte le misure di
capacità e di lunghezza.

<span id="an_23:30">23:30</span> Doveano presentarsi ogni mattina e ogni
sera per lodare e celebrare l’Eterno,

<span id="an_23:31">23:31</span> e per offrire del continuo davanti
all’Eterno tutti gli olocausti, secondo il numero prescritto loro dalla
legge, per i sabati, pei noviluni e per le feste solenni;

<span id="an_23:32">23:32</span> e doveano prender cura della tenda di
convegno, del santuario, e stare agli ordini dei figliuoli d’Aaronne
loro fratelli, per il servizio della casa dell’Eterno.

<span id="an_24:1">24:1</span> Le classi dei figliuoli d’Aaronne furono
queste. Figliuoli d’Aaronne: Nadab, Abihu, Eleazar e Ithamar.

<span id="an_24:2">24:2</span> Nadab e Abihu morirono prima del loro
padre, e non ebbero figliuoli; Eleazar e Ithamar esercitarono il
sacerdozio.

<span id="an_24:3">24:3</span> Or Davide, con Tsadok de’ figliuoli di
Eleazar, e con Ahimelec de’ figliuoli d’Ithamar, classificò i figliuoli
d’Aaronne secondo il servizio che doveano fare.

<span id="an_24:4">24:4</span> Tra i figliuoli di Eleazar si trovarono
più capi di famiglie che tra i figliuoli d’Ithamar; e furon divisi così:
per i figliuoli di Eleazar, sedici capi di famiglie patriarcali; per i
figliuoli d’Ithamar, otto capi delle loro famiglie patriarcali.

<span id="an_24:5">24:5</span> La classificazione fu fatta a sorte,
tanto per gli uni quanto per gli altri; perché v’erano dei principi del
santuario e de’ principi di Dio tanto tra i figliuoli d’Eleazar quanto
tra i figliuoli d’Ithamar.

<span id="an_24:6">24:6</span> Scemaia, figliuolo di Nathaneel, il
segretario, ch’era della tribù di Levi, li iscrisse in presenza del re e
dei principi, in presenza del sacerdote Tsadok, di Ahimelec, figliuolo
di Ebiathar, e in presenza dei capi delle famiglie patriarcali dei
sacerdoti e dei Leviti. Si tirò a sorte una casa patriarcale per
Eleazar, e, proporzionalmente, per Ithamar.

<span id="an_24:7">24:7</span> Il primo, designato dalla sorte, fu
Jehoiarib; il secondo, Jedaia;

<span id="an_24:8">24:8</span> il terzo, Harim; il quarto, Seorim;

<span id="an_24:9">24:9</span> il quinto, Malkija;

<span id="an_24:10">24:10</span> il sesto, Mijamin; il settimo, Hakkots;
l’ottavo, Abija;

<span id="an_24:11">24:11</span> il nono, Jeshua; il decimo, Scecania;

<span id="an_24:12">24:12</span> l’undecimo, Eliascib; il dodicesimo,
Jakim;

<span id="an_24:13">24:13</span> il tredicesimo, Huppa; il
quattordicesimo, Jescebeab;

<span id="an_24:14">24:14</span> il quindicesimo, Bilga; il sedicesimo,
Immer;

<span id="an_24:15">24:15</span> il diciassettesimo, Hezir; il
diciottesimo, Happitsets;

<span id="an_24:16">24:16</span> il diciannovesimo, Pethahia; il
ventesimo, Ezechiele;

<span id="an_24:17">24:17</span> il ventunesimo, Jakin; il ventiduesimo,
Gamul;

<span id="an_24:18">24:18</span> il ventitreesimo, Delaia; il
ventiquattresimo, Maazia.

<span id="an_24:19">24:19</span> Così furono classificati per il loro
servizio, affinché entrassero nella casa dell’Eterno secondo la regola
stabilita per loro da Aaronne loro padre, e che l’Eterno, l’Iddio
d’Israele, gli aveva prescritta.

<span id="an_24:20">24:20</span> Quanto al rimanente de’ figliuoli di
Levi, questi ne furono i capi. Dei figliuoli d’Amram: Shubael; de’
figliuoli di Shubael: Jehdia.

<span id="an_24:21">24:21</span> Di Rehabia, de’ figliuoli di Rehabia:
il capo Jscia.

<span id="an_24:22">24:22</span> Degli Jtsehariti: Scelomoth; de’
figliuoli di Scelomoth: Jahath.

<span id="an_24:23">24:23</span> Figliuoli di Hebron: Jerija, Amaria il
secondo, Jahaziel il terzo, Jekameam il quarto.

<span id="an_24:24">24:24</span> Figliuoli di Uzziel: Mica; de’
figliuoli di Mica: Shamir;

<span id="an_24:25">24:25</span> fratello di Mica: Jscia; de’ figliuoli
d’Jscia: Zaccaria.

<span id="an_24:26">24:26</span> Figliuoli di Merari: Mahli e Musci, e i
figliuoli di Jaazia, suo figliuolo,

<span id="an_24:27">24:27</span> vale a dire i figliuoli di Merari, per
il tramite di Jaazia suo figliuolo: Shoham, Zaccur e Ibri.

<span id="an_24:28">24:28</span> Di Mahli: Eleazar, che non ebbe
figliuoli.

<span id="an_24:29">24:29</span> Di Kis: i figliuoli di Kis: Jerahmeel.

<span id="an_24:30">24:30</span> Figliuoli di Musci: Mahli, Eder e
Jerimoth. Questi sono i figliuoli dei Leviti secondo le loro case
patriarcali.

<span id="an_24:31">24:31</span> Anch’essi, come i figliuoli d’Aaronne,
loro fratelli, tirarono a sorte in presenza del re Davide, di Tsadok, di
Ahimelec e dei capi delle famiglie patriarcali dei sacerdoti e dei
Leviti. Ogni capo di famiglia patriarcale tirò a sorte, nello stesso
modo che il fratello, più giovane di lui.

<span id="an_25:1">25:1</span> Poi Davide e i capi dell’esercito
appartarono per il servizio quelli de’ figliuoli di Asaf, di Heman e di
Jeduthun che cantavano gl’inni sacri accompagnandosi con cetre, con
saltèri e con cembali; e questo e il numero di quelli che furono
incaricati di questo servizio.

<span id="an_25:2">25:2</span> Dei figliuoli di Asaf: Zaccur, Josef,
Nethania, Asarela, figliuoli di Asaf, sotto la direzione di Asaf, che
cantava gl’inni sacri, seguendo le istruzioni del re.

<span id="an_25:3">25:3</span> Di Jeduthun: i figliuoli di Jeduthun:
Ghedalia, Tseri, Isaia, Hashabia, Mattithia e Scimei, sei, sotto la
direzione del loro padre Jeduthun, che cantava gl’inni sacri con la
cetra per lodare e celebrare l’Eterno.

<span id="an_25:4">25:4</span> Di Heman: i figliuoli di Heman: Bukkija,
Mattania, Uzziel, Scebuel, Jerimoth, Hanania, Hanani, Eliathak,
Ghiddalthi, Romamti-Ezer, Joshbekasha, Mallothi, Hothir, Mahazioth.

<span id="an_25:5">25:5</span> Tutti questi erano figliuoli di Heman,
veggente del re, secondo la promessa di Dio di accrescer la potenza di
Heman. Iddio infatti avea dato a Heman quattordici figliuoli e tre
figliuole.

<span id="an_25:6">25:6</span> Tutti questi erano sotto la direzione dei
loro padri per il canto della casa dell’Eterno, ed aveano dei cembali,
dei saltèri e delle cetre per il servizio della casa di Dio. Eran sotto
la direzione del re, di Asaf, di Jeduthun e di Heman.

<span id="an_25:7">25:7</span> Il loro numero, compresi i loro fratelli
istruiti nel canto in onore dell’Eterno, tutti quelli cioè ch’erano
esperti in questo, ascendeva a dugento ottanta otto.

<span id="an_25:8">25:8</span> Tirarono a sorte il loro ordine di
servizio, tanto i piccoli quanto i grandi, tanto i maestri quanto i
discepoli.

<span id="an_25:9">25:9</span> Il primo designato dalla sorte per Asaf
fu Josef; il secondo, Ghedalia, coi suoi fratelli e i suoi figliuoli,
dodici in tutto;

<span id="an_25:10">25:10</span> il terzo fu Zaccur, coi suoi figliuoli
e i suoi fratelli, dodici in tutto;

<span id="an_25:11">25:11</span> il quarto fu Jtseri, coi suoi figliuoli
e i suoi fratelli, dodici in tutto;

<span id="an_25:12">25:12</span> il quinto fu Nethania, coi suoi
figliuoli e suoi fratelli, dodici in tutto;

<span id="an_25:13">25:13</span> il sesto fu Bukkia, coi suoi figliuoli
e i suoi fratelli, dodici in tutto;

<span id="an_25:14">25:14</span> il settimo fu Jesarela, coi suoi
figliuoli e i suoi fratelli, dodici in tutto;

<span id="an_25:15">25:15</span> l’ottavo fu Isaia, coi suoi figliuoli e
i suoi fratelli, dodici in tutto;

<span id="an_25:16">25:16</span> il nono fu Mattania, coi suoi figliuoli
e i suoi fratelli, dodici in tutto;

<span id="an_25:17">25:17</span> il decimo fu Scimei, coi suoi figliuoli
e i suoi fratelli, dodici in tutto;

<span id="an_25:18">25:18</span> l’undecimo fu Azarel, coi suoi
figliuoli e i suoi fratelli, dodici in tutto;

<span id="an_25:19">25:19</span> il dodicesimo fu Hashabia, coi suoi
figliuoli e i suoi fratelli, dodici in tutto;

<span id="an_25:20">25:20</span> il tredicesimo fu Shubael, coi suoi
figliuoli e i suoi fratelli, dodici in tutto;

<span id="an_25:21">25:21</span> il quattordicesimo fu Mattithia, coi
suoi figliuoli i suoi fratelli, dodici in tutto;

<span id="an_25:22">25:22</span> il quindicesimo fu Jeremoth, coi suoi
figliuoli e i suoi fratelli, dodici in tutto;

<span id="an_25:23">25:23</span> il sedicesimo fu Hanania, col suoi
figliuoli e i suoi fratelli, dodici in tutto;

<span id="an_25:24">25:24</span> il diciassettesimo fu Joshbekasha, coi
suoi figliuoli e i suoi fratelli, dodici in tutto;

<span id="an_25:25">25:25</span> il diciottesimo fu Hanani, coi suoi
figliuoli e i suoi fratelli, dodici in tutto;

<span id="an_25:26">25:26</span> il diciannovesimo fu Mallothi, coi suoi
figliuoli e i suoi fratelli, dodici in tutto;

<span id="an_25:27">25:27</span> il ventesimo fu Eliatha, coi suoi
figliuoli e i suoi fratelli, dodici in tutto;

<span id="an_25:28">25:28</span> il ventunesimo fu Hothir, coi suoi
figliuoli e i suoi fratelli, dodici in tutto;

<span id="an_25:29">25:29</span> il ventiduesimo fu Ghiddalti, coi suoi
figliuoli e i suoi fratelli, dodici in tutto;

<span id="an_25:30">25:30</span> il ventesimoterzo fu Mahazioth, coi
suoi figliuoli e i suoi fratelli, dodici in tutto;

<span id="an_25:31">25:31</span> il ventesimoquarto fu Romamti-Ezer, coi
suoi figliuoli e i suoi fratelli, dodici in tutto.

<span id="an_26:1">26:1</span> Quanto alle classi de’ portinai, v’erano:
dei Korahiti: Mescelemia, figliuolo di Kore, dei figliuoli d’Asaf.

<span id="an_26:2">26:2</span> Figliuoli di Mescelemia: Zaccaria, il
primogenito, Jediael il secondo, Zebadia il terzo, Jathniel il quarto,

<span id="an_26:3">26:3</span> Elam il quinto, Johanan il sesto,
Eliehoenai il settimo.

<span id="an_26:4">26:4</span> Figliuoli di Obed-Edom: Scemaia, il
primogenito, Jehozabad il secondo, Joah il terzo, Sacar il quarto,
Nethanel il quinto,

<span id="an_26:5">26:5</span> Ammiel il sesto, Issacar il settimo,
Peullethai l’ottavo; poiché Dio l’avea benedetto.

<span id="an_26:6">26:6</span> E a Scemaia, suo figliuolo, nacquero dei
figliuoli che signoreggiarono sulla casa del padre loro, perché erano
uomini forti e valorosi.

<span id="an_26:7">26:7</span> Figliuoli di Scemaia: Othni, Refael,
Obed, Elzabad e i suoi fratelli, uomini valorosi, Elihu e Semachia.

<span id="an_26:8">26:8</span> Tutti questi erano figliuoli di
Obed-Edom; essi, i loro figliuoli e i loro fratelli erano uomini valenti
e pieni di forza per il servizio: sessantadue di Obed-Edom.

<span id="an_26:9">26:9</span> Mescelemia ebbe figliuoli e fratelli,
uomini valenti, in numero di diciotto.

<span id="an_26:10">26:10</span> Hosa, de’ figliuoli di Merari, ebbe per
figliuoli: Scimri il capo che il padre avea fatto capo, quantunque non
fosse il primogenito

<span id="an_26:11">26:11</span> Hilkia il secondo, Tebalia il terzo,
Zaccaria il quarto. Tutti i figliuoli e i fratelli di Hosa erano in
numero di tredici.

<span id="an_26:12">26:12</span> A queste classi di portinai, ai capi di
questi uomini, come anche ai loro fratelli, fu affidato l’incarico del
servizio della casa dell’Eterno.

<span id="an_26:13">26:13</span> E tirarono a sorte, per ciascuna porta:
i più piccoli come i più grandi, nell’ordine delle loro case
patriarcali.

<span id="an_26:14">26:14</span> Per il lato d’oriente la sorte designò
Scelemia. Si tirò poi a sorte per Zaccaria, suo figliuolo, ch’era un
consigliere di senno; e la sorte designò lui per il lato di
settentrione.

<span id="an_26:15">26:15</span> Per il lato di mezzogiorno, la sorte
designò Obed-Edom; e per i magazzini designò i suoi figliuoli.

<span id="an_26:16">26:16</span> Per il lato d’occidente, con la porta
Shalleketh, sulla via che sale, la sorte designò Shuppim e Hosa: erano
due posti di guardia, uno dirimpetto all’altro.

<span id="an_26:17">26:17</span> A oriente v’erano sei Leviti; al
settentrione, quattro per giorno; a mezzodì, quattro per giorno, e
quattro ai magazzini, due per ogni ingresso;

<span id="an_26:18">26:18</span> al recinto del tempio, a occidente, ve
n’erano addetti quattro per la strada, due per il recinto.

<span id="an_26:19">26:19</span> Queste sono le classi dei portinai,
scelti tra i figliuoli di Kore e i figliuoli di Merari.

<span id="an_26:20">26:20</span> I Leviti, loro fratelli, erano preposti
ai tesori della casa di Dio e ai tesori delle cose consacrate.

<span id="an_26:21">26:21</span> I figliuoli di Laedan, i figliuoli dei
Ghershoniti discesi da Laedan, i capi delle case patriarcali di Laedan
il Ghershonita, cioè Jehieli;

<span id="an_26:22">26:22</span> e i figliuoli di Jehieli: Zetham e Joel
suo fratello, erano preposti ai tesori della casa dell’Eterno.

<span id="an_26:23">26:23</span> Fra gli Amramiti, gli Jtsehariti, gli
Hebroniti e gli Uzzieliti,

<span id="an_26:24">26:24</span> Scebuel, figliuolo di Ghershom,
figliuolo di Mosè, era sovrintendente dei tesori.

<span id="an_26:25">26:25</span> Tra i suoi fratelli per il tramite di
Eliezer, che ebbe per figliuolo Rehabia, ch’ebbe per figliuolo Isaia,
ch’ebbe per figliuolo Joram, ch’ebbe per figliuolo Zicri, ch’ebbe per
figliuolo Scelomith,

<span id="an_26:26">26:26</span> questo Scelomith e i suoi fratelli
erano preposti a tutti i tesori delle cose sacre, che il re Davide, i
capi delle case patriarcali, i capi di migliaia e di centinaia e i capi
dell’esercito aveano consacrate

<span id="an_26:27">26:27</span> (prelevandole dal bottino di guerra per
il mantenimento della casa dell’Eterno),

<span id="an_26:28">26:28</span> e a tutto quello ch’era stato
consacrato da Samuele, il veggente, da Saul, figliuolo di Kis, da Abner,
figliuolo di Ner, e da Joab, figliuolo di Tseruia. Chiunque consacrava
qualcosa l’affidava alle mani di Scelomith e de’ suoi fratelli.

<span id="an_26:29">26:29</span> Fra gli Jtshariti, Kenania e i suoi
figliuoli erano addetti agli affari estranei al tempio, come magistrati
e giudici in Israele.

<span id="an_26:30">26:30</span> Fra gli Hebroniti, Hashabia e i suoi
fratelli, uomini valorosi, in numero di millesettecento furono preposti
alla sorveglianza d’Israele, di qua dal Giordano, a occidente, per tutti
gli affari che concernevano l’Eterno, e per il servizio del re.

<span id="an_26:31">26:31</span> Fra gli Hebroniti (circa gli Hebroniti,
l’anno quarantesimo del regno di Davide si fecero delle ricerche
relative alle loro genealogie, secondo le loro case patriarcali, e si
trovaron fra loro degli uomini forti e valorosi a Jaezer in Galaad)

<span id="an_26:32">26:32</span> v’erano il capo Ieria e i suoi
fratelli, uomini valorosi, in numero di duemila settecento capi di case
patriarcali; e il re Davide affidò loro la sorveglianza dei Rubeniti,
dei Gaditi, della mezza tribù di Manasse, per tutte le cose concernenti
Dio e per tutti gli affari del re.

<span id="an_27:1">27:1</span> Ora ecco i figliuoli d’Israele, secondo
il loro numero, i capi di famiglie patriarcali, i capi di migliaia e di
centinaia e i loro ufficiali al servizio del re per tutto quello che
concerneva le divisioni che entravano e uscivano di servizio, mese per
mese, tutti i mesi dell’anno, ogni divisione essendo di ventiquattromila
uomini.

<span id="an_27:2">27:2</span> A capo della prima divisione per il primo
mese, stava Jashobeam, figliuolo di Zabdiel, e la sua divisione era di
ventiquattromila uomini.

<span id="an_27:3">27:3</span> Egli era dei figliuoli di Perets, e capo
di tutti gli ufficiali dell’esercito, per il primo mese.

<span id="an_27:4">27:4</span> A capo della divisione del secondo mese
stava Dodai, lo Ahohita, con la sua divisione; Mikloth era l’ufficiale
superiore e la sua divisione era di ventiquattromila uomini.

<span id="an_27:5">27:5</span> Il capo della terza divisione per il
terzo mese era Benaia, figliuolo del sacerdote Jehoiada; era capo, e la
sua divisione noverava ventiquattromila uomini.

<span id="an_27:6">27:6</span> Questo Benaia era un prode fra i trenta,
e a capo dei trenta; Ammizabad, suo figliuolo, era l’ufficiale superiore
della sua divisione.

<span id="an_27:7">27:7</span> Il quarto, per il quarto mese, era Asael
fratello di Joab; e, dopo di lui, Zebadia, suo figliuolo; aveva una
divisione di ventiquattromila uomini.

<span id="an_27:8">27:8</span> Il quinto, per il quinto mese, era il
capo Shamehuth, lo Jzrahita, e aveva una divisione di ventiquattromila
uomini.

<span id="an_27:9">27:9</span> Il sesto, per il sesto mese, era Ira,
figliuolo di Ikkesh, il Tekoita, e aveva una divisione di
ventiquattromila uomini.

<span id="an_27:10">27:10</span> Il settimo, per il settimo mese, era
Helets, il Pelonita, dei figliuoli d’Efraim, e aveva una divisione di
ventiquattromila uomini.

<span id="an_27:11">27:11</span> L’ottavo, per l’ottavo mese, era
Sibbecai, lo Hushathita, della famiglia degli Zerahiti, e aveva una
divisione di ventiquattromila uomini.

<span id="an_27:12">27:12</span> Il nono, per il nono mese, era Abiezer
da Anatoth, dei Beniaminiti, e aveva una divisione di ventiquattromila
uomini.

<span id="an_27:13">27:13</span> Il decimo, per il decimo mese, era
Mahrai da Netofa, della famiglia degli Zerahiti, e aveva una divisione
di ventiquattromila uomini.

<span id="an_27:14">27:14</span> L’undecimo, per l’undecimo mese, era
Benaia da Pirathon, de’ figliuoli di Efraim, e aveva una divisione di
ventiquattromila uomini.

<span id="an_27:15">27:15</span> Il dodicesimo, per il dodicesimo mese,
era Heldai da Netofa, della famiglia di Othniel, e aveva una divisione
di ventiquattromila uomini.

<span id="an_27:16">27:16</span> Questi erano i capi delle tribù
d’Israele. Capo dei Rubeniti: Eliezer, figliuolo di Zicri. Dei
Simeoniti: Scefatia, figliuolo di Maaca.

<span id="an_27:17">27:17</span> Dei Leviti: Hashabia, figliuolo di
Kemuel. Di Aaronne: Tsadok.

<span id="an_27:18">27:18</span> Di Giuda: Elihu, dei fratelli di
Davide. Di Issacar: Omri, figliuolo di Micael.

<span id="an_27:19">27:19</span> Di Zabulon: Ishmaia, figliuolo di
Obadia. Di Neftali: Jerimoth, figliuolo di Azriel.

<span id="an_27:20">27:20</span> Dei figliuoli d’Efraim: Osea, figliuolo
di Azazia. Della mezza tribù di Manasse: Ioel, figliuolo di Pedaia.

<span id="an_27:21">27:21</span> Della mezza tribù di Manasse in Galaad:
Iddo, figliuolo di Zaccaria. Di Beniamino: Jaaziel, figliuolo di Abner.

<span id="an_27:22">27:22</span> Di Dan: Azareel, figliuolo di Jeroham.
Questi erano i capi delle tribù d’Israele.

<span id="an_27:23">27:23</span> Davide non fece il censimento di quei
d’Israele ch’erano in età di vent’anni in giù, perché l’Eterno avea
detto di moltiplicare Israele come le stelle del cielo.

<span id="an_27:24">27:24</span> Joab, figliuolo di Tseruia, avea
cominciato il censimento, ma non lo finì; e l’ira dell’Eterno piombò
sopra Israele a motivo di questo censimento, che non fu iscritto fra gli
altri nelle Cronache del re Davide.

<span id="an_27:25">27:25</span> Azmaveth, figliuolo di Adiel, era
preposto ai tesori del re; Gionathan, figliuolo di Uzzia, ai tesori
ch’erano nella campagna, nelle città, nei villaggi e nelle torri;

<span id="an_27:26">27:26</span> Ezri, figliuolo di Kelub, ai lavoratori
della campagna per la cultura del suolo;

<span id="an_27:27">27:27</span> Scimei da Rama, alle vigne; Zabdi da
Sefam, al prodotto de’ vigneti per fornire le cantine;

<span id="an_27:28">27:28</span> Baal-Hanan da Gheder, agli uliveti ed
ai sicomori della pianura; Joash, alle cantine dell’olio;

<span id="an_27:29">27:29</span> Scitrai da Sharon, al grosso bestiame
che pasceva a Sharon; Shafat, figliuolo di Adlai, al grosso bestiame
delle valli;

<span id="an_27:30">27:30</span> Obil, l’Ishmaelita, ai cammelli;
Jehdeia da Meronoth, agli asini;

<span id="an_27:31">27:31</span> Jaziz, lo Hagarita, al minuto bestiame.
Tutti questi erano amministratori dei beni del re Davide.

<span id="an_27:32">27:32</span> E Gionathan, zio di Davide, era
consigliere, uomo intelligente e istruito; Jehiel, figliuolo di Hacmoni,
stava presso i figliuoli del re;

<span id="an_27:33">27:33</span> Ahitofel era consigliere del re;
Hushai, l’Arkita, era amico del re;

<span id="an_27:34">27:34</span> dopo Ahitofel furono consiglieri
Jehoiada, figliuolo di Benaia, e Abiathar; il capo dell’esercito del re
era Joab.

<span id="an_28:1">28:1</span> Or Davide convocò a Gerusalemme tutti i
capi d’Israele, i capi delle tribù, i capi delle divisioni al servizio
del re, i capi di migliaia, i capi di centinaia, gli amministratori di
tutti i beni e del bestiame appartenente al re ed ai suoi figliuoli,
insieme con gli ufficiali di corte, cogli uomini prodi e tutti i
valorosi.

<span id="an_28:2">28:2</span> Poi Davide, alzatosi e stando in piedi,
disse: "Ascoltatemi, fratelli miei e popolo mio! Io avevo in cuore di
edificare una casa di riposo per l’arca del patto dell’Eterno e per lo
sgabello de’ piedi del nostro Dio, e avevo fatto dei preparativi per la
fabbrica.

<span id="an_28:3">28:3</span> Ma Dio mi disse: Tu non edificherai una
casa al mio nome, perché sei uomo di guerra e hai sparso del sangue.

<span id="an_28:4">28:4</span> L’Eterno, l’Iddio d’Israele, ha scelto
me, in tutta la casa di mio padre, perché io fossi re d’Israele in
perpetuo; poich’egli ha scelto Giuda, come principe; e, nella casa di
Giuda, la casa di mio padre; e tra i figliuoli di mio padre gli è
piaciuto di far me re di tutto Israele;

<span id="an_28:5">28:5</span> e fra tutti i miei figliuoli giacché
l’Eterno mi ha dati molti figliuoli egli ha scelto il figliuol mio
Salomone, perché segga sul trono dell’Eterno, che regna sopra Israele.

<span id="an_28:6">28:6</span> Egli m’ha detto: Salomone, tuo figliuolo,
sarà quegli che edificherà la mia casa e i miei cortili; poiché io l’ho
scelto per mio figliuolo, ed io gli sarò padre.

<span id="an_28:7">28:7</span> E stabilirò saldamente il suo regno in
perpetuo, s’egli sarà perseverante nella pratica de’ miei comandamenti e
de’ miei precetti, com’è oggi.

<span id="an_28:8">28:8</span> Or dunque in presenza di tutto Israele,
dell’assemblea dell’Eterno, e dinanzi al nostro Dio che ci ascolta, io
v’esorto ad osservare e a prendere a cuore tutti i comandamenti
dell’Eterno, ch’è il vostro Dio, affinché possiate rimanere in possesso
di questo buon paese, e lasciarlo in eredità ai vostri figliuoli, dopo
di voi, in perpetuo.

<span id="an_28:9">28:9</span> E tu, Salomone, figliuol mio, riconosci
l’Iddio di tuo padre, e servilo con cuore integro e con animo
volenteroso; poiché l’Eterno scruta tutti i cuori, e penetra tutti i
disegni e tutti i pensieri. Se tu lo cerchi, egli si lascerà trovare da
te; ma, se lo abbandoni, egli ti rigetterà in perpetuo.

<span id="an_28:10">28:10</span> Considera ora che l’Eterno ha scelto te
per edificare una casa, che serva da santuario; sii forte, e mettiti
all’opra!"

<span id="an_28:11">28:11</span> Allora Davide diede a Salomone suo
figliuolo il piano del portico del tempio e degli edifizi, delle stanze
dei tesori, delle stanze superiori, delle camere interne e del luogo per
il propiziatorio,

<span id="an_28:12">28:12</span> e il piano di tutto quello che aveva in
mente relativamente ai cortili della casa dell’Eterno, a tutte le camere
all’intorno, ai tesori della casa di Dio, ai tesori delle cose
consacrate,

<span id="an_28:13">28:13</span> alle classi dei sacerdoti e dei Leviti,
a tutto quello che concerneva il servizio della casa dell’Eterno, e a
tutti gli utensili che dovean servire alla casa dell’Eterno.

<span id="an_28:14">28:14</span> Gli diede il modello degli utensili
d’oro, col relativo peso d’oro per tutti gli utensili d’ogni specie di
servizi, e il modello di tutti gli utensili d’argento, col relativo peso
d’argento per tutti gli utensili d’ogni specie di servizi.

<span id="an_28:15">28:15</span> Gli diede l’indicazione del peso dei
candelabri d’oro e delle loro lampade d’oro, col peso d’ogni candelabro
e delle sue lampade, e l’indicazione del peso dei candelabri d’argento,
col peso d’ogni candelabro e delle sue lampade, secondo l’uso al quale
ogni candelabro era destinato.

<span id="an_28:16">28:16</span> Gli diede l’indicazione del peso
dell’oro necessario per ognuna delle tavole dei pani della
presentazione, e dei peso dell’argento per le tavole d’argento;

<span id="an_28:17">28:17</span> gli diede ugualmente l’indicazione del
peso dell’oro puro per i forchettoni, per i bacini e per i calici; e
l’indicazione del peso dell’oro per ciascuna delle coppe d’oro e del
peso dell’argento per ciascuna delle coppe d’argento;

<span id="an_28:18">28:18</span> e l’indicazione del peso necessario
d’oro purificato per l’altare dei profumi, e il modello del carro ossia
dei cherubini d’oro che stendevano le ali e coprivano l’arca del patto
dell’Eterno.

<span id="an_28:19">28:19</span> "Tutto questo", disse Davide, "tutto il
piano da eseguire, te lo do per iscritto, giacché la mano dell’Eterno,
che è stata sopra me, m’ha dato l’intelligenza necessaria".

<span id="an_28:20">28:20</span> Davide disse ancora a Salomone, suo
figliuolo: "Sii forte, fatti animo, mettiti all’opra; non temere, non ti
sgomentare; poiché l’Eterno Iddio, il mio Dio, sarà teco; egli non ti
lascerà e non ti abbandonerà fino a tanto che tutta l’opera per il
servizio della casa dell’Eterno sia compiuta.

<span id="an_28:21">28:21</span> Ed ecco le classi dei sacerdoti e dei
Leviti per tutto il servizio della casa di Dio; e tu hai presso di te,
per ogni lavoro, ogni sorta di uomini di buona volontà e abili in ogni
specie di servizio; e i capi e tutto il popolo sono pronti ad eseguire
tutti i tuoi comandi".

<span id="an_29:1">29:1</span> Poi il re Davide disse a tutta la
raunanza: "Salomone, mio figliuolo, il solo che Dio abbia scelto, è
ancora giovine e in tenera età, e l’opera è grande; poiché questo
palazzo non è destinato a un uomo, ma a Dio, all’Eterno.

<span id="an_29:2">29:2</span> Ora io ho impiegato tutte le mie forze a
preparare per la casa del mio Dio dell’oro per ciò che dev’esser d’oro,
dell’argento per ciò che deve esser d’argento, del rame per ciò che
dev’esser di rame, del ferro per ciò che dev’esser di ferro, e del
legname per ciò che dev’esser di legno, delle pietre d’onice e delle
pietre da incastonare, delle pietre brillanti e di diversi colori, ogni
specie di pietre preziose, e del marmo bianco in gran quantità.

<span id="an_29:3">29:3</span> Di più, per l’affezione che porto alla
casa del mio Dio, siccome io posseggo in proprio un tesoro d’oro e
d’argento, io lo do alla casa del mio Dio, oltre a tutto quello che ho
preparato per la casa del santuario:

<span id="an_29:4">29:4</span> cioè tremila talenti d’oro, d’oro d’Ofir,
e settemila talenti d’argento purissimo, per rivestirne le pareti delle
sale:

<span id="an_29:5">29:5</span> l’oro per ciò che dev’esser d’oro,
l’argento per ciò che dev’esser d’argento, e per tutti i lavori da
eseguirsi dagli artefici. Chi è disposto a fare oggi qualche offerta
all’Eterno?"

<span id="an_29:6">29:6</span> Allora i capi delle case patriarcali, i
capi delle tribù d’Israele, i capi delle migliaia e delle centinaia e
gli amministratori degli affari del re fecero delle offerte volontarie;

<span id="an_29:7">29:7</span> e diedero per il servizio della casa di
Dio cinquemila talenti d’oro, diecimila dariche, diecimila talenti
d’argento, diciottomila talenti di rame, e centomila talenti di ferro.

<span id="an_29:8">29:8</span> Quelli che possedevano delle pietre
preziose, le consegnarono a Jehiel, il Ghershonita, perché fossero
riposte nel tesoro della casa dell’Eterno.

<span id="an_29:9">29:9</span> Il popolo si rallegrò di quelle loro
offerte volontarie, perché avean fatte quelle offerte all’Eterno con
tutto il cuore; e anche il re Davide se ne rallegrò grandemente.

<span id="an_29:10">29:10</span> Davide benedisse l’Eterno in presenza
di tutta la raunanza, e disse: "Benedetto sii tu, o Eterno, Dio del
padre nostro Israele, di secolo in secolo!

<span id="an_29:11">29:11</span> A te, o Eterno, la grandezza, la
potenza, la gloria, lo splendore, la maestà, poiché tutto quello che sta
in cielo e sulla terra e tuo! A te, o Eterno, il regno; a te, che
t’innalzi come sovrano al disopra di tutte le cose!

<span id="an_29:12">29:12</span> Da te vengono la ricchezza e la gloria;
tu signoreggi su tutto; in tua mano sono la forza e la potenza, e sta in
tuo potere il far grande e il render forte ogni cosa.

<span id="an_29:13">29:13</span> Or dunque, o Dio nostro, noi ti
rendiamo grazie, e celebriamo il tuo nome glorioso.

<span id="an_29:14">29:14</span> Poiché chi son io, e chi è il mio
popolo, che siamo in grado di offrirti volenterosamente cotanto? Giacché
tutto viene da te; e noi t’abbiam dato quello che dalla tua mano abbiam
ricevuto.

<span id="an_29:15">29:15</span> Noi siamo dinanzi a te dei forestieri e
dei pellegrini, come furon tutti i nostri padri; i nostri giorni sulla
terra son come un’ombra, e non v’è speranza.

<span id="an_29:16">29:16</span> O Eterno, Dio nostro, tutta
quest’abbondanza di cose che abbiam preparata per edificare una casa a
te, al tuo santo nome, viene dalla tua mano, e tutta ti appartiene.

<span id="an_29:17">29:17</span> Io so, o mio Dio, che tu scruti il
cuore, e ti compiaci della rettitudine; perciò, nella rettitudine del
cuor mio, t’ho fatte tutte queste offerte volontarie, e ho veduto ora
con gioia il tuo popolo che si trova qui, farti volenterosamente le
offerte sue.

<span id="an_29:18">29:18</span> O Eterno, o Dio d’Abrahamo, d’Isacco e
d’Israele nostri padri, mantieni in perpetuo nel cuore del tuo popolo
queste disposizioni, questi pensieri, e rendi saldo il suo cuore in te;

<span id="an_29:19">29:19</span> e da’ a Salomone, mio figliuolo, un
cuore integro, affinch’egli osservi i tuoi comandamenti, i tuoi precetti
e le tue leggi, affinché eseguisca tutti questi miei piani, e costruisca
il palazzo, per il quale ho fatto i preparativi".

<span id="an_29:20">29:20</span> Poi Davide disse a tutta la raunanza:
"Or benedite l’Eterno, il vostro Dio". E tutta la raunanza benedì
l’Eterno, l’Iddio de’ loro padri; e s’inchinarono, e si prostrarono
dinanzi all’Eterno e dinanzi al re.

<span id="an_29:21">29:21</span> E il giorno seguente immolarono delle
vittime in onore dell’Eterno, e gli offrirono degli olocausti: mille
giovenchi, mille montoni, mille agnelli, con le relative libazioni, e
altri sacrifizi in gran numero, per tutto Israele.

<span id="an_29:22">29:22</span> E mangiarono e bevvero, in quel giorno,
nel cospetto dell’Eterno, con gran gioia; proclamarono re, per la
seconda volta, Salomone, figliuolo di Davide, e lo unsero, consacrandolo
all’Eterno come conduttore del popolo, e unsero Tsadok come sacerdote.

<span id="an_29:23">29:23</span> Salomone si assise dunque sul trono
dell’Eterno come re, invece di Davide suo padre; prosperò, e tutto
Israele gli ubbidì.

<span id="an_29:24">29:24</span> E tutti i capi, gli uomini prodi e
anche tutti i figliuoli del re Davide si sottomisero al re Salomone.

<span id="an_29:25">29:25</span> E l’Eterno innalzò sommamente Salomone
nel cospetto di tutto Israele, e gli diede un regale splendore, quale
nessun re, prima di lui, ebbe mai in Israele.

<span id="an_29:26">29:26</span> Davide, figliuolo d’Isai, regnò su
tutto Israele.

<span id="an_29:27">29:27</span> Il tempo che regnò sopra Israele fu
quarant’anni: a Hebron regnò sette anni; e a Gerusalemme, trentatre.

<span id="an_29:28">29:28</span> Morì in prospera vecchiezza, sazio di
giorni, di ricchezze, e di gloria; e Salomone, suo figliuolo, regnò in
luogo suo. Or le azioni di Davide,

<span id="an_29:29">29:29</span> le prime e le ultime, sono scritte nel
libro di Samuele, il veggente, nel libro di Nathan, il profeta, e nel
libro di Gad, il veggente,

<span id="an_29:30">29:30</span> con tutta la storia del suo regno,
delle sue gesta, e di quel che avvenne ai suoi tempi tanto in Israele,
quanto in tutti i regni degli altri paesi.

------------------------------------------------------------------------

[Next: 2 Chronicles](ch2.md)
