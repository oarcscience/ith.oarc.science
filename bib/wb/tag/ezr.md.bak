[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](ch2)  [Next](neh.md) 

------------------------------------------------------------------------

### Tagalog Bible: Ezra

<span id="an_1:1">1:1</span> Nang unang taon nga ni Ciro na hari sa
Persia, upang ang salita ng Panginoon sa pamamagitan ng bibig ni
Jeremias ay maganap, kinilos ng Panginoon ang diwa ni Ciro na hari sa
Persia, na siya'y nagtanyag sa kaniyang buong kaharian, at isinulat din
naman, na sinasabi,

<span id="an_1:2">1:2</span> Ganito ang sabi ni Ciro na hari sa Persia,
Ibinigay sa akin ng Panginoon, ng Dios ng langit, ang lahat na kaharian
sa lupa; at ibinilin niya sa akin na ipagtayo ko siya ng isang bahay sa
Jerusalem, na nasa Juda.

<span id="an_1:3">1:3</span> Sinoman sa inyo sa kaniyang buong bayan,
sumakaniya nawa ang kaniyang Dios, at umahon siya sa Jerusalem, na nasa
Juda, at itayo ang bahay ng Panginoon, ng Dios ng Israel, (siya'y Dios,)
na nasa Jerusalem.

<span id="an_1:4">1:4</span> At sinomang naiwan sa alinmang dako na
kaniyang pinakikipamayanan, tulungan siya ng mga lalake sa kaniyang
kinaroroonan ng pilak, at ng ginto, at ng mga pag-aari, at ng mga hayop,
bukod sa kusang handog sa bahay ng Dios na nasa Jerusalem.

<span id="an_1:5">1:5</span> Nang magkagayo'y nagsibangon ang mga
pangulo ng mga sangbahayan ng mga magulang ng Juda at Benjamin, at ang
mga saserdote, at ang mga Levita, sa makatuwid baga'y lahat na ang
diwa'y kinilos ng Dios na magsiahong itayo ang bahay ng Panginoon na
nasa Jerusalem.

<span id="an_1:6">1:6</span> At lahat na nangasa palibot nila ay
nangagpatibay sa kanilang mga kamay ng mga sisidlang pilak, ng ginto, ng
mga pag-aari, at ng mga hayop, at ng mga mahalagang bagay, bukod pa sa
lahat na kusang inihandog.

<span id="an_1:7">1:7</span> Inilabas din naman ni Ciro na hari ang mga
sisidlan ng bahay ng Panginoon na inilabas ni Nabucodonosor sa
Jerusalem, at inilagay sa bahay ng kaniyang mga dios;

<span id="an_1:8">1:8</span> Sa makatuwid baga'y yaong mga inilabas ni
Ciro na hari sa Persia sa pamamagitan ng kamay ni Mitridates na
tagaingat-yaman, at mga binilang kay Sesbassar, na prinsipe sa Juda.

<span id="an_1:9">1:9</span> At ito ang bilang ng mga yaon: tatlong pung
pinggang ginto, at isang libong pinggang pilak, dalawang pu't siyam na
sundang;

<span id="an_1:10">1:10</span> Tatlong pung mangkok na ginto, mga
mangkok na pilak na ikalawang ayos ay apat na raan at sangpu, at ang
ibang mga sisidlan ay isang libo.

<span id="an_1:11">1:11</span> Lahat na sisidlang ginto at pilak ay
limang libo at apat na raan. Ang lahat ng mga ito ay ipinaahon ni
Sesbassar, nang silang sa pagkabihag ay ipagahong mula sa Babilonia
hanggang sa Jerusalem.

<span id="an_2:1">2:1</span> Ang mga ito nga'y ang mga anak ng
lalawigan, na nagsiahon mula sa pagkabihag sa mga nayon na nangadala, na
dinala sa Babilonia ni Nabucodonosor na hari sa Babilonia, at
nangagbalik sa Jerusalem at sa Juda, na bawa't isa'y sa kaniyang bayan;

<span id="an_2:2">2:2</span> Na nagsidating na kasama ni Zorobabel, si
Jesua, si Nehemias, si Seraias, si Reelias, si Mardocheo, si Bilsan, si
Mispar, si Bigvai, si Rehum, si Baana. Ang bilang ng mga lalake ng bayan
ng Israel ay ito:

<span id="an_2:3">2:3</span> Ang mga anak ni Paros, dalawang libo't
isang daan at pitong pu't dalawa.

<span id="an_2:4">2:4</span> Ang mga anak ni Sephatias, tatlong daan at
pitong pu't dalawa.

<span id="an_2:5">2:5</span> Ang mga anak ni Ara, pitong daan at pitong
pu't lima.

<span id="an_2:6">2:6</span> Ang mga anak ni Pahath-moab, sa mga anak ni
Josue at ni Joab, dalawang libo't walong daan at labing dalawa.

<span id="an_2:7">2:7</span> Ang mga anak ni Elam, isang libo't dalawang
daan at limang pu't apat.

<span id="an_2:8">2:8</span> Ang mga anak ni Zattu, siyam na raan at
apat na pu't lima.

<span id="an_2:9">2:9</span> Ang mga anak ni Zachai, pitong daan at anim
na pu.

<span id="an_2:10">2:10</span> Ang mga anak ni Bani, anim na raan at
apat na pu't dalawa.

<span id="an_2:11">2:11</span> Ang mga anak ni Bebai, anim na raan at
dalawang pu't tatlo.

<span id="an_2:12">2:12</span> Ang mga anak ni Azgad, isang libo at
dalawang daan at dalawang pu't dalawa.

<span id="an_2:13">2:13</span> Ang mga anak ni Adonicam, anim na raan at
anim na pu't anim.

<span id="an_2:14">2:14</span> Ang mga anak ni Bigvai, dalawang libo at
limang pu't anim.

<span id="an_2:15">2:15</span> Ang mga anak ni Adin, apat na raan at
limang pu't apat.

<span id="an_2:16">2:16</span> Ang mga anak ni Ater, ni Ezechias, siyam
na pu't walo.

<span id="an_2:17">2:17</span> Ang mga anak ni Besai, tatlong daan at
dalawang pu't tatlo.

<span id="an_2:18">2:18</span> Ang mga anak ni Jora, isang daan at
labing dalawa.

<span id="an_2:19">2:19</span> Ang mga anak ni Hasum ay dalawang daan at
dalawang pu't tatlo.

<span id="an_2:20">2:20</span> Ang mga anak ni Gibbar siyam na pu't
lima.

<span id="an_2:21">2:21</span> Ang mga anak ni Bethlehem, isang daan at
dalawang pu't tatlo.

<span id="an_2:22">2:22</span> Ang mga lalake ng Nethopha, limang pu't
anim.

<span id="an_2:23">2:23</span> Ang mga lalake ng Anathoth, isang daan at
dalawang pu't walo.

<span id="an_2:24">2:24</span> Ang mga anak ni Azmaveth, apat na pu't
dalawa.

<span id="an_2:25">2:25</span> Ang mga anak ni Chiriathjearim, ni
Cephira, at ni Beeroth, pitong daan at apat na pu't tatlo.

<span id="an_2:26">2:26</span> Ang mga anak ni Rama at ni Gaaba, anim na
raan at dalawang pu't isa.

<span id="an_2:27">2:27</span> Ang mga lalake ng Michmas, isang daan at
dalawang pu't dalawa.

<span id="an_2:28">2:28</span> Ang mga lalake ng Beth-el at ng Hai,
dalawang daan at dalawang pu't tatlo.

<span id="an_2:29">2:29</span> Ang mga anak ni Nebo, limang pu't dalawa.

<span id="an_2:30">2:30</span> Ang mga anak ni Magbis, isang daan at
limang pu't anim.

<span id="an_2:31">2:31</span> Ang mga anak ng ibang Elam, isang libo't
dalawang daan at limang pu't apat.

<span id="an_2:32">2:32</span> Ang mga anak ni Harim, tatlong daan at
dalawang pu.

<span id="an_2:33">2:33</span> Ang mga anak ni Lod, ni Hadid, at ni Ono,
pitong daan at dalawang pu't lima.

<span id="an_2:34">2:34</span> Ang mga anak ni Jerico, tatlong daan at
apat na pu't lima.

<span id="an_2:35">2:35</span> Ang mga anak ni Senaa, tatlong libo't
anim na raan at tatlong pu.

<span id="an_2:36">2:36</span> Ang mga saserdote: ang mga anak ni
Jedaia, sa sangbahayan ng Jesua, siyam na raan at pitong pu't tatlo.

<span id="an_2:37">2:37</span> Ang mga anak ni Immer, isang libo at
limang pu't dalawa.

<span id="an_2:38">2:38</span> Ang mga anak ni Pashur, isang libo't
dalawang daan at apat na pu't pito.

<span id="an_2:39">2:39</span> Ang mga anak ni Harim, isang libo at
labing pito.

<span id="an_2:40">2:40</span> Ang mga Levita: ang mga anak ni Jesua at
ni Cadmiel, sa mga anak ni Hodavias, pitong pu't apat.

<span id="an_2:41">2:41</span> Ang mga mangaawit: ang mga anak ni Asaph,
isang daan at dalawang pu't walo.

<span id="an_2:42">2:42</span> Ang mga anak ng mga tagatanod-pinto: ang
mga anak ni Sallum, ang mga anak ni Ater, ang mga anak ni Talmon, ang
mga anak ni Accub, ang mga anak ni Hatita, ang mga anak ni Sobai, ang
lahat ay isang daan at tatlong pu't siyam.

<span id="an_2:43">2:43</span> Ang mga Nethineo: ang mga anak ni Siha,
ang mga anak ni Hasupha, ang mga anak ni Thabaoth.

<span id="an_2:44">2:44</span> Ang mga anak ni Cheros, ang mga anak ni
Siaa, ang mga anak ni Phadon;

<span id="an_2:45">2:45</span> Ang mga anak ni Lebana, ang mga anak ni
Hagaba, ang mga anak ni Accub;

<span id="an_2:46">2:46</span> Ang mga anak ni Hagab, ang mga anak ni
Samlai, ang mga anak ni Hanan;

<span id="an_2:47">2:47</span> Ang mga anak ni Gidiel, ang mga anak ni
Gaher, ang mga anak ni Reaia;

<span id="an_2:48">2:48</span> Ang mga anak ni Resin, ang mga anak ni
Necoda, ang mga anak ni Gazam;

<span id="an_2:49">2:49</span> Ang mga anak ni Uzza, ang mga anak ni
Phasea, ang mga anak ni Besai;

<span id="an_2:50">2:50</span> Ang mga anak ni Asena, ang mga anak ni
Meunim, ang mga anak ni Nephusim;

<span id="an_2:51">2:51</span> Ang mga anak ni Bacbuc, ang mga anak ni
Hacusa, ang mga anak ni Harhur;

<span id="an_2:52">2:52</span> Ang mga anak ni Bazluth, ang mga anak ni
Mehida, ang mga anak ni Harsa;

<span id="an_2:53">2:53</span> Ang mga anak ni Bercos, ang mga anak ni
Sisera, ang mga anak ni Tema;

<span id="an_2:54">2:54</span> Ang mga anak ni Nesia, ang mga anak ni
Hatipha.

<span id="an_2:55">2:55</span> Ang mga anak ng mga lingkod ni Salomon
ay: ang mga anak ni Sotai, ang mga anak ni Sophereth, ang mga anak ni
Peruda;

<span id="an_2:56">2:56</span> Ang mga anak ni Jaala, ang mga anak ni
Darcon, ang mga anak ni Giddel;

<span id="an_2:57">2:57</span> Ang mga anak ni Sephatias, ang mga anak
ni Hatil, ang mga anak ni Pochereth-hassebaim, ang mga anak ni Ami.

<span id="an_2:58">2:58</span> Lahat ng mga Nethineo, at ng mga anak ng
mga lingkod ni Salomon, tatlong daan at siyam na pu't dalawa.

<span id="an_2:59">2:59</span> At ang mga ito ang nagsiahon mula sa
Tel-mela, Tel-harsa, Cherub, Addan, at Immer: nguni't hindi nila
naipakilala ang mga sangbahayan ng kanilang mga magulang, at ang
kanilang binhi kung sila'y taga Israel:

<span id="an_2:60">2:60</span> Ang mga anak ni Delaia, ang mga anak ni
Tobias, ang mga anak ni Nicoda, anim na raan at limang pu't dalawa.

<span id="an_2:61">2:61</span> At sa mga anak ng mga saserdote: ang mga
anak ni Abaia, ang mga anak ni Cos, ang mga anak ni Barzillai, na
nagasawa sa mga anak ni Barzillai na Galaadita, at tinawag ayon sa
kanilang pangalan.

<span id="an_2:62">2:62</span> Ang mga ito ay nagsihanap ng talaan ng
kanilang pangalan sa nangabilang ayon sa talaan ng lahi, nguni't hindi
nangasumpungan: kaya't sila'y nangabilang na hawa, at nangaalis sa
pagkasaserdote.

<span id="an_2:63">2:63</span> At sinabi ng tagapamahala sa kanila, na
sila'y huwag magsisikain ng mga pinakabanal na bagay, hanggang sa tumayo
ang isang saserdote na may Urim at Thummim.

<span id="an_2:64">2:64</span> Ang buong kapisanang magkakasama ay apat
na pu't dalawang libo at tatlong daan at anim na pu,

<span id="an_2:65">2:65</span> Bukod sa kanilang mga aliping lalake at
babae, na may pitong libo't tatlong daan at tatlong pu't pito: at sila'y
nangagkaroon ng dalawang daan na mangaawit na lalake at babae.

<span id="an_2:66">2:66</span> Ang kanilang mga kabayo ay pitong daan at
tatlong pu't anim; ang kanilang mga mula ay dalawang daan at apat na
pu't lima;

<span id="an_2:67">2:67</span> Ang kanilang mga kamelyo, apat na raan at
tatlong pu't lima; ang kanilang mga asno, anim na libo't pitong daan at
dalawang pu.

<span id="an_2:68">2:68</span> At ang ilan sa mga pangulo ng mga
sangbahayan ng mga magulang, nang sila'y magsidating sa bahay ng
Panginoon na nasa Jerusalem, ay nangaghandog na kusa sa bahay ng Dios,
upang husayin sa kinatatayuan:

<span id="an_2:69">2:69</span> Sila'y nangagbigay ayon sa kanilang kaya
sa ingatang-yaman ng gawain, na anim na pu't isang libong darikong
ginto, at limang libong librang pilak, at isang daan na bihisan ng mga
saserdote.

<span id="an_2:70">2:70</span> Gayon ang mga saserdote, at ang mga
Levita, at ang iba sa bayan, at ang mga mangaawit, at ang mga
tagatanod-pinto, at ang mga Nethineo, nagsitahan sa kanilang mga bayan,
at ang buong Israel ay sa kanilang mga bayan.

<span id="an_3:1">3:1</span> At nang dumating ang ikapitong buwan, at
ang mga anak ni Israel ay nangasa mga bayan, ang bayan ay nagpipisan na
parang isang tao sa Jerusalem.

<span id="an_3:2">3:2</span> Nang magkagayo'y tumayo si Jesua na anak ni
Josadec, at ang kaniyang mga kapatid na mga saserdote, at si Zorobabel
na anak ni Sealthiel, at ang kaniyang mga kapatid, at itinayo ang
dambana ng Dios ng Israel, upang paghandugan ng mga handog na susunugin,
gaya ng nasusulat sa kautusan ni Moises, na lalake ng Dios.

<span id="an_3:3">3:3</span> At ipinatong nila ang dambana sa tungtungan
niya; sapagka't ang takot ay sumakanila dahil sa mga bayan ng mga
lupain: at kanilang pinaghandugan ng mga handog na susunugin sa
Panginoon, sa makatuwid baga'y ng mga handog na susunugin sa umaga't
hapon.

<span id="an_3:4">3:4</span> At kanilang ipinagdiwang ang kapistahan ng
mga balag, gaya ng nasusulat, at naghandog ng mga handog na susunugin sa
araw-araw ayon sa bilang, ayon sa ayos, gaya ng katungkulang
kinakailangan sa bawa't araw;

<span id="an_3:5">3:5</span> At pagkatapos ng palaging handog na
susunugin, at ng mga handog sa mga bagong buwan, at ng lahat na takdang
kapistahan sa Panginoon na mga itinalaga, at ng lahat na naghandog na
kusa ng kusang handog sa Panginoon.

<span id="an_3:6">3:6</span> Mula sa unang araw ng ikapitong buwan,
nangagpasimula sila na nangaghandog ng mga handog na susunugin sa
Panginoon: nguni't ang tatagang-baon ng templo ng Panginoon ay hindi pa
nalalagay.

<span id="an_3:7">3:7</span> Sila'y nangagbigay rin naman ng salapi sa
mga kantero, at sa mga anluwagi; at pagkain, at inumin, at langis, sa
kanila na mga taga Sidon, at sa kanila na mga taga Tiro, upang
mangagdala ng mga kahoy na sedro na mula sa Libano na paraanin sa dagat,
hanggang sa Joppa ayon sa pahintulot na nangagkaroon sila kay Ciro na
hari sa Persia.

<span id="an_3:8">3:8</span> Nang ikalawang taon nga ng kanilang
pagparoon sa bahay ng Dios sa Jerusalem, sa ikalawang buwan,
nangagpasimula si Zorobabel na anak ni Sealthiel, at si Jesua na anak ni
Josadec, at ang nalabi sa kanilang mga kapatid na mga saserdote at mga
Levita, at silang lahat na nagsipanggaling sa Jerusalem na mula sa
pagkabihag; at inihalal ang mga Levita, mula sa dalawang pung taong
gulang na patanda upang magsipamahala sa gawain sa bahay ng Panginoon.

<span id="an_3:9">3:9</span> Nakatayo nga si Jesua na kasama ng kaniyang
mga anak, at ng kaniyang mga kapatid, si Cadmiel at ang kaniyang mga
anak, ang mga anak ni Juda, na magkakasama, upang magsipamahala sa mga
manggagawa sa bahay ng Dios: ang mga anak ni Henadad, na kasama ng
kanilang mga anak at ng kanilang mga kapatid na mga Levita.

<span id="an_3:10">3:10</span> At nang ilagay ng mga manggagawa ang
tatagang-baon ng templo ng Panginoon, kanilang inilagay ang mga
saserdote na bihis, na may mga pakakak, at ang mga Levita na mga anak ni
Asaph na may mga simbalo, upang magsipuri sa Panginoon, ayon sa
alituntunin ni David na hari sa Israel.

<span id="an_3:11">3:11</span> At sila'y nagawitang isa't isa sa pagpuri
at pagpapasalamat sa Panginoon, na nangagsasabi: Sapagka't siya'y
mabuti, sapagka't ang kaniyang kaawaan ay magpakailan man sa Israel. At
ang buong bayan ay humiyaw ng malakas, nang sila'y magsipuri sa
Panginoon, sapagka't ang tatagang-baon ng bahay ng Panginoon ay nalagay.

<span id="an_3:12">3:12</span> Nguni't marami sa mga saserdote, at mga
Levita, at mga pangulo ng mga sangbahayan ng mga magulang, mga matanda
na nangakakita ng unang bahay, ng ang tatagang-baon ng bahay na ito ay
malagay sa harap ng kanilang mga mata, ay nagsiiyak ng malakas; at
marami ay nagsihiyaw ng malakas dahil sa kagalakan:

<span id="an_3:13">3:13</span> Na anopa't hindi makilala ng bayan ang
kaibhan ng ingay ng hiyaw ng kagalakan sa ingay ng iyak ng bayan;
sapagka't ang bayan ay humiyaw ng malakas na hiyaw, at ang ingay ay
narinig sa malayo.

<span id="an_4:1">4:1</span> Nang mabalitaan nga ng mga kaaway ng Juda
at Benjamin na ang mga anak sa pagkabihag ay nangagtatayo ng templo na
ukol sa Panginoon, sa Dios ng Israel;

<span id="an_4:2">4:2</span> Nagsilapit nga sila kay Zorobabel, at sa
mga pangulo ng mga sangbahayan ng mga magulang, at nangagsabi sa kanila,
Papagtayuin ninyo kami na kasama ninyo: sapagka't aming hinahanap ang
inyong Dios, na gaya ng inyong ginagawa; at kami ay nangaghahain sa
kaniya mula ng mga kaarawan ni Esar-haddon na hari sa Asiria, na nagahon
sa amin dito.

<span id="an_4:3">4:3</span> Nguni't si Zorobabel, at si Jesua, at ang
nalabi sa mga pangulo ng mga sangbahayan ng mga magulang ng Israel, ay
nangagsabi sa kanila, Kayo'y walang ipakikialam sa amin sa pagtatayo ng
isang bahay na ukol sa aming Dios; kundi kami rin na magkakasama ay
aming ipagtatayo ang Panginoon, ang Dios ng Israel, gaya ng iniutos sa
amin ni Ciro na hari sa Persia,

<span id="an_4:4">4:4</span> Nang magkagayo'y pinahina ng bayan ng
lupain ang mga kamay ng bayan ng Juda, at binagabag sila sa pagtatayo.

<span id="an_4:5">4:5</span> At umupa ng mga tagapayo laban sa kanila,
upang iurong ang kanilang akala, sa lahat ng kaarawan ni Ciro na hari sa
Persia, hanggang sa paghahari ni Dario na hari sa Persia.

<span id="an_4:6">4:6</span> At sa paghahari ni Assuero, sa pasimula ng
kaniyang paghahari, nagsisulat sila ng isang sakdal laban sa mga taga
Juda at Jerusalem.

<span id="an_4:7">4:7</span> At sa mga kaarawan ni Artajerjes,
nagsisulat si Bislam, si Mitridates, si Tabeel at ang nalabi sa kaniyang
mga kasama kay Artajerjes na hari sa Persia; at ang pagkasulat ng sulat
ay nasusulat ng sulat Siria, at ang laman niyaon ay wikang Siria.

<span id="an_4:8">4:8</span> Si Rehum na kasangguni at si Simsai na
kalihim, sumulat ng isang sulat laban sa Jerusalem kay Artajerjes na
hari ng ganitong paraan:

<span id="an_4:9">4:9</span> Nang magkagayo'y nagsisulat si Rehum na
tagapayo at si Simsai na kalihim, at ang nalabi sa kanilang mga kasama;
ang mga Dinaita, at ang mga Apharsacita, ang mga Tharphelita, ang mga
Apharsita, ang mga Archevita, ang mga Babilonio, ang mga Susanchita, ang
mga Dehaita, ang mga Elamita.

<span id="an_4:10">4:10</span> At ang nalabi sa mga bansa na itinawid ng
dakila at marangal na si Asnappar, at inilagay sa bayan ng Samaria, at
sa nalabi sa lupain, na nasa dako roon ng Ilog, at sa iba pa.

<span id="an_4:11">4:11</span> Ito ang salin ng sulat na kanilang
ipinadala kay Artajerjes na hari: Ang iyong mga lingkod na mga lalake sa
dako roon ng Ilog, at iba pa.

<span id="an_4:12">4:12</span> Talastasin ng hari, na ang mga Judio na
nagsiahong galing sa iyo ay nagsiparoon sa amin sa Jerusalem; kanilang
itinatayo ang mapanghimagsik at masamang bayan, at nayari ang mga kuta,
at isinauli ang mga tatagang-baon.

<span id="an_4:13">4:13</span> Talastasin ngayon ng hari, na, kung ang
bayang ito ay matayo, at ang mga kuta ay mayari, sila'y hindi
mangagbabayad ng buwis, kabayaran, o upa, at sa wakas ay ikapapahamak ng
mga hari.

<span id="an_4:14">4:14</span> Sapagka't aming kinakain nga ang asin ng
bahay-hari, at hindi marapat sa amin na aming makita ang ikasisirang
puri ng hari, kaya't kami ay nangagsugo at nangagpatotoo sa hari;

<span id="an_4:15">4:15</span> Upang ang pagsaliksik ay maisagawa sa
aklat ng mga alaala ng iyong mga magulang: sa gayo'y iyong masusumpungan
sa aklat ng mga alaala, at malalaman na ang bayang ito ay mapanghimagsik
na bayan, at mapangpahamak sa mga hari at mga lalawigan, at sila'y
nagsipanghimagsik doon nang unang panahon: na siyang ikinagiba ng bayang
ito.

<span id="an_4:16">4:16</span> Aming pinatototohanan sa hari, na, kung
ang bayang ito ay matayo, at ang mga kuta ay mayari, ay hindi ka
magkakaroon ng bahagi sa dako roon ng Ilog sa kadahilanang ito.

<span id="an_4:17">4:17</span> Nang magkagayo'y nagpadala ang hari ng
kasagutan kay Rehum na kasangguni, at kay Simsai na kalihim, at sa mga
nalabi sa kanilang mga kasama na nagsisitahan sa Samaria, at sa nalabi
sa lupain sa dako roon ng Ilog: Kapayapaan, at iba pa.

<span id="an_4:18">4:18</span> Ang sulat na inyong ipinadala sa amin, ay
nabasa na maliwanag sa harap ko.

<span id="an_4:19">4:19</span> At ako'y nagpasiya, at ang pagsaliksik ay
naisagawa at nasumpungan na ang bayang ito nang una ay gumawa ng
panghihimagsik laban sa mga hari, at ang panghihimagsik at pagbabanta ay
nagawa roon.

<span id="an_4:20">4:20</span> Nagkaroon naman doon ng mga may kayang
hari sa Jerusalem, na nagpuno sa buong lupain sa dako roon ng Ilog; at
buwis, kabayaran, at upa, ay nabayad sa kanila.

<span id="an_4:21">4:21</span> Magpasiya kayo ngayon na inyong patigilin
ang mga taong ito, at upang ang bayang ito ay huwag matayo, hanggang sa
ang pasiya ay magawa ko.

<span id="an_4:22">4:22</span> At kayo'y mangagingat na huwag kayong
magpabaya dito: bakit ang pagkapahamak ay mangyayari sa ikapapahamak ng
mga hari?

<span id="an_4:23">4:23</span> Nang mabasa nga ang salin ng sulat ng
haring Artajerjes sa harap ni Rehum, at ni Simsai na kalihim, at ng
kanilang mga kasama, sila'y nangagmadaling nagsiparoon sa Jerusalem sa
mga Judio, at pinatigil nila sa pamamagitan ng lakas at kapangyarihan.

<span id="an_4:24">4:24</span> Nang magkagayo'y natigil ang gawa sa
bahay ng Dios na nasa Jerusalem; at natigil hanggang sa ikalawang taon
ng paghahari ni Dario, na hari sa Persia.

<span id="an_5:1">5:1</span> Ang mga propeta nga, si Haggeo na propeta,
at si Zacharias na anak ni Iddo, ay nanghula sa mga Judio na nasa Juda
at Jerusalem; sa pangalan ng Dios ng Israel ay nagsipanghula sila sa
kanila;

<span id="an_5:2">5:2</span> Nang magkagayo'y bumangon si Zorobabel na
anak ni Sealthiel, at si Jesua na anak ni Josadach, at pinasimulang
itinayo ang bahay ng Dios na nasa Jerusalem; at kasama nila ang mga
propeta ng Dios, na nagsisitulong sa kanila.

<span id="an_5:3">5:3</span> Nang panahon ding yaon ay naparoon sa
kanila si Tatnai, na tagapamahala sa dako roon ng Ilog, at si
Sethar-boznai, at ang kanilang mga kasama, at nagsabi ng ganito sa
kanila: Sino ang nagbigay sa inyo ng pasiya upang itayo ang bahay na
ito, at yariin ang kutang ito?

<span id="an_5:4">5:4</span> Nang magkagayo'y nangagsalita kami sa
kanila ng ganitong paraan: Ano-ano ang mga pangalan ng mga tao na
nagsigawa ng bahay na ito?

<span id="an_5:5">5:5</span> Nguni't ang mata ng kanilang Dios ay
nakatingin sa mga matanda ng mga Judio, at hindi nila pinatigil,
hanggang sa ang bagay ay dumating kay Dario, at nang magkagayo'y ang
sagot ay nabalik sa pamamagitan ng sulat tungkol doon.

<span id="an_5:6">5:6</span> Ang salin ng sulat na ipinadala ni Tatnai,
na tagapamahala sa dako roon ng Ilog at ni Sethar-boznai, at ng kaniyang
mga kasama na mga Apharsachita, na nangasa dako roon ng Ilog, kay Dario
na hari:

<span id="an_5:7">5:7</span> Sila'y nangagpadala ng isang sulat sa
kaniya, na kinasusulatan ng ganito: Kay Dario na hari, buong kapayapaan.

<span id="an_5:8">5:8</span> Talastasin ng hari, na kami ay nagsiparoon
sa lalawigan ng Juda, sa bahay ng dakilang Dios, na natayo ng mga
malaking bato, at mga kahoy ay nalapat sa mga kuta; at ang gawaing ito
ay pinagsisikapan at nayayari sa kanilang mga kamay.

<span id="an_5:9">5:9</span> Nang magkagayo'y tumanong kami sa mga
matandang yaon, at nagsabi sa kanila ng ganito: Sino ang nagbigay sa
inyo ng pasiya upang itayo ang bahay na ito at upang yariin ang kutang
ito?

<span id="an_5:10">5:10</span> Aming itinanong naman sa kanila ang
kanilang mga pangalan, na patotohanan sa iyo, upang aming maisulat ang
mga pangalan ng mga tao na nangungulo sa kanila.

<span id="an_5:11">5:11</span> At ganito sila nangagbalik ng sagot sa
amin, na nangagsasabi, Kami ay mga lingkod ng Dios ng langit at lupa, at
nangagtatayo ng bahay na natayo nitong malaong panahon, na itinayo at
niyari ng isang dakilang hari sa Israel.

<span id="an_5:12">5:12</span> Nguni't pagkamungkahi sa pagiinit sa Dios
ng langit ng aming mga magulang, ibinigay niya sila sa kamay ni
Nabucodonosor na hari sa Babilonia, na Caldeo, na siyang gumiba ng bahay
na ito, at dinala ang bayan sa Babilonia.

<span id="an_5:13">5:13</span> Nguni't sa unang taon ni Ciro na hari sa
Babilonia, gumawa ng pasiya si Ciro na hari na itayo ang bahay na ito ng
Dios,

<span id="an_5:14">5:14</span> At ang ginto at pilak na mga sisidlan rin
naman sa bahay ng Dios na inilabas ni Nabucodonosor sa templo na nasa
Jerusalem, at nangadala sa loob ng templo ng Babilonia, ang mga yaon ay
inilabas sa templo ng Babilonia ni Ciro na hari, at ibinigay sa isang
nagngangalang Sesbassar, na siya niyang ginawang tagapamahala,

<span id="an_5:15">5:15</span> At sinabi niya sa kaniya, Kunin mo ang
mga sisidlang ito, ikaw ay yumaon, ipagpasok mo sa templo na nasa
Jerusalem, at ipahintulot mo na matayo ang bahay ng Dios sa kaniyang
dako.

<span id="an_5:16">5:16</span> Nang magkagayo'y naparoon ang Sesbassar
na yaon, at inilagay ang mga tatagang-baon ng bahay ng Dios na nasa
Jerusalem: at mula sa panahong yaon hanggang ngayon ay itinatayo, at
hindi pa yari.

<span id="an_5:17">5:17</span> Ngayon nga, kung inaakalang mabuti ng
hari, magsagawa ng pagsaliksik sa bahay na ingatang-yaman ng hari, na
nandiyan sa Babilonia, kung gayon nga, na nagpasiya si Ciro na hari na
itayo ang bahay na ito ng Dios sa Jerusalem, at ipasabi sa amin ng hari
ang kaniyang kalooban tungkol sa bagay na ito.

<span id="an_6:1">6:1</span> Nang magkagayo'y si Dario, na hari ay
gumawa ng pasiya, at ang pagsaliksik ay isinagawa sa bahay ng mga aklat,
na kinalalagyan ng mga kayamanan sa Babilonia.

<span id="an_6:2">6:2</span> At nasumpungan sa Achmetta, sa bahay-hari
na nasa lalawigan ng Media, ang isang ikid, at doo'y nasusulat ang
ganito na pinakaalaala.

<span id="an_6:3">6:3</span> Nang unang taon ni Ciro na hari, si Ciro na
hari ay gumawa ng pasiya: Tungkol sa bahay ng Dios sa Jerusalem,
ipahintulot na matayo ang bahay, ang dako na kanilang pinaghahandugan ng
mga hain, at ipahintulot na malagay na matibay ang mga tatagang-baon;
ang taas niyao'y anim na pung siko, at ang luwang niyao'y anim na pung
siko,

<span id="an_6:4">6:4</span> Na may tatlong hanay na mga malaking bato,
at isang hanay ng bagong kahoy: at ang magugugol ay ibigay na mula sa
bahay ng hari:

<span id="an_6:5">6:5</span> At ang ginto at pilak na mga sisidlan din
naman ng bahay ng Dios na inilabas ni Nabucodonosor sa templo na nasa
Jerusalem, at nangadala sa Babilonia, masauli, at ipasok uli sa templo
na nasa Jerusalem, bawa't isa'y sa kanikaniyang dako, at iyong
ipaglalagay sa bahay ng Dios.

<span id="an_6:6">6:6</span> Ngayon nga, Tatnai, na tagapamahala sa dako
roon ng Ilog, Setharboznai, at ang inyong mga kasama na mga
Apharsachita, na nasa dako roon ng Ilog, magsilayo kayo mula riyan:

<span id="an_6:7">6:7</span> Pabayaan ninyo ang gawain sa bahay na ito
ng Dios; ipahintulot ninyo na itayo ng tagapamahala ng mga Judio at ng
mga matanda ng mga Judio ang bahay na ito ng Dios sa kaniyang dako.

<span id="an_6:8">6:8</span> Bukod dito'y gumagawa ako ng pasiya kung
ano ang inyong gagawin sa mga matandang ito ng mga Judio sa pagtatayo ng
bahay na ito ng Dios: na sa mga pag-aari ng hari, sa makatuwid baga'y sa
buwis sa dako roon ng Ilog, ang mga magugugol ay ibigay ng buong sikap
sa mga taong ito upang huwag mangagluwat.

<span id="an_6:9">6:9</span> At ang kanilang kakailanganin, mga guyang
toro, at gayon din ang mga tupa, at mga kordero, na ukol sa mga handog
na susunugin para sa Dios ng langit; trigo, asin, alak, at langis, ayon
sa salita ng mga saserdote na nangasa Jerusalem, ibigay sa kanila
araw-araw na walang pagsala.

<span id="an_6:10">6:10</span> Upang sila'y makapaghandog ng mga hain na
pinaka masarap na amoy sa Dios ng langit, at idalangin ang buhay ng hari
at ng kaniyang mga anak.

<span id="an_6:11">6:11</span> Ako nama'y gumawa ng pasiya, na sinomang
bumago ng salitang ito, hugutan ng isang sikang ang kaniyang bahay at
itaas siya, at mabitin doon; at ang kaniyang bahay ay maging tipunan ng
dumi dahil dito:

<span id="an_6:12">6:12</span> At lipulin ng Dios na nagpatahan ng
kaniyang pangalan doon ang lahat ng mga hari at mga bayan, na maguunat
ng kanilang kamay na baguhin, upang gibain ang bahay na ito ng Dios na
nasa Jerusalem. Akong si Dario ang gumawa ng pasiya: isagawa ng buong
sikap.

<span id="an_6:13">6:13</span> Nang magkagayo'y si Tatnai na
tagapamahala sa dako roon ng Ilog, si Sethar-boznai, at ang kanilang mga
kasama, dahil sa iniutos ni Dario na hari, ay gumawa ng buong sikap.

<span id="an_6:14">6:14</span> At ang mga matanda ng mga Judio ay
nangagtayo at nangapasulong, ayon sa hula ni Haggeo na propeta at ni
Zacarias na anak ni Iddo. At kanilang itinayo at niyari, ayon sa utos ng
Dios ng Israel, at ayon sa pasiya ni Ciro at ni Dario, at ni Artajerjes
na hari sa Persia.

<span id="an_6:15">6:15</span> At ang bahay na ito ay nayari nang
ikatlong araw ng buwan ng Adar, nang ikaanim na taon ng paghahari ni
Dario na hari.

<span id="an_6:16">6:16</span> At ang mga anak ni Israel, ang mga
saserdote, at ang mga Levita, at ang mga nalabi sa mga anak sa
pagkabihag, ay nangagdiwang ng pagtatalaga ng bahay na ito ng Dios na
may kagalakan.

<span id="an_6:17">6:17</span> At sila'y nangaghandog sa pagtatalaga ng
bahay na ito ng Dios ng isang daang baka, dalawang daang lalaking tupa,
apat na raang kordero; at ang pinakahandog dahil sa kasalanan na ukol sa
buong Israel, ay labing dalawang lalaking kambing, ayon sa bilang ng mga
lipi ng Israel.

<span id="an_6:18">6:18</span> At kanilang inilagay ang mga saserdote sa
kanilang mga bahagi, at ang mga Levita sa kanilang mga paghahalihalili,
sa paglilingkod sa Dios na nasa Jerusalem; gaya ng nasusulat sa aklat ni
Moises.

<span id="an_6:19">6:19</span> At ang mga anak sa pagkabihag ay
nangagdiwang ng pascua nang ikalabing apat ng unang buwan.

<span id="an_6:20">6:20</span> Sapagka't ang mga saserdote at ang mga
Levita ay nangagpakalinis na magkakasama; silang lahat ay malilinis: at
kanilang pinatay ang kordero ng paskua na ukol sa lahat ng mga anak sa
pagkabihag, at sa kanilang mga kapatid na mga saserdote, at sa kanilang
sarili.

<span id="an_6:21">6:21</span> At ang mga anak ni Israel, na nangagbalik
uli na mula sa pagkabihag, at yaong lahat na sa kanila'y nagsihiwalay sa
karumihan ng mga bansa ng lupain, upang hanapin ang Panginoon, ang Dios
ng Israel, ay nagsikain.

<span id="an_6:22">6:22</span> At nangagdiwang ng kapistahan ng tinapay
na walang lebadura na pitong araw na may kagalakan: sapagka't
pinapagkatuwa sila ng Panginoon at nanumbalik ang puso ng hari sa Asiria
sa kanila, upang palakasin ang kanilang mga kamay sa gawain sa bahay ng
Dios, ng Dios ng Israel.

<span id="an_7:1">7:1</span> Pagkatapos nga ng mga bagay na ito, sa
paghahari ni Artajerjes na hari sa Persia, si Ezra na anak ni Seraias,
na anak ni Azarias, na anak ni Hilcias,

<span id="an_7:2">7:2</span> Na anak ni Sallum, na anak ni Sadoc, na
anak ni Achitob,

<span id="an_7:3">7:3</span> Na anak ni Amarias, na anak ni Azarias, na
anak ni Meraioth,

<span id="an_7:4">7:4</span> Na anak ni Zeraias, na anak ni Uzzi, na
anak ni Bucci,

<span id="an_7:5">7:5</span> Na anak ni Abisue, na anak ni Phinees, na
anak ni Eleazar, na anak ni Aaron, na pangulong saserdote:

<span id="an_7:6">7:6</span> Ang Ezra na ito ay yumaon mula sa
Babilonia. At siya'y kalihim na bihasa sa kautusan ni Moises, na
ibinigay ng Panginoon, ng Dios ng Israel: at tinulutan siya ng hari sa
lahat niyang kahilingan, ayon sa kamay ng Panginoon niyang Dios na
sumasa kaniya.

<span id="an_7:7">7:7</span> At nakiahon sa Jerusalem ang ilan sa mga
anak ni Israel, at sa mga saserdote, at sa mga Levita, at sa mga
mangaawit, at sa mga tagatanod-pinto, at sa mga Nethineo, sa ikapitong
taon ni Artajerjes na hari.

<span id="an_7:8">7:8</span> At siya'y naparoon sa Jerusalem sa
ikalimang buwan, na sa ikapitong taon ng hari.

<span id="an_7:9">7:9</span> Sapagka't sa unang araw ng unang buwan ay
nagpasimula siyang umahon mula sa Babilonia, at sa unang araw ng
ikalimang buwan ay dumating siya sa Jerusalem, ayon sa mabuting kamay ng
kaniyang Dios na sumasa kaniya.

<span id="an_7:10">7:10</span> Sapagka't inilagak ni Ezra ang kaniyang
puso na hanapin ang kautusan ng Panginoon, at upang gawin, at upang
magturo sa Israel ng mga palatuntunan at mga kahatulan.

<span id="an_7:11">7:11</span> Ito nga ang salin ng sulat na ibinigay ng
haring Artajerjes kay Ezra na saserdote, na kalihim, na kalihim sa mga
salita ng mga utos ng Panginoon, at ng kaniyang mga palatuntunan sa
Israel.

<span id="an_7:12">7:12</span> Si Artajerjes, na hari ng mga hari, kay
Ezra na saserdote, na kalihim sa kautusan ng Dios ng langit, na sakdal
at iba pa.

<span id="an_7:13">7:13</span> Ako'y gumagawa ng pasiya, na silang lahat
na sa bayan ng Israel, at ang kanilang mga saserdote at ang mga Levita,
sa aking kaharian, na nagakala ng kanilang sariling kusang kalooban na
nagsiparoon sa Jerusalem, ay magsisama sa iyo.

<span id="an_7:14">7:14</span> Yamang ikaw ay sinugo sa ganang hari at
ng kaniyang pitong kasangguni, upang magusisa tungkol sa Juda at
Jerusalem, ayon sa kautusan ng iyong Dios na nasa iyong kamay;

<span id="an_7:15">7:15</span> At dalhin ang pilak at ginto na inihandog
na kusa ng hari at ng kaniyang mga kasangguni sa Dios ng Israel, na ang
tahanan ay nasa Jerusalem.

<span id="an_7:16">7:16</span> At ang lahat na pilak at ginto na iyong
masusumpungan sa buong lalawigan ng Babilonia, pati ng kusang handog ng
bayan, at ng mga saserdote, na mga naghahandog na kusa sa bahay ng
kanilang Dios na nasa Jerusalem;

<span id="an_7:17">7:17</span> Kaya't ibibili mo ng buong sikap ang
salaping ito ng mga toro, mga lalaking tupa, mga kordero, pati ng mga
handog na harina at ng mga handog na inumin ng mga yaon, at iyong
ihahandog sa ibabaw ng dambana ng bahay ng inyong Dios na nasa
Jerusalem.

<span id="an_7:18">7:18</span> At anomang akalain mong mabuti at ng
iyong mga kapatid na gawin sa labis sa pilak at ginto, gawin ninyo ayon
sa kalooban ng inyong Dios.

<span id="an_7:19">7:19</span> At ang mga sisidlang nabigay sa iyo na
ukol sa paglilingkod sa bahay ng iyong Dios, ibigay mo sa harap ng Dios
sa Jerusalem.

<span id="an_7:20">7:20</span> At anomang kakailanganin pa sa bahay ng
iyong Dios, na ipagkakailangan mong ibigay, ibigay mo na mula sa bahay
ng kayamanan ng hari.

<span id="an_7:21">7:21</span> At ako, akong si Artajerjes na hari,
nagpasiya sa lahat na mga tagaingat-yaman na nasa dako roon ng Ilog, na
anomang hingin sa inyo ni Ezra na saserdote, na kalihim sa kautusan ng
Dios ng langit, ibigay ng buong sikap,

<span id="an_7:22">7:22</span> Hanggang isang daang talentong pilak, at
hanggang isang daang takal ng trigo, at isang daang bath ng alak at
isang daang bath ng langis, at asin na walang tasa.

<span id="an_7:23">7:23</span> Anomang iniutos ng Dios ng langit, gawing
lubos sa bahay ng Dios ng langit; sapagka't bakit magkakaroon ng poot ng
Dios laban sa kaharian ng hari at ng kaniyang mga anak?

<span id="an_7:24">7:24</span> Pinatototohanan din naman namin sa inyo,
na tungkol sa sinoman sa mga saserdote at mga Levita, mga mangaawit, mga
tagatanod-pinto, mga Nethineo, o mga lingkod sa bahay na ito ng Dios, ay
hindi marapat na lapatan sila ng buwis, kabayaran, o upa.

<span id="an_7:25">7:25</span> At ikaw, Ezra, ayon sa karunungan ng
iyong Dios na nasa iyong kamay, maghalal ka ng mga magistrado, at mga
hukom, na makakahatol sa buong bayan na nasa dako roon ng Ilog, niyaong
lahat na nakatatalos ng mga kautusan ng iyong Dios; at turuan ninyo
yaong hindi nakakaalam.

<span id="an_7:26">7:26</span> At sinomang hindi tumupad ng kautusan ng
iyong Dios, at ng kautusan ng hari, gawin sa kaniya ang kahatulan ng
buong sikap, maging sa kamatayan, o sa pagtatapon o sa pagsamsam ng mga
pag-aari, o sa pagkabilanggo.

<span id="an_7:27">7:27</span> Purihin ang Panginoon, ang Dios ng ating
mga magulang, na naglagak ng ganyang mga bagay na gaya nito sa puso ng
hari, na pagandahin ang bahay ng Panginoon na nasa Jerusalem:

<span id="an_7:28">7:28</span> At nagdulot sa akin ng kahabagan sa harap
ng hari, at ng kaniyang mga kasangguni, at sa harap ng lahat na may
kayang prinsipe ng hari. At ako'y tumibay ayon sa kamay ng Panginoon
kong Dios na sumasa akin, at ako'y nagpisan mula sa Israel ng mga
pangulong lalake upang magsiahong kasama ko.

<span id="an_8:1">8:1</span> Ito nga ang mga pangulo ng mga sangbahayan
ng kanilang mga magulang, at ito ang talaan ng lahi nila na nagsiahong
kasama ko mula sa Babilonia, sa paghahari ni Artajerjes na hari.

<span id="an_8:2">8:2</span> Sa mga anak ni Phinees, si Gerson; sa mga
anak ni Ithamar, si Daniel; sa mga anak ni David, si Hattus.

<span id="an_8:3">8:3</span> Sa mga anak ni Sechanias: sa mga anak ni
Pharos, si Zacarias; at kasama niya na nabilang ayon sa talaan ng lahi
ang mga lalake na isang daan at limang pu.

<span id="an_8:4">8:4</span> Sa mga anak ni Pahath-moab, si Eliehoenai
na anak ni Zarahias, at kasama niya'y dalawang daang lalake.

<span id="an_8:5">8:5</span> Sa mga anak ni Sechanias, ang anak ni
Jahaziel; at kasama niya'y tatlong daang lalake.

<span id="an_8:6">8:6</span> At sa mga anak ni Adin, si Ebed na anak ni
Jonathan; at kasama niya ay limang pung lalake.

<span id="an_8:7">8:7</span> At sa mga anak ni Elam, si Isaia na anak ni
Athalias, at kasama niya'y pitong pung lalake.

<span id="an_8:8">8:8</span> At sa mga anak ni Sephatias, si Zebadias na
anak ni Michael; at kasama niya'y walong pung lalake.

<span id="an_8:9">8:9</span> Sa mga anak ni Joab, si Obadias na anak ni
Jehiel; at kasama niya'y dalawang daan at labing walong lalake.

<span id="an_8:10">8:10</span> At sa mga anak ni Solomit, ang anak ni
Josiphias; at kasama niya'y isang daan at anim na pung lalake.

<span id="an_8:11">8:11</span> At sa mga anak ni Bebai, si Zacarias na
anak ni Bebai; at kasama niya ay dalawang pu't walong lalake.

<span id="an_8:12">8:12</span> At sa mga anak ni Azgad, si Johanan na
anak ni Catan; at kasama niya ay isang daan at sangpung lalake.

<span id="an_8:13">8:13</span> At sa mga anak ni Adonicam, na siyang mga
huli: at ang mga ito ang kanilang mga pangalan: Eliphelet, Jeiel, at
Semaias, at kasama nila ay anim na pung lalake.

<span id="an_8:14">8:14</span> At sa mga anak ni Bigvai, si Utai at si
Zabud: at kasama nila ay pitong pung lalake.

<span id="an_8:15">8:15</span> At pinisan ko sila sa ilog na umaagos
patungo sa Ahava; at doo'y nangagpahinga kaming tatlong araw; at aking
minasdan ang bayan at ang mga saserdote, at walang nasumpungan doon sa
mga anak ni Levi.

<span id="an_8:16">8:16</span> Nang magkagayo'y ipinasundo ko si
Eliezer, si Ariel, si Semaias, at si Elnathan, at si Jarib, at si
Elnathan, at si Nathan, at si Zacarias, at si Mesullam, na mga pangulong
lalake; gayon din si Joiarib, at si Elnathan, na mga tagapagturo.

<span id="an_8:17">8:17</span> At aking sinugo sila kay Iddo na pangulo
sa dako ng Casipia; at aking sinaysay sa kanila kung ano ang kanilang
nararapat sabihin kay Iddo, at sa kaniyang mga kapatid na mga Nethineo,
sa dako ng Casipia, upang sila'y mangagdala sa atin ng mga tagapangasiwa
sa bahay ng ating Dios.

<span id="an_8:18">8:18</span> At ayon sa mabuting kamay ng ating Dios
na sumasa atin ay nagdala sila sa atin ng isang lalake na matalino, sa
mga anak ni Mahali, na anak ni Levi, na anak ni Israel; at si Serebias,
pati ng kaniyang mga anak na lalake at mga kapatid, labing walo:

<span id="an_8:19">8:19</span> At si Hasabias, at kasama niya'y si Isaia
sa mga anak ni Merari, ang kaniyang mga kapatid at kaniyang mga anak na
lalake, dalawang pu;

<span id="an_8:20">8:20</span> At sa mga Nethineo, na ibinigay ni David
at ng mga pangulo sa paglilingkod sa mga Levita, dalawang daan at
dalawang pung Nethineo; silang lahat ay nasasaysay ayon sa pangalan.

<span id="an_8:21">8:21</span> Nang magkagayo'y nagtanyag ako ng ayuno
doon, sa ilog ng Ahava, upang tayo'y magpakababa sa harap ng ating Dios,
upang humanap sa kaniya ng matuwid na daan, sa ganang atin, at sa ating
mga bata, at sa lahat ng ating pag-aari.

<span id="an_8:22">8:22</span> Sapagka't ako'y nahiyang humingi sa hari
ng pulutong ng mga sundalo, at ng mga mangangabayo upang tulungan tayo
laban sa mga kaaway sa daan: sapagka't aming sinalita sa hari, na
sinasabi, Ang kamay ng ating Dios ay sumasa kanilang lahat na humahanap
sa kaniya, sa ikabubuti; nguni't ang kaniyang kapangyarihan at ang
pagiinit ay laban sa kanilang lahat na nagpapabaya sa kaniya.

<span id="an_8:23">8:23</span> Sa gayo'y nangagayuno tayo at
nagsidalangin sa ating Dios dahil dito: at dininig niya tayo.

<span id="an_8:24">8:24</span> Nang magkagayo'y inihiwalay ko ang labing
dalawa sa mga puno ng mga saserdote, sa makatuwid baga'y si Serebias, si
Hasabias, at sangpu sa kanilang mga kapatid na kasama nila.

<span id="an_8:25">8:25</span> At tinimbang sa kanila ang pilak, at ang
ginto, at ang mga sisidlan, sa makatuwid baga'y ang handog sa bahay ng
ating Dios, na pinaghandugan ng hari, at ng kaniyang mga kasangguni, at
ng kaniyang mga prinsipe, at ng buong Israel na nakaharap doon:

<span id="an_8:26">8:26</span> Akin ngang tinimbang sa kanilang kamay ay
anim na raan at limang pung talentong pilak, at mga pilak na sisidlan ay
isang daang talento: sa ginto ay isang daang talento;

<span id="an_8:27">8:27</span> At dalawang pung mangkok na ginto, na may
isang libong dariko; at dalawang sisidlan na pinong makinang na tanso,
na halagang gaya ng ginto.

<span id="an_8:28">8:28</span> At sinabi ko sa kanila, Kayo'y banal sa
Panginoon, at ang mga sisidlan ay natatalaga; at ang pilak at ang ginto
ay kusang handog sa Panginoon, na Dios ng inyong mga magulang.

<span id="an_8:29">8:29</span> Magsipagbantay kayo, at ingatan ninyo,
hanggang sa inyong matimbang sa harap ng mga puno ng mga saserdote, at
ng mga Levita, at ng mga prinsipe ng mga sangbahayan ng mga magulang ng
Israel, sa Jerusalem, sa mga silid ng bahay ng Panginoon.

<span id="an_8:30">8:30</span> Sa gayo'y tinanggap ng mga saserdote at
ng mga Levita ang timbang ng pilak at ginto, at ng mga sisidlan, upang
dalhin sa Jerusalem, sa bahay ng ating Dios.

<span id="an_8:31">8:31</span> Nang magkagayo'y nagsiyaon tayo mula sa
ilog ng Ahava, nang ikalabing dalawang araw ng unang buwan, upang
pumaroon sa Jerusalem: at ang kamay ng ating Dios ay sumaatin, at
iniligtas niya tayo sa kamay ng kaaway at sa bumabakay sa daan.

<span id="an_8:32">8:32</span> At tayo ay nagsidating sa Jerusalem, at
nagsitahan doon na tatlong araw.

<span id="an_8:33">8:33</span> At nang ikaapat na araw, ang pilak at ang
ginto at ang mga sisidlan ay natimbang sa bahay ng ating Dios sa kamay
ni Meremoth na anak ni Urias na saserdote (at kasama niya si Eleazar na
anak ni Phinees; at kasama nila si Jozabad na anak ni Jesua, at si
Noadias na anak ni Binnui, na mga Levita)

<span id="an_8:34">8:34</span> Ang kabuoan sa pamamagitan ng bilang, at
ng timbang: at ang buong timbang ay nasulat nang panahong yaon.

<span id="an_8:35">8:35</span> Ang mga anak sa pagkabihag, na
nagsipanggaling sa pagkatapon, ay nangaghandog ng mga handog na
susunugin sa Dios ng Israel, labing dalawang toro sa ganang buong
Israel, siyam na pu't anim na lalaking tupa, pitong pu't pitong kordero,
labing dalawang kambing na lalake na pinakahandog dahil sa kasalanan:
lahat ng ito'y handog na susunugin sa Panginoon.

<span id="an_8:36">8:36</span> At kanilang ibinigay ang mga bilin ng
hari sa mga satrapa ng hari, at sa mga tagapamahala sa dako roon ng
Ilog: at kanilang pinasulong ang bayan at ang bahay ng Dios.

<span id="an_9:1">9:1</span> Nang magawa nga ang mga bagay na ito, ang
mga prinsipe ay nagsilapit sa akin, na nangagsasabi: Ang bayan ng
Israel, at ang mga saserdote, at ang mga Levita, ay hindi nagsihiwalay
sa mga bayan ng mga lupain, na nagsisigawa ng ayon sa kanilang mga
karumaldumal, sa makatuwid baga'y ang mga Cananeo, ang mga Hetheo, ang
mga Pherezeo, ang mga Jebuseo, ang mga Ammonita, ang mga Moabita, ang
mga taga Egipto, at ang mga Amorrheo.

<span id="an_9:2">9:2</span> Sapagka't kinuha nila ang kanilang mga anak
na babae sa ganang kanilang sarili, at sa kanilang mga anak na lalake,
na anopa't ang banal na binhi ay nahalo nga sa bayan ng mga lupain: oo,
ang kamay ng mga prinsipe at ng mga pinuno ay naging puno sa
pagsalangsang na ito.

<span id="an_9:3">9:3</span> At nang mabalitaan ko ang bagay na ito,
aking hinapak ang aking suot at ang aking balabal, at binaltak ko ang
buhok ng aking ulo at ng aking baba, at ako'y naupong natitigilan.

<span id="an_9:4">9:4</span> Nang magkagayo'y nagpipisan sa akin ang
lahat na nanginginig sa mga salita ng Dios ng Israel, dahil sa
pagsalangsang nila na sa pagkabihag; at ako'y naupong natitigilan
hanggang sa pagaalay sa hapon.

<span id="an_9:5">9:5</span> At sa pagaalay sa kinahapunan ay bumangon
ako sa aking pagpapakumbaba, na hapak ang aking suot at ang aking
balabal; at ako'y lumuhod ng aking mga tuhod, at iniunat ko ang aking
mga kamay sa Panginoon kong Dios;

<span id="an_9:6">9:6</span> At aking sinabi, Oh aking Dios; ako'y
napahiya at namula na itaas ang aking mukha sa iyo, na aking Dios:
sapagka't ang aming mga kasamaan ay nagsilala sa aming ulo, at ang aming
sala ay umabot hanggang sa langit.

<span id="an_9:7">9:7</span> Mula ng mga kaarawan ng aming mga magulang
ay naging totoong salarin kami hanggang sa araw na ito; at dahil sa
aming mga kasamaan, kami, ang aming mga hari, at ang aming mga saserdote
ay nangabigay sa kamay ng mga hari ng mga lupain, sa tabak, sa
pagkabihag, sa pagkasamsam, at sa kahihiyan ng mukha, gaya sa araw na
ito.

<span id="an_9:8">9:8</span> At ngayon sa sandaling panahon ay napakita
ang biyaya na mula sa Panginoon naming Dios, upang iwan sa amin ang
isang nalabi na nakatanan at upang bigyan kami ng isang pako sa kaniyang
dakong banal, upang palinawin ng aming Dios ang aming mga mata, at
bigyan kami ng kaunting kabuhayan sa aming pagkaalipin.

<span id="an_9:9">9:9</span> Sapagka't kami ay mga alipin; gayon ma'y
hindi kami pinabayaan ng aming Dios sa aming pagkaalipin, kundi naggawad
ng kaawaan sa amin sa paningin ng mga hari sa Persia, upang bigyan kami
ng kabuhayan, upang itayo ang bahay ng aming Dios, at upang husayin ang
sira niyaon, at upang bigyan kami ng kuta sa Juda at sa Jerusalem.

<span id="an_9:10">9:10</span> At ngayon, Oh aming Dios, ano ang aming
sasabihin pagkatapos nito? sapagka't aming pinabayaan ang iyong mga
utos.

<span id="an_9:11">9:11</span> Na iyong iniutos sa pamamagitan ng iyong
mga lingkod na mga propeta, na nangagsasabi, Ang lupain, na inyong
pinaroroonan upang ariin, ay maruming lupain dahil sa mga karumihan ng
mga bayan ng mga lupain, dahil sa kanilang mga karumaldumal, na pinuno
sa dulo't dulo ng kanilang karumihan.

<span id="an_9:12">9:12</span> Ngayon nga'y huwag ninyong ibigay ang
inyong mga anak na babae sa kanilang mga anak na lalake, ni kunin man
ninyo ang kanilang mga anak na babae sa ganang inyong mga anak na
lalake, ni hanapin ang kanilang kapayapaan o ang kanilang kaginhawahan
magpakailan man: na kayo baga'y magsilakas, at magsikain ng buti ng
lupain, at iwan ninyo na pinakamana sa inyong mga anak magpakailan man.

<span id="an_9:13">9:13</span> At pagkatapos ng lahat na dumating sa
amin dahil sa aming masamang mga gawa, at dahil sa aming malaking sala,
sa paraang ikaw na aming Dios ay nagparusa sa amin, ng kulang kay sa
marapat sa aming mga kasamaan, at binigyan mo kami ng ganitong nalabi.

<span id="an_9:14">9:14</span> Amin ba uling sisirain ang iyong mga
utos, at makikipisan ng mahigpit sa mga bayan na nagsisigawa ng mga
karumaldumal na ito? hindi ka ba magagalit sa amin hanggang sa inyong
malipol kami, na anopa't huwag magkaroon ng nalabi, o ng sinomang
nakatanan.

<span id="an_9:15">9:15</span> Oh Panginoon, na Dios ng Israel, ikaw ay
matuwid, sapagka't kami ay naiwan na isang nalabi na nakatanan, na gaya
sa araw na ito: narito, kami ay nangasa harap mo sa aming sala;
sapagka't walang makatatayo sa harap mo dahil dito.

<span id="an_10:1">10:1</span> Habang si Ezra nga ay dumadalangin, at
nagpapahayag ng kasalanan na umiiyak at nagpapatirapa sa harap ng bahay
ng Dios, nagpipisan sa kaniya mula sa Israel ang isang napakalaking
kapisanan ng mga lalake at mga babae at mga bata: sapagka't ang bayan ay
umiyak na mainam.

<span id="an_10:2">10:2</span> At si Sechanias na anak ni Jehiel, na isa
sa mga anak ni Elam, ay sumagot at nagsabi kay Ezra: Kami ay
nagsisalangsang laban sa ating Dios, at nangagasawa sa mga babaing taga
ibang bayan ng lupain: gayon man, may pagasa sa Israel tungkol sa bagay
na ito.

<span id="an_10:3">10:3</span> Ngayon nga'y mangakipagtipan tayo sa
ating Dios, na ating ihiwalay ang lahat na asawa, at ang mga ipinanganak
nila, ayon sa payo ng aking panginoon, at niyaong mga nanginginig sa
utos ng ating Dios; at gawin ayon sa kautusan.

<span id="an_10:4">10:4</span> Bumangon ka: sapagka't bagay na ukol sa
iyo, at kami ay sumasaiyo: magpakatapang kang mabuti, at iyong gawin.

<span id="an_10:5">10:5</span> Nang magkagayo'y tumindig si Ezra at
pinasumpa ang mga puno ng mga saserdote, ang mga Levita at ang buong
Israel, na kanilang gagawin ayon sa salitang ito. Sa gayo'y sumumpa
sila.

<span id="an_10:6">10:6</span> Nang magkagayo'y tumindig si Ezra mula sa
harap ng bahay ng Dios, at naparoon sa silid ni Johanan na anak ni
Eliasib: at nang siya'y dumating doon, siya'y hindi kumain ng tinapay, o
uminom man ng tubig: sapagka't siya'y nanangis dahil sa pagsalangsang
nila na sa pagkabihag.

<span id="an_10:7">10:7</span> At siya'y gumawa ng pahayag sa Juda't
Jerusalem sa lahat na mga anak sa pagkabihag, na sila'y magpipisan sa
Jerusalem;

<span id="an_10:8">10:8</span> At yaong hindi pumaroon sa loob ng
tatlong araw, ayon sa payo ng mga prinsipe at ng mga matanda, lahat
niyang pag-aari ay sasamsamin, at ihihiwalay siya sa kapisanan ng sa
pagkabihag.

<span id="an_10:9">10:9</span> Nang magkagayo'y ang lahat na lalake ng
Juda at Benjamin ay nagpipisan sa Jerusalem sa loob ng tatlong araw
(siyang ikasiyam na buwan nang ikadalawang pung araw ng buwan): at ang
buong bayan ay naupo sa luwal na dako sa harap ng bahay ng Dios, na
nanginginig dahil sa bagay na ito at dahil sa malakas na ulan.

<span id="an_10:10">10:10</span> At si Ezra na saserdote ay tumayo, at
nagsabi sa kanila: Kayo'y nagsisalangsang, at nangagasawa ng mga babaing
tagaibang bayan, upang palalain ang sala ng Israel.

<span id="an_10:11">10:11</span> Ngayon nga'y mangagpahayag kayo sa
Panginoon, sa Dios ng inyong mga magulang, at inyong gawin ang kaniyang
kalooban: at magsihiwalay kayo sa mga bayan ng lupain, at sa mga babaing
tagaibang bayan.

<span id="an_10:12">10:12</span> Nang magkagayo'y ang buong kapisanan ay
sumagot at nagsabi ng malakas, Kung ano ang iyong sinabi tungkol sa
amin, gayon ang nararapat naming gawin.

<span id="an_10:13">10:13</span> Nguni't ang bayan ay marami, at
panahong maulan, at kami ay hindi makatatayo sa labas: ni ito man ay
gawa sa isang araw o dalawa: sapagka't kami ay nagkasalang mainam sa
bagay na ito.

<span id="an_10:14">10:14</span> Mahalal ngayon ang ating mga prinsipe
sa buong kapisanan, at magsiparito sa takdang panahon yaong lahat na
nangasa ating mga bayan na nangagasawa sa mga babaing taga ibang bayan,
at pumaritong kasama nila ang mga matanda ng lahat na bayan, at ang mga
hukom doon, hanggang sa ang mabangis na kapootan ng ating Dios ay
mahiwalay sa atin, hanggang sa ang bagay na ito ay matapos.

<span id="an_10:15">10:15</span> Si Jonathan lamang na anak ni Asael, at
si Jaazias na anak ni Tikvah ang tumayo laban sa bagay na ito: at si
Mesullam, at si Sabethai na Levita ang tumulong sa kanila.

<span id="an_10:16">10:16</span> At ginawang gayon ng mga anak sa
pagkabihag. At si Ezra na saserdote na kasama ng ilang mga pangulo ng
mga sangbahayan ng mga magulang, ayon sa mga sangbahayan ng kanilang mga
magulang, at silang lahat ayon sa kanilang mga pangalan, ay
nangaghiwalay; at sila'y nangaupo sa unang araw ng ikasangpung buwan
upang litisin ang bagay.

<span id="an_10:17">10:17</span> At kanilang tinapos ang tungkol sa
lahat na lalake na nangagasawa sa mga babaing tagaibang bayan nang unang
araw ng unang buwan.

<span id="an_10:18">10:18</span> At sa mga anak ng mga saserdote ay
nangasumpungan na nangagasawa sa mga babaing tagaibang bayan; sa mga
anak ni Jesua, na anak ni Josadec, at sa kaniyang mga kapatid, si
Maasias, at si Elieser, at si Jarib, at si Gedalias.

<span id="an_10:19">10:19</span> At sila'y nangakipagkamay na kanilang
ihihiwalay ang kanilang mga asawa; at yamang mga salarin, sila'y
nangaghandog ng isang lalaking tupa sa kawan dahil sa kanilang sala.

<span id="an_10:20">10:20</span> At sa mga anak ni Immer; si Hanani at
si Zebadias.

<span id="an_10:21">10:21</span> At sa mga anak ni Harim; si Maasias, at
si Elias, at si Semeias, at si Jehiel, at si Uzzias.

<span id="an_10:22">10:22</span> At sa mga anak ni Phasur; si Elioenai,
si Maasias, si Ismael, si Nathanael, si Jozabad at si Elasa.

<span id="an_10:23">10:23</span> At sa mga Levita; si Jozabad, at si
Simi, at si Kelaia (na siya ring Kelita), si Pethaia, si Juda, at si
Eliezer.

<span id="an_10:24">10:24</span> At sa mga mangaawit: si Eliasib: at sa
mga tagatanod-pinto; si Sellum, at si Telem, at si Uri.

<span id="an_10:25">10:25</span> At sa Israel: sa mga anak ni Pharos; si
Ramia at si Izzias, at si Malchias, at si Miamim, at si Eleazar, at si
Malchias, at si Benaias.

<span id="an_10:26">10:26</span> At sa mga anak ni Elam: si Mathanias,
si Zacharias, at si Jehiel, at si Abdi, at si Jeremoth, at si Elia.

<span id="an_10:27">10:27</span> At sa mga anak ni Zattu; si Elioenai,
si Eliasib, si Mathanias, at si Jeremoth, at si Zabad, at si Aziza.

<span id="an_10:28">10:28</span> At sa mga anak ni Bebai; si Johanan, si
Hananias, si Zabbai, at si Atlai.

<span id="an_10:29">10:29</span> At sa mga anak ni Bani; si Mesullam, si
Malluch, at si Adaias, si Jasub, si Seal, at si Ramoth.

<span id="an_10:30">10:30</span> At sa mga anak ni Pahath-moab; si Adna,
at si Cheleal, si Benaias, si Maasias, si Mathanias, si Besaleel, at si
Bennui, at si Manases.

<span id="an_10:31">10:31</span> At sa mga anak ni Harim; si Eliezer, si
Issia, at si Malchias, si Semeia, si Simeon;

<span id="an_10:32">10:32</span> Si Benjamin, si Malluch, si Semarias.

<span id="an_10:33">10:33</span> Sa mga anak ni Hasum; si Mathenai, si
Mathatha, si Zabad, si Eliphelet, si Jeremai, si Manases, at si Sami.

<span id="an_10:34">10:34</span> Sa mga anak ni Bani; si Maadi si Amram,
at si Uel;

<span id="an_10:35">10:35</span> Si Benaias, si Bedias, si Cheluhi;

<span id="an_10:36">10:36</span> Si Vanias, si Meremoth, si Eliasib;

<span id="an_10:37">10:37</span> Si Mathanias, si Mathenai, at si
Jaasai;

<span id="an_10:38">10:38</span> At si Bani, at si Binnui, si Simi;

<span id="an_10:39">10:39</span> At si Selemias, at si Nathan, at si
Adaias;

<span id="an_10:40">10:40</span> Si Machnadbai, si Sasai, si Sarai;

<span id="an_10:41">10:41</span> Si Azareel, at si Selemias, si
Semarias;

<span id="an_10:42">10:42</span> Si Sallum, si Amarias, si Joseph.

<span id="an_10:43">10:43</span> Sa mga anak ni Nebo; si Jehiel, si
Matithias, si Zabad, si Zebina, si Jadau, at si Joel, si Benaias.

<span id="an_10:44">10:44</span> Lahat ng mga ito'y nangagasawa sa mga
babaing taga ibang bayan: at ang iba sa kanila ay may mga asawang
pinagkaroonan ng mga anak.

------------------------------------------------------------------------

[Next: Nehemiah](neh.md)
