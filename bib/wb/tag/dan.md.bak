[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](eze)  [Next](hos.md) 

------------------------------------------------------------------------

### Tagalog Bible: Daniel

<span id="an_1:1">1:1</span> Nang ikatlong taon ng paghahari ni Joacim
na hari sa Juda, ay dumating sa Jerusalem si Nabucodonosor na hari sa
Babilonia, at kinubkob niya yaon.

<span id="an_1:2">1:2</span> At ibinigay ng Panginoon sa kaniyang kamay
si Joacim na hari sa Juda, sangpu ng bahagi ng mga kasangkapan ng bahay
ng Dios; at ang mga yao'y dinala niya sa lupain ng Sinar sa bahay ng
kaniyang dios: at ipinasok niya ang mga kasangkapan sa silid ng
kayamanan ng kaniyang dios.

<span id="an_1:3">1:3</span> At ang hari ay nagsalita kay Aspenaz, na
puno ng kaniyang mga bating, na siya'y magdala ng ilan sa mga anak ni
Israel, sa makatuwid baga'y sa lahing hari at sa mga mahal na tao;

<span id="an_1:4">1:4</span> Mga binatang walang kapintasan, kundi may
mabubuting bikas, at matatalino sa lahat na karunungan, at bihasa sa
kaalaman, at nakakaunawa ng dunong, at may ganyang kakayahan na makatayo
sa palacio ng hari; at kaniyang tuturuan sila ng turo at wika ng mga
Caldeo.

<span id="an_1:5">1:5</span> At ipinagtakda ng hari sila ng bahagi sa
araw sa pagkain ng hari, at sa alak na kaniyang iniinom, at sila'y
kakandilihin na tatlong taon; upang sa wakas niyao'y mangakatayo sila sa
harap ng hari.

<span id="an_1:6">1:6</span> Na sa mga ito nga, sa mga anak ni Juda, si
Daniel, si Ananias, si Misael, at si Azarias.

<span id="an_1:7">1:7</span> At pinanganlan sila ng pangulo ng mga
bating: kay Daniel ang ipinangalan ay Beltsasar, at kay Ananias ay
Sadrach; at kay Misael ay Mesach; at kay Azarias ay Abed-nego.

<span id="an_1:8">1:8</span> Nguni't pinasiyahan ni Daniel sa kaniyang
puso na siya'y hindi magpapakahamak sa pagkain ng hari, o sa alak man na
kaniyang iniinom: kaya't kaniyang hiniling sa pangulo ng mga bating na
siya'y huwag mapahamak.

<span id="an_1:9">1:9</span> Si Daniel nga ay pinasumpong ng Dios, ng
lingap at habag sa paningin ng pangulo ng mga bating.

<span id="an_1:10">1:10</span> At sinabi ng pangulo ng mga bating kay
Daniel, Ako'y natatakot sa aking panginoong hari, na nagtakda ng inyong
pagkain at ng inyong inumin: sapagka't bakit niya makikita na ang inyong
mga mukha ay maputla kay sa mga binata na inyong mga kasinggulang?
isasapanganib nga ninyo ang aking ulo sa hari.

<span id="an_1:11">1:11</span> Nang magkagayo'y sinabi ni Daniel sa
katiwala na inihalal ng pangulo ng mga bating kay Daniel, kay Ananias,
kay Misael, at kay Azarias:

<span id="an_1:12">1:12</span> Ipinamamanhik ko sa iyo, na subukin mo
ang iyong mga lingkod, na sangpung araw; at bigyan kami ng mga gulay na
makain, at tubig na mainom.

<span id="an_1:13">1:13</span> Kung magkagayo'y masdan mo ang aming mga
mukha sa harap mo, at ang mukha ng mga binata na nagsisikain ng pagkain
ng hari; at ayon sa iyong makikita ay gawin mo sa iyong mga lingkod.

<span id="an_1:14">1:14</span> Sa gayo'y dininig niya sila sa bagay na
ito, at sinubok niya sila na sangpung araw.

<span id="an_1:15">1:15</span> At sa katapusan ng sangpung araw ay
napakitang lalong maganda ang kanilang mga mukha, at sila'y lalong
mataba sa laman kay sa lahat na binata na nagsisikain ng pagkain ng
hari.

<span id="an_1:16">1:16</span> Sa gayo'y inalis ng katiwala ang kanilang
pagkain, at ang alak na kanilang inumin, at binigyan sila ng mga gulay.

<span id="an_1:17">1:17</span> Tungkol nga sa apat na binatang ito,
pinagkalooban sila ng Dios ng kaalaman at katalinuhan sa lahat ng turo
at karunungan: at si Daniel ay may pagkaunawa sa lahat na pangitain at
mga panaginip.

<span id="an_1:18">1:18</span> At sa katapusan ng mga araw na itinakda
ng hari sa paghaharap sa kanila, ipinasok nga sila ng pangulo ng mga
bating sa harap ni Nabucodonosor.

<span id="an_1:19">1:19</span> At ang hari ay nakipagsalitaan sa kanila;
at sa kanilang lahat ay walang nasumpungang gaya ni Daniel, ni Ananias,
ni Misael, at ni Azarias: kaya't sila'y nanganatili sa harap ng hari.

<span id="an_1:20">1:20</span> At sa bawa't bagay ng karunungan at
unawa, na inusisa ng hari sa kanila, nasumpungan niya silang
makasangpung mainam kay sa lahat ng mahiko at mga enkantador na nangasa
kaniyang buong kaharian.

<span id="an_1:21">1:21</span> At si Daniel ay namalagi hanggang sa
unang taon ng haring Ciro.

<span id="an_2:1">2:1</span> At nang ikalawang taon ng paghahari ni
Nabucodonosor ay nanaginip si Nabucodonosor ng mga panaginip; at ang
kaniyang espiritu ay nabagabag, at siya'y napukaw sa pagkakatulog.

<span id="an_2:2">2:2</span> Nang magkagayo'y ipinatawag ng hari ang mga
mahiko, at ang mga enkantador, at ang mga manghuhula, at ang mga Caldeo,
upang saysayin sa hari ang kaniyang mga panaginip. Sa gayo'y nagsipasok
sila at sila'y nagsiharap sa hari.

<span id="an_2:3">2:3</span> At sinabi ng hari sa kanila, Ako'y
nanaginip ng isang panaginip, at ang aking Espiritu ay nabagabag upang
maalaman ang panaginip.

<span id="an_2:4">2:4</span> Nang magkagayo'y nagsalita ang mga Caldeo
sa hari sa wikang Siria, Oh hari, mabuhay ka magpakailan man: saysayin
mo sa iyong mga lingkod ang panaginip, at aming ipaliliwanag ang
kahulugan.

<span id="an_2:5">2:5</span> Ang hari ay sumagot, at nagsabi sa mga
Caldeo, Ang bagay ay nawala sa akin: kung di ninyo ipaliliwanag sa akin
ang panaginip at ang kahulugan niyaon, kayo'y pagpuputolputulin, at ang
inyong mga bahay ay gagawing dumihan.

<span id="an_2:6">2:6</span> Nguni't kung inyong ipaliwanag ang
panaginip at ang kahulugan niyaon, kayo'y magsisitanggap sa akin ng mga
kaloob at mga kagantihan at dakilang karangalan: kaya't ipaliwanag ninyo
sa akin ang panaginip at ang kahulugan niyaon.

<span id="an_2:7">2:7</span> Sila'y nagsisagot na ikalawa, at
nangagsabi, Saysayin ng hari sa kaniyang mga lingkod ang panaginip, at
aming ipaliliwanag ang kahulugan.

<span id="an_2:8">2:8</span> Ang hari ay sumagot, at nagsabi. Tunay na
talastas ko na ibig ninyong magdahilan, sapagka't inyong nalalaman na
nawala sa akin ang bagay.

<span id="an_2:9">2:9</span> Nguni't kung di ninyo ipaliwanag sa akin
ang panaginip, iisang kautusan lamang mayroon sa inyo; sapagka't kayo'y
nangaghanda ng pagbubulaan at mga hamak na salita sa harap ko, hanggang
sa ang panahon ay magbago: kaya't saysayin ninyo sa akin ang panaginip,
at malalaman ko na inyong maipaliliwanag sa akin ang kahulugan niyaon.

<span id="an_2:10">2:10</span> Ang mga Caldeo ay nagsisagot sa harap ng
hari, at nangagsabi, Walang tao sa ibabaw ng lupa na makapagpapaaninaw
ng bagay ng hari, palibhasa'y walang hari, panginoon, o pinuno man, na
nagtanong ng ganyang bagay sa kanino mang mahiko, enkantador, o Caldeo.

<span id="an_2:11">2:11</span> At isang mahirap na bagay ang inuusisa ng
hari, at walang ibang makapagpapaaninaw sa harap ng hari, liban ang mga
dios, na ang tahanan ay hindi kasama ng tao.

<span id="an_2:12">2:12</span> Dahil sa bagay na ito ang hari ay nagalit
at totoong nagalab sa galit, at nagutos na lipulin ang lahat na pantas
na tao sa Babilonia.

<span id="an_2:13">2:13</span> Sa gayo'y itinanyag ang pasiya, at ang
mga pantas na tao ay papatayin; at hinanap nila si Daniel at ang
kaniyang mga kasama upang patayin.

<span id="an_2:14">2:14</span> Nang magkagayo'y nagbalik ng sagot si
Daniel na may payo at kabaitan kay Arioch na punong kawal ng bantay ng
hari, na lumabas upang patayin ang mga pantas na tao sa Babilonia;

<span id="an_2:15">2:15</span> Siya'y sumagot, at nagsabi kay Arioch na
punong kawal ng hari, Bakit ang pasiya ay totoong madalian mula sa hari?
Nang magkagayo'y ipinatalastas ni Arioch ang bagay kay Daniel.

<span id="an_2:16">2:16</span> At si Daniel ay pumasok, at humiling sa
hari na takdaan siya ng panahon, at kaniyang ipaaaninaw sa hari ang
kahulugan.

<span id="an_2:17">2:17</span> Nang magkagayo'y naparoon si Daniel sa
kaniyang bahay, at ipinaalam ang bagay kay Ananias, kay Misael, at kay
Azarias, na kaniyang mga kasama:

<span id="an_2:18">2:18</span> Upang sila'y magsipagnais ng kaawaan sa
Dios ng langit tungkol sa lihim na ito; upang si Daniel at ang kaniyang
mga kasama ay hindi mangamatay na kasama ng ibang mga pantas na tao sa
Babilonia.

<span id="an_2:19">2:19</span> Nang magkagayo'y nahayag ang lihim kay
Daniel sa isang pangitain sa gabi. Nang magkagayo'y pinuri ni Daniel ang
Dios sa langit.

<span id="an_2:20">2:20</span> Si Daniel ay sumagot, at nagsabi, Purihin
ang pangalan ng Dios magpakailan man: sapagka't ang karunungan at
kapangyarihan ay kaniya.

<span id="an_2:21">2:21</span> At kaniyang binabago ang mga panahon at
mga kapanahunan; siya'y nagaalis ng mga hari, at naglalagay ng mga hari;
siya'y nagbibigay ng karunungan sa marunong at ng kaalaman sa makakaalam
ng unawa;

<span id="an_2:22">2:22</span> Siya'y naghahayag ng malalim at lihim na
mga bagay; kaniyang nalalaman kung ano ang nasa kadiliman, at ang
liwanag ay tumatahang kasama niya.

<span id="an_2:23">2:23</span> Pinasasalamatan kita, at pinupuri kita,
Oh ikaw na Dios ng aking mga magulang, na siyang nagbigay sa akin ng
karunungan at lakas, at nagpatalastas ngayon sa akin ng ninais namin sa
iyo; sapagka't iyong ipinaalam sa amin ang bagay ng hari.

<span id="an_2:24">2:24</span> Kaya't pinasok ni Daniel si Arioch na
siyang inihalal ng hari na lipulin ang mga pantas na tao sa Babilonia;
siya'y naparoon, at nagsabi sa kaniya ng ganito, Huwag mong lipulin ang
mga pantas na tao sa Babilonia; dalhin mo ako sa harap ng hari, at aking
ipaaaninaw sa hari ang kahulugan.

<span id="an_2:25">2:25</span> Nang magkagayo'y dinalang madali ni
Arioch si Daniel sa harap ng hari, at nagsabing ganito sa kaniya, Ako'y
nakasumpong ng isang lalake sa mga anak ng nangabihag sa Juda, na
magpapaaninaw sa hari ng kahulugan.

<span id="an_2:26">2:26</span> Ang hari ay sumagot, at nagsabi kay
Daniel, na ang pangalan ay Beltsasar, Maipaaaninaw mo baga sa akin ang
panaginip na aking nakita, at ang kahulugan niyaon?

<span id="an_2:27">2:27</span> Si Daniel ay sumagot sa harap ng hari, at
nagsabi, Ang lihim na itinatanong ng hari ay hindi maipaaaninaw sa hari
kahit ng mga pantas na tao, ng mga enkantador, ng mga mahiko man, o ng
mga manghuhula man.

<span id="an_2:28">2:28</span> Nguni't may isang Dios sa langit na
naghahayag ng mga lihim, at siyang nagpapaaninaw sa haring Nabucodonosor
kung ano ang mangyayari sa mga huling araw. Ang iyong panaginip, at ang
pangitain ng iyong ulo sa iyong higaan ay ang mga ito:

<span id="an_2:29">2:29</span> Tungkol sa iyo, Oh hari, ang iyong mga
pagiisip ay dumating sa iyo sa iyong higaan, kung ano ang mangyayari sa
panahong darating; at siya na naghahayag ng mga lihim ay ipinaaninaw sa
iyo kung ano ang mangyayari.

<span id="an_2:30">2:30</span> Nguni't tungkol sa akin ang lihim na ito
ay hindi nahayag sa akin ng dahil sa anomang karunungan na tinamo kong
higit kay sa sinomang may buhay, kundi upang maipaaninaw sa hari ang
kahulugan at upang iyong maalaman ang mga pagiisip ng iyong puso.

<span id="an_2:31">2:31</span> Ikaw, Oh hari, nakakita, at narito, ang
isang malaking larawan. Ang larawang ito na makapangyarihan, at ang
kaniyang kakinangan ay mainam, ay tumayo sa harap mo; at ang anyo
niyao'y kakilakilabot.

<span id="an_2:32">2:32</span> Tungkol sa larawang ito, ang kaniyang ulo
ay dalisay na ginto, ang kaniyang dibdib at ang kaniyang mga bisig ay
pilak, ang kaniyang tiyan at ang kaniyang mga hita ay tanso,

<span id="an_2:33">2:33</span> Ang kaniyang mga binti ay bakal, ang
kaniyang mga paa'y isang bahagi ay bakal, at isang bahagi ay putik na
luto.

<span id="an_2:34">2:34</span> Iyong tinitingnan hanggang sa may natibag
na isang bato, hindi ng mga kamay, na tumama sa larawan sa kaniyang mga
paang bakal at putik na luto, at mga yao'y binasag.

<span id="an_2:35">2:35</span> Nang magkagayo'y ang bakal, ang putik na
luto, ang tanso, ang pilak, at ang ginto ay nagkaputolputol na
magkakasama, at naging parang dayami sa mga giikan sa tagaraw; at
tinangay ng hangin na walang dakong kasumpungan sa mga yaon: at ang bato
na tumama sa larawan ay naging malaking bundok, at pinuno ang buong
lupa.

<span id="an_2:36">2:36</span> Ito ang panaginip; at aming sasaysayin
ang kahulugan niyaon sa harap ng hari.

<span id="an_2:37">2:37</span> Ikaw, Oh hari, ay hari ng mga hari, na
pinagbigyan ng Dios sa langit ng kaharian, ng kapangyarihan, at ng
kalakasan, at ng kaluwalhatian;

<span id="an_2:38">2:38</span> At alin mang tinatahanan ng mga anak ng
mga tao, ng mga hayop sa parang at ng mga ibon sa himpapawid ay ibinigay
sa iyong kamay, at pinapagpuno ka sa kanilang lahat: ikaw ang ulo na
ginto.

<span id="an_2:39">2:39</span> At pagkatapos mo ay babangon ang ibang
kaharian na mababa sa iyo; at ang ibang ikatlong kaharian na tanso na
magpupuno sa buong lupa.

<span id="an_2:40">2:40</span> At ang ikaapat na kaharian ay magiging
matibay na parang bakal, palibhasa'y ang bakal ay nakadudurog at
nakapagpapasuko ng lahat na bagay; at kung paanong dinidikdik ng bakal
ang lahat ng ito, siya'y magkakaputolputol at madidikdik.

<span id="an_2:41">2:41</span> At yamang iyong nakita na ang mga paa at
mga daliri, ang isang bahagi ay putik na luto ng magpapalyok, at ang
isang bahagi ay bakal, ay magiging kahariang hati; nguni't magkakaroon
yaon ng kalakasan ng bakal, yamang iyong nakita na ang bakal ay nahahalo
sa putik na luto.

<span id="an_2:42">2:42</span> At kung paanong ang mga daliri ng paa ay
bakal ang isang bahagi at ang isang bahagi ay putik, magkakagayon ang
kaharian na ang isang bahagi ay matibay, at isang bahagi ay marupok.

<span id="an_2:43">2:43</span> At yamang iyong nakita na ang bakal ay
nahahaluan ng putik na luto, sila'y magkakahalo ng lahi ng mga tao;
nguni't hindi sila magkakalakipan, gaya ng bakal na hindi lumalakip sa
putik.

<span id="an_2:44">2:44</span> At sa mga kaarawan ng mga haring yaon ay
maglalagay ang Dios sa langit ng isang kaharian, na hindi magigiba
kailan man, o ang kapangyarihan man niyao'y iiwan sa ibang bayan; kundi
pagpuputolputulin at lilipulin niya ang lahat na kahariang ito, at yao'y
lalagi magpakailan man.

<span id="an_2:45">2:45</span> Yamang iyong nakita na ang isang bato ay
natibag sa bundok, hindi ng mga kamay, at pumutol ng mga bakal, ng
tanso, ng putik, ng pilak, at ng ginto; ipinaalam ng dakilang Dios sa
hari kung ano ang mangyayari sa haharapin: at ang panaginip ay tunay at
ang pagkapaaninaw niyao'y tapat.

<span id="an_2:46">2:46</span> Nang magkagayo'y ang haring Nabucodonosor
ay nagpatirapa, at sumamba kay Daniel, at nagutos na sila'y maghandog ng
alay at ng may masarap na amoy sa kaniya.

<span id="an_2:47">2:47</span> Ang hari ay sumagot kay Daniel, at
nagsabi, Sa katotohanan ang inyong Dios ay Dios ng mga dios, at
Panginoon ng mga hari, at tagapaghayag ng mga lihim, yamang ikaw ay
nakapaghayag ng lihim na ito.

<span id="an_2:48">2:48</span> Nang magkagayo'y pinadakila ng hari si
Daniel, at binigyan siya ng maraming dakilang kaloob, at pinapagpuno
siya sa buong lalawigan ng Babilonia, at pinapaging pangulo ng mga
tagapamahala sa lahat na pantas sa Babilonia.

<span id="an_2:49">2:49</span> At si Daniel ay humiling sa hari, at
kaniyang inihalal, si Sadrach, si Mesach, at si Abed-nego, sa mga gawain
sa lalawigan ng Babilonia; nguni't si Daniel ay nasa pintuang-daan ng
hari.

<span id="an_3:1">3:1</span> Si Nabucodonosor na hari ay gumawa ng isang
larawang ginto na ang taas ay anim na pung siko, at ang luwang niyao'y
anim na siko: kaniyang itinayo sa kapatagan ng Dura, sa lalawigan ng
Babilonia.

<span id="an_3:2">3:2</span> Nang magkagayo'y nagsugo si Nabucodonosor
na hari upang pisanin ang mga satrapa, ang mga kinatawan, at ang mga
gobernador, ang mga hukom, ang mga tagaingat-yaman, ang mga kasangguni,
ang mga pinuno, at ang lahat na pinuno sa mga lalawigan upang
magsiparoon sa pagtatalaga ng larawan na itinayo ni Nabucodonosor na
hari.

<span id="an_3:3">3:3</span> Nang magkagayo'y ang mga satrapa, ang mga
kinatawan, at ang mga gobernador, ang mga hukom, ang mga
tagaingat-yaman, ang mga kasangguni, ang mga pinuno at lahat ng pinuno
sa mga lalawigan, ay nagpisan sa pagtatalaga ng larawan na itinayo ni
Nabucodonosor na hari; at sila'y nagsitayo sa harap ng larawan na
itinayo ni Nabucodonosor.

<span id="an_3:4">3:4</span> Nang magkagayo'y ang tagapagtanyag ay
sumigaw ng malakas, Sa inyo'y iniuutos, Oh mga bayan, mga bansa, at mga
wika,

<span id="an_3:5">3:5</span> Na sa anomang oras na inyong marinig ang
tunog ng korneta, ng plauta, ng alpa, ng sambuko, ng salterio, ng gaita,
at ng lahat na sarisaring panugtog, kayo'y mangagpatirapa at magsisamba
sa larawang ginto na itinayo ni Nabucodonosor na hari;

<span id="an_3:6">3:6</span> At sinoman na hindi magpatirapa at sumamba
sa oras na yaon ay ihahagis sa gitna ng mabangis na hurnong nagniningas.

<span id="an_3:7">3:7</span> Kaya't sa oras na yaon, pagkarinig ng buong
bayan ng tunog ng korneta, ng plauta, ng alpa, ng sambuko, ng salterio,
at ng lahat na sarisaring panugtog, lahat na bayan, mga bansa, at mga
wika, ay nangagpatirapa at nagsisamba sa larawang ginto na itinayo ni
Nabucodonosor na hari.

<span id="an_3:8">3:8</span> Dahil dito sa oras na yaon ay nagsilapit
ang ilang taga Caldea, at nagsumbong laban sa mga Judio.

<span id="an_3:9">3:9</span> Sila'y nagsisagot, at nangagsabi kay
Nabucodonosor na hari, Oh hari, mabuhay ka magpakailan man.

<span id="an_3:10">3:10</span> Ikaw, Oh hari, nagpasiya, na bawa't tao
na makarinig ng tunog ng korneta, ng plauta, ng alpa, ng sambuko, ng
salterio, ng gaita, at ng lahat na sarisaring panugtog, ay
magpapatirapa, at sasamba sa larawang ginto.

<span id="an_3:11">3:11</span> At sinomang hindi magpatirapa at sumamba,
ihahagis sa gitna ng mabangis na hurnong nagniningas.

<span id="an_3:12">3:12</span> May ilang Judio na iyong inihalal sa mga
gawain sa lalawigan ng Babilonia na si Sadrach, si Mesach, at si
Abed-nego; ang mga lalaking ito, Oh hari, ay hindi ka pinakundanganan:
sila'y hindi nangaglilingkod sa iyong mga dios, ni nagsisisamba man sa
larawang ginto na iyong itinayo.

<span id="an_3:13">3:13</span> Nang magkagayo'y sa poot at pusok ni
Nabucodonosor, ay nagutos na dalhin si Sadrach, si Mesach, at si
Abed-nego. Kanila ngang dinala ang mga lalaking ito sa harap ng hari.

<span id="an_3:14">3:14</span> Si Nabucodonosor ay sumagot, at nagsabi
sa kanila, Sinasadya nga ba ninyo, Oh Sadrach, Mesach, at Abed-nego, na
kayo'y hindi mangaglilingkod sa aking dios, ni magsisisamba man sa
larawang ginto na aking itinayo?

<span id="an_3:15">3:15</span> Kung kayo nga'y magsihanda sa panahong
inyong marinig ang tunog ng korneta, ng plauta, ng alpa, ng sambuko, ng
salterio, ng gaita, at ng lahat na sarisaring panugtog, na
mangagpatirapa at magsisamba sa larawan na aking ginawa, mabuti: nguni't
kung kayo'y hindi magsisamba, kayo'y ihahagis sa oras ding yaon sa gitna
ng mabangis na hurnong nagniningas; at sinong dios ang magliligtas sa
inyo sa aking kamay?

<span id="an_3:16">3:16</span> Si Sadrach, si Mesach, at si Abed-nego,
ay nagsisagot, at nangagsabi sa hari, Oh Nabucodonosor, kami ay walang
kailangan na magsisagot sa iyo sa bagay na ito.

<span id="an_3:17">3:17</span> Narito, ang aming Dios na aming
pinaglilingkuran ay makapagliligtas sa amin sa mabangis na hurnong
nagniningas; at ililigtas niya kami sa iyong kamay, Oh hari.

<span id="an_3:18">3:18</span> Nguni't kung hindi, talastasin mo, Oh
hari, na hindi kami mangaglilingkod sa iyong mga dios, ni magsisisamba
man sa larawang ginto na iyong itinayo.

<span id="an_3:19">3:19</span> Nang magkagayo'y napuspos ng kapusukan si
Nabucodonosor, at ang anyo ng kaniyang mukha ay nagbago laban kay
Sadrach, kay Mesach, at kay Abed-nego: kaya't siya'y nagsalita, at
nagutos na kanilang paiinitin ang hurno ng makapito na higit kay sa
dating pagiinit.

<span id="an_3:20">3:20</span> At kaniyang inutusan ang ilang malakas na
lalake na nangasa kaniyang hukbo na gapusin si Sadrach, si Mesach, at si
Abed-nego, at sila'y ihagis sa mabangis na hurnong nagniningas.

<span id="an_3:21">3:21</span> Nang magkagayo'y ang mga lalaking ito'y
tinalian na may mga suot, may tunika, at may balabal, at may kanilang
ibang mga kasuutan, at sila'y inihagis sa gitna ng mabangis na hurnong
nagniningas.

<span id="an_3:22">3:22</span> Sapagka't ang utos ng hari ay madalian,
at ang hurno ay totoong mainit, napatay ng liyab ng apoy ang mga
lalaking yaon na nagsibuhat kay Sadrach, kay Mesach, at kay Abed-nego.

<span id="an_3:23">3:23</span> At ang tatlong lalaking ito, si Sadrach,
si Mesach, at si Abed-nego, ay nagsibagsak na nagagapos sa gitna ng
mabangis na hurnong nagniningas.

<span id="an_3:24">3:24</span> Nang magkagayo'y si Nabucodonosor na hari
ay nagtaka, at tumindig na madali: siya'y nagsalita at nagsabi sa
kaniyang mga kasangguni, Di baga ang ating inihagis ay tatlong gapos na
lalake sa gitna ng apoy? Sila'y nagsisagot, at nangagsabi sa hari,
Totoo, Oh hari.

<span id="an_3:25">3:25</span> Siya'y sumagot, at nagsabi, Narito, aking
nakikita ay apat na lalake na hindi gapos na nagsisilakad sa gitna ng
apoy, at sila'y walang paso; at ang anyo ng ikaapat ay kawangis ng isang
anak ng mga dios.

<span id="an_3:26">3:26</span> Nang magkagayo'y lumapit si Nabucodonosor
sa bunganga ng mabangis na hurnong nagniningas: siya'y nagsalita, at
nagsabi, Sadrach, Mesach, at Abed-nego, kayong mga lingkod ng
Kataastaasang Dios, kayo'y magsilabas at magsiparito. Nang magkagayo'y
si Sadrach, si Mesach, at si Abed-nego, ay nagsilabas mula sa gitna ng
apoy.

<span id="an_3:27">3:27</span> At ang mga satrapa, ang mga kinatawan, at
ang mga gobernador, at ang mga kasangguni ng hari na nangagkakapisan ay
nakakita sa mga lalaking ito, na ang apoy ay hindi tumalab sa kanilang
mga katawan, ni ang mga buhok man ng kanilang mga ulo ay nasunog, ni ang
kanila mang mga suot ay nabago, ni nagamoy apoy man sila.

<span id="an_3:28">3:28</span> Si Nabucodonosor ay nagsalita at nagsabi,
Purihin ang Dios ni Sadrach, ni Mesach, at ni Abed-nego, na nagsugo ng
kaniyang anghel, at nagligtas sa kaniyang mga lingkod na nagsitiwala sa
kaniya, at binago ang salita ng hari, at ibinigay ang kanilang mga
katawan, upang sila'y hindi maglingkod ni sumamba sa kanino mang dios,
liban sa kanilang sariling Dios.

<span id="an_3:29">3:29</span> Kaya't nagpapasiya ako, na bawa't bayan,
bansa, at wika, na magsalita ng anomang kapulaan laban sa Dios ni
Sadrach, ni Mesach, at ni Abed-nego, pagpuputolputulin, at ang kanilang
mga bahay ay gagawing dumihan: sapagka't walang ibang dios na
makapagliligtas ng ganitong paraan.

<span id="an_3:30">3:30</span> Nang magkagayo'y pinaginhawa ng hari si
Sadrach, si Mesach, at si Abed-nego, sa lalawigan ng Babilonia.

<span id="an_4:1">4:1</span> Si Nabucodonosor na hari, sa lahat na
bayan, bansa, at wika, na nagsisitahan sa buong lupa: Kapayapaa'y
managana sa inyo.

<span id="an_4:2">4:2</span> Inaakala kong mabuti na ipahayag ang mga
tanda at mga kababalaghan na ginawa sa akin ng Kataastaasang Dios.

<span id="an_4:3">4:3</span> Kay dakila ang kaniyang mga tanda! at pagka
makapangyarihan ng kaniyang mga kababalaghan! ang kaniyang kaharian ay
walang hanggang kaharian, at ang kaniyang kapangyarihan ay sa sali't
saling lahi.

<span id="an_4:4">4:4</span> Akong si Nabucodonosor ay nagpapahinga sa
aking bahay, at gumiginhawa sa aking palasio.

<span id="an_4:5">4:5</span> Ako'y nakakita ng isang pangitain na
tumakot sa akin; at ang pagiisip ko sa aking higaan at ang mga pangitain
na suma aking ulo ay bumagabag sa akin.

<span id="an_4:6">4:6</span> Kaya't nagpasiya ako na iharap sa akin ang
lahat na pantas sa Babilonia, upang kanilang maipaaninaw sa akin ang
kahulugan ng panaginip.

<span id="an_4:7">4:7</span> Nang magkagayo'y nagsidating ang mga
mahiko, ang mga enkantador, ang mga Caldeo, at ang mga manghuhula; at
isinaysay ko ang panaginip sa harap nila; nguni't hindi nila maipaaninaw
sa akin ang kahulugan niyaon.

<span id="an_4:8">4:8</span> Nguni't sa kahulihuliha'y dumating sa harap
ko si Daniel, na ang pangala'y Beltsasar, ayon sa pangalan ng aking
dios, at siyang kinaroroonan ng espiritu ng mga banal na dios: at aking
isinaysay ang panaginip sa harap niya, na aking sinasabi,

<span id="an_4:9">4:9</span> Oh Beltsasar, na pangulo ng mga mahiko,
sapagka't talastas ko na ang espiritu ng mga banal na dios ay sumasaiyo,
at walang lihim na bumabagabag sa iyo, isaysay mo sa akin ang mga
pangitain ng aking panaginip na aking nakita, at ang kahulugan niyaon.

<span id="an_4:10">4:10</span> Ganito ang mga pangitain ng aking ulo sa
aking higaan, Ako'y tumitingin, at narito, ang isang punong kahoy sa
gitna ng lupa, at ang taas niyao'y di kawasa.

<span id="an_4:11">4:11</span> Ang punong kahoy ay lumaki, at tumibay,
at ang taas niyao'y umaabot hanggang sa langit, at ang tanaw niyaon
hanggang sa wakas ng buong lupa.

<span id="an_4:12">4:12</span> Ang mga dahon niyao'y magaganda, at ang
bunga niyao'y marami, at pagkain sa lahat; ang mga hayop sa parang ay
may lihim sa ilalim niyaon, at ang mga ibon sa himpapawid ay
nagsisitahan sa mga sanga niyaon, at ang lahat na laman ay nangabubusog
doon.

<span id="an_4:13">4:13</span> May nakita ako sa mga pangitain ng aking
ulo sa aking higaan, at, narito, isang bantay at isang banal ay bumaba
mula sa langit.

<span id="an_4:14">4:14</span> Siya'y sumigaw ng malakas, at nagsabi ng
ganito, Ibuwal ang kahoy, at putulin ang mga sanga niyan, lagasin ang
mga dahon niyan, at isambulat ang mga bunga niyan: paalisin ang mga
hayop sa ilalim niyan, at ang mga ibon sa mga sanga niyan.

<span id="an_4:15">4:15</span> Gayon ma'y inyong iwan ang tuod ng
kaniyang mga ugat sa lupa, na magkatali ng bakal at tanso, sa murang
damo sa parang; at bayaang mabasa siya ng hamog ng langit, at makasalo
siya ng mga hayop sa damo sa lupa:

<span id="an_4:16">4:16</span> Bayaang ang kaniyang puso na pusong tao
ay mapalitan at ang puso ng hayop ay mabigay sa kaniya; at mangyaring
makapito sa kaniya.

<span id="an_4:17">4:17</span> Ang hatol ay sa pamamagitan ng pasiya ng
mga bantay, at ang utos ay sa pamamagitan ng salita ng mga banal; upang
makilala ng mga may buhay na ang Kataastaasan ay nagpupuno sa kaharian
ng mga tao, at ibinibigay niya ito sa kanino mang kaniyang ibigin, at
itinataas niya sa kaniya ang pinakamababa sa mga tao.

<span id="an_4:18">4:18</span> Akong si Nabucodonosor na hari ay
nakakita ng panaginip na ito: at ikaw, Oh Beltsasar, ipahayag ang
kahulugan, sapagka't lahat na pantas sa aking kaharian ay hindi
makapagpaaninaw sa akin ng kahulugan; nguni't maipaaaninaw mo; sapagka't
ang espiritu ng mga banal na dios ay sumasa iyo.

<span id="an_4:19">4:19</span> Nang magkagayo'y si Daniel na ang
pangala'y Beltsasar, natigilang sangdali, at binagabag siya ng kaniyang
mga pagiisip. Ang hari ay sumagot, at nagsabi, Beltsasar, huwag kang
bagabagin ng panaginip, o ng kahulugan. Si Beltsasar ay sumagot, at
nagsabi, Panginoon ko, ang panaginip ay mangyari nawa sa napopoot sa
iyo, at ang kahulugan niyao'y mangyari nawa sa iyong mga kaaway,

<span id="an_4:20">4:20</span> Ang punong kahoy na iyong nakita na
tumutubo, at tumitibay na ang taas ay umaabot sa langit, at ang tanaw
niyao'y sa buong lupa;

<span id="an_4:21">4:21</span> Na ang mga daho'y magaganda, at ang bunga
niyao'y marami, at pagkain sa lahat; na ang lilim ay tinatahanan ng mga
hayop sa parang, at ang kaniyang mga sanga'y dinadapuan ng mga ibon sa
himpapawid:

<span id="an_4:22">4:22</span> Ay ikaw, Oh hari, na lumalaki at nagiging
malakas; sapagka't ang iyong kadakilaan ay lumaki, at umaabot hanggang
sa langit, at ang iyong kapangyarihan ay hanggang sa wakas ng lupa.

<span id="an_4:23">4:23</span> At yamang nakita ng hari ang isang bantay
at isang banal na bumababa mula sa langit, at nagsasabi, Ibuwal ninyo
ang punong kahoy, at inyong lipulin; gayon ma'y itira ninyo ang tuod ng
mga ugat niyaon sa lupa na magkatali ng bakal at tanso, sa murang damo
sa parang, at bayaang mabasa siya ng hamog ng langit, at makasalo siya
ng mga hayop sa parang, hanggang sa mangyari sa kaniya na makapito;

<span id="an_4:24">4:24</span> Ito ang kahulugan, Oh hari, at siyang
pasiya ng kataastaasan na sumapit sa aking panginoon na hari:

<span id="an_4:25">4:25</span> Na ikaw ay mahihiwalay sa mga tao, at ang
iyong tahanan ay mapapasama sa mga hayop sa parang, at ikaw ay pakakanin
ng damo na gaya ng mga baka, at mababasa ka ng hamog ng langit, at
makapitong mangyayari sa iyo; hanggang sa iyong maalaman na ang
kataastaasan ay nagpupuno sa kaharian ng mga tao, at nagbibigay niyaon
sa kanino mang ibigin niya.

<span id="an_4:26">4:26</span> At yamang kanilang iniutos na iwan ang
tuod ng mga ugat ng kahoy; ang iyong kaharian ay tunay na magiging iyo,
pagkatapos na iyong maalaman na ang mga langit ay nagpupuno.

<span id="an_4:27">4:27</span> Kaya't, Oh hari, tanggapin mo ang aking
payo, at lansagin mo ng katuwiran ang iyong mga kasalanan, at ng
pagpapakita ng kaawaan sa dukha ang iyong katampalasanan; baka sakaling
ikatibay ng iyong katiwasayan.

<span id="an_4:28">4:28</span> Lahat ng ito'y sumapit sa haring
Nabucodonosor.

<span id="an_4:29">4:29</span> Sa katapusan ng labing dalawang buwan ay
lumalakad siya sa palacio ng hari sa Babilonia.

<span id="an_4:30">4:30</span> Ang hari ay nagsalita, at nagsabi, Hindi
baga ito ang dakilang Babilonia na aking itinayo na pinaka tahanang
hari, sa pamamagitan ng lakas ng aking kapangyarihan at sa
ikaluluwalhati ng aking kamahalan?

<span id="an_4:31">4:31</span> Samantalang ang salita ay nasa bibig pa
ng hari, ay may isang tinig na nanggaling sa langit, na nagsasabi, Oh
haring Nabucodonosor, sa iyo'y sinalita: Ang kaharian ay mahihiwalay sa
iyo.

<span id="an_4:32">4:32</span> At ikaw ay palalayasin sa mga tao; at ang
iyong tahanan ay mapapasama sa mga hayop sa parang; ikaw ay pakakanin ng
damo na gaya ng mga baka; at makapitong mangyayari sa iyo; hanggang sa
iyong maalaman na ang Kataastaasan ay nagpupuno sa kaharian ng mga tao,
at ibinibigay sa kanino mang kaniyang ibigin.

<span id="an_4:33">4:33</span> Nang oras ding yaon ay natupad ang bagay
kay Nabucodonosor: at siya'y pinalayas sa mga tao, at kumain ng damo na
gaya ng mga baka, at ang kaniyang katawan ay nabasa ng hamog ng langit,
hanggang sa ang kaniyang buhok ay lumagong parang balahibo ng mga
aguila, at ang kaniyang mga kuko ay parang mga kuko ng mga ibon.

<span id="an_4:34">4:34</span> At sa katapusan ng mga kaarawan, akong si
Nabucodonosor ay nagtaas ng aking mga mata sa langit, at ang aking unawa
ay nanumbalik sa akin, at aking pinuri ang Kataastaasan, at aking pinuri
at pinarangalan ko siya na nabubuhay magpakailan man; sapagka't ang
kaniyang kapangyarihan ay walang hanggang kapangyarihan, at ang kaniyang
kaharian ay sa sali't saling lahi;

<span id="an_4:35">4:35</span> At ang lahat na mananahan sa lupa ay
nabilang sa wala; at kaniyang ginagawa ang ayon sa kaniyang kalooban sa
hukbo ng langit, at sa mga mananahan sa lupa; at walang makahahadlang sa
kaniyang kamay, o makapagsasabi sa kaniya, Anong ginagawa mo?

<span id="an_4:36">4:36</span> Sa oras ding yaon ay nanumbalik sa akin
ang aking unawa; at sa ikaluluwalhati ng aking kaharian, ay nanumbalik
sa akin ang aking kamahalan at kakinangan; at hinanap ako ng aking mga
kasangguni at mga mahal na tao; at ako'y natatag sa aking kaharian, at
marilag na kadakilaan ay nadagdag sa akin.

<span id="an_4:37">4:37</span> Ngayo'y akong si Nabucodonosor ay
pumupuri, at nagbubunyi, at nagpaparangal sa Hari ng langit; sapagka't
ang lahat niyang gawa ay katotohanan, at ang kaniyang mga daan ay
kahatulan; at yaong nagsisilakad sa kapalaluan ay kaniyang mapabababa.

<span id="an_5:1">5:1</span> Si Belsasar na hari ay gumawa ng malaking
piging sa isang libo na kaniyang mga mahal na tao, at uminom ng alak sa
harap ng sanglibo.

<span id="an_5:2">5:2</span> Samantalang nilalasap ni Belsasar ang alak,
ay nagutos na dalhin doon ang mga ginto at pilak na sisidlan na kinuha
ni Nabucodonosor na kaniyang ama sa templo na nasa Jerusalem; upang
mainuman ng hari, ng kaniyang mga mahal na tao, ng kaniyang mga asawa,
at ng kaniyang mga babae.

<span id="an_5:3">5:3</span> Nang magkagayo'y dinala nila ang mga
gintong sisidlan na kinuha sa templo ng bahay ng Dios na nasa Jerusalem;
at ininuman ng hari at ng kaniyang mga mahal na tao, at ng kaniyang mga
asawa at ng kaniyang mga babae.

<span id="an_5:4">5:4</span> Sila'y nangaginuman ng alak, at nagsipuri
sa mga dios na ginto, at pilak, tanso, bakal, kahoy, at bato.

<span id="an_5:5">5:5</span> Nang oras ding yaon ay may lumabas na mga
daliri ng kamay ng isang tao at sumulat sa tapat ng kandelero sa panig
na may palitada ng palacio: at nakita ng hari ang bahagi ng kamay na
sumulat.

<span id="an_5:6">5:6</span> Nang magkagayo'y nagbago ang pagmumukha ng
hari, at binagabag siya ng kaniyang mga pagiisip; at ang pagkakasugpong
ng kaniyang mga balakang ay nakalag, at ang kaniyang mga tuhod ay
nagkaumpugan.

<span id="an_5:7">5:7</span> Ang hari ay sumigaw ng malakas, na
papasukin ang mga enkantador, mga Caldeo, at mga manghuhula. Ang hari ay
nagsalita, at nagsabi sa mga pantas sa Babilonia, Sinomang makababasa ng
sulat na ito, at makapagpapaaninaw sa akin ng kahulugan niyan,
magdadamit ng kulay morado, at magkakaroon ng kuwintas na ginto sa
palibot ng kaniyang leeg, at magiging ikatlong puno sa kaharian.

<span id="an_5:8">5:8</span> Nang magkagayo'y nagsipasok ang lahat na
pantas ng hari; nguni't hindi nila nabasa ang sulat, o naipaaninaw man
sa hari ang kahulugan niyaon.

<span id="an_5:9">5:9</span> Nang magkagayo'y nabagabag na mainam ang
haring Belsasar, at ang kaniyang pagmumukha ay nabago, at ang kaniyang
mga mahal na tao ay nangatitigilan.

<span id="an_5:10">5:10</span> Ang reina, dahil sa mga salita ng hari at
ng kaniyang mga mahal na tao ay pumasok sa bahay na pinagpigingan: ang
reina ay nagsalita, at nagsabi, Oh hari, mabuhay ka magpakailan man;
huwag kang bagabagin ng iyong mga pagiisip, o mabago man ang iyong
pagmumukha.

<span id="an_5:11">5:11</span> May isang lalake sa iyong kaharian na
kinaroroonan ng espiritu ng mga banal na dios; at sa mga kaarawan ng
iyong ama, ay nasumpungan sa kaniya ang liwanag at unawa at karunungan,
na gaya ng karunungan ng mga dios; at ang haring Nabucodonosor, na iyong
ama, ang hari, sinasabi ko, ang iyong ama, ay ginawa niya siyang
panginoon ng mga mago, ng mga enkantador, ng mga Caldeo, at ng mga
manghuhula;

<span id="an_5:12">5:12</span> Palibhasa'y isang marilag na espiritu, at
kaalaman, at unawa, pagpapaaninaw ng mga panaginip, at pagpapakilala ng
mga malabong salita, at pagpapaliwanag ng pagaalinlangan, ay
nangasumpungan sa Daniel na iyan, na pinanganlan ng hari na Beltsasar.
Tawagin nga si Daniel, at kaniyang ipaaaninaw ang kahulugan.

<span id="an_5:13">5:13</span> Nang magkagayo'y dinala si Daniel sa
harap ng hari. Ang hari ay nagsalita, at nagsabi kay Daniel, Ikaw baga'y
si Daniel na sa mga anak ng pagkabihag sa Juda, na kinuha sa Juda ng
haring aking ama?

<span id="an_5:14">5:14</span> Nabalitaan kita, na ang espiritu ng mga
dios ay sumasa iyo, at ang liwanag at unawa at marilag na karunungan ay
masusumpungan sa iyo.

<span id="an_5:15">5:15</span> At ang mga pantas nga, ang mga
enkantador, dinala sa harap ko, upang kanilang basahin ang sulat na ito,
at ipaaninaw sa akin ang kahulugan; nguni't hindi nila naipaaninaw ang
kahulugan ng bagay.

<span id="an_5:16">5:16</span> Nguni't nabalitaan kita, na ikaw ay
makapagpapaaninaw ng mga kahulugan, at makapagpapaliwanag ng alinlangan:
kung iyo ngang mabasa ang sulat, at maipaaninaw sa akin ang kahulugan,
mananamit ka ng kulay morado, at magkakaroon ng kuwintas na ginto sa
palibot ng iyong leeg, at ikaw ay magiging ikatlong puno sa kaharian.

<span id="an_5:17">5:17</span> Nang magkagayo'y sumagot, at nagsabi si
Daniel sa harap ng hari, Iyo na ang iyong mga kaloob, at ibigay mo ang
iyong mga ganting pala sa iba; gayon ma'y aking babasahin sa hari ang
sulat, at ipaaninaw ko sa kaniya ang kahulugan.

<span id="an_5:18">5:18</span> Oh ikaw na hari, ang Kataastaasang Dios,
nagbigay kay Nabucodonosor na iyong ama ng kaharian, at kadakilaan, at
kaluwalhatian, at kamahalan:

<span id="an_5:19">5:19</span> At dahil sa kadakilaan na ibinigay niya
sa kaniya, nanginig at natakot sa harap niya lahat ng mga bayan, bansa,
at wika: ang kaniyang ibiging patayin ay kaniyang pinapatay, at ang
kaniyang ibiging buhayin ay kaniyang binubuhay; at ang ibiging itaas ay
kaniyang itinataas, at ang ibiging ibaba ay kaniyang ibinababa.

<span id="an_5:20">5:20</span> Nguni't nang ang kaniyang puso ay
magpakataas, at ang kaniyang espiritu ay magmatigas na siya'y gumawang
may kapalaluan, siya'y ibinaba sa kaniyang luklukang pagkahari, at
inalis nila ang kaniyang kaluwalhatian:

<span id="an_5:21">5:21</span> At siya'y pinalayas sa mga anak ng mga
tao, at ang kaniyang puso ay naging gaya ng sa mga hayop, at ang
kaniyang tahanan ay napasama sa maiilap na mga asno; siya'y pinakain ng
damo na gaya ng mga baka, at ang kaniyang katawan ay nabasa ng hamog ng
langit; hanggang sa kaniyang naalaman na ang Kataastaasang Dios ay
nagpupuno sa kaharian ng mga tao, at iniluklok niya roon ang sinomang
kaniyang ibigin.

<span id="an_5:22">5:22</span> At ikaw na kaniyang anak, Oh Belsasar,
hindi mo pinapagpakumbaba ang iyong puso, bagaman iyong nalalaman ang
lahat na ito,

<span id="an_5:23">5:23</span> Kundi ikaw ay nagpakataas laban sa
Panginoon ng langit; at kanilang dinala ang mga kasangkapan ng kaniyang
bahay sa harap mo, at ikaw, at ang iyong mga mahal na tao, ang iyong mga
asawa at ang iyong mga babae, ay nagsiinom ng alak sa mga yaon; at iyong
pinuri ang mga dios na pilak, at ginto, tanso, bakal, kahoy at bato, na
hindi nangakakakita, o nangakakarinig man, o nakakaalam man; at ang Dios
na kinaroroonan ng iyong hininga, at kinaroroonan ng lahat na iyong
lakad, hindi mo niluwalhati.

<span id="an_5:24">5:24</span> Nang magkagayo'y ang bahagi nga ng kamay
ay sinugo mula sa harap niya, at ang sulat na ito'y nalagda.

<span id="an_5:25">5:25</span> At ito ang sulat na nalagda, MENE, MENE,
TEKEL, UPHARSIN.

<span id="an_5:26">5:26</span> Ito ang kahulugan ng bagay: MENE;
binilang ng Dios ang iyong kaharian, at niwakasan.

<span id="an_5:27">5:27</span> TEKEL; ikaw ay tinimbang sa timbangan, at
ikaw ay nasumpungang kulang.

<span id="an_5:28">5:28</span> PERES; ang iyong kaharian ay hinati at
ibinigay sa mga taga Media at taga Persia.

<span id="an_5:29">5:29</span> Nang magkagayo'y nagutos si Belsasar, at
pinanamit nila si Daniel ng kulay morado, at nilagyan ng kuwintas na
ginto sa palibot ng leeg niya, at nagtanyag tungkol sa kaniya, na siya'y
ikatlong puno sa kaharian.

<span id="an_5:30">5:30</span> Nang gabing yaon ay napatay si Belsasar
na hari ng mga taga Caldea.

<span id="an_5:31">5:31</span> At tinanggap ni Dario na taga Media ang
kaharian, na noo'y anim na pu't dalawang taon ang gulang niya.

<span id="an_6:1">6:1</span> Minagaling ni Dario na maglagay sa kaharian
ng isang daan at dalawang pung satrapa, na doroon sa buong kaharian;

<span id="an_6:2">6:2</span> At sa kanila'y tatlong pangulo, na si
Daniel ay isa; upang ang mga satrapang ito ay mangagbigay-alam sa
kanila, at upang ang hari ay huwag magkaroon ng kapanganiban.

<span id="an_6:3">6:3</span> Nang magkagayo'y ang Daniel na ito ay
natangi sa mga pangulo at sa mga satrapa, sapagka't isang marilag na
espiritu ay nasa kaniya; at inisip ng hari na ilagay siya sa buong
kaharian.

<span id="an_6:4">6:4</span> Nang magkagayo'y ang mga pangulo at ang mga
satrapa ay nagsihanap ng maisusumbong laban kay Daniel, tungkol sa
kaharian; nguni't hindi sila nangakasumpong ng anomang kadahilanan, ni
kakulangan man, palibhasa'y tapat siya, walang anomang kamalian ni
kakulangan nasumpungan sa kaniya.

<span id="an_6:5">6:5</span> Nang magkagayo'y sinabi ng mga lalaking
ito, Hindi tayo mangakakasumpong ng anomang maisusumbong laban sa Daniel
na ito, liban sa tayo'y mangakasumpong laban sa kaniya ng tungkol sa
kautusan ng kaniyang Dios.

<span id="an_6:6">6:6</span> Nang magkagayo'y ang mga pangulo at mga
satrapang ito ay nagpisan sa hari, at nagsabi ng ganito sa kaniya,
Haring Dario, mabuhay ka magpakailan man.

<span id="an_6:7">6:7</span> Ang lahat ng pangulo ng kaharian, ang mga
kinatawan at mga satrapa, ang mga kasangguni at ang mga gobernador, ay
nangagsanggunian upang magtatag ng isang palatuntunang hari sa kaharian,
at upang maglagda ng isang pasiyang mahigpit, na sinomang humingi ng
isang kahilingan sa kanino mang dios o tao sa loob ng tatlong pung araw,
liban sa iyo, Oh hari, ihahagis sa yungib ng mga leon.

<span id="an_6:8">6:8</span> Ngayon, Oh hari, papagtibayin mo ang
pasiya, at lagdaan mo ng iyong pangalan ang kasulatan upang huwag mabago
ayon sa kautusan ng mga taga Media at mga taga Persia, na hindi
nababago.

<span id="an_6:9">6:9</span> Kaya't ang kasulatan at ang pasiya ay
nilagdaan ng pangalan ng haring Dario.

<span id="an_6:10">6:10</span> At nang maalaman ni Daniel na ang
kasulatan ay nalagdaan ng pangalan siya'y pumasok sa kaniyang bahay (ang
kaniya ngang mga dungawan ay bukas sa dakong Jerusalem); at siya'y
lumuhod ng kaniyang mga tuhod na makaitlo isang araw, at dumalangin, at
nagpasalamat sa harap ng kaniyang Dios, gaya ng kaniyang dating
ginagawa.

<span id="an_6:11">6:11</span> Nang magkagayo'y nagpisan ang mga
lalaking ito, at nasumpungan si Daniel na sumasamo at dumadaing sa harap
ng kaniyang Dios.

<span id="an_6:12">6:12</span> Nang magkagayo'y lumapit sila, at
nagsalita sa harap ng hari ng tungkol sa pasiya ng hari, Hindi ka baga
naglagda ng pasiya, na bawa't tao na humingi sa kanino mang dios o tao
sa loob ng tatlong pung araw, liban sa iyo, Oh hari, ihahagis sa yungib
ng mga leon? Ang hari ay sumagot, at nagsabi, Ang bagay ay tunay, ayon
sa kautusan ng mga taga Media at mga taga Persia, na hindi nababago.

<span id="an_6:13">6:13</span> Nang magkagayo'y nagsisagot sila, at
nangagsabi sa harap ng hari, Ang Daniel na yaon na sa mga anak ng
nangabihag sa Juda, hindi ka pinakukundanganan, Oh hari, o ang pasiya
man na iyong nilagdaan ng pangalan, kundi dumadalangin na makaitlo isang
araw.

<span id="an_6:14">6:14</span> Nang marinig nga ng hari ang mga salitang
ito namanglaw na mainam, at inilagak ang kaniyang puso kay Daniel, upang
iligtas siya; at kaniyang pinagsikapan hanggang sa paglubog ng araw na
iligtas siya.

<span id="an_6:15">6:15</span> Nang magkagayo'y nagpisan ang mga
lalaking ito sa hari at nagsabi sa hari, Talastasin mo, Oh hari, na
isang kautusan ng mga taga Media, at ng mga taga Persia, na walang
pasiya o palatuntunan man na pinagtitibay ng hari na mababago.

<span id="an_6:16">6:16</span> Nang magkagayo'y nagutos ang hari, at
kanilang dinala si Daniel, at inihagis siya sa yungib ng mga leon. Ang
hari nga ay nagsalita, at nagsabi kay Daniel, Ang iyong Dios na
pinaglilingkuran mong palagi, ay siyang magliligtas sa iyo.

<span id="an_6:17">6:17</span> At isang bato ay dinala, at inilagay sa
bunganga ng yungib; at tinatakan ng hari ng kaniyang singsing na
panatak, at ng singsing na panatak ng kaniyang mga mahal na tao; upang
walang anomang bagay ay mababago tungkol kay Daniel.

<span id="an_6:18">6:18</span> Nang magkagayo'y umuwi ang hari sa
kaniyang palacio, at nagparaan ng buong gabi na nagaayuno; at wala kahit
panugtog ng tugtugin na dinala sa harap niya: at ang kaniyang pagaantok
ay nawala.

<span id="an_6:19">6:19</span> Nang magkagayo'y bumangong maagang maaga
ang hari, at naparoon na madali sa yungib ng mga leon.

<span id="an_6:20">6:20</span> At nang siya'y lumapit sa yungib kay
Daniel, siya'y sumigaw ng taghoy na tinig; ang hari ay nagsalita, at
nagsabi kay Daniel, Oh Daniel, na lingkod ng buhay na Dios, ang iyo
bagang Dios na iyong pinaglilingkurang palagi ay makapagliligtas sa iyo
sa mga leon?

<span id="an_6:21">6:21</span> Sinabi nga ni Daniel sa hari, Oh hari,
mabuhay ka magpakailan man.

<span id="an_6:22">6:22</span> Ang Dios ko'y nagsugo ng kaniyang anghel,
at itinikom ang mga bibig ng mga leon, at hindi nila ako sinaktan;
palibhasa'y sa harap niya ay nasumpungan akong walang sala; at gayon din
sa harap mo, Oh hari, wala akong ginawang kasamaan.

<span id="an_6:23">6:23</span> Nang magkagayo'y natuwang mainam ang
hari, at ipinagutos na kanilang isampa si Daniel mula sa yungib. Sa
gayo'y isinampa si Daniel mula sa yungib, at walang anomang sugat
nasumpungan sa kaniya, sapagka't siya'y tumiwala sa kaniyang Dios.

<span id="an_6:24">6:24</span> At ang hari ay nagutos, at kanilang
dinala ang mga lalaking yaon na nagsumbong laban kay Daniel, at sila'y
inihagis nila sa yungib ng mga leon, sila ang kanilang mga anak, at ang
kanilang mga asawa; at ang leon ay nanaig sa kanila, at pinagwaraywaray
ang lahat ng kanilang buto, bago sila dumating sa kalooblooban ng
yungib.

<span id="an_6:25">6:25</span> Nang magkagayo'y sumulat ang haring Dario
sa lahat ng mga bayan, bansa, at wika na tumatahan sa buong lupa;
Kapayapaa'y managana sa inyo.

<span id="an_6:26">6:26</span> Ako'y nagpapasiya, na sa lahat ng sakop
ng aking kaharian ay magsipanginig at mangatakot ang mga tao sa harap ng
Dios ni Daniel; sapagka't siya ang buhay na Dios, at namamalagi
magpakailan man, at ang kaniyang kaharian ay hindi magigiba; at ang
kaniyang kapangyarihan ay magiging hanggang sa wakas.

<span id="an_6:27">6:27</span> Siya'y nagliligtas at nagpapalaya, at
siya'y gumagawa ng mga tanda at mga kababalaghan sa langit at sa lupa,
na siyang nagligtas kay Daniel mula sa kapangyarihan ng mga leon.

<span id="an_6:28">6:28</span> Gayon guminhawa ang Daniel na ito sa
paghahari ni Dario, at sa paghahari ni Ciro na taga Persia.

<span id="an_7:1">7:1</span> Nang unang taon ni Belsasar na hari sa
Babilonia, ay nagtaglay si Daniel ng isang panaginip at mga pangitain ng
kaniyang ulo sa kaniyang higaan: nang magkagayo'y kaniyang isinulat ang
panaginip, at isinaysay ang kabuoan ng mga bagay.

<span id="an_7:2">7:2</span> Si Daniel ay nagsalita, at nagsabi, May
nakita ako sa aking pangitain sa kinagabihan, at, narito, ang apat na
hangin ng langit ay nagsisihihip sa malaking dagat.

<span id="an_7:3">7:3</span> At apat na malaking hayop na magkakaiba ay
nagsiahon mula sa dagat,

<span id="an_7:4">7:4</span> Ang una'y gaya ng leon, at may mga pakpak
ng aguila: aking minasdan hanggang sa ang mga pakpak niyao'y nahugot, at
ito'y nataas mula sa lupa, at pinatayo sa dalawang paa na gaya ng isang
tao; at puso ng tao ang nabigay sa kaniya.

<span id="an_7:5">7:5</span> At, narito, ang ibang hayop, na ikalawa, na
gaya ng isang oso; at lumitaw sa isang tagiliran, at tatlong tadyang ang
nasa kaniyang bibig sa pagitan ng kaniyang mga ngipin: at sinabi ng mga
ito ang ganito sa kaniya, Bumangon ka, manakmal ka ng maraming laman.

<span id="an_7:6">7:6</span> Pagkatapos nito'y tumingin ako, at narito
ang iba, gaya ng isang leopardo, na mayroon sa likod niyaon na apat na
pakpak ng ibon; ang hayop ay mayroon din namang apat na ulo; at binigyan
siya ng kapangyarihan.

<span id="an_7:7">7:7</span> Pagkatapos nito'y may nakita ako sa
pangitain sa gabi, at, narito, ang ikaapat na hayop, kakilakilabot at
makapangyarihan, at totoong malakas; at may malaking mga ngiping bakal;
nananakmal at lumuluray, at niyuyurakan ng kaniyang mga paa ang nalabi:
at kaiba sa lahat na hayop na una sa kaniya; at siya'y may sangpung
sungay.

<span id="an_7:8">7:8</span> Aking pinagdilidili ang mga sungay, at,
narito, sumibol sa gitna ng mga yaon ang ibang sungay, isang munti, na
sa harap niyao'y tatlo sa mga unang sungay ay nabunot sa mga ugat: at,
narito, sa sungay na ito ay may mga mata na parang mga mata ng tao, at
isang bibig na nagsasalita ng mga dakilang bagay.

<span id="an_7:9">7:9</span> Aking minasdan hanggang sa ang mga luklukan
ay nangaglagay, at isa na matanda sa mga araw ay nakaupo: ang kaniyang
suot, maputing parang niebe, at ang buhok ng kaniyang ulo ay parang
taganas na lana; ang kaniyang luklukan ay mga liab na apoy, at ang mga
gulong niyaon ay nagniningas na apoy.

<span id="an_7:10">7:10</span> Isang mabangis na sigalbo ay lumabas at
nagmula sa harap niya: mga libo libo ang naglilingkod sa kaniya, at
makasangpung libo na sangpung libo ang nagsitayo sa harap niya: ang
kahatulan ay nalagda, at ang mga aklat ay nangabuksan.

<span id="an_7:11">7:11</span> Ako'y tumingin nang oras na yaon dahil sa
tinig ng mga dakilang salita na sinalita ng sungay; ako'y tumingin
hanggang sa ang hayop ay napatay, at ang kaniyang katawan ay nagiba, at
siya'y nabigay upang sunugin sa apoy.

<span id="an_7:12">7:12</span> At tungkol sa nalabi sa mga hayop, ang
kanilang kapangyarihan ay naalis: gayon ma'y ang kanilang mga buhay ay
humaba sa isang kapanahunan at isang panahon.

<span id="an_7:13">7:13</span> Ako'y nakakita sa pangitain sa gabi, at,
narito, lumabas na kasama ng mga alapaap sa langit ang isang gaya ng
anak ng tao, at siya'y naparoon sa matanda sa mga araw, at inilapit nila
siya sa harap niya.

<span id="an_7:14">7:14</span> At binigyan siya ng kapangyarihan, at
kaluwalhatian, at isang kaharian, upang lahat ng mga bayan, bansa, at
mga wika ay mangaglingkod sa kaniya: ang kaniyang kapangyarihan ay
walang hanggang kapangyarihan, na hindi lilipas, at ang kaniyang
kaharian ay hindi magigiba.

<span id="an_7:15">7:15</span> Tungkol sa aking si Daniel, ang aking
kalooban ay namanglaw sa loob ng aking katawan, at binagabag ako ng mga
pangitain ng aking ulo.

<span id="an_7:16">7:16</span> Ako'y lumapit sa isa sa kanila na
nakatayo, at itinanong ko sa kaniya ang katotohanan tungkol sa lahat na
ito. Sa gayo'y kaniyang isinaysay sa akin, at ipinaaninaw niya sa akin
ang kahulugan ng mga bagay.

<span id="an_7:17">7:17</span> Ang mga dakilang hayop na ito na apat, ay
apat na hari, na magbabangon sa lupa.

<span id="an_7:18">7:18</span> Nguni't ang mga banal ng Kataastaasan ay
magsisitanggap ng kaharian, at aariin ang kaharian magpakailan man, sa
makatuwid baga'y magpakakailan-kailan man.

<span id="an_7:19">7:19</span> Nang magkagayo'y ninasa kong maalaman ang
katotohanan tungkol sa ikaapat na hayop, na kaiba sa lahat ng yaon, na
totoong kakilakilabot, na ang mga ngipin ay bakal, at ang mga kuko ay
tanso; na nananakmal, lumalamuray, at niyuyurakan ng kaniyang mga paa
ang nalabi;

<span id="an_7:20">7:20</span> At tungkol sa sangpung sungay na nangasa
kaniyang ulo, at sa isa na sumibol, at sa harap niyao'y nabuwal ang
tatlo, sa makatuwid baga'y yaong sungay na may mga mata, at bibig na
nagsalita ng dakilang mga bagay, na ang anyo ay lalong dakila kay sa
kaniyang mga kasama.

<span id="an_7:21">7:21</span> Ako'y tumingin, at ang sungay ding yaon
ay nakipagdigma sa mga banal, at nanaig laban sa kanila;

<span id="an_7:22">7:22</span> Hanggang sa ang matanda sa mga araw ay
dumating, at ang kahatulan ay ibinigay sa mga banal, ng Kataastaasan; at
ang panaho'y dumating na inari ng mga banal ang kaharian.

<span id="an_7:23">7:23</span> Ganito ang sabi niya, Ang ikaapat na
hayop ay magiging ikaapat na kaharian sa ibabaw ng lupa, na magiging
kaiba sa lahat ng kaharian, at sasakmalin ang buong lupa, at yuyurakan,
at pagluluraylurayin.

<span id="an_7:24">7:24</span> At tungkol sa sangpung sungay, mula sa
kahariang ito ay sangpung hari ang babangon: at ang isa'y babangong
kasunod nila; at siya'y magiging kaiba kay sa mga una, at kaniyang
ibabagsak ay tatlong hari.

<span id="an_7:25">7:25</span> At siya'y magbabadya ng mga salita laban
sa Kataastaasan, at lilipulin niya ang mga banal ng Kataastaasan; at
kaniyang iisiping baguhin ang panahon at ang kautusan; at sila'y
mangabibigay sa kaniyang kamay hanggang sa isang panahon, at mga panahon
at kalahati ng isang panahon.

<span id="an_7:26">7:26</span> Nguni't ang kahatulan ay matatatag, at
kanilang aalisin ang kaniyang kapangyarihan, upang patayin at ibuwal
hanggang sa wakas.

<span id="an_7:27">7:27</span> At ang kaharian, at ang kapangyarihan, at
ang kadakilaan ng mga kaharian sa silong ng buong langit, mabibigay sa
bayan ng mga banal ng Kataastaasan: ang kaniyang kaharian ay walang
hanggang kaharian, at ang lahat na kapangyarihan ay maglilingkod at
tatalima sa kaniya.

<span id="an_7:28">7:28</span> Narito ang wakas ng bagay. Tungkol sa
aking si Daniel, ay binabagabag akong mabuti ng aking mga pagiisip, at
ang aking pagmumukha ay nabago: nguni't iningatan ko ang bagay sa aking
puso.

<span id="an_8:1">8:1</span> Nang ikatlong taon ng paghahari ng haring
Belsasar, ang isang pangitain ay napakita sa akin, sa aking si Daniel,
pagkatapos noong napakita sa akin nang una.

<span id="an_8:2">8:2</span> At ako'y may nakita sa pangitain: nangyari
nga, na nang aking makita, nasa Susan ako na palacio, na nasa lalawigan
ng Elam; at ako'y may nakita sa pangitain, at ako'y nasa tabi ng ilog
Ulai.

<span id="an_8:3">8:3</span> Nang magkagayo'y itiningin ko ang aking mga
mata, at ako'y may nakita, at narito, tumayo sa harap ng ilog ang isang
lalaking tupa na may dalawang sungay: at ang dalawang sungay ay mataas;
nguni't ang isa'y lalong mataas kay sa isa, at ang lalong mataas ay
tumaas na huli.

<span id="an_8:4">8:4</span> Aking nakita ang lalaking tupa na
nanunudlong sa dakong kalunuran, at sa dakong hilagaan, at sa dakong
timugan; at walang hayop na makatayo sa harap niya, ni wala sinoman na
makapagligtas mula sa kaniyang kamay; kundi kaniyang ginawa ang ayon sa
kaniyang kalooban, at nagmalaking mainam.

<span id="an_8:5">8:5</span> At habang aking ginugunita, narito, isang
kambing na lalake ay nagmula sa kalunuran sa ibabaw ng buong lupa, at
hindi sumayad sa lupa: at ang lalaking kambing ay may nakagitaw na
sungay sa pagitan ng kaniyang mga mata.

<span id="an_8:6">8:6</span> At siya'y naparoon sa lalaking tupa na may
dalawang sungay na aking nakitang nakatayo sa harap ng ilog, at tinakbo
niya siya sa kabangisan ng kaniyang kapangyarihan.

<span id="an_8:7">8:7</span> At aking nakitang siya'y lumapit sa
lalaking tupa, at siya'y nakilos ng pagkagalit laban sa kaniya, at
sinaktan ang tupa, at binali ang kaniyang dalawang sungay: at ang
lalaking tupa ay walang kapangyarihang makatayo sa harap niya; kundi
kaniyang ibinuwal sa lupa, at kaniyang niyapakan siya; at walang
makapagligtas sa lalaking tupa mula sa kaniyang kamay.

<span id="an_8:8">8:8</span> At ang lalaking kambing ay nagmalaking
mainam: at nang siya'y lumakas, ang malaking sungay ay nabali; at
kahalili niyao'y lumitaw ang apat na marangal na sungay, sa dako ng apat
na hangin ng langit.

<span id="an_8:9">8:9</span> At mula sa isa sa mga yaon ay lumitaw ang
isang maliit na sungay na dumakilang totoo, sa dakong timugan, at sa
dakong silanganan, at sa dakong maluwalhating lupain.

<span id="an_8:10">8:10</span> At lumaking mainam, hanggang sa hukbo sa
langit; at ang ilan sa hukbo at sa mga bituin ay iniwaksi sa lupa, at
mga niyapakan yaon.

<span id="an_8:11">8:11</span> Oo, nagmalaki, hanggang sa prinsipe ng
hukbo; at inalis niya sa kaniya ang palaging handog na susunugin, at ang
dako ng kaniyang santuario ay ibinagsak.

<span id="an_8:12">8:12</span> At ang hukbo ay nabigay sa kaniya na
kasama ng palaging handog na susunugin dahil sa pagsalangsang; at
kaniyang iniwaksi ang katotohanan sa lupa, at gumawa ng kaniyang
maibigan at guminhawa.

<span id="an_8:13">8:13</span> Nang magkagayo'y narinig ko ang isang
banal na nagsalita; at ibang banal ay nagsabi sa isang yaon na
nagsalita, Hanggang kailan magtatagal ang pangitain tungkol sa palaging
handog na susunugin, at ang pagsalangsang na sumisira, upang magbigay ng
santuario at ng hukbo upang mayapakan ng paa?

<span id="an_8:14">8:14</span> At sinabi niya sa akin, Hanggang sa
dalawang libo at tatlong daan na hapon at umaga; kung magkagayo'y
malilinis ang santuario.

<span id="an_8:15">8:15</span> At nangyari, nang ako, sa makatuwid
baga'y akong si Daniel, ay makakita ng pangitain, na aking pinagsikapang
maunawaan; at, narito, nakatayo sa harap ko ang isang kawangis ng isang
tao.

<span id="an_8:16">8:16</span> At narinig ko ang tinig ng isang tao sa
pagitan ng mga pangpang ng Ulai, na tumatawag at nagsasabi, Gabriel,
ipaaninaw mo sa taong ito ang pangitain.

<span id="an_8:17">8:17</span> Sa gayo'y lumapit siya sa kinatatayuan
ko; at nang siya'y lumapit, ako'y natakot at napasubasob: nguni't sinabi
niya sa akin, Talastasin mo, Oh anak ng tao; sapagka't ang pangitain ay
ukol sa panahon ng kawakasan.

<span id="an_8:18">8:18</span> Samantalang siya nga'y nagsasalita sa
akin, ako'y nagupiling sa isang mahimbing na pagkakatulog na padapa;
nguni't hinipo niya ako, at itinayo ako.

<span id="an_8:19">8:19</span> At kaniyang sinabi, Narito, aking
ipaaaninaw sa iyo kung ano ang mangyayari sa huling panahon ng
pagkagalit; sapagka't ukol sa takdang panahon ng kawakasan.

<span id="an_8:20">8:20</span> Ang lalaking tupa na iyong nakita, na may
dalawang sungay, ang mga yaon ang mga hari sa Media at Persia.

<span id="an_8:21">8:21</span> At ang may magaspang na balahibo na
lalaking kambing ay siyang hari sa Grecia: at ang malaking sungay na
nasa pagitan ng kaniyang mga mata ay siyang unang hari.

<span id="an_8:22">8:22</span> At tungkol sa nabali, sa dakong tinayuan
ng apat, ay apat na kaharian ang magsisibangon mula sa bansa, nguni't
hindi sa pamamagitan ng kaniyang kapangyarihan.

<span id="an_8:23">8:23</span> At sa huling panahon ng kanilang
kaharian, pagka ang mananalangsang ay nagsidating sa kapuspusan, isang
hari ay babangon na may mabagsik na pagmumukha, at nakaunawa ng malabong
salita.

<span id="an_8:24">8:24</span> At ang kaniyang kapangyarihan ay magiging
dakila, nguni't hindi sa pamamagitan ng kaniyang sariling kapangyarihan;
at siya'y lilipol na kamanghamangha, at giginhawa, at gagawa ng kaniyang
maibigan; at kaniyang lilipulin ang mga makapangyarihan at ang banal na
bayan.

<span id="an_8:25">8:25</span> At sa kaniyang paraan ay kaniyang
palulusugin ang pagdaraya sa kaniyang kamay; at siya'y magmamalaki ng
kaniyang loob, at sa kanilang ikatitiwasay ay papatay ng marami: siya'y
tatayo rin laban sa prinsipe ng mga prinsipe; nguni't siya'y mabubuwal
hindi ng kamay.

<span id="an_8:26">8:26</span> At ang pangitain sa mga hapon at mga
umaga na nasaysay ay tunay: nguni't ilihim mo ang pangitain; sapagka't
ukol sa maraming araw na darating.

<span id="an_8:27">8:27</span> At akong si Daniel ay nanglupaypay, at
nagkasakit na ilang araw; nang magkagayon ako'y nagbangon, at ginawa ko
ang mga gawain ng hari: at ako'y natigilan sa pangitain, nguni't walang
nakakaunawa.

<span id="an_9:1">9:1</span> Nang unang taon ni Dario na anak ni
Assuero, sa lahi ng mga taga Media, na ginawang hari sa kaharian ng mga
taga Caldea;

<span id="an_9:2">9:2</span> Nang unang taon ng kaniyang paghahari akong
si Daniel ay nakaunawa sa pamamagitan ng mga aklat, ng bilang ng mga
taon, na sinalita ng Panginoon kay Jeremias na propeta, dahil sa
pagkaganap ng pagkasira ng Jerusalem, pitong pung taon.

<span id="an_9:3">9:3</span> At aking itiningin ang aking mukha sa
Panginoong Dios upang humanap sa pamamagitan ng panalangin at ng mga
samo, ng pagaayuno, at pananamit ng magaspang, at ng mga abo.

<span id="an_9:4">9:4</span> At ako'y nanalangin sa Panginoon kong Dios,
at ako'y nagpahayag ng kasalanan, at nagsabi, Oh Panginoon, Dios na
dakila at kakilakilabot, na nagiingat ng tipan at kaawaan sa nagsisiibig
sa iyo at nangagiingat ng iyong mga utos,

<span id="an_9:5">9:5</span> Kami ay nangagkasala, at nangagasal ng
kasuwalian, at nagsigawang may kasamaan, at nanganghimagsik, sa
makatuwid baga'y nagsitalikod sa iyong mga utos at sa iyong mga
kahatulan;

<span id="an_9:6">9:6</span> Na hindi man kami nangakinig sa iyong mga
lingkod na mga propeta, na nangagsalita sa iyong pangalan sa aming mga
hari, sa aming mga prinsipe, at sa aming mga magulang, at sa buong bayan
ng lupain.

<span id="an_9:7">9:7</span> Oh Panginoon, katuwira'y ukol sa iyo,
nguni't sa amin ay pagkagulo ng mukha gaya sa araw na ito; sa mga tao ng
Juda, at sa mga nananahan sa Jerusalem, at sa buong Israel, na malapit,
at malayo, sa lahat na lupain na iyong pinagtabuyan dahil sa kanilang
pagsalangsang na kanilang isinalangsang laban sa iyo.

<span id="an_9:8">9:8</span> Oh Panginoon, sa amin nauukol ang pagkagulo
ng mukha, sa aming mga hari, sa aming mga prinsipe, at sa aming mga
magulang, sapagka't kami ay nangagkasala laban sa iyo.

<span id="an_9:9">9:9</span> Sa Panginoon naming Dios ukol ang kaawaan
at kapatawaran; sapagka't kami ay nanganghimagsik laban sa kaniya;

<span id="an_9:10">9:10</span> Ni hindi man namin tinalima ang tinig ng
Panginoon naming Dios, upang lumakad ng ayon sa kaniyang mga kautusan,
na kaniyang inilagay sa harap namin sa pamamagitan ng kaniyang mga
lingkod na propeta.

<span id="an_9:11">9:11</span> Oo, buong Israel ay sumalangsang ng iyong
kautusan, sa pagtalikod, upang huwag nilang talimahin ang iyong tinig:
kaya't ang sumpa ay nabuhos sa amin, at ang sumpa na nakasulat sa
kautusan ni Moises na lingkod ng Dios; sapagka't kami ay nangagkasala
laban sa kaniya.

<span id="an_9:12">9:12</span> At kaniyang pinagtibay ang kaniyang mga
salita, na kaniyang sinalita laban sa amin, at laban sa aming mga hukom
na nagsihatol sa amin, sa pagbabagsak sa amin ng malaking kasamaan;
sapagka't sa silong ng buong langit ay hindi ginawa ang gaya ng ginawa
sa Jerusalem.

<span id="an_9:13">9:13</span> Kung ano ang nasusulat sa kautusan ni
Moises, lahat ng kasamaang ito'y nagsidating sa amin: gayon ma'y hindi
namin idinalangin ang biyaya ng Panginoon naming Dios, upang aming
talikuran ang aming mga kasamaan, at gunitain ang iyong katotohanan.

<span id="an_9:14">9:14</span> Kaya't iniingatan ng Panginoon ang
kasamaan, at ibinagsak sa amin; sapagka't ang Panginoon naming Dios ay
matuwid sa lahat ng kaniyang mga gawa na kaniyang ginagawa, at hindi
namin dininig ang kaniyang tinig.

<span id="an_9:15">9:15</span> At ngayon, Oh Panginoon naming Dios, na
naglabas ng iyong bayan mula sa lupain ng Egipto sa pamamagitan ng
makapangyarihang kamay, at ikaw ay nabantog gaya sa araw na ito; kami ay
nangagkasala, kami ay nagsigawa na may kasamaan.

<span id="an_9:16">9:16</span> Oh Panginoon, ayon sa iyong buong
katuwiran, isinasamo ko sa iyo, na ang iyong galit at kapusukan ay
mahiwalay sa iyong bayang Jerusalem, na iyong banal na bundok; sapagka't
dahil sa aming mga kasalanan, at dahil sa mga kasamaan ng aming mga
magulang, ang Jerusalem at ang iyong bayan ay naging kakutyaan sa lahat
na nangasa palibot namin.

<span id="an_9:17">9:17</span> Kaya nga, Oh aming Dios, iyong dinggin
ang panalangin ng iyong lingkod, at ang kaniyang mga samo, at
paliwanagin mo ang iyong mukha sa iyong santuario na sira, alangalang sa
Panginoon.

<span id="an_9:18">9:18</span> Oh Dios ko, ikiling mo ang iyong tainga,
at iyong dinggin; idilat mo ang iyong mga mata, at masdan mo ang aming
mga kasiraan, at ang bayan na tinatawag sa iyong pangalan: sapagka't
hindi namin inihaharap ang aming mga samo sa harap mo dahil sa aming mga
katuwiran, kundi dahil sa iyong dakilang mga kaawaan.

<span id="an_9:19">9:19</span> Oh Panginoon, dinggin mo; Oh Panginoon,
patawarin mo; Oh Panginoon, iyong pakinggan at gawin; huwag mong
ipagpaliban, alangalang sa iyong sarili, Oh Dios ko, sapagka't ang iyong
bayan at ang iyong mga tao ay tinatawag sa iyong pangalan.

<span id="an_9:20">9:20</span> At samantalang ako'y nagsasalita, at
nananalangin, at nagpapahayag ng aking kasalanan at ng kasalanan ng
aking bayang Israel, at naghaharap ng aking samo sa harap ng Panginoon
kong Dios dahil sa banal na bundok ng aking Dios;

<span id="an_9:21">9:21</span> Oo, samantalang ako'y nagsasalita sa
panalangin, ang lalaking si Gabriel, na aking nakita sa pangitain nang
una, na pinalipad ng maliksi, hinipo ako sa panahon ng pagaalay sa
hapon.

<span id="an_9:22">9:22</span> At kaniya akong tinuruan, at
nakipagsalitaan sa akin, at nagsabi, Oh Daniel, ako'y lumabas ngayon
upang bigyan ka ng karunungan at kaunawaan.

<span id="an_9:23">9:23</span> Sa pasimula ng iyong mga samo ay lumabas
ang utos, at ako'y naparito upang saysayin sa iyo; sapagka't ikaw ay
totoong minahal: kaya't gunitain mo ang bagay, at unawain mo ang
pangitain.

<span id="an_9:24">9:24</span> Pitong pung sanglinggo ang ipinasiya sa
iyong mga tao at sa iyong banal na bayan, upang tapusin ang
pagsalangsang, at upang wakasan ang pagkakasala, at upang linisin sa
kasamaan, at upang dalhan ng walang hanggang katuwiran, at upang tatakan
ang pangitain at ang panghuhula, at upang pahiran ang kabanalbanalan.

<span id="an_9:25">9:25</span> Iyo ngang talastasin at bulayin, na mula
sa paglabas ng utos na isauli at itayo ang Jerusalem sa pinahiran na
prinsipe, magiging pitong sanglinggo, at anim na pu't dalawang
sanglinggo: ito'y matatayo uli, na may lansangan at kuta, sa makatuwid
baga'y sa mga panahong mabagabag.

<span id="an_9:26">9:26</span> At pagkatapos ng anim na pu't dalawang
sanglinggo, mahihiwalay ang pinahiran, at mawawalaan ng anoman: at
gigibain ang bayan at ang santuario ng mga tao ng prinsipeng darating;
at ang wakas niyaon ay sa pamamagitan ng baha, at hanggang sa wakas ay
magkakaroon ng digma; mga pagkasira ay ipinasiya na.

<span id="an_9:27">9:27</span> At pagtitibayin niya ang tipan sa marami
sa isang sanglinggo: at sa kalahati ng sanglinggo ay kaniyang ipatitigil
ang hain at ang alay; at sa pakpak ng mga kasuklamsuklam ay paroroon ang
isang maninira; at hanggang sa wakas, at pagkapasiya ay mabubuhos ang
poot sa maninira.

<span id="an_10:1">10:1</span> Nang ikatlong taon ni Ciro na hari sa
Persia ay nahayag ang isang bagay kay Daniel, na ang pangala'y
Beltsasar; at ang bagay ay tunay, sa makatuwid baga'y isang malaking
pakikipagbaka; at kaniyang naunawa ang bagay at nagkaroon ng unawa
tungkol sa pangitain.

<span id="an_10:2">10:2</span> Nang mga araw na yao'y akong si Daniel ay
nanangis na tatlong buong sanglinggo.

<span id="an_10:3">10:3</span> Hindi ako kumain ng masarap na tinapay,
ni pumasok man ang karne ni alak man sa aking bibig, ni naglangis man
ako, hanggang sa natapos ang tatlong buong sanglinggo.

<span id="an_10:4">10:4</span> At nang ikadalawang pu't apat na araw ng
unang buwan, palibhasa'y ako'y nasa tabi ng malaking ilog, na siyang
Hiddekel.

<span id="an_10:5">10:5</span> Aking itiningin ang aking mga mata, at
tumanaw, at narito, ang isang lalake na nakapanamit ng kayong lino, na
ang mga balakang ay binigkisan ng taganas na ginto sa Uphas:

<span id="an_10:6">10:6</span> Ang kaniyang katawan naman ay gaya ng
berilo, at ang kaniyang mukha ay gaya ng anyo ng kidlat, at ang kaniyang
mga mata ay gaya ng mga liwanag ng apoy, at ang kaniyang mga kamay at
kaniyang mga paa, ay gaya ng kulay ng pinakintab na tanso, at ang tinig
ng kaniyang mga salita ay gaya ng tinig ng isang karamihan.

<span id="an_10:7">10:7</span> At akong si Daniel ang nakakitang magisa
ng pangitaing yaon; sapagka't ang mga lalake na kasama ko ay hindi
nangakakita ng pangitain; kundi sumakanila ang isang di kawasang
panginginig, at sila'y nagsitakas upang magsikubli.

<span id="an_10:8">10:8</span> Sa gayo'y iniwan akong magisa, at
nakakita nitong dakilang pangitain, at nawalan ako ng lakas; sapagka't
ang aking kagandahan ay umuwi sa kasiraan at walang nanatiling lakas sa
akin.

<span id="an_10:9">10:9</span> Gayon ma'y narinig ko ang tinig ng
kaniyang mga salita; at nang aking marinig ang tinig ng kaniyang mga
salita, ako nga'y nagupiling sa isang mahimbing na pagkakatulog, na ang
aking mukha ay pasubsob.

<span id="an_10:10">10:10</span> At, narito, isang kamay ay humipo sa
akin, na nagtayo sa akin sa aking mga tuhod at sa mga palad ng aking mga
kamay.

<span id="an_10:11">10:11</span> At sinabi niya sa akin, Oh Daniel, ikaw
na lalaking minamahal na mainam, unawain mo ang mga salita na aking
sinasalita sa iyo, at tumayo kang matuwid; sapagka't sa iyo'y sinugo ako
ngayon. At ng kaniyang masalita ang salitang ito sa akin, ako'y tumayo
na nanginginig.

<span id="an_10:12">10:12</span> Nang magkagayo'y sinabi niya sa akin,
Huwag kang matakot, Daniel; sapagka't mula nang unang araw na iyong
ilagak ang iyong puso na makaunawa, at magpakababa sa harap ng iyong
Dios, ang iyong mga salita ay dininig: at ako'y naparito alangalang sa
iyong mga salita.

<span id="an_10:13">10:13</span> Nguni't ang prinsipe ng kaharian ng
Persia ay nakipagpunyagi sa akin na dalawang pu't isang araw; nguni't,
narito, si Miguel ay isa sa mga punong prinsipe, dumating upang tulungan
ako: at ako'y natira doon na kasama ng mga hari sa Persia.

<span id="an_10:14">10:14</span> Ngayo'y naparito ako upang ipatalastas
sa iyo kung ano ang mangyayari sa iyong bayan sa mga huling araw;
sapagka't ang pangitain ay ukol sa maraming mga araw pa.

<span id="an_10:15">10:15</span> At nang kaniyang masalita sa akin ang
ayon sa mga salitang ito, ay aking itinungo ang aking mukha sa lupa, at
ako'y napipi.

<span id="an_10:16">10:16</span> At, narito, isang gaya ng kahawig ng
mga anak ng mga tao ay humipo ng aking mga labi: nang magkagayo'y
ibinuka ko ang aking bibig, at ako'y nagsalita, at nagsabi sa kaniya na
tumayo sa harap ko, Oh panginoon ko, dahil sa pangitain ay nagbalik sa
akin ang aking mga kapanglawan, at hindi nananatili sa akin ang lakas.

<span id="an_10:17">10:17</span> Sapagka't paanong makikipagusap ang
lingkod nitong aking panginoon sa panginoon kong ito? sapagka't tungkol
sa akin, ay biglang nawalan ako ng lakas, ni may naiwan mang hininga sa
akin.

<span id="an_10:18">10:18</span> Nang magkagayo'y hinipo uli ako roon ng
isa na kamukha ng tao, at kaniyang pinalakas ako.

<span id="an_10:19">10:19</span> At kaniyang sinabi, Oh taong minamahal
na mainam, huwag kang matakot: kapayapaan ang sumaiyo, magpakalakas ka,
oo, magpakalakas ka. At nang siya'y magsalita sa akin, ako'y lumakas, at
nagsabi, Magsalita ang aking panginoon; sapagka't iyong pinalakas ako.

<span id="an_10:20">10:20</span> Nang magkagayo'y sinabi niya, Talastas
mo baga kung bakit ako'y naparito sa iyo? at ngayo'y babalik ako upang
makipaglaban sa prinsipe sa Persia: at pagka ako'y lumabas, narito, ang
prinsipe sa Grecia ay darating.

<span id="an_10:21">10:21</span> Nguni't aking sasaysayin sa iyo ang
nakasulat sa kasulatan ng katotohanan: at walang sinomang tutulong sa
akin laban sa mga ito, kundi si Miguel na inyong prinsipe.

<span id="an_11:1">11:1</span> At tungkol sa akin, nang unang taon ni
Dario na taga Media, ako'y tumayo upang patibayin at palakasin siya.

<span id="an_11:2">11:2</span> At ngayo'y aking ipatatalastas sa iyo ang
katotohanan. Narito, tatayo pa ang tatlong hari sa Persia; at ang
ikaapat ay magiging totoong mayaman kay sa kanilang lahat: at pagka
siya'y lumakas sa kaniyang mga yaman, ay kaniyang kikilusin ang lahat
laban sa kaharian ng Grecia.

<span id="an_11:3">11:3</span> At isang makapangyarihang hari ay tatayo,
na magpupuno na may malaking kapangyarihan, at gagawa ng ayon sa
kaniyang kalooban.

<span id="an_11:4">11:4</span> At pagka tatayo siya ay magigiba ang
kaniyang kaharian, at mababahagi sa apat na hangin ng langit, nguni't
hindi sa kaniyang anak, ni ayon man sa kaniyang kapangyarihan na
kaniyang ipinagpuno; sapagka't ang kaniyang kaharian ay mabubunot para
sa mga iba bukod sa mga ito.

<span id="an_11:5">11:5</span> At ang hari sa timugan ay magiging
malakas, at ang isa sa kaniyang mga prinsipe; at siya'y magiging malakas
kay sa kaniya, at magtataglay ng kapangyarihan; ang kaniyang
kapangyarihan ay magiging dakilang kapangyarihan.

<span id="an_11:6">11:6</span> At sa katapusan ng mga taon, sila'y
magpipipisan; at ang anak na babae ng hari sa timugan ay paroroon sa
hari sa hilagaan upang gumawa ng pakikipagkasundo: nguni't hindi niya
mapananatili ang lakas ng kaniyang bisig; o siya ma'y tatayo, o ang
bisig man niya; kundi siya'y mabibigay, at yaong mga nangagdala sa
kaniya, at ang nanganak sa kaniya, at ang nagpalakas sa kaniya sa mga
panahong yaon.

<span id="an_11:7">11:7</span> Nguni't sa suwi ng kaniyang mga ugat ay
tatayo ang isa na kahalili niya na paroroon sa hukbo, at papasok sa
katibayan ng hari sa hilagaan, at gagawa ng laban sa kanila, at
mananaig.

<span id="an_11:8">11:8</span> At gayon din ang kanilang mga dios sangpu
ng kanilang mga larawang binubo, at ng kanilang mga mainam na sisidlan
na pilak at ginto ay dadalhing samsam sa Egipto; at siya'y magluluwat na
ilang taon kay sa hari sa hilagaan.

<span id="an_11:9">11:9</span> At siya'y paroroon sa kaharian ng hari sa
timugan, nguni't siya'y babalik sa kaniyang sariling lupain.

<span id="an_11:10">11:10</span> At ang kaniyang mga anak ay
makikipagdigma, at mapipisan ng isang karamihang malaking hukbo, na
magpapatuloy, at aabot, at lalagpas; at sila'y magsisibalik at
makikipagdigma, hanggang sa kaniyang katibayan.

<span id="an_11:11">11:11</span> At ang hari sa timugan ay makikilos ng
pagkagalit, at lalabas at makikipaglaban sa kaniya, sa makatuwid baga'y
sa hari sa hilagaan; at siya'y maglalabas ng malaking karamihan, at ang
karamiha'y mabibigay sa kaniyang kamay.

<span id="an_11:12">11:12</span> At ang karamihan ay madadala, at ang
kaniyang puso ay magpapalalo; at siya'y magbubuwal ng libo-libo, nguni't
hindi mananaig.

<span id="an_11:13">11:13</span> At ang hari sa hilagaan ay babalik, at
maglalabas ng isang karamihan na lalong malaki kay sa una; at siya'y
magpapatuloy hanggang sa wakas ng mga panahon, ng mga taon, na ma'y
malaking hukbo, at maraming kayamanan.

<span id="an_11:14">11:14</span> At sa mga panahong yaon ay maraming
magsisitayo laban sa hari sa timugan: gayon din ang mga anak na
mangdadahas sa gitna ng iyong bayan ay magsisibangon upang itatag ang
pangitain; nguni't sila'y mangabubuwal.

<span id="an_11:15">11:15</span> Sa gayo'y paroroon ang hari sa
hilagaan, at gagawa ng isang bunton, at sasakop ng isang bayan na
nakukutaang mabuti: at ang pulutong ng timugan ay hindi makatatayo ni
ang kaniya mang piling bayan, ni magtataglay man sila ng anomang
kalakasan, upang tumayo.

<span id="an_11:16">11:16</span> Nguni't ang dumarating laban sa kaniya,
ay gagawa ng ayon sa sariling kalooban, at walang tatayo sa harap niya;
at siya'y tatayo sa maluwalhating lupain, at sasa kaniyang kamay ang
paglipol.

<span id="an_11:17">11:17</span> At kaniyang itatanaw ang kaniyang mukha
upang pumaroon na kasama ng lakas ng kaniyang buong kaharian, at ng mga
tapat na kasama niya; at siya'y gagawa ng mga yaon: at ibibigay niya sa
kaniya ang anak na babae ng mga babae, upang hamakin; nguni't siya'y
hindi tatayo, ni siya'y mapapasa kaniya man.

<span id="an_11:18">11:18</span> Pagkatapos nito'y kaniyang ipipihit ang
kaniyang mukha sa mga pulo, at sasakop ng marami: nguni't isang prinsipe
ay magpapatigil ng pagkutya niya; oo, bukod dito'y kaniyang pababalikin
ang kaniyang kakutyaan sa kaniya.

<span id="an_11:19">11:19</span> Kung magkagayo'y kaniyang ipipihit ang
kaniyang mukha sa dako ng mga kuta ng kaniyang sariling lupain; nguni't
siya'y matitisod at mabubuwal, at hindi masusumpungan.

<span id="an_11:20">11:20</span> Kung magkagayo'y tatayo na kahalili
niya ang isa na magpaparaan ng maniningil sa kaluwalhatian ng kaharian;
nguni't sa loob ng kaunting araw ay mapapahamak, na hindi sa kagalitan,
o sa pagbabaka man.

<span id="an_11:21">11:21</span> At kahalili niya na tatayo ang isang
hamak na tao, na hindi nila pinagbigyan ng karangalan ng kaharian:
nguni't siya'y darating sa panahong katiwasayan, at magtatamo ng
kaharian sa pamamagitan ng mga daya.

<span id="an_11:22">11:22</span> At sa pamamagitan ng pulutong na
huhugos ay mapapalis sila sa harap niya, at mabubuwal; oo, pati ng
prinsipe ng tipan.

<span id="an_11:23">11:23</span> At pagkatapos ng pakikipagkasundo sa
kaniya, siya'y gagawang may karayaan; sapagka't siya'y sasampa, at
magiging matibay, na kasama ng isang munting bayan.

<span id="an_11:24">11:24</span> Sa panahon ng katiwasayan darating siya
hanggang sa mga pinakamainam na dako ng lalawigan; at kaniyang gagawin
ang hindi ginawa ng kaniyang mga magulang, o ng mga magulang ng kaniyang
mga magulang; siya'y magbabahagi sa kanila ng huli, at samsam, at
kayamanan: oo, siya'y hahaka ng kaniyang mga haka laban sa mga kuta,
hanggang sa takdang panahon.

<span id="an_11:25">11:25</span> At kaniyang kikilusin ang kaniyang
kapangyarihan at ang kaniyang tapang laban sa hari sa timugan na may
malaking hukbo; at ang hari sa timugan ay makikipagdigma sa
pakikipagbaka na may totoong malaki at makapangyarihang hukbo; nguni't
hindi siya tatayo, sapagka't sila'y magsisihaka ng mga panukala laban sa
kaniya.

<span id="an_11:26">11:26</span> Oo, silang nagsisikain ng kaniyang
masarap na pagkain ay siyang magpapahamak sa kaniya, at ang kaniyang
hukbo ay mapapalis; at marami ay mabubuwal na patay.

<span id="an_11:27">11:27</span> At tungkol sa dalawang haring ito, ang
kanilang mga puso ay magtataglay ng kasamaan, at sila'y mangagsasalita
ng mga kabulaanan sa isang dulang: nguni't hindi giginhawa; sapagka't
ang wakas ay magiging sa panahong takda pa.

<span id="an_11:28">11:28</span> Kung magkagayo'y babalik siya sa
kaniyang lupain na may malaking kayamanan; at ang kaniyang puso ay
magiging laban sa banal na tipan; at siya'y gagawa ng kaniyang maibigan,
at babalik sa kaniyang sariling lupain.

<span id="an_11:29">11:29</span> Sa takdang panahon ay babalik siya, at
papasok sa timugan; nguni't hindi magiging gaya ng una ang huli.

<span id="an_11:30">11:30</span> Sapagka't mga sasakyan sa Chittim ay
magsisiparoon laban sa kaniya; kaya't siya'y mahahapis, at babalik, at
magtataglay ng galit laban sa banal na tipan, at gagawa ng kaniyang
maibigan: siya nga'y babalik, at lilingapin yaong nangagpabaya ng banal
na tipan.

<span id="an_11:31">11:31</span> At mga pulutong ay magsisitayo sa
kaniyang bahagi, at kanilang lalapastanganin ang santuario, sa makatuwid
baga'y ang kuta, at aalisin ang palaging handog na susunugin, at
kanilang ilalagay ang kasuklamsuklam na naninira.

<span id="an_11:32">11:32</span> At ang gayon na gumagawa na may
kasamaan laban sa tipan, ay mahihikayat niya sa pamamagitan ng mga daya;
nguni't ang bayan na nakakakilala ng kanilang dios ay magiging matibay,
at gagawa ng kabayanihan.

<span id="an_11:33">11:33</span> At silang marunong sa bayan ay
magtuturo sa marami; gayon ma'y mangabubuwal sila sa pamamagitan ng
tabak at ng liyab, ng pagkabihag at ng samsam, na maraming araw.

<span id="an_11:34">11:34</span> Pagka nga sila'y mangabubuwal, sila'y
tutulungan ng kaunting tulong; nguni't marami ay magsisipisan sa kanila
na may mga daya.

<span id="an_11:35">11:35</span> At ang ilan sa kanila na pantas ay
mangabubuwal, upang dalisayin sila, at linisin, at paputiin, hanggang sa
panahon ng kawakasan; sapagka't ukol sa panahon pang takda.

<span id="an_11:36">11:36</span> At ang hari ay gagawa ng ayon sa
kaniyang kalooban; at siya'y magmamalaki, at magpapakataas ng higit kay
sa bawa't dios, at magsasalita ng mga kagilagilalas na bagay laban sa
Dios ng mga dios; at siya'y giginhawa hanggang sa ang galit ay maganap;
sapagka't ang ipinasiya ay gagawin.

<span id="an_11:37">11:37</span> Wawaling bahala niya ang mga dios ng
kaniyang mga magulang, o ang nasa man sa mga babae, o pakukundanganan
man ang sinomang dios; sapagka't siya'y magmamalaki sa lahat.

<span id="an_11:38">11:38</span> Kundi bilang kahalili ay pararangalan
niya ang dios ng mga katibayan; at isang dios na hindi nakilala ng
kaniyang mga magulang ay kaniyang pararangalan ng ginto, at pilak, at ng
mga mahalagang bato at ng mga maligayang bagay.

<span id="an_11:39">11:39</span> At siya'y magbabagsak ng mga matibay na
kuta sa tulong ng ibang dios; sinomang kumilala sa kaniya, mananagana sa
kaluwalhatian; at pagpupunuin niya sila sa marami, at kaniyang
babahagihin ang lupa sa halaga.

<span id="an_11:40">11:40</span> At sa panahon ng kawakasan ay
makikipagkaalit sa kaniya ang hari sa timugan; at ang hari sa hilagaan
ay paroroon laban sa kaniya na gaya ng isang ipoipo, na may mga karo, at
may mga mangangabayo, at may maraming sasakyan; at kaniyang papasukin
ang mga lupain, at aabot at lalagpas.

<span id="an_11:41">11:41</span> Siya'y papasok din naman sa
maluwalhating lupain, at maraming lupain ay mababagsak; nguni't ang mga
ito ay mangaliligtas mula sa kaniyang kamay: ang Edom, at ang Moab, at
ang puno ng mga anak ni Ammon.

<span id="an_11:42">11:42</span> Kaniyang iuunat din naman ang kaniyang
kamay sa mga lupain; at ang lupain ng Egipto ay hindi makatatakas.

<span id="an_11:43">11:43</span> Nguni't siya'y magtataglay ng
kapangyarihan sa mga kayamanang ginto at pilak, at sa lahat na
mahalagang bagay sa Egipto; at ang mga taga Libia at ang mga taga
Etiopia ay susunod sa kaniyang mga hakbang.

<span id="an_11:44">11:44</span> Nguni't mga balita na mula sa
silanganan at mula sa hilagaan ay babagabag sa kaniya; at siya'y lalabas
na may malaking kapusukan upang gumiba at lumipol sa marami.

<span id="an_11:45">11:45</span> At kaniyang itatayo ang mga tolda ng
kaniyang palasio sa pagitan ng dagat at ng maluwalhating banal na
bundok; gayon ma'y darating siya sa kaniyang wakas, at walang tutulong
sa kaniya.

<span id="an_12:1">12:1</span> At sa panahong yaon ay tatayo si Miguel,
na dakilang prinsipe na tumatayo sa ikabubuti ng mga anak ng iyong
bayan; at magkakaroon ng panahon ng kabagabagan, na hindi nangyari
kailan man mula nang magkaroon ng bansa hanggang sa panahong yaon: at sa
panahong yaon ay maliligtas ang iyong bayan, bawa't isa na masusumpungan
na nakasulat sa aklat.

<span id="an_12:2">12:2</span> At marami sa kanila na nangatutulog sa
alabok ng lupa ay mangagigising, ang iba'y sa walang hanggang buhay, at
ang iba'y sa kahihiyan at sa walang hanggang pagkapahamak.

<span id="an_12:3">12:3</span> At silang pantas ay sisilang na parang
ningning ng langit; at silang mangagbabalik ng marami sa katuwiran ay
parang mga bituin magpakailan man.

<span id="an_12:4">12:4</span> Nguni't ikaw, Oh Daniel, isara mo ang mga
salita, at tatakan mo ang aklat, hanggang sa panahon ng kawakasan:
marami ang tatakbo ng paroo't parito, at ang kaalaman ay lalago.

<span id="an_12:5">12:5</span> Nang magkagayo'y akong si Daniel ay
tumingin, at, narito, nakatayo ang ibang dalawa, ang isa'y sa dakong ito
ng pangpang ng ilog, at ang isa'y sa kabilang pangpang ng ilog sa dakong
yaon.

<span id="an_12:6">12:6</span> At ang isa'y nagsalita sa lalaking
nabibihisan ng kayong lino, na nasa ibabaw ng tubig ng ilog, Hanggang
kailan mangyayari ang wakas ng mga kababalaghang ito?

<span id="an_12:7">12:7</span> At aking napakinggan ang lalaking
nakapanamit ng kayong lino, na nasa ibabaw ng tubig ng ilog, nang
kaniyang itaas ang kaniyang kanan at kaniyang kaliwang kamay sa langit,
at sumumpa sa pamamagitan ng nabubuhay magpakailan man na magiging sa
isang panahon, mga panahon, at kalahati ng isang panahon; at pagka
kanilang natapos na mapagputol-putol ang kapangyarihan ng banal na
bayan, ang lahat na bagay na ito ay matatapos.

<span id="an_12:8">12:8</span> At aking narinig, nguni't di ko naunawa:
nang magkagayo'y sinabi ko, Oh Panginoon ko, ano ang magiging wakas ng
mga bagay na ito?

<span id="an_12:9">12:9</span> At sinabi niya, Yumaon ka ng iyong lakad,
Daniel; sapagka't ang mga salita ay nasarhan at natatakan hanggang sa
panahon ng kawakasan.

<span id="an_12:10">12:10</span> Marami ang magpapakalinis, at
magpapakaputi, at magpapakadalisay; nguni't ang masasama ay gagawa na
may kasamaan; at wala sa masasama na makakaunawa; nguni't silang pantas
ay mangakakaunawa.

<span id="an_12:11">12:11</span> At mula sa panahon na ang palaging
handog na susunugin ay aalisin, at matatayo ang kasuklamsuklam na
naninira, ay magkakaroon ng isang libo't dalawang daan at siyam na pung
araw.

<span id="an_12:12">12:12</span> Mapalad siyang naghihintay, at datnin
ng isang libo't tatlong daan at tatlong pu't limang araw.

<span id="an_12:13">12:13</span> Nguni't yumaon ka ng iyong lakad
hanggang sa ang wakas ay mangyari; sapagka't ikaw ay magpapahinga, at
tatayo sa iyong kapalaran, sa wakas ng mga araw.

------------------------------------------------------------------------

[Next: Hosea](hos.md)
