[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](gen)  [Next](lev.md) 

------------------------------------------------------------------------

### Tagalog Bible: Exodus

<span id="an_1:1">1:1</span> Ito nga ang mga pangalan ng mga anak ni
Israel, na nagsipasok sa Egipto: (bawa't lalake at ang kani-kaniyang
sangbahayan ay sumama kay Jacob.)

<span id="an_1:2">1:2</span> Si Ruben, si Simeon, si Levi, at si Juda;

<span id="an_1:3">1:3</span> Si Issachar, si Zabulon at si Benjamin;

<span id="an_1:4">1:4</span> Si Dan at si Nephtali, si Gad at si Aser.

<span id="an_1:5">1:5</span> At lahat ng tao na lumabas sa balakang ni
Jacob ay pitong pung tao: at si Jose ay nasa Egipto na.

<span id="an_1:6">1:6</span> At namatay si Jose, at ang lahat niyang
kapatid at ang buong lahing yaon.

<span id="an_1:7">1:7</span> At ang mga anak ni Israel ay lumago, at
kumapal na maigi at dumami, at naging totoong makapangyarihan; at ang
lupain ay napuno nila.

<span id="an_1:8">1:8</span> May bumangon ngang isang bagong hari sa
Egipto, na hindi kilala si Jose.

<span id="an_1:9">1:9</span> At sinabi niya sa kaniyang bayan, Narito,
ang bayan ng mga anak ni Israel ay higit at lalong malakas kay sa atin:

<span id="an_1:10">1:10</span> Hayo't tayo'y magpakadunong sa kanila;
baka sila'y dumami, at mangyari, na, pagka nagkadigma, ay makisanib pati
sila sa ating mga kaaway, at lumaban sa atin, at magsilayas sa lupain.

<span id="an_1:11">1:11</span> Kaya't nangaglagay sila ng mga
tagapagpaatag, upang dalamhatiin sila sa atang sa kanila. At kanilang
ipinagtayo si Faraon ng mga bayan na kamaligan, na dili iba't ang
Phithom at Raamses.

<span id="an_1:12">1:12</span> Datapuwa't habang dinadalamhati nila
sila, ay lalong dumadami at lalong kumakapal. At kinapootan nila ang mga
anak ni Israel.

<span id="an_1:13">1:13</span> At pinapaglingkod na may kabagsikan ng
mga Egipcio ang mga anak ni Israel:

<span id="an_1:14">1:14</span> At kanilang pinapamuhay sila ng masaklap
sa pamamagitan ng mahirap na paglilingkod, sa argamasa at sa laryo, at
sa lahat ng sarisaring paglilingkod sa bukid, at sa lahat ng
paglilingkod nila na ipinapaglingkod sa kanila, na may kabagsikan.

<span id="an_1:15">1:15</span> At ang hari sa Egipto ay nagsalita sa mga
hilot na Hebrea, na ang pangalan ng isa ay Siphra, at ang pangalan ng
isa ay Phua:

<span id="an_1:16">1:16</span> At kaniyang sinabi, Paghilot ninyo sa mga
babaing Hebrea, at pagtingin ninyo sa kanila sa dakong panganganakan;
kung lalake, ay papatayin nga ninyo: datapuwa't kung babae ay inyong
bubuhayin.

<span id="an_1:17">1:17</span> Datapuwa't ang mga hilot ay nangatakot sa
Dios at hindi ginawa ang gaya ng iniutos sa kanila ng hari sa Egipto,
kundi iniligtas na buhay ang mga batang lalake.

<span id="an_1:18">1:18</span> At ipinatawag ng hari sa Egipto ang mga
hilot, at sinabi sa kanila, Bakit ninyo ginawa ang bagay na ito, at
inyong iniligtas na buhay ang mga batang lalake?

<span id="an_1:19">1:19</span> At sinabi ng mga hilot kay Faraon,
Sapagka't ang mga babaing Hebrea ay hindi gaya ng mga babaing Egipcia;
sapagka't sila'y maliliksi, at nakapanganak na, bago dumating ang hilot
sa kanila.

<span id="an_1:20">1:20</span> At ang Dios ay gumawa ng mabuti sa mga
hilot: at ang bayan ay kumapal, at naging totoong makapangyarihan.

<span id="an_1:21">1:21</span> At nangyari, na sapagka't ang mga hilot
ay natakot sa Dios, ay iginawa niya sila ng mga sangbahayan.

<span id="an_1:22">1:22</span> At iniutos ni Faraon sa kaniyang buong
bayan, na sinasabi, Itatapon ninyo sa ilog bawa't lalake na ipanganak,
at bawa't babae ay ililigtas ninyong buhay.

<span id="an_2:1">2:1</span> At isang lalake sa lipi ni Levi ay yumaon,
at nagasawa sa isang anak na babae ng lipi ni Levi.

<span id="an_2:2">2:2</span> At ang babae ay naglihi, at nanganak ng
isang lalake: at nang kaniyang makita na maganda, ay kaniyang itinagong
tatlong buwan.

<span id="an_2:3">2:3</span> At nang hindi na niya maitatagong malaon ay
ikinuha niya ng isang takbang yantok, at pinahiran niya ng betun at ng
sahing; at kaniyang isinilid ang bata roon, at inilagay sa katalahiban
sa tabi ng ilog.

<span id="an_2:4">2:4</span> At tumayo sa malayo ang kaniyang kapatid na
babae, upang maalaman ang mangyayari sa bata.

<span id="an_2:5">2:5</span> At ang anak na babae ni Faraon ay lumusong
upang maligo sa ilog; at nagsipaglakad ang kaniyang mga abay sa tabi ng
ilog; at kaniyang nakita ang takba sa katalahiban, at ipinakuha sa
kaniyang abay.

<span id="an_2:6">2:6</span> At kaniyang binuksan, at nakita niya ang
bata: at narito, ang sanggol ay umiyak. At kaniyang kinaawaan at sinabi,
Ito'y isa sa mga anak ng mga Hebreo.

<span id="an_2:7">2:7</span> Nang magkagayo'y sinabi ng kaniyang kapatid
na babae sa anak ni Faraon, Yayaon ba ako at itatawag kita ng isang
sisiwa sa mga babaing Hebrea, na makapagalaga sa iyo ng batang ito?

<span id="an_2:8">2:8</span> At sinabi sa kaniya ng anak ni Faraon,
Yumaon ka. At ang dalaga ay yumaon, at tinawag ang ina ng bata.

<span id="an_2:9">2:9</span> At sinabi ng anak ni Faraon, sa kaniya,
Dalhin mo ang batang ito, at alagaan mo sa akin, at bibigyan kita ng
iyong kaupahan. At kinuha ng babae ang bata, at inalagaan.

<span id="an_2:10">2:10</span> At ang bata ay lumaki, at kaniyang dinala
sa anak ni Faraon, at siya'y kaniyang inaring anak. At kaniyang
pinanganlang Moises, at sinabi, Sapagka't aking sinagip siya sa tubig.

<span id="an_2:11">2:11</span> At nangyari nang mga araw na yaon, ng
malaki na si Moises, na kaniyang nilabas ang kaniyang mga kapatid, at
minasdan ang atang sa kanila: at kaniyang nakita ang isang Egipcio, na
nananakit ng isang Hebreo, na isa sa kaniyang mga kapatid.

<span id="an_2:12">2:12</span> At siya'y nagmasid sa magkabikabilang
dako, at nang siya'y walang makitang tao, ay kaniyang pinatay ang
Egipcio at kaniyang tinabunan sa buhanginan.

<span id="an_2:13">2:13</span> At siya'y lumabas ng ikalawang araw, at,
narito, na may dalawang lalaking Hebreo, na nagbababag: at kaniyang
sinabi roon sa umaapi, Bakit mo sinasaktan ang iyong kasama?

<span id="an_2:14">2:14</span> At sinabi niya, Sinong naglagay sa iyong
pangulo at hukom sa amin? Iniisip mo bang patayin ako, na gaya ng
pagpatay mo sa Egipcio? At natakot si Moises, at nagsabi, Tunay na ang
bagay na yaon ay nahayag.

<span id="an_2:15">2:15</span> Nang mabalitaan nga ni Faraon ang bagay
na ito, ay minithi niyang patayin si Moises. Datapuwa't si Moises ay
tumakas sa harapan ni Faraon, at tumahan sa lupain ng Madian: at siya'y
umupo sa tabi ng isang balon.

<span id="an_2:16">2:16</span> Ang saserdote nga sa Madian ay may pitong
anak na babae: at sila'y naparoon at umigib ng tubig, at kanilang pinuno
ang mga inuman upang painumin ang kawan ng kanilang ama.

<span id="an_2:17">2:17</span> At ang mga pastor ay dumating, at sila'y
pinalayas: datapuwa't si Moises ay tumayo, at sila'y tinulungan, at
pinainom ang kanilang kawan.

<span id="an_2:18">2:18</span> At nang sila'y dumating kay Raquel na
kanilang ama, ay sinabi niya, Bakit kayo tumindig na madali ngayon?

<span id="an_2:19">2:19</span> At kanilang sinabi, Ipinagsanggalang kami
ng isang Egipcio sa kamay ng mga pastor, at saka iniigib pa niya kami ng
tubig, at pinainom ang kawan.

<span id="an_2:20">2:20</span> At kaniyang sinabi sa mga anak niya, At
saan naroon siya? bakit ninyo iniwan ang lalaking yaon? tawagin ninyo
siya upang makakain ng tinapay.

<span id="an_2:21">2:21</span> At si Moises ay natuwa na makisuno sa
lalaking yaon: at kaniyang pinapag-asawa kay Moises si Zephora na
kaniyang anak.

<span id="an_2:22">2:22</span> At nanganak ng isang lalake, at kaniyang
pinanganlan ng Gersom; sapagka't kaniyang sinabi, Ako'y nakipamayan sa
ibang bayan.

<span id="an_2:23">2:23</span> At nangyari pagkaraan ng maraming araw na
ang hari sa Egipto ay namatay; at ang mga anak ni Israel ay nagbuntong
hininga dahil sa pagkaalipin, at sila'y dumaing at ang kanilang daing ay
umabot sa Dios dahil sa pagkaalipin.

<span id="an_2:24">2:24</span> At dininig ng Dios ang kanilang hibik, at
naalaala ng Dios ang kaniyang tipan kay Abraham, kay Isaac, at kay
Jacob,

<span id="an_2:25">2:25</span> At nilingap ng Dios ang mga anak ni
Israel, at sila'y kinilala ng Dios.

<span id="an_3:1">3:1</span> Inalagaan nga ni Moises ang kawan ni Jethro
na kaniyang biyanan, na saserdote sa Madian: at kaniyang pinatnubayan
ang kawan sa likuran ng ilang, at napasa bundok ng Dios, sa Horeb.

<span id="an_3:2">3:2</span> At ang anghel ng Panginoon ay napakita sa
kaniya, sa isang ningas ng apoy na mula sa gitna ng isang mababang
punong kahoy; at siya'y nagmasid, at, narito, ang kahoy ay nagniningas
sa apoy, at ang kahoy ay hindi natutupok.

<span id="an_3:3">3:3</span> At sinabi ni Moises, Ako'y liliko ngayon,
at titingnan ko itong dakilang panoorin, kung bakit ang kahoy ay hindi
natutupok.

<span id="an_3:4">3:4</span> At nang makita ng Panginoon na panonoorin
niya, ay tinawag siya ng Dios mula sa gitna ng mababang punong kahoy, at
sinabi, Moises, Moises. At kaniyang sinabi, Narito ako.

<span id="an_3:5">3:5</span> At sinabi, Huwag kang lumapit dito, hubarin
mo ang iyong panyapak sa iyong mga paa, sapagka't ang dakong iyong
kinatatayuan ay banal na lupa.

<span id="an_3:6">3:6</span> Bukod dito ay sinabi, Ako ang Dios ng iyong
ama ang Dios ni Abraham, ang Dios ni Isaac, at ang Dios ni Jacob. At si
Moises nga ay nagtakip ng kaniyang mukha; sapagka't siya'y natakot na
tumingin sa Dios.

<span id="an_3:7">3:7</span> At sinabi ng Panginoon, Akin ngang nakita
ang kadalamhatian ng aking bayan na nasa Egipto, at aking dininig ang
kanilang daing dahil sa mga tagapagpaatag sa kanila; sapagka't talastas
ko ang kanilang kapanglawan.

<span id="an_3:8">3:8</span> At ako'y bumaba upang iligtas sila sa kamay
ng mga Egipcio at upang sila'y isampa sa isang mabuting lupain at
malawak, mula sa lupaing yaon, sa isang lupaing binubukalan ng gatas at
pulot sa dako ng Cananeo, at ng Hetheo, at ng Amorrheo, at ng Pherezeo,
at ng Heveo at ng Jebuseo.

<span id="an_3:9">3:9</span> At ngayon narito, ang daing ng mga anak ni
Israel ay umabot sa akin; saka aking nakita ang kapighatian na
ipinipighati sa kanila ng mga Egipcio.

<span id="an_3:10">3:10</span> Halika nga ngayon, at ikaw ay aking
susuguin kay Faraon, upang iyong ilabas sa Egipto ang aking bayan na mga
anak ni Israel.

<span id="an_3:11">3:11</span> At sinabi ni Moises sa Dios, Sino ako,
upang pumaroon kay Faraon, at upang ilabas sa Egipto ang mga anak ni
Israel?

<span id="an_3:12">3:12</span> At kaniyang sinabi, Tunay na ako'y
sasaiyo; at ito'y magiging tanda sa iyo, na ikaw ay aking sinugo: pagka
iyong nailabas na sa Egipto ang bayan ay maglilingkod kayo sa Dios sa
bundok na ito.

<span id="an_3:13">3:13</span> At sinabi ni Moises sa Dios, Narito,
pagdating ko sa mga anak ni Israel, at sasabihin ko sa kanila, Sinugo
ako sa inyo ng Dios ng inyong mga magulang; at sasabihin nila sa akin:
Ano ang kaniyang pangalan? anong sasabihin ko sa kanila?

<span id="an_3:14">3:14</span> At sinabi ng Dios kay Moises, AKO YAONG
AKO NGA; at kaniyang sinabi, Ganito ang sasabihin mo sa mga anak ni
Israel, Sinugo ako sa inyo ni AKO NGA.

<span id="an_3:15">3:15</span> At sinabi pa ng Dios kay Moises, Ganito
ang sasabihin mo sa mga anak ni Israel, Sinugo ako sa inyo ng Panginoon,
ng Dios ng inyong mga magulang, ng Dios ni Abraham, ng Dios ni Isaac, at
ng Dios ni Jacob: ito ang aking pangalan magpakailan man, at ito ang
aking pinakaalaala sa lahat ng mga lahi.

<span id="an_3:16">3:16</span> Yumaon ka at tipunin mo ang mga matanda
sa Israel, at sabihin mo sa kanila, Ang Panginoon, ang Dios ng inyong
mga magulang, ang Dios ni Abraham, ni Isaac, at ni Jacob; ay napakita sa
akin, na nagsasabi, tunay na kayo'y aking dinalaw, at aking nakita ang
ginagawa sa inyo sa Egipto.

<span id="an_3:17">3:17</span> At aking sinabi, Aking aalisin kayo sa
kapighatian sa Egipto at dadalhin ko kayo, sa lupain ng Cananeo, at ng
Hetheo, at ng Amorrheo, at ng Pherezeo, at ng Heveo, at ng Jebuseo, sa
isang lupaing binubukalan ng gatas at pulot.

<span id="an_3:18">3:18</span> At kanilang didinggin ang iyong tinig: at
ikaw ay paroroon, ikaw at ang mga matanda sa Israel, sa hari sa Egipto,
at inyong sasabihin sa kaniya, Ang Panginoon, ang Dios ng mga Hebreo, ay
nakipagtagpo sa amin: at ngayo'y pahintulutan mo kami na maglakbay, na
tatlong araw sa ilang, upang kami ay makapaghain sa Panginoon naming
Dios.

<span id="an_3:19">3:19</span> At talastas ko, na hindi kayo pababayaang
yumaon ng hari sa Egipto, kung hindi sa pamamagitan ng isang
makapangyarihang kamay.

<span id="an_3:20">3:20</span> At aking iuunat ang aking kamay, at
sasaktan ko ang Egipto ng aking buong kababalaghan na aking gagawin sa
gitna niyaon at pagkatapos niyaon ay pahihintulutan niya kayong yumaon.

<span id="an_3:21">3:21</span> At pagkakalooban ko ang bayang ito ng
biyaya sa paningin ng mga Egipcio: ay mangyayari, na pagyaon ninyo, ay
hindi kayo yayaong walang dala:

<span id="an_3:22">3:22</span> Kundi bawa't babae ay hihingi sa kaniyang
kapuwa, at sa tumatahan sa kaniyang bahay, ng mga hiyas na pilak, at mga
hiyas na ginto at mga damit: at inyong ipagsusuot sa inyong mga anak na
lalake at babae; at inyong sasamsaman ang mga Egipcio.

<span id="an_4:1">4:1</span> At si Moises ay sumagot at nagsabi,
Datapuwa't, narito, hindi nila paniniwalaan ako, ni didinggin ang aking
tinig sapagka't kanilang sasabihin, Ang Panginoon ay hindi napakita sa
iyo.

<span id="an_4:2">4:2</span> At sinabi sa kaniya ng Panginoon, Ano iyang
nasa iyong kamay? At kaniyang sinabi, Isang tungkod.

<span id="an_4:3">4:3</span> At kaniyang sinabi, Ihagis mo sa lupa. At
kaniyang inihagis sa lupa, at naging isang ahas; at si Moises ay tumakas
sa harap ng ahas.

<span id="an_4:4">4:4</span> At sinabi ng Panginoon kay Moises, Iunat mo
ang iyong kamay, at sunggaban mo sa buntot: (at kaniyang iniunat ang
kaniyang kamay, at kaniyang hinawakan, at naging isang tungkod sa
kaniyang kamay).

<span id="an_4:5">4:5</span> Upang sila'y maniwala, na ang Dios ng iyong
mga magulang, ang Dios ni Abraham, ang Dios ni Isaac, at ang Dios ni
Jacob ay napakita sa iyo.

<span id="an_4:6">4:6</span> At sinabi pa sa kaniya ng Panginoon, Ipasok
mo ang iyong kamay, sa iyong sinapupunan. At kaniyang ipinasok ang kamay
niya sa kaniyang sinapupunan: at nang kaniyang ilabas, ay narito, ang
kaniyang kamay ay may ketong, na maputing parang niebe.

<span id="an_4:7">4:7</span> At kaniyang sinabi, Ipasok mo uli ang iyong
kamay sa iyong sinapupunan. (At kaniyang ipinasok uli ang kamay niya sa
kaniyang sinapupunan, at nang kaniyang ilabas sa kaniyang sinapupunan,
ay narito, nagsauling gaya ng kaniyang dating laman).

<span id="an_4:8">4:8</span> At mangyayari, na kung sila'y hindi
maniniwala sa iyo, ni makikinig sa tinig ng unang tanda, ay kanilang
paniniwalaan ang tinig ng huling tanda.

<span id="an_4:9">4:9</span> At mangyayari na kung sila'y hindi
maniniwala sa dalawang tandang ito, ni hindi makikinig sa iyong tinig,
ay kukuha ka ng tubig sa ilog, at iyong ibubuhos sa tuyong lupa, at ang
tubig na iyong kukunin sa ilog ay magiging dugo sa tuyong lupa.

<span id="an_4:10">4:10</span> At sinabi ni Moises sa Panginoon, Oh
Panginoon, ako'y hindi marikit mangusap, kahit ng panahong nakaraan,
kahit mula ng magsalita ka sa iyong lingkod: sapagka't ako'y kimi sa
pangungusap at umid sa dila.

<span id="an_4:11">4:11</span> At sinabi sa kaniya ng Panginoon, Sinong
gumawa ng bibig ng tao? o sinong gumawa ng pipi, o bingi, o may
paningin, o bulag sa tao? Hindi ba akong Panginoon?

<span id="an_4:12">4:12</span> Ngayon nga'y yumaon ka, at ako'y
sasaiyong bibig, at ituturo ko sa iyo kung ano ang iyong sasalitain.

<span id="an_4:13">4:13</span> At kaniyang sinabi, Oh Panginoon, magsugo
ka, isinasamo ko sa iyo, sa pamamagitan ng kamay niyaong iyong susuguin.

<span id="an_4:14">4:14</span> At ang galit ng Panginoon ay nagningas
laban kay Moises, at kaniyang sinabi, Wala ba si Aarong kapatid mo na
Levita? Nalalaman kong siya'y makapagsasalitang mabuti. At saka, narito,
siya'y lumalabas upang salubungin ka; at pagkakita niya sa iyo, ay
matutuwa sa kaniyang puso.

<span id="an_4:15">4:15</span> At ikaw ay magsasalita sa kaniya, at
iyong isasabibig niya ang mga salita; at ako'y sasaiyong bibig at
sasakaniyang bibig, at aking ituturo sa inyo, kung ano ang inyong
gagawin.

<span id="an_4:16">4:16</span> At siya ang makikipagusap sa lagay mo sa
bayan: at mangyayari na siya'y magiging sa iyo'y bibig, at ikaw ay
magiging sa kaniya'y parang Dios.

<span id="an_4:17">4:17</span> At tatangnan mo sa iyong kamay ang
tungkod na ito, na iyong ipaggagawa ng mga tanda.

<span id="an_4:18">4:18</span> At si Moises ay yumaon, at bumalik kay
Jethro na kaniyang biyanan, at nagsabi sa kaniya, Pahintulutan mo akong
yumaon, isinasamo ko sa iyo, at bumalik sa aking mga kapatid na nasa
Egipto, at titingnan ko, kung sila'y nabubuhay pa. At sinabi ni Jethro
kay Moises, Yumaon kang payapa.

<span id="an_4:19">4:19</span> At sinabi ng Panginoon kay Moises sa
Madian, Yumaon ka, bumalik ka sa Egipto: sapagka't namatay na ang lahat
ng tao, na nagmimithi ng iyong buhay.

<span id="an_4:20">4:20</span> At ipinagsama ni Moises ang kaniyang
asawa at ang kaniyang mga anak, at kaniyang ipinagsasakay sa isang asno,
at siya'y bumalik sa lupain ng Egipto: at tinangnan ni Moises ang
tungkod ng Dios sa kaniyang kamay.

<span id="an_4:21">4:21</span> At sinabi ng Panginoon kay Moises,
Pagkabalik mo sa Egipto, iyong gawin nga sa harap ni Faraon ang lahat ng
kababalaghan na aking itiniwala sa iyong kamay: datapuwa't aking
papagmamatigasin ang kaniyang puso, at hindi niya tutulutang yumaon ang
bayan.

<span id="an_4:22">4:22</span> At iyong sasabihin kay Faraon, Ganito ang
sabi ng Panginoon, Ang Israel ay aking anak, aking panganay:

<span id="an_4:23">4:23</span> At aking sinabi sa iyo, Pahintulutan mong
ang aking anak ay yumaon, upang siya'y makapaglingkod sa akin; at ayaw
mo siyang payaunin, narito, aking papatayin ang iyong anak, ang iyong
panganay.

<span id="an_4:24">4:24</span> At nangyari sa daan, sa dakong
panuluyanan, na sinalubong ng Panginoon siya, at pinagsikapang patayin
siya.

<span id="an_4:25">4:25</span> Nang magkagayo'y sumunggab si Sephora ng
isang batong matalim, at pinutol ang balat ng masama ng kaniyang anak,
at inihagis sa kaniyang paanan; at kaniyang sinabi, Tunay na ikaw sa
akin ay isang asawang mabagsik.

<span id="an_4:26">4:26</span> Sa gayo'y kaniyang binitiwan siya. Nang
magkagayo'y kaniyang sinabi, Isang asawa kang mabagsik, dahil sa
pagtutuli.

<span id="an_4:27">4:27</span> At sinabi ng Panginoon kay Aaron,
Pumaroon ka sa ilang na salubungin mo si Moises. At siya'y pumaroon, at
nasalubong niya sa bundok ng Dios, at kaniyang hinagkan.

<span id="an_4:28">4:28</span> At isinaysay ni Moises kay Aaron ang
lahat ng salita ng Panginoon, na ipinagbilin sa kaniyang sabihin, at ang
lahat ng tandang ipinagbilin sa kaniyang gawin.

<span id="an_4:29">4:29</span> At si Moises at si Aaron ay naparoon at
tinipon ang lahat ng matanda sa mga anak ni Israel:

<span id="an_4:30">4:30</span> At sinalita ni Aaron ang lahat ng salita
na sinalita ng Panginoon kay Moises, at ginawa ang mga tanda sa paningin
ng bayan.

<span id="an_4:31">4:31</span> At ang bayan ay naniwala: at nang
kanilang marinig na dinalaw ng Panginoon ang mga anak ni Israel, at
kaniyang nakita ang kanilang kapighatian, ay iniyukod nga nila ang
kanilang mga ulo at sumamba.

<span id="an_5:1">5:1</span> At pagkatapos nito, si Moises at si Aaron
ay nagsipasok, at sinabi kay Faraon, Ganito ang sabi ng Panginoon, ng
Dios ng Israel, Bayaan mong ang aking bayan ay yumaon upang ipagdiwang
nila ako ng isang kapistahan sa ilang.

<span id="an_5:2">5:2</span> At sinabi ni Faraon, Sino ang Panginoon na
aking pakikinggan ang kaniyang tinig, upang pahintulutan kong yumaon ang
Israel? Hindi ko nakikilala ang Panginoon at saka hindi ko
pahihintulutang yumaon ang Israel.

<span id="an_5:3">5:3</span> At kanilang sinabi, Ang Dios ng mga Hebreo
ay nakipagtagpo sa amin; pahintulutan mo nga kaming maglakbay na tatlong
araw sa ilang, at maghain sa Panginoon naming Dios, baka hulugan niya
kami ng salot o ng tabak.

<span id="an_5:4">5:4</span> At sinabi sa kanila ng hari sa Egipto,
Bakit kinakalagan ninyo, Moises at Aaron, ang bayan sa kanilang mga
gawain? pumaroon kayo sa mga atang sa inyo.

<span id="an_5:5">5:5</span> At sinabi ni Faraon, Narito, ang mga tao sa
lupain ay marami na ngayon, at inyong pinapagpapahinga sila sa mga atang
sa kanila.

<span id="an_5:6">5:6</span> At ng araw ring yaon ay nagutos si Faraon
sa mga tagapagpaatag sa bayan at sa kanilang mga puno, na sinasabi,

<span id="an_5:7">5:7</span> Huwag na ninyong bibigyan ang bayan, ng
dayami sa paggawa ng laryo, na gaya ng dati: sila ang pumaroon at
magtipon ng dayami sa ganang kanilang sarili.

<span id="an_5:8">5:8</span> At ang bilang ng mga laryo, na kanilang
ginagawang dati ay siya rin ninyong iaatang sa kanila; wala kayong
babawasin: sapagka't sila'y mga pagayongayon; kaya't sila'y dumadaing,
na nagsasabi, Bayaan mo kaming yumaon at maghain sa aming Dios.

<span id="an_5:9">5:9</span> Pabigatin ninyo ang gawain ng mga lalake
upang kanilang pagpagalan at huwag nilang pakitunguhan ang mga
kabulaanang salita.

<span id="an_5:10">5:10</span> At ang mga tagapagpaatag sa bayan, ay
nagsilabas, at kanilang sinalita sa bayan, na sinasabi, Ganito ang sabi
ni Faraon, Hindi ko kayo bibigyan ng dayami.

<span id="an_5:11">5:11</span> Yumaon kayo ng inyong sarili, kumuha kayo
ng dayami kung saan kayo makakakuha: sapagka't walang babawasin kaunti
man sa inyong gawain.

<span id="an_5:12">5:12</span> Kaya't ang bayan ay nangalat sa buong
lupain ng Egipto, na humahanap ng pinagputulan ng trigo na panghalili sa
dayami.

<span id="an_5:13">5:13</span> At hinihigpitan sila ng mga
tagapagpaatag, na sinasabi, Tapusin ninyo ang inyong mga gawa, ang
inyong gawain sa araw-araw, na gaya nang mayroong kayong dayami.

<span id="an_5:14">5:14</span> At ang mga pinuno sa mga anak ni Israel
na ipinaglalagay sa kanila ng mga tagapagpaatag ni Faraon, ay nangapalo,
at sa kanila'y sinabi, Bakit hindi ninyo tinapos ang inyong gawain
kahapon at ngayon, sa paggawa ng laryo, na gaya ng dati?

<span id="an_5:15">5:15</span> Nang magkagayo'y ang mga pinuno sa mga
anak ni Israel ay naparoon at dumaing kay Faraon, na nagsasabi, Bakit mo
ginaganyan ang iyong mga alipin?

<span id="an_5:16">5:16</span> Walang anomang dayami, na ibinibigay sa
iyong mga alipin, at kanilang sinasabi sa amin, Gumawa kayo ng laryo:
at, narito, ang iyong mga alipin ay nangapapalo; nguni't ang sala'y nasa
iyong sariling bayan.

<span id="an_5:17">5:17</span> Datapuwa't kaniyang sinabi, Kayo'y mga
pagayongayon, kayo'y mga pagayongayon: kaya't inyong sinasabi, Bayaan mo
kaming yumaon at maghain sa Panginoon.

<span id="an_5:18">5:18</span> Kayo nga'y yumaon ngayon at gumawa;
sapagka't walang anomang dayaming ibibigay sa inyo, at gayon ma'y inyong
ibibigay ang bilang ng mga laryo.

<span id="an_5:19">5:19</span> At nakita ng mga pinuno ng mga anak ni
Israel, na sila'y nasa masamang kalagayan, nang sabihin, Walang
mababawas na anoman sa inyong mga laryo sa inyong gawain sa araw-araw.

<span id="an_5:20">5:20</span> At kanilang nasalubong si Moises at si
Aaron na nagsitayo sa daan, pagkapanggaling kay Faraon:

<span id="an_5:21">5:21</span> At sinabi nila sa kanila, Kayo nawa'y
tunghan ng Panginoon, at hatulan; sapagka't ang aming katayuan ay ginawa
mong nakamumuhi sa mga mata ni Faraon, at sa mga mata ng kaniyang mga
lingkod, na naglagay ng tabak sa kanilang kamay upang kami ay patayin.

<span id="an_5:22">5:22</span> At si Moises ay bumalik sa Panginoon, at
nagsabi, Panginoon, bakit mo ginawan ng kasamaan ang bayang ito? bakit
mo sinugo ako?

<span id="an_5:23">5:23</span> Sapagka't mula nang ako'y pumaroon kay
Faraon na magsalita sa iyong pangalan, ay kaniyang ginawan ng kasamaan
ang bayang ito: at ni hindi mo man iniligtas ang iyong bayan.

<span id="an_6:1">6:1</span> At sinabi ng Panginoon kay Moises, Ngayo'y
iyong makikita kung ano ang gagawin ko kay Faraon, sapagka't sa
pamamagitan ng isang malakas na kamay ay payayaunin niya sila, at sa
pamamagitan ng isang malakas na kamay ay palalayasin niya sila sa
kaniyang lupain.

<span id="an_6:2">6:2</span> At ang Dios ay nagsalita kay Moises, at
nagsabi sa kaniya, Ako'y si Jehova.

<span id="an_6:3">6:3</span> At ako'y napakita kay Abraham, kay Isaac,
at kay Jacob na Dios na Makapangyarihan sa lahat; nguni't sa pamamagitan
ng aking pangalang Jehova, noon ay hindi ako napakilala sa kanila.

<span id="an_6:4">6:4</span> At akin ding pinapagtibay ang aking tipan
sa kanila na ibibigay ko sa kanila ang lupain ng Canaan, ang lupain ng
kanilang pakikipamayan, na kanilang pinakipamayanan.

<span id="an_6:5">6:5</span> At bukod dito'y aking narinig ang hibik ng
mga anak ni Israel na mga binibinbin ng mga Egipcio sa pagkaalipin; at
aking naalaala ang aking tipan.

<span id="an_6:6">6:6</span> Kaya't sabihin mo sa mga anak ni Israel,
Ako'y si Jehova at aking ilalabas kayo sa ilalim ng mga atang sa mga
Egipcio, at aking hahanguin kayo sa pagkaalipin sa kanila, at aking
tutubusin kayo na may unat na kamay at may mga dakilang kahatulan:

<span id="an_6:7">6:7</span> At kayo'y aking aariin na pinakabayan ko at
ako'y magiging sa inyo'y Dios, at inyong makikilala na ako'y si Jehova
ninyong Dios, na naglalabas sa inyo sa ilalim ng mga atang sa mga
Egipcio.

<span id="an_6:8">6:8</span> At aking dadalhin kayo sa lupain, na siyang
pinagtaasan ko ng aking kamay na aking ibibigay kay Abraham, kay Isaac,
at kay Jacob; at aking ibibigay sa inyo na pinakamana: ako'y si Jehova.

<span id="an_6:9">6:9</span> At sinalitang gayon ni Moises sa mga anak
ni Israel; datapuwa't hindi sila nakinig kay Moises, dahil sa yamot, at
dahil sa mabagsik na pagkaalipin.

<span id="an_6:10">6:10</span> At ang Panginoon ay nagsalita kay Moises,
na sinasabi,

<span id="an_6:11">6:11</span> Pumasok ka, salitain mo kay Faraon na
hari sa Egipto, na kaniyang pahintulutang umalis sa lupain niya ang mga
anak ni Israel.

<span id="an_6:12">6:12</span> At si Moises ay nagsalita sa harap ng
Panginoon, na sinasabi, Narito ang mga anak ni Israel ay hindi nakinig
sa akin; paano ngang si Faraon ay makikinig sa akin, na ako'y may mga
labing di tuli?

<span id="an_6:13">6:13</span> At ang Panginoon ay nagsalita kay Moises
at kay Aaron, at pinagbilinan sila hinggil sa mga anak ni Israel, at kay
Faraon, na hari sa Egipto, upang ilabas ang mga anak ni Israel sa lupain
ng Egipto.

<span id="an_6:14">6:14</span> Ito ang mga pangulo sa mga angkan ng
kanilang mga magulang; ang mga anak ni Ruben na panganay ni Israel; si
Hanoch, at si Phallu, at si Hezron, at si Carmi: ito ang mga angkan ni
Ruben.

<span id="an_6:15">6:15</span> At ang mga anak ni Simeon; si Jemuel, at
si Jamin, at si Ohad, at si Jachin, at si Zoar, at si Saul na anak sa
isang babaing taga Canaan: ito ang mga angkan ni Simeon.

<span id="an_6:16">6:16</span> At ito ang mga pangalan ng mga anak ni
Levi ayon sa kanilang lahi; si Gerson, at si Coath, at si Merari; at ang
mga naging taon ng buhay ni Levi ay isang daan at tatlong pu't pitong
taon.

<span id="an_6:17">6:17</span> Ang mga anak ni Gerson; si Libni at si
Shimi, ayon sa kanikanilang angkan.

<span id="an_6:18">6:18</span> At ang mga anak ni Coath; si Amram, at si
Izhar, at si Hebron, at si Uzziel; at ang mga naging taon ng buhay ni
Coath ay isang daan at tatlong pu't tatlong taon.

<span id="an_6:19">6:19</span> At ang mga anak ni Merari; si Mahali at
si Musi. Ito ang mga angkan ng mga Levita ayon sa kanilang lahi.

<span id="an_6:20">6:20</span> At nagasawa si Amram kay Jochebed na
kapatid na babae ng kaniyang ama, at ipinanganak nito sa kaniya si Aaron
at si Moises: at ang mga naging taon ng buhay ni Amram ay isang daan at
tatlong pu't pitong taon.

<span id="an_6:21">6:21</span> At ang mga anak ni Izhar; si Cora, at si
Nepheg, at si Zithri.

<span id="an_6:22">6:22</span> At ang mga anak ni Uzziel; si Misael, at
si Elzaphan, at si Zithri.

<span id="an_6:23">6:23</span> At nagasawa si Aaron kay Elisabeth, na
anak ni Aminadab, na kapatid ni Naason; at ipinanganak nito sa kaniya si
Nadab at si Abiu, si Eleazar at si Ithamar.

<span id="an_6:24">6:24</span> At ang mga anak ni Cora; si Assir, at si
Elcana, at si Abiasaph; ito ang mga angkan ng mga Corita.

<span id="an_6:25">6:25</span> At si Eleazar na anak ni Aaron, ay
nagasawa sa isa sa mga anak ni Phutiel; at ipinanganak niya si Phinees.
Ito ang mga pangulo sa mga sangbahayan ng mga magulang ng mga Levita
ayon sa kanilang mga angkan.

<span id="an_6:26">6:26</span> Ito'y yaong si Aaron at si Moises, na
siyang pinagsabihan ng Panginoon. Ilabas ninyo ang mga anak ni Israel sa
lupaing Egipto ayon sa kanilang mga hukbo.

<span id="an_6:27">6:27</span> Ito ang mga nagsalita kay Faraon na hari
sa Egipto, upang ilabas ang mga anak ni Israel sa Egipto: ang mga ito'y
si Moises at si Aaron.

<span id="an_6:28">6:28</span> At nangyari ng araw na magsalita ang
Panginoon kay Moises sa lupain ng Egipto,

<span id="an_6:29">6:29</span> Na sinalita ng Panginoon kay Moises, na
sinasabi, Ako nga ang Panginoon; salitain mo kay Faraon na hari sa
Egipto, ang lahat ng aking sinasalita sa iyo.

<span id="an_6:30">6:30</span> At sinabi ni Moises sa harap ng
Panginoon, Narito ako'y may mga labing di tuli, at paanong si Faraon ay
makikinig sa akin?

<span id="an_7:1">7:1</span> At sinabi ng Panginoon kay Moises, Tingnan
mo, ginawa kitang dios kay Faraon: at si Aaron na iyong kapatid ay
magiging iyong propeta.

<span id="an_7:2">7:2</span> Iyong sasalitaing lahat ang aking iniuutos
sa iyo: at sasalitain kay Faraon ni Aaron na iyong kapatid upang
kaniyang pahintulutan ang mga anak ni Israel ay lumabas sa kaniyang
lupain.

<span id="an_7:3">7:3</span> At aking papagmamatigasin ang puso ni
Faraon, at aking pararamihin ang aking mga tanda at ang aking mga
kababalaghan sa lupain ng Egipto.

<span id="an_7:4">7:4</span> Nguni't si Faraon ay hindi makikinig sa
inyo, at aking ipapatong sa Egipto ang aking kamay at ilalabas ko ang
aking mga hukbo, ang aking bayan, na mga anak ni Israel, sa lupaing
Egipto sa pamamagitan ng mga dakilang kahatulan.

<span id="an_7:5">7:5</span> At malalaman ng mga taga Egipto na ako ang
Panginoon, pagka iniunat ko sa Egipto ang aking kamay, at pagka inilabas
ko ang mga anak ni Israel sa gitna nila.

<span id="an_7:6">7:6</span> At ginawang gayon ni Moises at ni Aaron:
kung paanong iniutos ng Panginoon sa kanila, ay gayon ginawa nila.

<span id="an_7:7">7:7</span> At si Moises ay may walong pung taon
gulang, at si Aaron ay may walong pu't tatlong taong gulang nang sila'y
magsalita kay Faraon.

<span id="an_7:8">7:8</span> At nagsalita ang Panginoon kay Moises at
kay Aaron, na sinasabi,

<span id="an_7:9">7:9</span> Pagsasalita ni Faraon sa inyo, na
sasabihin, Magpakita kayo ng isang kababalaghan sa ganang inyo; ay iyo
ngang sasabihin kay Aaron: Kunin mo ang iyong tungkod, at ihagis mo sa
harap ni Faraon, na magiging isang ahas.

<span id="an_7:10">7:10</span> At si Moises at si Aaron ay naparoon kay
Faraon, at kanilang ginawang gayon gaya ng iniutos ng Panginoon, at
inihagis ni Aaron ang kaniyang tungkod sa harap ni Faraon at sa harap ng
kaniyang mga lingkod at naging ahas.

<span id="an_7:11">7:11</span> Nang magkagayo'y tinawag naman ni Faraon
ang mga marunong at ang mga manghuhula, at sila naman na mga mahiko sa
Egipto, ay gumawa sa gayon ding paraan ng kanilang mga pag-enkanto.

<span id="an_7:12">7:12</span> Sapagka't inihagis ng bawa't isa ang
kanikaniyang tungkod, at nangaging ahas: nguni't nilamon ng tungkod ni
Aaron ang mga tungkod nila.

<span id="an_7:13">7:13</span> At ang puso ni Faraon ay nagmatigas, at
hindi niya dininig sila; gaya ng sinalita ng Panginoon.

<span id="an_7:14">7:14</span> At sinabi ng Panginoon kay Moises, Ang
puso ni Farao'y nagmatigas, ayaw niyang paalisin ang bayan.

<span id="an_7:15">7:15</span> Pumaroon ka kay Faraon kinaumagahan;
narito, siya'y pasasa tubig; at ikaw ay tatayo sa tabi ng ilog upang
matagpuan mo siya; at ang tungkod na naging ahas ay iyong tatangnan sa
iyong kamay.

<span id="an_7:16">7:16</span> At iyong sasabihin sa kaniya, Sinugo ako
sa iyo ng Panginoon, ng Dios ng mga Hebreo, na sinasabi, Pahintulutan
mong ang aking bayan ay yumaon, upang sila'y makapaglingkod sa akin sa
ilang at, narito, hanggang ngayo'y hindi mo dininig.

<span id="an_7:17">7:17</span> Ganito ang sabi ng Panginoon, Dito mo
makikilala, na ako ang Panginoon: narito, aking papaluin ng tungkod, na
nasa aking kamay, ang tubig, na nasa ilog at magiging dugo.

<span id="an_7:18">7:18</span> At ang mga isda, na nasa ilog ay
mamamatay, at ang ilog ay babaho; at ang mga Egipcio ay masusuklam na
uminom ng tubig sa ilog.

<span id="an_7:19">7:19</span> At sinabi ng Panginoon kay Moises,
Sabihin mo kay Aaron, Kunin mo ang iyong tungkod, at iunat mo ang iyong
kamay sa tubig sa Egipto, sa kanilang mga ilog, sa kanilang mga
bangbang, at sa kanilang mga lawa at sa lahat nilang tipunan ng tubig,
upang mga maging dugo; at magkakadugo sa buong lupain ng Egipto, maging
sa mga sisidlang kahoy at maging sa mga sisidlang bato.

<span id="an_7:20">7:20</span> At ginawang gayon ni Moises at ni Aaron,
gaya ng iniutos ng Panginoon; at kaniyang itinaas ang tungkod, at pinalo
ang tubig, na nasa ilog, sa paningin ni Faraon, at sa paningin ng
kaniyang mga lingkod; at ang lahat ng tubig, na nasa ilog ay naging
dugo.

<span id="an_7:21">7:21</span> At ang isda, na nasa tubig ay namatay; at
ang ilog ay bumaho at ang mga Egipcio ay hindi makainom ng tubig sa
ilog; at nagkadugo sa buong lupain ng Egipto.

<span id="an_7:22">7:22</span> At ang mga mahiko sa Egipto ay gumawa ng
gayon din, sa pamamagitan ng kanilang mga enkanto; at ang puso ni Faraon
ay nagmatigas, at hindi niya dininig sila; gaya ng sinalita ng
Panginoon.

<span id="an_7:23">7:23</span> At si Faraon ay pumihit at umuwi sa
kaniyang bahay, na hindi man lamang nabagbag ang kaniyang puso.

<span id="an_7:24">7:24</span> At lahat ng mga Egipcio ay humukay sa
palibot ng ilog, upang makasumpong ng tubig na mainom; sapagka't sila'y
hindi makainom ng tubig sa ilog.

<span id="an_7:25">7:25</span> At naganap ang pitong araw, pagkatapos na
masalot ng Panginoon ang ilog.

<span id="an_8:1">8:1</span> At sinalita ng Panginoon kay Moises,
Pasukin mo si Faraon at sabihin mo sa kaniya, Ganito ang sabi ng
Panginoon, Tulutan mong yumaon ang aking bayan, upang ako'y
mapaglingkuran nila.

<span id="an_8:2">8:2</span> At kung ayaw mo silang payaunin, ay narito,
aking sasalutin ng mga palaka ang inyong buong lupain:

<span id="an_8:3">8:3</span> At ang ilog ay mapupuno ng mga palaka, na
magsisiahon at magsisipasok sa iyong bahay, at sa iyong tulugan, at sa
iyong higaan, at sa bahay ng iyong mga lingkod, at sa iyong bayan, at sa
iyong mga hurno, at sa iyong mga masa ng tinapay.

<span id="an_8:4">8:4</span> At kapuwa aakyatin ng mga palaka ikaw at
ang iyong bayan, at lahat ng iyong mga lingkod.

<span id="an_8:5">8:5</span> At sinabi ng Panginoon kay Moises, Sabihin
mo kay Aaron, Iunat mo ang iyong kamay pati ng iyong tungkod sa mga
ilog, sa mga bangbang, at sa mga lawa, at magpaahon ka ng mga palaka sa
lupain ng Egipto.

<span id="an_8:6">8:6</span> At iniunat ni Aaron ang kaniyang kamay sa
tubig sa Egipto; at ang mga palaka ay nagsiahon, at tinakpan ang lupain
ng Egipto.

<span id="an_8:7">8:7</span> At ang mga mahiko ay gumawa ng gayon din sa
pamamagitan ng kanilang mga enkanto, at nagpaahon ng mga palaka sa
lupain ng Egipto.

<span id="an_8:8">8:8</span> Nang magkagayo'y tinawag ni Faraon si
Moises at si Aaron, at sinabi, Manalangin kayo sa Panginoon, na alisin
ang mga palaka sa akin, at sa aking bayan; at aking tutulutang yumaon,
ang bayan upang sila'y makapaghain sa Panginoon.

<span id="an_8:9">8:9</span> At sinabi ni Moises kay Faraon, Magkaroon
ka ng kaluwalhatiang ito sa akin: anong oras isasamo kita, at ang iyong
mga lingkod, at ang iyong bayan, upang ang mga palaka ay malipol sa iyo
at sa iyong mga bahay, at mangatira na lamang sa ilog?

<span id="an_8:10">8:10</span> At kaniyang sinabi, Sa kinabukasan. At
sinabi ni Moises, Mangyayari ayon sa iyong salita: upang iyong maalaman
na walang gaya ng Panginoon naming Dios.

<span id="an_8:11">8:11</span> At ang mga palaka ay magsisialis sa iyo,
at sa iyong bahay, at sa iyong mga lingkod, at sa iyong bayan;
mangatitira na lamang sa ilog.

<span id="an_8:12">8:12</span> At si Moises at si Aaron ay umalis sa
harap ni Faraon: at si Moises ay dumaing sa Panginoon tungkol sa mga
palaka na kaniyang dinala kay Faraon.

<span id="an_8:13">8:13</span> At ginawa ng Panginoon ayon sa salita ni
Moises, at ang mga palaka ay namatay sa mga bahay, sa mga looban at sa
mga parang.

<span id="an_8:14">8:14</span> At kanilang pinagpisan sa buntonbunton:
at ang lupa ay bumaho.

<span id="an_8:15">8:15</span> Nguni't nang makita ni Faraon na may
pahinga ay pinapagmatigas ang kaniyang puso, at hindi niya dininig sila;
gaya ng sinalita ng Panginoon.

<span id="an_8:16">8:16</span> At sinabi ng Panginoon kay Moises,
Sabihin mo kay Aaron: Iunat mo ang iyong tungkod, at paluin mo ang
alabok ng lupa, upang maging mga kuto sa lupaing Egipto.

<span id="an_8:17">8:17</span> At kaniyang ginawang gayon; at iniunat ni
Aaron ang kaniyang kamay pati ng kaniyang tungkod, at pinalo ang alabok
ng lupa, at nagkakuto sa tao at sa hayop; lahat ng alabok ng lupa ay
naging mga kuto sa buong lupain ng Egipto.

<span id="an_8:18">8:18</span> At ang mga mahiko ay gumawa ng gayon sa
pamamagitan ng kanilang mga enkanto, upang maglabas ng mga kuto, nguni't
hindi nila nagawa: at nagkakuto sa tao at sa hayop.

<span id="an_8:19">8:19</span> Nang magkagayo'y sinabi ng mga mahiko kay
Faraon, Ito'y daliri ng Dios: at ang puso ni Faraon ay nagmatigas, at
hindi niya dininig sila; gaya ng sinalita ng Panginoon.

<span id="an_8:20">8:20</span> At sinabi ng Panginoon kay Moises,
Bumangon kang maaga sa kinaumagahan, at tumayo ka sa harap ni Faraon;
narito, siya'y pasasa tubig, at sabihin mo sa kaniya, Ganito ang sabi ng
Panginoon: Payaunin mo ang aking bayan upang sila'y makapaglingkod sa
akin.

<span id="an_8:21">8:21</span> Saka kung hindi mo payayaunin ang aking
bayan ay magsusugo ako ng pulupulutong na langaw sa iyo, at sa iyong mga
lingkod, at sa iyong bayan, at sa loob ng iyong mga bahay: at ang mga
bahay ng mga Egipcio ay mapupuno ng pulupulutong na langaw, at gayon din
ang lupa na kinaroroonan nila.

<span id="an_8:22">8:22</span> At aking ihihiwalay sa araw na yaon ang
lupain ng Gosen, na kinatatahanan ng aking bayan, upang huwag magkaroon
doon ng pulupulutong na langaw: ng iyong maalaman na ako ang Panginoon
sa gitna ng lupa.

<span id="an_8:23">8:23</span> At aking paghihiwalayin ang aking bayan
at ang iyong bayan: sa kinabukasan mangyayari ang tandang ito.

<span id="an_8:24">8:24</span> At ginawang gayon ng Panginoon, at
nagsipasok ang mga makapal na pulupulutong na langaw sa bahay ni Faraon,
at sa bahay ng kaniyang mga lingkod: at sa buong lupain ng Egipto ay
nasisira ang lupa dahil sa mga pulupulutong na langaw.

<span id="an_8:25">8:25</span> At tinawag ni Faraon si Moises at si
Aaron, at sinabi, Yumaon kayo, maghain kayo sa inyong Dios sa lupain.

<span id="an_8:26">8:26</span> At sinabi ni Moises, Hindi marapat na
aming gawing ganyan; sapagka't aming ihahain ang mga kasuklamsuklam ng
mga Egipcio, sa Panginoon naming Dios: narito, ihahain ba namin ang
kasuklamsuklam ng mga Egipcio sa harap ng kanilang mga mata at di ba
nila kami babatuhin?

<span id="an_8:27">8:27</span> Kami ay yayaong tatlong araw na
maglalakbay sa ilang, at maghahain sa Panginoon naming Dios, ayon sa
kaniyang iniutos sa amin.

<span id="an_8:28">8:28</span> At sinabi ni Faraon, Aking payayaunin
kayo upang kayo'y makapaghain sa Panginoon ninyong Dios sa ilang; huwag
lamang kayong pakakalayo: tuloy idaing ninyo ako.

<span id="an_8:29">8:29</span> At sinabi ni Moises, Narito iiwan kita,
at aking idadalangin sa Panginoon, na ang mga pulupulutong na langaw ay
magsialis bukas kay Faraon, sa kaniyang mga lingkod, at sa kaniyang
bayan: nguni't huwag nang magdaya pa si Faraon, na huwag na di payaunin
ang bayan, upang maghain sa Panginoon.

<span id="an_8:30">8:30</span> At iniwan ni Moises si Faraon, at
nanalangin sa Panginoon.

<span id="an_8:31">8:31</span> At ginawa ng Panginoon ang ayon sa salita
ni Moises; at inialis niya ang mga pulupulutong na langaw kay Faraon, sa
kaniyang mga lingkod, at sa kaniyang bayan; na walang natira kahit isa.

<span id="an_8:32">8:32</span> At pinapagmatigas ding muli ni Faraon ang
kaniyang puso at hindi pinayaon ang bayan.

<span id="an_9:1">9:1</span> Nang magkagayon ay sinabi ng Panginoon kay
Moises, Pasukin mo si Faraon, at saysayin mo sa kaniya. Ganito ang sabi
ng Panginoon, ng Dios ng mga Hebreo: Payaunin mo ang aking bayan, upang
ako'y mapaglingkuran nila.

<span id="an_9:2">9:2</span> Sapagka't kung tatanggihan mong payaunin
sila, at sila'y pipigilin mo pa,

<span id="an_9:3">9:3</span> Ay narito, ang kamay ng Panginoon ay
nakapatong sa iyong hayop na nasa parang, nakapatong sa mga kabayo,
nakapatong sa mga asno, nakapatong sa mga kamello, nakapatong sa mga
bakahan, at nakapatong sa mga kawan; na magkakaroon ng malaking
pagkakasalot.

<span id="an_9:4">9:4</span> At gagawan ng katangian ng Panginoon ang
hayop ng Israel at ang hayop ng Egipto: at walang mamamatay sa lahat ng
ukol sa mga anak ni Israel.

<span id="an_9:5">9:5</span> At ang Panginoon ay nagtakda ng panahon, na
sinasabi, Bukas ay gagawin ng Panginoon ang bagay na ito sa lupain.

<span id="an_9:6">9:6</span> At ginawa ng Panginoon ang bagay na yaon ng
kinabukasan, at ang lahat ng hayop sa Egipto ay namatay: nguni't sa
hayop ng mga anak ni Israel ay walang namatay kahit isa.

<span id="an_9:7">9:7</span> At si Faraon ay nagsugo, at narito, walang
namatay kahit isa sa kawan ng mga Israelita. Nguni't ang puso ni Faraon
ay nagmatigas, at hindi niya pinayaon ang bayan.

<span id="an_9:8">9:8</span> At sinabi ng Panginoon kay Moises at kay
Aaron, Dumakot kayo ng isang dakot na abo sa hurno, at isaboy ni Moises
sa himpapawid sa paningin ni Faraon.

<span id="an_9:9">9:9</span> At magiging durog na alabok sa buong lupain
ng Egipto, at magiging bukol na naknakin sa tao, at sa hayop, sa buong
lupain ng Egipto.

<span id="an_9:10">9:10</span> At sila'y kumuha ng abo sa hurno, at
tumayo sa harap ni Faraon, at isinaboy ni Moises sa himpapawid; at
naging bukol na naknakin sa tao at sa hayop.

<span id="an_9:11">9:11</span> At ang mga mahiko ay hindi makatayo sa
harap ni Moises dahil sa mga bukol; sapagka't nagkabukol ang mga mahiko
at ang mga Egipcio.

<span id="an_9:12">9:12</span> At pinapagmatigas ng Panginoon ang puso
ni Faraon, at hindi niya dininig sila gaya ng sinalita ng Panginoon kay
Moises.

<span id="an_9:13">9:13</span> At sinabi ng Panginoon kay Moises,
Bumangon kang maaga sa kinaumagahan, at tumayo ka sa harap ni Faraon, at
sabihin mo sa kaniya: Ganito ang sabi ng Panginoon, ng Dios ng mga
Hebreo: Payaunin mo ang aking bayan, upang ako'y mapaglingkuran nila.

<span id="an_9:14">9:14</span> Sapagka't ngayo'y ibubugso ko na ang
lahat ng aking salot sa iyong puso, at sa iyong mga lingkod, at sa iyong
bayan upang iyong maalaman na walang gaya ko sa buong lupa.

<span id="an_9:15">9:15</span> Sapagka't ngayo'y iniunat ko na ang aking
kamay, upang salutin kita, at ang iyong bayan, at nawala ka na sa lupa:

<span id="an_9:16">9:16</span> Datapuwa't totoong totoo, na dahil dito
ay pinatayo kita, upang maipakilala sa iyo ang aking kapangyarihan, at
upang ang aking pangalan ay mahayag sa buong lupa.

<span id="an_9:17">9:17</span> Nagmamalaki ka pa ba laban sa aking
bayan, na ayaw mo silang payaunin?

<span id="an_9:18">9:18</span> Narito, bukas, sa ganitong oras, ay
magpapaulan ako ng malakas na granizo, na kailan ma'y hindi nagkaroon sa
Egipto mula nang araw na itayo hanggang ngayon.

<span id="an_9:19">9:19</span> Ngayon nga'y magsugo ka, ipasilong mo ang
iyong mga hayop at lahat ng iyong tinatangkilik sa parang; sapagka't
bawa't tao at hayop na maabutan sa parang, at hindi masisilong, ay
lalakpakan ng granizo at mamamatay.

<span id="an_9:20">9:20</span> Yaong natakot sa salita ng Panginoon, sa
mga lingkod ni Faraon ay nagpauwing madali ng kaniyang mga bataan at ng
kaniyang hayop sa mga bahay:

<span id="an_9:21">9:21</span> At yaong nagwalang bahala sa salita ng
Panginoon ay nagpabaya ng kaniyang mga bataan at ng kaniyang kawan sa
parang.

<span id="an_9:22">9:22</span> At sinabi ng Panginoon kay Moises, Iunat
mo ang iyong kamay sa dakong langit, upang magkaroon ng granizo sa buong
lupain ng Egipto, na lumagpak sa tao, at sa hayop, at sa bawa't halaman
sa parang sa buong lupain ng Egipto.

<span id="an_9:23">9:23</span> At iniunat ni Moises ang kaniyang tungkod
sa dakong langit; at ang Panginoo'y nagsugo ng kulog at granizo, at may
apoy na lumagpak sa lupa; at ang Panginoo'y nagpaulan ng granizo sa
lupain ng Egipto.

<span id="an_9:24">9:24</span> Sa gayo'y nagkaroon ng granizo at apoy,
na nagniningning sa granizo, at napakalakas, na kailan ma'y hindi
nagkaroon sa buong lupain ng Egipto mula nang maging bansa.

<span id="an_9:25">9:25</span> At sinalot ng granizo ang buong lupain ng
Egipto, ang lahat na nasa parang, maging tao at maging hayop, at sinalot
ng granizo ang lahat ng halaman sa parang, at binali ang lahat ng punong
kahoy sa parang.

<span id="an_9:26">9:26</span> Sa lupain lamang ng Gosen, na
kinaroroonan ng mga anak ni Israel, hindi nagkaroon ng granizo.

<span id="an_9:27">9:27</span> At si Faraon ay nagsugo, at ipinatawag si
Moises at si Aaron, at sinabi sa kanila, Ako'y nagkasala ngayon: ang
Panginoo'y matuwid; at ako at ang aking bayan ay masama.

<span id="an_9:28">9:28</span> Dalanginan ninyo ang Panginoon; sapagka't
nagkaroon na ng sukat na malalakas na kulog at granizo; at kayo'y aking
payayaunin, at di ko na kayo bibinbinin.

<span id="an_9:29">9:29</span> At sinabi ni Moises sa kaniya, Pagkalabas
ko sa bayan, ay aking ilalahad ang aking mga kamay sa Panginoon; at ang
mga kulog ay titigil, at hindi na magkakaroon pa ng anomang granizo;
upang iyong maalaman na ang lupa'y sa Panginoon.

<span id="an_9:30">9:30</span> Nguni't tungkol sa iyo at sa iyong mga
lingkod, ay nalalaman ko, na di pa kayo matatakot sa Panginoong Dios.

<span id="an_9:31">9:31</span> At ang lino at ang cebada ay nasaktan;
sapagka't ang cebada ay naguuhay na at ang lino ay namumulaklak na.

<span id="an_9:32">9:32</span> Datapuwa't ang trigo at ang espelta ay
hindi nasaktan: sapagka't hindi pa tumutubo.

<span id="an_9:33">9:33</span> At si Moises ay lumabas sa bayan na
galing kay Faraon, at inilahad ang kaniyang mga kamay sa Panginoon: at
ang mga kulog at ang granizo ay tumigil, at ang ulan ay di na lumagpak
sa lupa.

<span id="an_9:34">9:34</span> At nang makita ni Faraon, na ang ulan, at
ang granizo, at ang mga kulog ay tumigil, ay lalong nagkasala pa, at
nagmatigas ang kaniyang puso, siya at ang kaniyang mga lingkod.

<span id="an_9:35">9:35</span> At ang puso ni Farao'y nagmatigas, at
hindi niya pinayaon ang mga anak ni Israel; gaya ng sinalita ng
Panginoon sa pamamagitan ni Moises.

<span id="an_10:1">10:1</span> At sinabi ng Panginoon kay Moises:
Pasukin mo si Faraon, sapagka't aking pinapagmatigas ang kaniyang puso,
at ang puso ng kaniyang mga lingkod; upang aking maipakilala itong aking
mga tanda sa gitna nila:

<span id="an_10:2">10:2</span> At upang iyong maisaysay sa mga pakinig
ng iyong anak, at sa anak ng iyong anak, kung anong mga bagay ang ginawa
ko sa Egipto, at ang aking mga tandang ginawa sa gitna nila; upang
inyong maalaman, na ako ang Panginoon.

<span id="an_10:3">10:3</span> At pinasok ni Moises at ni Aaron si
Faraon at sinabi sa kaniya, Ganito ang sabi ng Panginoon, ng Dios ng mga
Hebreo, Hanggang kailan tatanggi kang mangayupapa sa harap ko? payaunin
mo ang aking bayan, upang ako'y mapaglingkuran nila.

<span id="an_10:4">10:4</span> O kung tatanggihan mong payaunin ang
aking bayan, ay narito, bukas ay magdadala ako ng mga balang sa iyong
hangganan:

<span id="an_10:5">10:5</span> At kanilang tatakpan ang ibabaw ng lupa,
na walang makakakita ng ibabaw ng lupa: at kanilang kakanin ang naiwan
sa nangaligtas, na itinira sa inyo ng granizo, at kanilang kakanin ang
bawa't kahoy na itinutubo sa inyo ng parang:

<span id="an_10:6">10:6</span> At ang inyong mga bahay ay mapupuno, at
ang mga bahay ng lahat mong lingkod, at ang mga bahay ng mga Egipcio: na
hindi nakita ng inyong mga magulang, mula nang araw na sila'y mapasa
lupa hanggang sa araw na ito. At siya'y pumihit at nilisan si Faraon.

<span id="an_10:7">10:7</span> At sinabi sa kaniya ng mga lingkod ni
Faraon, Hanggang kailan magiging isang silo sa atin ang taong ito?
payaunin mo ang mga taong iyan upang sila'y makapaglingkod sa Panginoon
nilang Dios: hindi mo pa ba natatalastas, na ang Egipto'y giba na?

<span id="an_10:8">10:8</span> At si Moises at si Aaron ay pinapagbalik
kay Faraon, at kaniyang sinabi sa kanila, Kayo'y yumaon, maglingkod kayo
sa Panginoon ninyong Dios: datapuwa't sino sino yaong magsisiyaon?

<span id="an_10:9">10:9</span> At sinabi ni Moises: Kami ay yayaon
sangpu ng aming mga bata at sangpu ng mga matanda, sangpu ng aming mga
anak na lalake at babae, sangpu ng aming mga kawan at sangpu ng aming
mga bakahan, kami ay yayaon; sapagka't kami ay nararapat magdiwang ng
isang pista sa Panginoon.

<span id="an_10:10">10:10</span> At kaniyang sinabi sa kanila, Sumainyo
nawa ang Panginoon, na gaya ng aking pagpapayaon sa inyo, at sa inyong
mga bata: magingat kayo; sapagka't ang kasamaan ay nasa harap ninyo.

<span id="an_10:11">10:11</span> Huwag ganyan: yumaon kayong mga lalake,
at maglingkod sa Panginoon; sapagka't iyan ang inyong ninanasa. At
sila'y pinaalis sa harap ni Faraon.

<span id="an_10:12">10:12</span> At sinabi ng Panginoon kay Moises,
Iunat mo ang iyong kamay sa lupain ng Egipto, upang magdala ng mga
balang, at bumaba sa lupain ng Egipto, at kumain ng lahat na halaman sa
lupain, yaong lahat na iniwan ng granizo.

<span id="an_10:13">10:13</span> At iniunat ni Moises ang kaniyang
tungkod sa lupain ng Egipto, at ang Panginoo'y nagpahihip ng hanging
silanganan sa lupain ng buong araw na yaon, at ng buong gabi; at nang
maumaga, ang hanging silanganan ay nagdala ng mga balang.

<span id="an_10:14">10:14</span> At ang mga balang ay bumaba sa buong
lupain ng Egipto, at nagsipagpahinga sa lahat ng hangganan ng Egipto;
totoong napakakapal; bago noon ay hindi nagkaroon ng gayong balang, at
hindi na magkakaroon pa, pagkatapos noon, ng gayon.

<span id="an_10:15">10:15</span> Sapagka't tinakpan ng mga yaon ang
balat ng buong lupa, na ano pa't ang lupain ay nagdilim; at kinain ang
lahat na halaman sa lupain, at ang lahat na bunga ng mga kahoy na iniwan
ng granizo; at walang natirang anomang sariwang bagay, maging sa punong
kahoy o sa halaman sa parang, sa buong lupain ng Egipto.

<span id="an_10:16">10:16</span> Nang magkagayo'y tinawag na madali ni
Faraon si Moises at si Aaron, at kaniyang sinabi, Ako'y nagkasala laban
sa Panginoon ninyong Dios, at laban sa inyo.

<span id="an_10:17">10:17</span> Ngayon nga'y ipatawad mo, isinasamo ko
sa iyo, ang aking kasalanan, na ngayon na lamang at idalangin ninyo sa
Panginoon ninyong Dios, na kaniya lamang ilayo sa akin ang kamatayang
ito.

<span id="an_10:18">10:18</span> At nilisan niya si Faraon, at
nanalangin sa Panginoon.

<span id="an_10:19">10:19</span> At pinapagbalik ng Panginoon ang isang
napakalakas na hanging kalunuran, na siyang nagpaitaas sa mga balang, at
tumangay ng mga yaon sa Dagat na Mapula; walang natira kahit isang
balang sa buong hangganan ng Egipto.

<span id="an_10:20">10:20</span> Datapuwa't pinapagmatigas ng Panginoon
ang puso ni Faraon, at hindi niya pinayaon ang mga anak ni Israel.

<span id="an_10:21">10:21</span> At sinabi ng Panginoon kay Moises,
Iunat mo ang iyong kamay sa dakong langit, upang magdilim sa lupain ng
Egipto, ng kadiliman na mahihipo.

<span id="an_10:22">10:22</span> At iniunat ni Moises ang kaniyang kamay
sa dakong langit; at nagsalimuutan ang dilim sa buong lupain ng Egipto,
na tatlong araw;

<span id="an_10:23">10:23</span> Sila'y hindi nagkikita, at walang
tumindig na sinoman sa kinaroroonan sa loob ng tatlong araw; kundi lahat
ng mga anak ni Israel ay nagilaw sa kanikaniyang tahanan.

<span id="an_10:24">10:24</span> At tinawag ni Faraon si Moises, at
sinabi, Yumaon kayo, maglingkod kayo sa Panginoon; inyo lamang iwan ang
inyong mga kawan at ang inyong mga bakahan; isama rin naman ninyo ang
inyong mga bata.

<span id="an_10:25">10:25</span> At sinabi ni Moises, ikaw ay nararapat
ding magbigay sa aming kamay ng mga hain at mga handog na susunugin,
upang aming maihain sa Panginoon naming Dios.

<span id="an_10:26">10:26</span> Ang aming hayop man ay yayaong kasama
namin; wala kahit isang paa na maiiwan; sapagka't sa kanila kami
nararapat kumuha ng aming ipaglilingkod sa Panginoon naming Dios; at
hindi namin nalalaman kung ano ang aming nararapat ipaglingkod sa
Panginoon, hanggang sa kami ay dumating doon.

<span id="an_10:27">10:27</span> Datapuwa't pinapagmatigas ng Panginoon
ang puso ni Faraon, at hindi niya pinayaon sila.

<span id="an_10:28">10:28</span> At sinabi ni Faraon sa kaniya, Umalis
ka sa harap ko, iyong pagingatang huwag mo nang makitang muli ang aking
mukha; sapagka't sa araw na iyong makita ang aking mukha ay mamamatay
ka.

<span id="an_10:29">10:29</span> At sinabi ni Moises, Mabuti ang sabi
mo, hindi ko na muling makikita ang iyong mukha.

<span id="an_11:1">11:1</span> At sinabi ng Panginoon kay Moises, May
isang salot pa akong dadalhin kay Faraon at sa Egipto; pagkatapos niyaon
ay pahihintulutan niyang kayo'y umalis dito: pagpapahintulot niya sa
inyong yumaon, ay tunay na kayo'y samasamang palalayasin niya rito.

<span id="an_11:2">11:2</span> Magsalita ka ngayon sa pakinig ng bayan,
at humingi ang bawa't lalake sa kaniyang kapuwa, at bawa't babae sa
kaniyang kapuwa, ng mga hiyas na pilak, at ng mga hiyas na ginto.

<span id="an_11:3">11:3</span> At pinagbiyayaan ng Panginoon ang bayan,
sa paningin ng mga Egipcio. Saka si Moises ay lalaking naging dakila sa
lupain ng Egipto, sa paningin ng mga lingkod ni Faraon, at sa paningin
ng bayan.

<span id="an_11:4">11:4</span> At sinabi ni Moises, Ganito ang sinasabi
ng Panginoon, Sa may hating gabi ay lalabas ako sa gitna ng Egipto:

<span id="an_11:5">11:5</span> At lahat ng mga panganay sa lupain ng
Egipto ay mamamatay, mula sa panganay ni Faraon, na nakaluklok sa
kaniyang luklukan, hanggang sa panganay ng aliping babaing nasa likuran
ng gilingan; at ang lahat ng mga panganay sa mga hayop.

<span id="an_11:6">11:6</span> At magkakaroon ng malakas na hiyawan sa
buong lupain ng Egipto, na hindi nagkaroon ng kaparis, at hindi na
magkakaroon pa ng kaparis.

<span id="an_11:7">11:7</span> Datapuwa't sa lahat ng anak ng Israel
mula sa tao hanggang sa hayop, ay walang maggagalaw kahit isang aso ng
kaniyang dila laban sa tao o sa hayop: upang inyong makilala kung paano
ang pagkakalagay ng pagkakaiba ng Panginoon sa mga Egipcio at sa Israel.

<span id="an_11:8">11:8</span> At bababain ako nitong lahat na iyong
lingkod, at magsisiyukod sa akin, na magsasabi, Umalis ka, at ang buong
bayan na sumusunod sa iyo: at pagkatapos niyaon ay aalis ako. At siya'y
umalis sa harap ni Faraon na may maalab na galit.

<span id="an_11:9">11:9</span> At sinabi ng Panginoon kay Moises, Hindi
kayo didinggin ni Faraon: upang ang aking mga kababalaghan ay dumami sa
lupain ng Egipto.

<span id="an_11:10">11:10</span> At ginawa ni Moises at ni Aaron ang
lahat ng mga kababalaghang ito sa harap ni Faraon: at pinapagmatigas ng
Panginoon ang puso ni Faraon, at hindi niya pinahintulutan ang mga anak
ni Israel ay umalis sa kaniyang lupain.

<span id="an_12:1">12:1</span> At ang Panginoon ay nagsalita kay Moises
at kay Aaron sa lupain ng Egipto, na sinasabi,

<span id="an_12:2">12:2</span> Ang buwang ito'y magiging sa inyo'y
pasimula ng mga buwan: siyang magiging unang buwan ng taon sa inyo.

<span id="an_12:3">12:3</span> Salitain ninyo sa buong kapisanan ng
Israel na inyong sabihin: Sa ikasangpung araw ng buwang ito ay
magsisikuha sila sa ganang kanila, bawa't lalake, ng isang kordero, ayon
sa mga sangbahayan ng kanikanilang mga magulang, isang kordero sa bawa't
sangbahayan:

<span id="an_12:4">12:4</span> At kung ang sangbahayan ay napakakaunti
upang kumain ng isang kordero, ay siya nga at ang kaniyang malapit na
kapitbahay ay magsasalosalo sa isa ayon sa bilang ng mga tao; ayon sa
bawa't tao na kumakain gagawin ninyo ang pagbilang, sa kordero.

<span id="an_12:5">12:5</span> Ang inyong korderong pipiliin ay yaong
walang kapintasan, isang lalake, na iisahing taon: inyong kukunin sa mga
tupa, o sa mga kambing:

<span id="an_12:6">12:6</span> At inyong aalagaan hanggang sa ikalabing
apat na araw ng buwang ito, at papatayin ng buong kapulungan ng
kapisanan ng Israel, sa paglubog ng araw.

<span id="an_12:7">12:7</span> At kukuha sila ng dugo niyan, at ilalagay
sa dalawang haligi ng pinto at sa itaas ng pintuan, sa mga bahay na
kanilang kakainan.

<span id="an_12:8">12:8</span> At kanilang kakanin ang laman sa gabing
yaon, na inihaw sa apoy, at tinapay na walang lebadura, kakanin nilang
kaulam ng mapapait na gulay.

<span id="an_12:9">12:9</span> Huwag ninyong kaning hilaw, o luto man sa
tubig, kundi inihaw sa apoy; ang kaniyang ulo pati ng kaniyang mga paa
at pati ng kaniyang mga lamang loob.

<span id="an_12:10">12:10</span> At huwag kayong magtitira ng anoman
niyaon hanggang sa kinaumagahan; kundi yaong matitira niyaon sa
kinaumagahan ay inyong susunugin sa apoy.

<span id="an_12:11">12:11</span> At ganito ninyo kakanin; may bigkis ang
inyong baywang, ang inyong mga pangyapak ay nakasuot sa inyong mga paa,
at ang inyong tungkod ay tangnan ninyo sa inyong kamay; at inyong
kakaning dalidali; siyang paskua ng Panginoon.

<span id="an_12:12">12:12</span> Sapagka't ako'y dadaan sa lupain ng
Egipto sa gabing yaon, at aking lilipulin ang lahat ng mga panganay sa
lupain ng Egipto, maging tao at maging hayop; at gagawa ako ng kahatulan
laban sa lahat ng mga dios sa Egipto, ako ang Panginoon.

<span id="an_12:13">12:13</span> At ang dugo ay magiging sa inyo'y isang
tanda sa mga bahay na inyong kinaroroonan: at pagka aking nakita ang
dugo, ay lalampasan ko kayo, at walang salot na sasainyo, na papatay sa
inyo, pananakit ko sa lupaing Egipto.

<span id="an_12:14">12:14</span> At ang araw na ito'y magiging sa inyo'y
isang alaala, at inyong ipagdidiwang na pinakapista sa Panginoon; sa
buong panahon ng inyong lahi ay inyong ipagdidiwang na pinakapista na
bilang tuntunin magpakailan man.

<span id="an_12:15">12:15</span> Pitong araw na kakain kayo ng tinapay
na walang lebadura; sa unang araw ay inyong ihihiwalay sa inyong mga
bahay ang lebadura; sapagka't sinomang kumain ng tinapay na may lebadura
mula sa unang araw hanggang sa ikapitong araw ay ihihiwalay sa Israel,
ang taong yaon.

<span id="an_12:16">12:16</span> At sa unang araw ay magkakaroon kayo ng
isang banal na pagkakatipon at sa ikapitong araw man ay magkakaroon ding
kayo ng isang banal na pagkakatipon; walang anomang gawa na gagawin sa
mga araw na iyan, liban na yaong nararapat kanin ng bawa't tao, na siya
lamang maaaring gawin ninyo.

<span id="an_12:17">12:17</span> At iyong ipangingilin ang pista ng
tinapay na walang lebadura; sapagka't sa araw ring ito kinuha ko ang
inyong mga hukbo sa lupain ng Egipto: kaya't inyong ipangingilin ang
araw na ito sa buong panahon ng inyong lahi, na bilang tuntunin
magpakailan man.

<span id="an_12:18">12:18</span> Sa unang buwan ng ikalabing apat na
araw ng buwan sa paglubog ng araw ay kakain kayo ng tinapay na walang
lebadura, hanggang sa ikadalawang pu't isang araw ng buwan, sa paglubog
ng araw.

<span id="an_12:19">12:19</span> Pitong araw, na walang masusumpungang
lebadura sa inyong mga bahay: sapagka't sinomang kumain niyaong may
lebadura, ay ihihiwalay sa kapisanan ng Israel, ang taong yaon, maging
taga ibang lupa, o maging ipinanganak sa lupain.

<span id="an_12:20">12:20</span> Huwag kayong kakain ng anomang bagay na
may lebadura; sa lahat ng inyong mga tahanan ay kakain kayo ng tinapay
na walang lebadura.

<span id="an_12:21">12:21</span> Nang magkagayo'y ipinatawag ni Moises
ang lahat ng matanda sa Israel, at sinabi sa kanila, Kayo'y lumabas at
kumuha kayo ng mga kordero ayon sa inyo-inyong sangbahayan, at magpatay
kayo ng kordero ng paskua.

<span id="an_12:22">12:22</span> At kayo'y kukuha ng isang bigkis na
hisopo, at inyong babasain sa dugo, na nasa palanggana, at inyong
papahiran ng dugo na nasa palanggana, ang itaas ng pinto at ang dalawang
haligi ng pinto: at sinoman sa inyo ay huwag lalabas sa pinto ng
kaniyang bahay hanggang sa kinaumagahan.

<span id="an_12:23">12:23</span> Sapagka't ang Panginoon ay daraan upang
sugatan ang mga Egipcio; at pagkakita niya ng dugo sa itaas ng pinto at
sa dalawang haligi ng pinto, ay lalampasan ng Panginoon ang pintong
yaon, at hindi niya papayagan ang manunugat ay pumasok sa inyong mga
bahay na sugatan kayo.

<span id="an_12:24">12:24</span> At inyong ipangingilin ang bagay na
ito, na pinakatuntunin sa iyo at sa iyong mga anak magpakailan man.

<span id="an_12:25">12:25</span> At mangyayaring pagdating ninyo sa
lupain na ibibigay sa inyo ng Panginoon, gaya ng kaniyang ipinangako, ay
inyong tutuparin ang paglilingkod na ito.

<span id="an_12:26">12:26</span> At mangyayaring pagsasabi sa inyo ng
inyong mga anak: Anong ibig ninyong sabihin sa paglilingkod na ito?

<span id="an_12:27">12:27</span> Na inyong sasabihin: Siyang paghahain
sa paskua ng Panginoon, na kaniyang nilampasan ang mga bahay ng mga anak
ni Israel sa Egipto, nang kaniyang sugatan ang mga Egipcio, at iniligtas
ang aming mga sangbahayan. At ang bayan ay nagyukod ng ulo at sumamba.

<span id="an_12:28">12:28</span> At ang mga anak ni Israel ay yumaon at
ginawang gayon; kung paanong iniutos ng Panginoon kay Moises at kay
Aaron, ay gayong ginawa nila.

<span id="an_12:29">12:29</span> At nangyari sa hating gabi, na nilipol
ng Panginoon ang lahat ng mga panganay sa lupain ng Egipto, mula sa
panganay ni Faraon na nakaluklok sa kaniyang luklukan, hanggang sa
panganay ng bilanggo na nasa bilangguan; at lahat ng panganay sa mga
hayop.

<span id="an_12:30">12:30</span> At si Faraon ay bumangon sa
kinagabihan, siya at lahat ng kaniyang mga lingkod, at lahat ng mga
Egipcio, at nagkaroon ng isang malakas na hiyawan sa Egipto; sapagka't
walang bahay na di mayroong isang patay.

<span id="an_12:31">12:31</span> At kaniyang tinawag si Moises at si
Aaron sa kinagabihan, at sinabi, Kayo'y bumangon, umalis kayo sa gitna
ng aking bayan kayo at sangpu ng mga anak ni Israel; at kayo'y yumaong
maglingkod sa Panginoon, gaya ng inyong sinabi.

<span id="an_12:32">12:32</span> Dalhin ninyo kapuwa ang inyong mga
kawan at ang inyong mga bakahan, gaya ng inyong sinabi, at kayo'y
yumaon: at pagpalain din naman ninyo ako.

<span id="an_12:33">12:33</span> At pinapagmadali ng mga Egipcio, ang
bayan, na madaliang pinaalis sila sa lupain; sapagka't kanilang sinabi,
Kaming lahat ay patay na.

<span id="an_12:34">12:34</span> At dinala ng bayan ang kanilang masa
bago humilab, na nababalot ang kanilang mga masa sa kanikanilang damit
sa ibabaw ng kanikanilang balikat.

<span id="an_12:35">12:35</span> At ginawa ng mga anak ni Israel ayon sa
salita ni Moises; at sila'y humingi sa mga Egipcio ng mga hiyas na
pilak, at mga hiyas na ginto, at mga damit:

<span id="an_12:36">12:36</span> At pinagbiyayaan ng Panginoon ang bayan
sa paningin ng mga Egipcio, ano pa't ibinigay sa kanila anomang hingin
nila. At kanilang hinubaran ang mga Egipcio.

<span id="an_12:37">12:37</span> At ang angkan ni Israel ay naglakbay
mula sa Rameses hanggang sa Succoth, na may anim na raang libong lalake
na naglakad, bukod pa ang mga bata.

<span id="an_12:38">12:38</span> At isang karamihang samasama ang
sumampa rin namang kasabay nila; at mga kawan, at mga bakahan, na
napakaraming hayop.

<span id="an_12:39">12:39</span> At kanilang nilutong mga munting
tinapay na walang lebadura ang masa na kanilang kinuha sa Egipto,
sapagka't hindi pa humihilab, sapagka't sila'y itinaboy sa Egipto, at
hindi sila nakatigil o nakapaghanda man ng anomang pagkain.

<span id="an_12:40">12:40</span> Ang pakikipamayan nga ng mga anak ni
Israel, na ipinakipamayan nila sa Egipto, ay apat na raan at tatlong
pung taon.

<span id="an_12:41">12:41</span> At nangyari sa katapusan ng apat na
raan at tatlong pung taon, ng araw ding yaon ay nangyari, na ang lahat
ng mga hukbo ng Panginoon ay umalis sa lupain ng Egipto.

<span id="an_12:42">12:42</span> Ito ay isang gabing pangingilin sa
Panginoon dahil sa paglalabas niya sa kanila sa lupain ng Egipto: ito ay
yaong gabi ng Panginoon na ipangingilin ng lahat ng mga anak ni Israel
sa buong panahon ng kanilang lahi.

<span id="an_12:43">12:43</span> At sinabi ng Panginoon kay Moises at
kay Aaron, Ito ang tuntunin sa paskua: walang sinomang taga ibang lupa
na kakain niyaon:

<span id="an_12:44">12:44</span> Datapuwa't ang alipin ng bawa't lalake
na nabili ng salapi, pagkatuli sa kaniya'y makakakain nga niyaon.

<span id="an_12:45">12:45</span> Ang nakikipamayan at ang alilang
binabayaran ay hindi kakain niyaon.

<span id="an_12:46">12:46</span> Sa isang bahay kakanin; huwag kang
magdadala ng laman sa labas ng bahay, ni sisira kayo ng kahit isang buto
niyaon.

<span id="an_12:47">12:47</span> Ipangingilin ng buong kapisanan ng
Israel.

<span id="an_12:48">12:48</span> At pagka ang isang taga ibang lupa ay
makikipamayan kasama mo, at mangingilin ng paskua sa Panginoon, ay
tuliin lahat ang kaniyang mga lalake at saka siya lumapit at ipangilin:
at siya'y magiging parang ipinanganak sa lupain ninyo; datapuwa't
sinomang di tuli ay hindi makakakain niyaon.

<span id="an_12:49">12:49</span> Isang kautusan magkakaroon sa
ipinanganak sa lupain, at sa taga ibang bayan na nakikipamayang kasama
ninyo.

<span id="an_12:50">12:50</span> Gayon ginawa ng lahat ng mga anak ni
Israel; kung paanong iniutos ng Panginoon kay Moises at kay Aaron, gayon
nila ginawa.

<span id="an_12:51">12:51</span> At nangyari nang araw ding yaon, na
kinuha ng Panginoon ang mga anak ni Israel sa lupain ng Egipto, ayon sa
kanilang mga hukbo.

<span id="an_13:1">13:1</span> At ang Panginoon ay nagsalita kay Moises,
na sinasabi,

<span id="an_13:2">13:2</span> Pakabanalin mo sa akin ang lahat ng mga
panganay, anomang nagbubukas ng bahay-bata sa mga anak ni Israel: maging
sa tao at maging sa hayop ay akin.

<span id="an_13:3">13:3</span> At sinabi ni Moises sa bayan, Alalahanin
ninyo ang araw na ito na inialis ninyo sa Egipto, sa bahay ng
pagkaalipin; sapagka't sa pamamagitan ng lakas ng kamay ay hinango kayo
ng Panginoon sa dakong ito, wala sinomang kakain ng tinapay na may
lebadura.

<span id="an_13:4">13:4</span> Sa araw na ito ay umaalis kayo ng buwan
ng Abib.

<span id="an_13:5">13:5</span> At mangyayari, na pagkadala sa iyo ng
Panginoon sa lupain ng Cananeo, at ng Hetheo, at ng Amorrheo, at ng
Hebreo, at ng Jebuseo, na kaniyang isinumpa sa iyong mga magulang, na
ibibigay sa iyo, na lupang binubukalan ng gatas at pulot ay iyong
ipangingilin ang paglilingkod na ito sa buwang ito.

<span id="an_13:6">13:6</span> Pitong araw na kakain ka ng tinapay na
walang lebadura, at sa ikapitong araw ay magiging isang kapistahan sa
Panginoon.

<span id="an_13:7">13:7</span> Tinapay na walang lebadura ang kakanin sa
loob ng pitong araw, at huwag makakakita sa iyo, ng tinapay na may
lebadura, ni makakakita ng lebadura sa iyo, sa lahat ng iyong mga
hangganan.

<span id="an_13:8">13:8</span> At sasaysayin mo sa iyong anak sa araw na
yaon, na iyong sasabihin: Dahil sa ginawa ng Panginoon sa akin nang
ako'y umalis sa Egipto.

<span id="an_13:9">13:9</span> At sa iyo'y magiging pinakatanda sa
ibabaw ng iyong kamay, at pinakaalaala sa pagitan ng iyong mga mata,
upang ang kautusan ng Panginoon ay sumaiyong bibig: sapagka't sa
pamamagitan ng malakas na kamay, ay inalis ka ng Panginoon sa Egipto.

<span id="an_13:10">13:10</span> Isasagawa mo nga ang palatuntunang ito
sa kapanahunan nito taon taon.

<span id="an_13:11">13:11</span> At mangyayari, pagkadala sa iyo ng
Panginoon sa lupain ng Cananeo, gaya ng isinumpa sa iyo at sa iyong mga
magulang, at pagkabigay niyaon sa iyo,

<span id="an_13:12">13:12</span> Ay ihihiwalay mo para sa Panginoon
yaong lahat na nagbubukas ng bahay-bata, at bawa't panganay na mayroon
ka na mula sa hayop; ang mga lalake, ay sa Panginoon.

<span id="an_13:13">13:13</span> At bawa't panganay sa asno ay tutubusin
mo ng isang kordero; at kung hindi mo tutubusin, ay iyo ngang babaliin
ang kaniyang leeg: at lahat ng mga panganay na lalake sa iyong mga anak
ay iyong tutubusin.

<span id="an_13:14">13:14</span> At mangyayari, na pagtatanong sa iyo ng
iyong anak sa panahong darating, na sasabihin, Ano ito? na iyong
sasabihin sa kaniya: Sa pamamagitan ng lakas ng kamay ay inilabas tayo
ng Panginoon sa Egipto, sa bahay ng pagkaalipin.

<span id="an_13:15">13:15</span> At nangyari, nang magmatigas si Faraon
na hindi kami tulutang yumaon, ay pinatay ng Panginoon ang lahat ng mga
panganay sa lupain ng Egipto, ang panganay ng tao at gayon din ang
panganay ng hayop: kaya't aking inihahain sa Panginoon ang lahat ng
nagbubukas ng bahay-bata na mga lalake; nguni't lahat ng panganay ng
aking anak ay aking tinutubos.

<span id="an_13:16">13:16</span> At magiging pinakatanda sa iyong kamay,
at pinakaalaala sa pagitan ng iyong mga mata: sapagka't sa pamamagitan
ng lakas ng kamay ay inilabas tayo ng Panginoon sa Egipto.

<span id="an_13:17">13:17</span> At nangyari, nang tulutan ni Faraon na
ang bayan ay yumaon, na hindi sila pinatnubayan ng Dios sa daang patungo
sa lupain ng mga Filisteo, bagaman malapit; sapagka't sinabi ng Dios,
Baka sakaling ang bayan ay magsisi pagkakita ng pagbabaka, at
magsipagbalik sa Egipto:

<span id="an_13:18">13:18</span> Kundi pinatnubayan ng Dios ang bayan sa
palibot, sa daang patungo sa ilang sa tabi ng Dagat na Mapula: at ang
mga anak ni Israel ay sumampang nangakasakbat mula sa lupain ng Egipto.

<span id="an_13:19">13:19</span> At dinala ni Moises ang mga buto ni
Jose: sapagka't kaniyang ipinanumpang mahigpit sa mga anak ni Israel, na
sinasabi, Tunay na dadalawin kayo ng Dios; at inyong isasampa ang aking
mga buto mula rito na kasama ninyo.

<span id="an_13:20">13:20</span> At sila'y naglakbay mula sa Succoth, at
humantong sa Etham, sa hangganan ng ilang.

<span id="an_13:21">13:21</span> At ang Panginoon ay nangunguna sa
kanila sa araw, sa isang haliging ulap, upang patnubayan sila sa daan;
at sa gabi, ay sa isang haliging apoy, upang tanglawan sila; upang
sila'y makapaglakad sa araw at sa gabi.

<span id="an_13:22">13:22</span> Ang haliging ulap sa araw at ang
haliging apoy sa gabi ay hindi humihiwalay sa harapan ng bayan.

<span id="an_14:1">14:1</span> At ang Panginoon ay nagsalita kay Moises,
na sinasabi,

<span id="an_14:2">14:2</span> Salitain mo sa mga anak ni Israel, na
sila'y bumalik at humantong sa tapat ng Pi-hahiroth, sa pagitan ng
Migdol at ng dagat, sa tapat ng Baalzephon: sa tapat niyaon hahantong
kayo, sa tabi ng dagat.

<span id="an_14:3">14:3</span> At sasabihin ni Faraon tungkol sa mga
anak ni Israel: Nangasisilo sila sa lupain, sila'y naliligid ng ilang.

<span id="an_14:4">14:4</span> At aking papagmamatigasin ang puso ni
Faraon, at kaniyang hahabulin sila at kayo'y magiimbot ng karangalan kay
Faraon, at sa lahat niyang hukbo; at malalaman ng mga Egipcio, na ako
ang Panginoon. At kanilang ginawang gayon.

<span id="an_14:5">14:5</span> At nasabi sa hari sa Egipto, na ang bayan
ay tumakas: at ang puso ni Faraon at ng kaniyang mga lingkod ay nagbago
tungkol sa bayan, at kanilang sinabi, Ano itong ating ginawa, na ating
pinayaon ang Israel, upang huwag na tayong mapaglingkuran?

<span id="an_14:6">14:6</span> At inihanda ni Faraon ang kaniyang karro,
at kaniyang ipinagsama ang kaniyang bayan:

<span id="an_14:7">14:7</span> At siya'y nagdala ng anim na raang piling
karro, at lahat ng mga karro sa Egipto, at ng mga kapitan na namumuno sa
lahat ng mga yaon.

<span id="an_14:8">14:8</span> At pinapagmatigas ng Panginoon ang puso
ni Faraon na hari sa Egipto, at hinabol niya ang mga anak ni Israel,
sapagka't ang mga anak ni Israel ay nagsialis na may lubos na
pagkakatiwala.

<span id="an_14:9">14:9</span> At hinabol sila ng mga Egipcio, ng lahat
ng mga kabayo at ng karro ni Faraon, at ng kaniyang mga taong
mangangabayo, at ng kaniyang hukbo, at inabutan sila noong nakahantong
sa tabi ng dagat, na nasa siping ng Pi-hahirot, sa tapat ng Baal-zefon.

<span id="an_14:10">14:10</span> At nang si Faraon ay nalalapit, ay
itiningin ng mga anak ni Israel ang kanilang mga mata, at, narito, ang
mga Egipcio ay sumusunod sa kanila; at sila'y natakot na mainam: at ang
mga anak ni Israel ay humibik sa Panginoon.

<span id="an_14:11">14:11</span> At kanilang sinabi kay Moises, Dahil ba
sa walang libingan sa Egipto, kung kaya dinala mo kami rito upang
mamatay sa ilang? bakit ka gumawa ng ganito sa amin, na inilabas mo kami
sa Egipto?

<span id="an_14:12">14:12</span> Di ba ito ang sinalita namin sa iyo sa
Egipto, na sinasabi, Pabayaan mo kami na makapaglingkod sa mga Egipcio?
Sapagka't lalong mabuti sa amin ang maglingkod sa mga Egipcio kay sa
kami ay mamatay sa ilang.

<span id="an_14:13">14:13</span> At sinabi ni Moises sa bayan, Huwag
kayong matakot, tumigil kayo, at tingnan ninyo ang pagliligtas ng
Panginoon na gagawin sa inyo ngayon: sapagka't ang mga Egipcio na inyong
nakikita ngayon, ay hindi na ninyo uli makikita magpakailan man.

<span id="an_14:14">14:14</span> Ipakikipaglaban kayo ng Panginoon, at
kayo'y tatahimik.

<span id="an_14:15">14:15</span> At sinabi ng Panginoon kay Moises,
Bakit humihibik ka sa akin? salitain mo sa mga anak ni Israel na sila'y
magpatuloy na yumaon.

<span id="an_14:16">14:16</span> At itaas mo ang iyong tungkod, at iunat
mo ang iyong kamay sa ibabaw ng dagat, at hawiin mo; at ang mga anak ni
Israel ay dadaan sa gitna ng dagat sa ibabaw ng lupang tuyo.

<span id="an_14:17">14:17</span> At ako, narito, aking papagmamatigasin
ang puso ng mga Egipcio at susundan nila sila: at ako'y magiimbot ng
karangalan kay Faraon, at sa buo niyang hukbo, sa kaniyang mga karro, at
sa kaniyang mga nangangabayo.

<span id="an_14:18">14:18</span> At malalaman ng mga Egipcio, na ako ang
Panginoon, pagka ako ay nakapagimbot ng karangalan kay Faraon, sa
kaniyang mga karro, at sa kaniyang mga nangangabayo.

<span id="an_14:19">14:19</span> At ang anghel ng Dios na nasa unahan ng
kampamento ng Israel, ay humiwalay at napasa hulihan nila; at ang
haliging ulap ay humiwalay sa harap nila at lumagay sa likod nila:

<span id="an_14:20">14:20</span> At lumagay sa pagitan ng kampamento ng
Egipto at ng kampamento ng Israel; at mayroong ulap at kadiliman, gayon
ma'y binigyan sila ng liwanag sa gabi at ang isa't isa ay hindi
nagkalapit sa buong magdamag.

<span id="an_14:21">14:21</span> At iniunat ni Moises ang kaniyang kamay
sa ibabaw ng dagat; at pinaghiwalay ng Panginoon ang dagat sa
pamamagitan ng isang malakas na hanging silanganan ng buong magdamag, at
ang dagat ay pinapaging tuyong lupa at ang tubig ay nahawi.

<span id="an_14:22">14:22</span> At ang mga anak ni Israel ay pumasok sa
gitna ng dagat sa ibabaw ng tuyong lupa: at ang tubig ay naging isang
kuta sa kanila, sa kanilang kanan at sa kanilang kaliwa.

<span id="an_14:23">14:23</span> At hinabol sila ng mga Egipcio, at
nagsipasok na kasunod nila sa gitna ng dagat, lahat ng mga kabayo ni
Faraon, ang kaniyang mga karro, at ang kaniyang mga nangangabayo.

<span id="an_14:24">14:24</span> At nangyari, sa pagbabantay sa
kinaumagahan, na minasdan ng Panginoon ang hukbo ng mga Egipcio sa gitna
ng haliging apoy at ulap, at niligalig ang hukbo ng mga Egipcio.

<span id="an_14:25">14:25</span> At inalisan ng gulong ang kanilang mga
karro, na kanilang hinila ng buong hirap: na ano pa't sinabi ng mga
Egipcio, Tumakas tayo sa harap ng Israel: sapagka't ipinakikipaglaban
sila ng Panginoon sa mga Egipcio.

<span id="an_14:26">14:26</span> At sinabi ng Panginoon kay Moises,
Iunat mo ang iyong kamay sa dagat, upang ang tubig ay tumabon sa mga
Egipcio, sa kanilang mga karro, at sa kanilang mga nangangabayo.

<span id="an_14:27">14:27</span> At iniunat ni Moises ang kaniyang kamay
sa dagat, at ang dagat ay nagsauli sa kaniyang dating lakas, nang
umumaga; at ang mga Egipcio ay nagsitakas, at nilaginlin ng Panginoon
ang mga Egipcio sa gitna ng dagat.

<span id="an_14:28">14:28</span> At ang tubig ay nagsauli, at tinakpan
ang mga karro, at ang mga nangangabayo, sa makatuwid baga'y ang buong
hukbo ni Faraon na pumasok na sumunod sa kanila sa dagat; walang natira
kahit isa sa kanila.

<span id="an_14:29">14:29</span> Datapuwa't ang mga anak ni Israel ay
lumakad sa tuyong lupa sa gitna ng dagat; at ang tubig sa kanila ay
naging isang kuta sa kanilang kanan at sa kanilang kaliwa.

<span id="an_14:30">14:30</span> Gayon iniligtas ng Panginoon ang Israel
ng araw na yaon sa kamay ng mga Egipcio; at nakita ng Israel ang mga
Egipcio na mga patay sa tabi ng dagat.

<span id="an_14:31">14:31</span> At nakita ng Israel ang dakilang gawa,
na ginawa ng Panginoon sa mga Egipcio, at ang bayan ay natakot sa
Panginoon: at sila'y sumampalataya sa Panginoon at sa kaniyang lingkod
na kay Moises.

<span id="an_15:1">15:1</span> Nang magkagayo'y inawit ni Moises at ng
mga anak ni Israel ang awit na ito sa Panginoon, at sinalita, na
sinasabi, Ako'y aawit sa Panginoon, sapagka't siya'y nagtagumpay ng
kaluwaluwalhati: Ang kabayo at ang sakay niyaon ay kaniyang ibinulusok
sa dagat.

<span id="an_15:2">15:2</span> Ang Panginoon ay aking lakas at awit, At
siya'y naging aking kaligtasan: Ito'y aking Dios, at siya'y aking
pupurihin. Dios ng aking ama, at siya'y aking tatanghalin.

<span id="an_15:3">15:3</span> Ang Panginoo'y isang mangdidigma:
Panginoon ang kaniyang pangalan.

<span id="an_15:4">15:4</span> Ang mga karro ni Faraon at ang kaniyang
hukbo ay ibinulusok niya sa dagat; At ang kaniyang mga piling kapitan ay
ipinaglulubog sa Dagat na Mapula.

<span id="an_15:5">15:5</span> Ang mga kalaliman ang tumatabon sa
kanila: Sila'y lumubog sa mga kalaliman, na parang isang bato.

<span id="an_15:6">15:6</span> Ang iyong kanan, Oh Panginoon, ay
maluwalhati sa kapangyarihan. Ang iyong kanan, Oh Panginoon, ay
dumudurog ng kaaway.

<span id="an_15:7">15:7</span> At sa kalakhan ng iyong karilagan ay
ibinubuwal mo yaong bumabangon laban sa iyo: Iyong ipinakikita ang iyong
pagiinit, at nililipol silang parang dayami.

<span id="an_15:8">15:8</span> At sa hihip ng iyong ilong ay natitipon
ang tubig, Ang mga agos ay nagsilagay na parang isang bunton; Ang mga
kalaliman ay namuo sa gitna ng dagat.

<span id="an_15:9">15:9</span> Sinabi ng kaaway, Aking hahabulin, aking
aabutan, magbabahagi ako ng samsam, Ang aking nasa ay masisiyahan sa
kanila; Aking bubunutin ang aking tabak, lilipulin sila ng aking kamay.

<span id="an_15:10">15:10</span> Ikaw ay nagpahihip ng iyong hangin, at
tinabunan sila ng dagat. Sila'y lumubog na parang tingga sa
makapangyarihang tubig.

<span id="an_15:11">15:11</span> Sinong gaya mo, Oh Panginoon, sa mga
dios? Sinong gaya mo, maluwalhati sa kabanalan, Nakasisindak sa pagpuri,
na gumagawa ng mga kababalaghan?

<span id="an_15:12">15:12</span> Iyong iniunat ang iyong kanang kamay,
Nilamon sila ng lupa.

<span id="an_15:13">15:13</span> Iyong pinapatnubayan sa iyong awa ang
bayan na iyong tinubos: Sa iyong kalakasan ay iyong inihahatid sila sa
banal mong tahanan.

<span id="an_15:14">15:14</span> Narinig ng mga bayan; at sila'y
nanginig: Mga sakit ang kumapit sa mga taga Filistia.

<span id="an_15:15">15:15</span> Nang magkagayo'y natulig ang mga
pangulo sa Edom; Sa matatapang sa Moab, ay panginginig ang sumasakanila:
Lahat ng taga Canaan ay nauubos.

<span id="an_15:16">15:16</span> Sindak at gulat ang suma-sakanila; Sa
kadakilaan ng iyong bisig ay nagiging walang kibo sila na parang bato;
Hanggang sa ang iyong bayan ay makaraan, Oh Panginoon, Hanggang sa
makaraan ang bayang ito na iyong kinamtan.

<span id="an_15:17">15:17</span> Sila'y iyong papapasukin, at sila'y
iyong itatayo sa bundok na iyong pamana, Sa dako, Oh Panginoon, na iyong
ginawa sa iyo, upang iyong tahanan, Sa santuario, Oh Panginoon, na
itinatag ng iyong mga kamay.

<span id="an_15:18">15:18</span> Ang Panginoon ay maghahari magpakailan
man.

<span id="an_15:19">15:19</span> Sapagka't ang mga kabayo ni Faraon, ay
nagsipasok pati ng kaniyang mga karro at pati ng kaniyang mga
nangangabayo sa dagat, at pinapanumbalik ng Panginoon ang tubig ng dagat
sa kanila; datapuwa't lumakad ang mga anak ni Israel sa tuyong lupa sa
gitna ng dagat.

<span id="an_15:20">15:20</span> At si Miriam na propetisa na kapatid ni
Aaron, ay tumangan ng isang pandereta sa kaniyang kamay; at sumunod ang
lahat ng mga babae sa kaniya, na may mga pandereta at nagsayawan.

<span id="an_15:21">15:21</span> At sila'y sinagot ni Miriam, Umawit
kayo sa Panginoon, sapagka't siya'y nagtagumpay ng kaluwaluwalhati; Ang
kabayo at ang sakay niyaon ay ibinulusok niya sa dagat.

<span id="an_15:22">15:22</span> At pinatnubayan ni Moises ang Israel
mula sa Dagat na Mapula, at sila'y lumabas sa ilang ng Shur; at sila'y
lumakad na tatlong araw sa ilang, at hindi nakasumpong ng tubig.

<span id="an_15:23">15:23</span> At nang sila'y dumating sa Mara, ay
hindi sila makainom ng tubig sa Mara, sapagka't mapait: kaya't ang
pangalang itinawag ay Mara.

<span id="an_15:24">15:24</span> At inupasala ng bayan si Moises, na
sinasabi, Anong aming iinumin?

<span id="an_15:25">15:25</span> At siya'y dumaing sa Panginoon; at
pinapagkitaan siya ng Panginoon ng isang puno ng kahoy, at inihagis niya
sa tubig, at ang tubig ay tumabang. Doon inatangan niya ng palatuntunan,
at ng tagubilin at doon sila sinubok niya;

<span id="an_15:26">15:26</span> At sinabi, Kung iyong didinggin ng
buong sikap ang tinig ng Panginoon mong Dios, at iyong gagawin ang
matuwid sa kaniyang mga mata, at iyong didinggin ang kaniyang mga utos,
at iyong gaganapin ang lahat niyang mga palatuntunan ay wala akong
ilalagay na karamdaman sa iyo, na gaya ng inilagay ko sa mga Egipcio:
sapagka't ako ang Panginoon na nagpapagaling sa iyo.

<span id="an_15:27">15:27</span> At sila'y dumating sa Elim, na doo'y
mayroong labingdalawang bukal ng tubig, at pitongpung puno ng palma; at
sila'y humantong doon sa tabi ng mga tubig.

<span id="an_16:1">16:1</span> At sila'y naglakbay mula sa Elim, at ang
buong kapisanan ng mga anak ni Israel ay dumating sa ilang ng Sin, na
nasa pagitan ng Elim at Sinai, nang ikalabing limang araw ng ikalawang
buwan, pagkatapos na sila'y makaalis sa lupain ng Egipto.

<span id="an_16:2">16:2</span> At inupasala ng buong kapisanan ng mga
anak ni Israel si Moises at si Aaron sa ilang:

<span id="an_16:3">16:3</span> At sinabi sa kanila ng mga anak ni
Israel, Namatay na sana kami sa pamamagitan ng kamay ng Panginoon sa
lupain ng Egipto, nang kami ay nauupo sa tabi ng mga palyok ng karne,
nang kami ay kumakain ng tinapay hanggang sa mabusog; sapagka't kami ay
inyong dinala sa ilang na ito, upang patayin ng gutom ang buong
kapisanang ito.

<span id="an_16:4">16:4</span> Nang magkagayo'y sinabi ng Panginoon kay
Moises, Narito, kayo'y aking pauulanan ng pagkain mula sa langit; at
lalabasin at pupulutin ng bayan araw-araw ang bahagi sa bawa't araw;
upang aking masubok sila, kung sila'y lalakad ng ayon sa aking kautusan,
o hindi.

<span id="an_16:5">16:5</span> At mangyayari sa ikaanim na araw, na
sila'y maghahanda ng kanilang dala, na ibayo ng kanilang pinupulot sa
araw-araw.

<span id="an_16:6">16:6</span> At sinabi ni Moises at ni Aaron sa lahat
ng mga anak ni Israel, Sa kinahapunan, ay inyong malalaman, na ang
Panginoon ay siyang naglabas sa inyo sa lupain ng Egipto.

<span id="an_16:7">16:7</span> At sa kinaumagahan, ay inyo ngang
makikita ang kaluwalhatian ng Panginoon; sapagka't kaniyang naririnig
ang inyong mga pagupasala laban sa Panginoon: at ano kami, na inyo
kaming inuupasala?

<span id="an_16:8">16:8</span> At sinabi ni Moises, Ito'y mangyayari,
pagbibigay ng Panginoon sa inyo sa kinahapunan ng karne na makakain, at
sa kinaumagahan ng pagkain, na makabubusog; sapagka't naririnig ng
Panginoon ang inyong mga pagupasala na inyong iniuupasala laban sa
kaniya: at ano kami? ang inyong mga pagupasala ay hindi laban sa amin,
kundi laban sa Panginoon.

<span id="an_16:9">16:9</span> At sinabi ni Moises kay Aaron, Sabihin mo
sa buong kapisanan ng mga anak ni Israel, Lumapit kayo sa harap ng
Panginoon; sapagka't kaniyang narinig ang inyong mga pagupasala.

<span id="an_16:10">16:10</span> At nangyari, pagkapagsalita ni Aaron sa
buong kapisanan ng mga anak ni Israel, na sila'y tumingin sa dakong
ilang, at, narito, ang kaluwalhatian ng Panginoon ay lumitaw sa ulap.

<span id="an_16:11">16:11</span> At ang Panginoon ay nagsalita kay
Moises, na sinasabi,

<span id="an_16:12">16:12</span> Aking narinig ang mga pagupasala ng mga
anak ni Israel: salitain mo sa kanila, na iyong sasabihin, Sa
kinahapunan ay kakain kayo ng karne, at sa kinaumagahan, ay
magpapakabusog kayo ng tinapay; at inyong makikilala na ako ang
Panginoon ninyong Dios.

<span id="an_16:13">16:13</span> At nangyari sa kinahapunan na ang mga
pugo ay nagsiahon at tinakpan ang kampamento at sa kinaumagahan, ay
nalalatag sa palibot ng kampamento ang hamog.

<span id="an_16:14">16:14</span> At nang paitaas na ang hamog na
nalalatag na, narito, sa balat ng ilang ay may munting bagay na mabilog
at munti na gaya ng namuong hamog sa ibabaw ng lupa.

<span id="an_16:15">16:15</span> At nang makita ng mga anak ni Israel,
ay nagsangusapan, Ano ito? sapagka't hindi nila nalalaman kung ano yaon.
At sinabi ni Moises sa kanila, Ito ang pagkain na ibinigay ng Panginoon
sa inyo upang kanin.

<span id="an_16:16">16:16</span> Ito ang bagay na iniutos ng Panginoon,
Pumulot ang bawa't tao ayon sa kaniyang kain; isang omer sa bawa't ulo,
ayon sa bilang ng inyong mga tao, ang kukunin ng bawa't tao para sa mga
nasa kaniyang tolda.

<span id="an_16:17">16:17</span> At gayon ginawa ng mga anak ni Israel,
at may namulot ng marami, at may kaunti.

<span id="an_16:18">16:18</span> At nang timbangin sa omer, ang namulot
ng marami ay walang higit, at ang namulot ng kaunti ay hindi nagkulang;
bawa't tao ay pumulot ng ayon sa kaniyang kain.

<span id="an_16:19">16:19</span> At sinabi ni Moises sa kanila, Huwag
magtira niyaon ang sinoman ng hanggang sa umaga.

<span id="an_16:20">16:20</span> Gayon ma'y hindi sila nakinig kay
Moises; kungdi ang iba sa kanila ay nagtira niyaon hanggang sa umaga, at
inuod at bumaho; at naginit sa kanila si Moises.

<span id="an_16:21">16:21</span> At sila'y namumulot tuwing umaga,
bawa't tao ayon sa kaniyang kain: at pagka ang araw ay umiinit na, ay
natutunaw.

<span id="an_16:22">16:22</span> At nangyari, na nang ikaanim na araw,
ay pumulot sila ng pagkain na ibayo ang dami, dalawang omer sa bawa't
isa: at lahat ng puno sa kapisanan ay naparoon at nagsaysay kay Moises.

<span id="an_16:23">16:23</span> At kaniyang sinabi sa kanila, Ito ang
sinalita ng Panginoon, Bukas ay takdang kapahingahan, banal na sabbath
sa Panginoon: ihawin ninyo ang inyong iihawin, at lutuin ninyo ang
inyong lulutuin; at lahat na lalabis ay itago ninyo sa ganang inyo, na
inyong itira hanggang sa kinabukasan.

<span id="an_16:24">16:24</span> At kanilang itinago hanggang sa
kinaumagahan, gaya ng iniutos ni Moises: at hindi bumaho, ni nagkaroon
ng anomang uod.

<span id="an_16:25">16:25</span> At sinabi ni Moises, Kanin ninyo yaon
ngayon; sapagka't ngayo'y sabbath na ipinangingilin sa Panginoon:
ngayo'y hindi kayo makakasumpong sa parang.

<span id="an_16:26">16:26</span> Anim na araw na inyong pupulutin;
datapuwa't sa ikapitong araw ay sabbath, hindi magkakaroon.

<span id="an_16:27">16:27</span> At nangyari sa ikapitong araw, na
lumabas ang iba sa bayan upang mamulot, at walang nasumpungan.

<span id="an_16:28">16:28</span> At sinabi ng Panginoon kay Moises,
Hanggang kailan tatanggihan ninyo ganapin ang aking mga utos at ang
aking mga kautusan?

<span id="an_16:29">16:29</span> Tingnan ninyo, na sapagka't ibinigay ng
Panginoon sa inyo ang sabbath, kung kaya't kaniyang ibinibigay sa inyo
sa ikaanim na araw ang pagkain ng sa dalawang araw; matira ang bawa't
tao sa kaniyang kinaroroonan, huwag umalis ang sinoman sa kaniyang
kinaroroonan, sa ikapitong araw.

<span id="an_16:30">16:30</span> Kaya ang bayan ay nagpahinga sa
ikapitong araw.

<span id="an_16:31">16:31</span> At yao'y pinanganlan ng sangbahayan ng
Israel na Mana: at kaparis ng buto ng kulantro, maputi; at ang lasa
niyaon ay kasinglasa ng manipis na tinapay na may pulot.

<span id="an_16:32">16:32</span> At sinabi ni Moises, Ito ang bagay na
iniutos ng Panginoon, Punuin ninyo ang isang omer ng mana, na inyong
ingatan sa buong panahon ng inyong mga lahi; upang kanilang makita ang
pagkain, na aking ipinakain sa inyo sa ilang nang kayo'y aking ilabas sa
lupain ng Egipto.

<span id="an_16:33">16:33</span> At sinabi ni Moises kay Aaron, Kumuha
ka ng isang palyok at sidlan mo ng isang omer na puno ng mana, at ilagay
mo sa harap ng Panginoon, upang maingatan sa buong panahon ng inyong mga
lahi.

<span id="an_16:34">16:34</span> Kung paanong iniutos ng Panginoon kay
Moises, ay gayon inilagay ni Aaron sa harap ng Patotoo upang ingatan.

<span id="an_16:35">16:35</span> At ang mga anak ni Israel ay kumain ng
mana na apat na pung taon, hanggang sa sila'y dumating sa lupaing
tinatahanan; sila'y kumain ng mana hanggang sa sila'y dumating sa mga
hangganan ng lupain ng Canaan.

<span id="an_16:36">16:36</span> Ang isang omer nga ay ikasangpung
bahagi ng isang efa.

<span id="an_17:1">17:1</span> At ang buong kapisanan ng mga anak ni
Israel ay naglakbay mula sa ilang ng Sin, sa kanilang paglalakbay ayon
sa utos ng Panginoon, at humantong sa Rephidim: at walang tubig na
mainom ang bayan.

<span id="an_17:2">17:2</span> Kaya't ang bayan ay nakipagtalo kay
Moises, at nagsabi, Bigyan mo kami ng tubig na aming mainom. At sinabi
ni Moises sa kanila, Bakit kayo nakikipagtalo sa akin? bakit ninyo
tinutukso ang Panginoon?

<span id="an_17:3">17:3</span> At ang bayan ay nauhaw at inupasala ng
bayan si Moises, at sinabi, Bakit mo kami isinampa rito mula sa Egipto,
upang patayin mo kami sa uhaw, at ang aming mga anak, at ang aming
kawan?

<span id="an_17:4">17:4</span> At si Moises ay dumaing sa Panginoon, na
nagsasabi, Anong aking gagawin sa bayang ito? kulang na lamang batuhin
nila ako.

<span id="an_17:5">17:5</span> At sinabi ng Panginoon kay Moises, Dumaan
ka sa harap ng bayan, at ipagsama mo ang mga matanda sa Israel; at ang
iyong tungkod na iyong ipinalo sa ilog, ay tangnan mo sa iyong kamay, at
yumaon ka.

<span id="an_17:6">17:6</span> Narito, ako'y tatayo sa harap mo roon sa
ibabaw ng bato sa Horeb; at iyong papaluin ang bato, at lalabasan ng
tubig, upang ang bayan ay makainom. At gayon ginawa ni Moises sa
paningin ng mga matanda sa Israel.

<span id="an_17:7">17:7</span> At tinawag nila ang pangalan ng dakong
yaon, na Massah at Meribah, dahil sa pakikipagtalo ng mga anak ni
Israel, at dahil sa kanilang tinukso ang Panginoon, na kanilang
sinasabi, Ang Panginoon ba'y nasa gitna natin o wala?

<span id="an_17:8">17:8</span> Nang magkagayo'y dumating si Amalec, at
nakipaglaban sa Israel sa Rephidim.

<span id="an_17:9">17:9</span> At sinabi ni Moises kay Josue, Ipili mo
tayo ng mga lalake, at ikaw ay lumabas, lumaban ka kay Amalec; bukas ay
tatayo ako sa taluktok ng burol, na aking tangan ang tungkod ng Dios sa
aking kamay.

<span id="an_17:10">17:10</span> Gayon ginawa ni Josue, gaya ng sinabi
ni Moises sa kaniya, at lumaban kay Amalec: at si Moises, si Aaron at si
Hur ay sumampa sa taluktok ng burol.

<span id="an_17:11">17:11</span> At nangyari, pagka itinataas ni Moises
ang kaniyang kamay, ay nananaig ang Israel: at pagka kaniyang ibinababa
ang kaniyang kamay, ay nananaig si Amalec.

<span id="an_17:12">17:12</span> Datapuwa't ang mga kamay ni Moises ay
nangalay; at sila'y kumuha ng isang bato, at inilagay sa ibaba, at
kaniyang inupuan; at inalalayan ni Aaron at ni Hur ang kaniyang mga
kamay, ang isa'y sa isang dako, at ang isa'y sa kabilang dako; at ang
kaniyang mga kamay ay nalagi sa itaas hanggang sa paglubog ng araw.

<span id="an_17:13">17:13</span> At nilito ni Josue si Amalec, at ang
kaniyang bayan, sa pamamagitan ng talim ng tabak.

<span id="an_17:14">17:14</span> At sinabi ng Panginoon kay Moises,
Isulat mo ito na pinakaalaala sa isang aklat, at ipagbigay alam mo kay
Josue na aking ipalilimot ang pagalaala kay Amalec sa silong ng langit.

<span id="an_17:15">17:15</span> At nagtayo si Moises ng isang dambana,
at pinanganlang Jehovanissi.

<span id="an_17:16">17:16</span> At kaniyang sinabi, Isinumpa ng
Panginoon: ang Panginoon ay makikipagdigma kay Amalec sa buong panahon
ng lahi nito.

<span id="an_18:1">18:1</span> Si Jethro nga, saserdote sa Madian,
biyanan ni Moises, ay nakabalita ng lahat na ginawa ng Dios kay Moises,
at sa Israel na kaniyang bayan, kung paanong inilabas ng Panginoon ang
Israel sa Egipto.

<span id="an_18:2">18:2</span> At ipinagsama ni Jethro, na biyanan ni
Moises, si Sephora na asawa ni Moises, pagkatapos na kaniyang maipadala
sa kanilang ama,

<span id="an_18:3">18:3</span> At ang dalawa niyang anak na lalake: na
ang pangalan ng isa'y Gersom; sapagka't sinabi ni Moises, Ako'y
nakipamayan sa ibang bayan.

<span id="an_18:4">18:4</span> At ang pangalan ng isa'y Elieser;
sapagka't kaniyang sinabi, Ang Dios ng aking ama'y naging aking saklolo,
at ako'y iniligtas sa tabak ni Faraon;

<span id="an_18:5">18:5</span> At si Jethro, na biyanan ni Moises, ay
dumating, na kasama ang kaniyang mga anak at ang kaniyang asawa, kay
Moises sa ilang na kaniyang hinantungan sa tabi ng bundok ng Dios:

<span id="an_18:6">18:6</span> At kaniyang ipinasabi kay Moises, Akong
iyong biyanang si Jethro ay naparito sa iyo, at ang iyong asawa, at ang
kaniyang dalawang anak na kasama niya.

<span id="an_18:7">18:7</span> At si Moises ay lumabas na sinalubong ang
kaniyang biyanan, at kaniyang niyukuran at hinalikan. At sila'y
nagtanungang isa't isa ng kanilang kalagayan; at sila'y pumasok sa
tolda.

<span id="an_18:8">18:8</span> At isinaysay ni Moises sa kaniyang
biyanan ang lahat ng ginawa ng Panginoon kay Faraon at sa mga Egipcio
dahil sa Israel, ang buong hirap na kanilang naranasan sa daan, at kung
paanong iniligtas ng Panginoon sila.

<span id="an_18:9">18:9</span> At ikinagalak ni Jethro ang buong
kabutihang ginawa ng Panginoon sa Israel, na iniligtas sila sa kamay ng
mga Egipcio.

<span id="an_18:10">18:10</span> At sinabi ni Jethro, Purihin ang
Panginoon, na nagligtas sa inyo, sa kamay ng mga Egipcio, at sa kamay ni
Faraon; na siyang nagligtas sa bayan sa kamay ng mga Egipcio.

<span id="an_18:11">18:11</span> Ngayo'y aking natatalastas na ang
Panginoon ay lalong dakila kay sa lahat ng mga dios: oo, sa bagay na
ipinagpalalo ng mga Egipcio laban sa mga Hebreo.

<span id="an_18:12">18:12</span> At si Jethro, na biyanan ni Moises, ay
kumuha ng handog na susunugin at mga hain para sa Dios: at si Aaron ay
naparoon, at ang lahat ng mga matanda sa Israel, upang kumain ng tinapay
na kasalo ng biyanan ni Moises sa harap ng Dios.

<span id="an_18:13">18:13</span> At nangyari kinabukasan, na lumuklok si
Moises upang hatulan ang bayan: at ang bayan ay tumayo sa palibot ni
Moises mula sa umaga hanggang sa hapon.

<span id="an_18:14">18:14</span> At nang makita ng biyanan ni Moises ang
lahat ng kaniyang ginagawa sa bayan, ay nagsabi, Anong bagay itong
ginagawa mo sa bayan? bakit nauupo kang magisa, at ang buong bayan ay
nakatayo sa palibot mo mula sa umaga hanggang sa hapon?

<span id="an_18:15">18:15</span> At sinabi ni Moises sa kaniyang
biyanan, Sapagka't ang bayan ay lumalapit sa akin, upang sumangguni sa
Dios.

<span id="an_18:16">18:16</span> Pagka sila'y may usap ay lumapit sa
akin; at aking hinahatulang isa't isa, at aking ipinakikilala sa kanila
ang mga palatuntunan ng Dios, at ang kaniyang mga kautusan.

<span id="an_18:17">18:17</span> At sinabi ng biyanan ni Moises sa
kaniya, Ang bagay na iyong ginagawa ay hindi mabuti.

<span id="an_18:18">18:18</span> Tunay na ikaw ay manghihina, ikaw at
ang bayang ito, na nasa iyo: sapagka't ang bagay ay totoong mabigat sa
iyo; hindi mo makakayang magisa.

<span id="an_18:19">18:19</span> Dinggin mo ngayon ang aking tinig;
papayuhan kita, at sumaiyo nawa ang Dios: ikaw ang maging tagapagakay sa
bayan sa harap ng Dios, at dalhin mo ang mga usap sa Dios:

<span id="an_18:20">18:20</span> At ituturo mo sa kanila ang mga
palatuntunan, at ang mga kautusan, at ipakikilala mo sa kanila ang daang
nararapat lakaran, at ang gawang kanilang nararapat gawin.

<span id="an_18:21">18:21</span> Bukod dito'y hahanap ka sa buong bayan
ng mga taong bihasa, gaya ng matatakutin sa Dios, na mga taong
mapagpatotoo, na mga napopoot sa kasakiman; at siyang mga ilagay mo sa
kanila, na magpuno sa mga lilibuhin, magpuno sa mga dadaanin, magpuno sa
mga lilimangpuin, at magpuno sa mga sasangpuin:

<span id="an_18:22">18:22</span> At pahatulan mo sa kanila ang bayan sa
buong panahon: at mangyayari, na bawa't malaking usap ay dadalhin nila
sa iyo, datapuwa't bawa't munting usap, ay silasila ang maghahatulan: sa
ganyan ay magiging magaan sa iyo, at magpapasan silang katulong mo.

<span id="an_18:23">18:23</span> Kung gagawin mo ang bagay na ito, at
iuutos sa iyong ganyan ng Dios ay iyo ngang mababata, at ang buong bayan
namang ito ay uuwing payapa.

<span id="an_18:24">18:24</span> Sa gayon, ay dininig ni Moises ang
kaniyang biyanan, at ginawang lahat yaong sinabi.

<span id="an_18:25">18:25</span> At pumili si Moises ng mga lalaking
bihasa sa buong Israel, at ginawa niyang pangulo sa bayan, na mga puno
ng lilibuhin, mga puno ng dadaanin, mga puno ng lilimangpuin, at mga
puno ng sasangpuin.

<span id="an_18:26">18:26</span> At kanilang hinatulan ang bayan sa
buong panahon: ang mabibigat na usap ay kanilang dinadala kay Moises,
datapuwa't bawa't munting usap ay silasila ang naghahatulan.

<span id="an_18:27">18:27</span> At tinulutan ni Moises ang kaniyang
biyanan na magpaalam at siya'y umuwi sa sariling lupain.

<span id="an_19:1">19:1</span> Sa ikatlong buwan, pagkatapos na ang mga
anak ni Israel ay makaalis sa lupain ng Egipto, ay dumating sila ng araw
ding yaon sa ilang ng Sinai.

<span id="an_19:2">19:2</span> At nang sila'y umalis sa Rephidim, at
dumating sa ilang ng Sinai, ay humantong sila sa ilang; at doo'y
humantong ang Israel sa harap ng bundok.

<span id="an_19:3">19:3</span> At si Moises ay lumapit sa Dios, at
tinawag ng Panginoon siya mula sa bundok, na sinasabi, Ganito mo
sasabihin sa sangbahayan ni Jacob, at sasaysayin sa mga anak ni Israel.

<span id="an_19:4">19:4</span> Inyong nakita ang aking ginawa sa mga
Egipcio, at kung paanong dinala ko kayo sa mga pakpak ng agila, at
kayo'y inilapit ko sa akin din.

<span id="an_19:5">19:5</span> Kaya't ngayon, kung tunay na inyong
susundin ang aking tinig, at iingatan ang aking tipan, ay magiging isang
tanging kayamanan nga kayo sa akin, na higit sa lahat ng bayan:
sapagka't ang buong lupa ay akin;

<span id="an_19:6">19:6</span> At kayo'y magiging isang kaharian ng mga
saserdote sa akin, at isang banal na bansa. Ito ang mga salita na inyong
sasalitaan sa mga anak ni Israel.

<span id="an_19:7">19:7</span> At dumating si Moises at tinawag ang mga
matanda sa bayan, at ipinahayag sa harap nila ang lahat ng salitang ito
na iniutos ng Panginoon sa kaniya.

<span id="an_19:8">19:8</span> At ang buong bayan ay sumagot na
magkakaisa, at nagsabi, Yaong lahat na sinalita ng Panginoon ay aming
gagawin. At ipinagbigay alam ni Moises ang mga salita ng bayan sa
Panginoon.

<span id="an_19:9">19:9</span> At sinabi ng Panginoon kay Moises, Narito
ako'y naparirito sa iyo sa isang salimuot na ulap upang marinig ng bayan
pagka ako'y magsasalita sa iyo, at paniwalaan ka rin naman nila
magpakailan man. At sinalita ni Moises ang mga salita ng bayan sa
Panginoon.

<span id="an_19:10">19:10</span> At sinabi ng Panginoon kay Moises,
Pumaroon ka sa bayan at papagbanalin mo sila ngayon at bukas at labhan
nila ang kanilang mga damit,

<span id="an_19:11">19:11</span> At humanda sa ikatlong araw: sapagka't
sa ikatlong araw ay bababa ang Panginoon sa paningin ng buong bayan sa
ibabaw ng bundok ng Sinai.

<span id="an_19:12">19:12</span> At lalagyan mo ng mga hangganan ang
bayan sa palibot, na iyong sasabihin, Magingat kayo, na kayo'y huwag
sumampa sa bundok, o sumalang sa hangganan: sinomang sumalang sa bundok
ay papatayin na walang pagsala:

<span id="an_19:13">19:13</span> Walang kamay na hihipo sa kaniya,
kundi, siya'y tunay na babatuhin, o papanain; maging hayop o tao ay
hindi mabubuhay: pagka ang pakakak ay tumunog ng maluwat ay sasampa sila
sa bundok.

<span id="an_19:14">19:14</span> At bumaba si Moises sa bayan mula sa
bundok, at pinakabanal ang bayan, at sila'y naglaba ng kanilang mga
damit.

<span id="an_19:15">19:15</span> At kaniyang sinabi sa bayan, humanda
kayo sa ikatlong araw; huwag kayong sumiping sa babae.

<span id="an_19:16">19:16</span> At nangyari ng ikatlong araw, ng umaga,
na kumulog at kumidlat, at may isang salimuot na ulap sa ibabaw ng
bundok, at ang tunog ng pakakak ay napakalakas; at ang buong bayan na
nasa kampamento ay nanginig.

<span id="an_19:17">19:17</span> At inilabas ni Moises ang bayan sa
kampamento upang salubungin ang Dios; at sila'y tumayo sa paanan ng
bundok.

<span id="an_19:18">19:18</span> At ang buong bundok ng Sinai ay
umuusok, sapagka't ang Panginoon ay bumaba sa ibabaw niyaon na nasa
apoy: at ang usok niyaon ay napaiilanglang na parang usok ng isang
hurno, at ang buong bundok ay umuugang mainam.

<span id="an_19:19">19:19</span> At nang lumalakas ng lumalakas ang
tunog ng pakakak ay nagsasalita si Moises, at sinasagot siya ng Dios sa
pamamagitan ng tinig.

<span id="an_19:20">19:20</span> At ang Panginoon ay bumaba sa ibabaw ng
bundok ng Sinai, sa taluktok ng bundok; at tinawag ng Panginoon si
Moises sa taluktok ng bundok; at si Moises ay sumampa.

<span id="an_19:21">19:21</span> At sinabi ng Panginoon kay Moises,
Bumaba ka, pagbilinan mo ang bayan, baka sila'y lumagpas upang makita
ang Panginoon, at mamatay ang karamihan sa kanila.

<span id="an_19:22">19:22</span> At gayon din ang mga saserdote, na
lumalapit sa Panginoon ay papagbanalin mo, baka ang Panginoon ay hindi
makapagpigil sa kanila.

<span id="an_19:23">19:23</span> At sinabi ni Moises sa Panginoon, Ang
baya'y hindi makasasampa sa bundok ng Sinai: sapagka't iyong
pinagbilinan kami, na iyong sinabi, lagyan mo ng hangganan sa palibot
ang bundok, at iyong ariing banal.

<span id="an_19:24">19:24</span> At sinabi ng Panginoon sa kaniya,
Yumaon ka, bumaba ka; at ikaw ay sasampa, ikaw at si Aaron na iyong
kasama: nguni't ang mga saserdote at ang bayan ay huwag lumampas sa mga
hangganan upang lumapit sa Panginoon, baka siya ay hindi makapagpigil sa
kanila.

<span id="an_19:25">19:25</span> Sa gayo'y bumaba si Moises sa bayan at
isinaysay sa kanila.

<span id="an_20:1">20:1</span> At sinalita ng Dios ang lahat ng salitang
ito, na sinasabi,

<span id="an_20:2">20:2</span> Ako ang Panginoon mong Dios, na naglabas
sa iyo sa lupain ng Egipto, sa bahay ng pagkaalipin.

<span id="an_20:3">20:3</span> Huwag kang magkakaroon ng ibang mga dios
sa harap ko.

<span id="an_20:4">20:4</span> Huwag kang gagawa para sa iyo ng larawang
inanyuan o ng kawangis man ng anomang anyong nasa itaas sa langit, o ng
nasa ibaba sa lupa, o ng nasa tubig sa ilalim ng lupa:

<span id="an_20:5">20:5</span> Huwag mong yuyukuran sila, o paglingkuran
man sila; sapagka't akong Panginoon mong Dios, ay Dios na mapanibughuin,
na aking dinadalaw ang katampalasanan ng mga magulang sa mga anak,
hanggang sa ikatlo at ikaapat na salin ng lahi ng mga napopoot sa akin;

<span id="an_20:6">20:6</span> At pinagpapakitaan ko ng kaawaan ang
libolibong umiibig sa akin at tumutupad ng aking mga utos.

<span id="an_20:7">20:7</span> Huwag mong babanggitin ang pangalan ng
Panginoon mong Dios sa walang kabuluhan; sapagka't hindi aariin ng
Panginoong walang sala ang bumanggit ng kaniyang pangalan sa walang
kabuluhan.

<span id="an_20:8">20:8</span> Alalahanin mo ang araw ng sabbath upang
ipangilin.

<span id="an_20:9">20:9</span> Anim na araw na gagawa ka at iyong
gagawin ang lahat ng iyong gawain.

<span id="an_20:10">20:10</span> Nguni't ang ikapitong araw ay sabbath
sa Panginoon mong Dios: sa araw na iyan ay huwag kang gagawa ng anomang
gawa, ikaw, ni ang iyong anak na lalake ni babae, ni ang iyong aliping
lalake ni babae, ni ang iyong baka, ni ang iyong tagaibang lupa na nasa
loob ng iyong mga pintuang daan:

<span id="an_20:11">20:11</span> Sapagka't sa anim na araw ay ginawa ng
Panginoon ang langit at lupa, ang dagat, at lahat ng nangaroon, at
nagpahinga sa ikapitong araw; na ano pa't pinagpala ng Panginoon ang
araw ng sabbath, at pinakabanal.

<span id="an_20:12">20:12</span> Igalang mo ang iyong ama at ang iyong
ina: upang ang iyong mga araw ay tumagal sa ibabaw ng lupa na ibinibigay
sa iyo ng Panginoon mong Dios.

<span id="an_20:13">20:13</span> Huwag kang papatay.

<span id="an_20:14">20:14</span> Huwag kang mangangalunya.

<span id="an_20:15">20:15</span> Huwag kang magnanakaw.

<span id="an_20:16">20:16</span> Huwag kang magbibintang sa iyong
kapuwa.

<span id="an_20:17">20:17</span> Huwag mong iimbutin ang bahay ng iyong
kapuwa, huwag mong iimbutin ang asawa ng iyong kapuwa, ni ang kaniyang
aliping lalake o babae, ni ang kaniyang baka, ni ang kaniyang asno, ni
anomang bagay ng iyong kapuwa.

<span id="an_20:18">20:18</span> At nakikita ng buong bayan ang mga
kulog, at ang mga kidlat, at ang tunog ng pakakak at ang bundok na
umuusok: at nang makita ng bayan, ay nanginig sila, at tumayo sa malayo.

<span id="an_20:19">20:19</span> At sinabi nila kay Moises, Magsalita ka
sa amin, at aming didinggin: datapuwa't huwag magsalita ang Dios sa
amin, baka kami ay mamatay.

<span id="an_20:20">20:20</span> At sinabi ni Moises sa bayan, Huwag
kayong matakot: sapagka't ang Dios ay naparito upang subukin kayo, at
upang ang takot sa kaniya ay sumainyo, upang huwag kayong magkasala.

<span id="an_20:21">20:21</span> At ang bayan ay tumayo sa malayo, at si
Moises ay lumapit sa salimuot na kadiliman na kinaroroonan ng Dios.

<span id="an_20:22">20:22</span> At sinabi ng Panginoon kay Moises,
Ganito mo sasabihin sa mga anak ni Israel: Kayo ang nakakita na ako'y
nakipagusap sa inyo mula sa langit.

<span id="an_20:23">20:23</span> Huwag kayong gagawa ng ibang mga dios
na iaagapay sa akin; ng mga dios na pilak, o ng mga dios na ginto, huwag
kayong gagawa para sa inyo.

<span id="an_20:24">20:24</span> Isang dambanang lupa ang inyong gagawin
sa akin, at inyong ihahain doon ang inyong mga handog na susunugin, at
ang inyong mga handog tungkol sa kapayapaan, ang inyong mga tupa, at ang
inyong mga baka sa lahat ng dakong aking ipaaalaala ang aking pangalan,
ay paparoonan kita at pagpapalain kita.

<span id="an_20:25">20:25</span> At kung igagawa mo ako ng isang
dambanang bato, ay huwag mong itatayong may tapyas: sapagka't kung iyong
gamitin ang iyong patalim doon, ay iyong nilapastangan yaon.

<span id="an_20:26">20:26</span> Ni huwag kang sasampa sa aking dambana
sa pamamagitan ng mga baytang, upang ang inyong kahubaran ay huwag
malitaw sa ibabaw niyaon.

<span id="an_21:1">21:1</span> Ito nga ang mga hatol na igagawad mo sa
harap nila.

<span id="an_21:2">21:2</span> Kung ikaw ay bumili ng isang aliping
Hebreo, ay anim na taong maglilingkod siya; at sa ikapito ay aalis
siyang laya na walang sauling bayad.

<span id="an_21:3">21:3</span> Kung siya'y pumasok na magisa, ay aalis
na mag-isa: kung may asawa ay aalis nga ang kaniyang asawa na kasama
niya.

<span id="an_21:4">21:4</span> Kung siya'y bigyan ng kaniyang panginoon
ng asawa, at magkaanak sa kaniya ng mga lalake, o mga babae; ang asawa
at ang kaniyang mga anak ay magiging sa kaniyang panginoon, at siya'y
aalis na magisa.

<span id="an_21:5">21:5</span> Datapuwa't kung maliwanag na sabihin ng
alipin, Aking iniibig ang aking panginoon, ang aking asawa, at ang aking
mga anak; ako'y hindi aalis na laya:

<span id="an_21:6">21:6</span> Kung magkagayo'y dadalhin siya ng
kaniyang panginoon sa Dios, at dadalhin siya sa pinto, o sa haligi ng
pinto; at bubutasan ng kaniyang panginoon ang kaniyang tainga ng isang
pangbutas; at paglilingkuran niya siya magpakailan man.

<span id="an_21:7">21:7</span> At kung ipagbili ng isang lalake ang
kaniyang anak na babae na maging alipin, ay hindi siya aalis na gaya ng
pagalis ng mga aliping lalake.

<span id="an_21:8">21:8</span> Kung siya'y hindi makapagpalugod sa
kaniyang panginoon, na umayaw magasawa sa kaniya, ay ipatutubos nga niya
siya: walang kapangyarihang ipagbili siya sa isang taga ibang lupa,
yamang siya'y nadaya.

<span id="an_21:9">21:9</span> At kung pinapag-asawa ng bumili sa
kaniyang anak na lalake, ay kaniyang ipalalagay siya ng ayon sa
kaugalian sa mga anak na babae.

<span id="an_21:10">21:10</span> Kung siya'y magasawa sa iba, ang
kaniyang pagkain, ang kaniyang damit at ang kaniyang kapangyarihang
pagkaasawa ay hindi niya babawasan.

<span id="an_21:11">21:11</span> At kung hindi niya gawin ang tatlong
bagay na ito sa kaniya ay aalis nga siya na walang bayad, na walang
tubos na salapi.

<span id="an_21:12">21:12</span> Ang sumakit sa isang tao, na ano pa't
mamatay ay papataying walang pagsala.

<span id="an_21:13">21:13</span> At kung hindi sinasadya ng isang tao,
kundi Dios ang naghulog sa kaniyang kamay; ay lalaanan kita ng isang
dako na kaniyang tatakasan.

<span id="an_21:14">21:14</span> At kung magtangka ang sinoman sa
kaniyang kapuwa, na pumatay na may daya, ay alisin mo siya sa aking
dambana, upang patayin.

<span id="an_21:15">21:15</span> At ang sumakit sa kaniyang ama o sa
kaniyang ina, ay papataying walang pagsala.

<span id="an_21:16">21:16</span> At ang magnakaw ng isang tao, at
ipagbili, o masumpungan sa kaniyang kamay, ay papataying walang pagsala.

<span id="an_21:17">21:17</span> At ang lumait sa kaniyang ama, o sa
kaniyang ina, ay papataying walang pagsala.

<span id="an_21:18">21:18</span> At kung may magbabag, at saktan ng isa
ang isa, ng bato, o ng kaniyang suntok, at hindi mamatay, kundi mahiga
lamang sa banig:

<span id="an_21:19">21:19</span> Kung makabangon uli, at makalakad sa
tulong ng kaniyang tungkod, ay ligtas nga yaong sumakit sa kaniya;
pagbabayaran lamang niya ang panahong nasayang, at kaniyang
pagagalinging maigi.

<span id="an_21:20">21:20</span> At kung saktan ng sinoman ang kaniyang
aliping lalake o babae, ng tungkod at mamatay sa kaniyang kamay; ay
parurusahan siyang walang pagsala.

<span id="an_21:21">21:21</span> Gayon ma'y kung tumagal ng isang araw o
dalawa, ay hindi siya parurusahan: sapagka't siya'y kaniyang salapi.

<span id="an_21:22">21:22</span> At kung may magbabag, at makasakit ng
isang babaing buntis, na ano pa't makunan, at gayon ma'y walang
karamdamang sumunod: ay tunay na papagbabayarin siya, ayon sa iatang sa
kaniya ng asawa ng babae; at siya'y magbabayad ng ayon sa ipasiya ng mga
hukom.

<span id="an_21:23">21:23</span> Datapuwa't kung may anomang karamdamang
sumunod, magbabayad ka nga ng buhay kung buhay,

<span id="an_21:24">21:24</span> Mata kung mata, ngipin kung ngipin,
kamay kung kamay, paa kung paa,

<span id="an_21:25">21:25</span> Paso kung paso, sugat kung sugat,
bugbog kung bugbog.

<span id="an_21:26">21:26</span> At kung saktan ng sinoman ang mata ng
kaniyang aliping lalake, o ang mata ng kaniyang aliping babae at
mabulag, ay kaniyang palalayain dahil sa kaniyang mata.

<span id="an_21:27">21:27</span> At kung kaniyang bungalan ang kaniyang
aliping lalake, o babae, ay kaniyang palalayain dahil sa kaniyang
ngipin.

<span id="an_21:28">21:28</span> At kung ang isang baka ay manuwag ng
isang lalake o ng isang babae, na ano pa't mamatay, ay babatuhing walang
pagsala ang baka at ang kaniyang lama'y hindi kakanin; datapuwa't ang
may-ari ng baka ay maliligtas.

<span id="an_21:29">21:29</span> Datapuwa't kung ang baka ay dating
manunuwag sa panahong nakaraan, at naisumbong na sa may-ari at hindi
niya kinulong, na ano pa't makamatay ng isang lalake, o isang babae: ay
babatuhin ang baka at ang may-ari naman ay papatayin.

<span id="an_21:30">21:30</span> Kung siya'y atangan ng katubusan ay
magbibigay nga siya ng katubusan sa kaniyang buhay anomang iatang sa
kaniya.

<span id="an_21:31">21:31</span> Maging manuwag sa isang anak na lalake
o babae man, ay gagawin sa kaniya ayon sa kahatulang ito.

<span id="an_21:32">21:32</span> Kung ang baka ay manuwag sa isang
aliping lalake o babae, ay magbabayad ang may-ari ng tatlong pung
siklong pilak sa kanilang panginoon, at ang baka ay babatuhin.

<span id="an_21:33">21:33</span> At kung ang sinoman ay magbubukas ng
isang balon, o huhukay ng isang balon at hindi tatakpan, at ang isang
baka, o ang isang asno ay mahulog sa loob,

<span id="an_21:34">21:34</span> Ay sasaulian ng may-ari ng balon;
magbabayad siya ng salapi sa may-ari ng mga yaon, at ang patay na hayop
ay magiging kaniya.

<span id="an_21:35">21:35</span> At kung ang baka ng sinoman ay sumakit
sa baka ng iba, na ano pa't mamatay; ay kanila ngang ipagbibili ang
bakang buhay, at kanilang paghahatiin ang halaga niyaon; at ang patay ay
paghahatiin din nila.

<span id="an_21:36">21:36</span> O kung kilala, na ang baka ay dating
manunuwag sa panahong nakaraan, at hindi kinulong ng may-ari; ay tunay
ngang magbabayad siya, ng baka kung baka, at ang patay na hayop ay
magiging kaniyang sarili.

<span id="an_22:1">22:1</span> Kung ang isang lalake ay magnakaw ng
isang baka, o ng isang tupa at patayin, o ipagbili: ay kaniyang
pagbabayaran ng limang baka ang isang baka, at ng apat na tupa ang isang
tupa.

<span id="an_22:2">22:2</span> Kung ang isang magnanakaw ay masumpungan,
na naninira, at masaktan na ano pa't namatay ay hindi aariing
mamamataytao ang pumatay.

<span id="an_22:3">22:3</span> Kung sikatan siya ng araw, ay aariin
siyang mamamataytao; siya'y dapat magsauli ng kabayaran: kung siya'y
wala ay ipagbibili siya dahil sa kaniyang ninakaw.

<span id="an_22:4">22:4</span> Kung ang ninakaw ay masumpungang buhay sa
kaniyang kamay, maging baka, o asno, o tupa, ay magbabayad siya ng
ibayo.

<span id="an_22:5">22:5</span> Kung ang sinoman ay magpastol sa isang
bukid, o sa isang ubasan, at pawalan ang kaniyang hayop at pastulin sa
bukid ng iba; sa pinakamainam sa kaniyang sariling parang, at sa
pinakamainam sa kaniyang sariling ubasan, ay sasaulian niya.

<span id="an_22:6">22:6</span> Kung may magningas na apoy, at magtangay
ng mga tinik, na ano pa't ang mga mandala, o ang mga uhay, o ang bukid
ay masunog, ay tunay na magbabayad yaong nagpaningas ng apoy.

<span id="an_22:7">22:7</span> Kung ang sinoman ay magpatago sa kaniyang
kapuwa ng salapi o pag-aari, at nakawin sa bahay ng taong yaon; kung
masumpungan ang magnanakaw, ay magbabayad ng ibayo.

<span id="an_22:8">22:8</span> Kung hindi masumpungan ang magnanakaw, ay
lalapit ang may-ari ng bahay sa Dios, upang maalaman kung hindi niya
pinakialaman ang pag-aari ng kaniyang kapuwa.

<span id="an_22:9">22:9</span> Sapagka't lahat ng bagay na
pagsalangsang, maging sa baka, sa asno, sa tupa, sa damit, o sa anomang
bagay na nawala, na may magsabi, Ito nga ay akin; ay dadalhin sa harap
ng Dios ang usap ng dalawa; yaong parurusahan ng Dios ay magbabayad ng
ibayo sa kaniyang kapuwa.

<span id="an_22:10">22:10</span> Kung ang sinoman ay maghabilin sa
kaniyang kapuwa ng isang asno, o ng isang baka, o ng isang tupa, o ng
anomang hayop; at mamatay, o masasaktan, o maagaw, na walang
nakakakitang sinoman:

<span id="an_22:11">22:11</span> Ay pamamagitanan silang dalawa ng
pagsumpa sa Panginoon kung hindi niya pinakialaman ang pag-aari ng
kaniyang kapuwa; at tatanggapin ng may-ari, at siya'y hindi magsasauli.

<span id="an_22:12">22:12</span> Datapuwa't kung kaniyang ninakaw sa
kaniya ay sasaulian niya ang may-ari niyaon.

<span id="an_22:13">22:13</span> Kung nalapa ay dadalhing pinakapatotoo,
at hindi sasaulian ang nalapa.

<span id="an_22:14">22:14</span> At kung ang sinoman ay humiram ng
anoman sa kaniyang kapuwa, at masaktan, o mamatay, na hindi kaharap ang
may-ari, ay walang pagsala na siya'y magsasauli.

<span id="an_22:15">22:15</span> Kung ang may-ari niyaon ay kaharap, ay
hindi niya sasaulian; kung isang bagay na pinauupahan ay ihuhulog sa
kaniyang kaupahan.

<span id="an_22:16">22:16</span> At kung dayain ng isang lalake ang
isang dalaga, na hindi pa niya nagiging asawa at kaniyang sipingan, ay
tunay na kaniyang ipagbabayad ng bigay-kaya upang maging asawa niya.

<span id="an_22:17">22:17</span> Kung itangging mainam ng kaniyang ama
na ibigay sa kaniya, ay magbabayad siya ng salapi, ayon sa bigay-kaya sa
mga dalaga.

<span id="an_22:18">22:18</span> Huwag mong babatahing mabuhay ang isang
babaing manggagaway.

<span id="an_22:19">22:19</span> Sinomang makiapid sa isang hayop ay
papataying walang pagsala.

<span id="an_22:20">22:20</span> Yaong maghain sa anomang dios, maliban
sa Panginoon lamang, ay lubos na papatayin.

<span id="an_22:21">22:21</span> At ang taga ibang lupa ay huwag mong
aapihin, o pipighatiin man; sapagka't kayo'y naging taga ibang lupa sa
lupain ng Egipto.

<span id="an_22:22">22:22</span> Huwag mong papagdadalamhatiin ang
sinomang babaing bao, o ulila.

<span id="an_22:23">22:23</span> Kung iyong dalamhatiin sila sa anomang
paraan, at sila'y dumaing sa akin, ay walang pagsala, na aking didinggin
ang kanilang daing;

<span id="an_22:24">22:24</span> At ang aking pagiinit ay magaalab, at
aking papatayin kayo ng tabak; at ang inyong mga asawa ay magiging mga
bao, at ang inyong mga anak ay mga ulila.

<span id="an_22:25">22:25</span> Kung magpautang ka ng salapi sa kanino
man sa aking bayan na kasama mo na dukha, huwag kang magpapakamanunubo
sa kaniya ni hihingan mo man siya ng tubo.

<span id="an_22:26">22:26</span> Kung iyong tanggapin sa anoman ang
damit ng iyong kapuwa na pinakasangla, ay iyong isasauli sa kaniya bago
lumubog ang araw;

<span id="an_22:27">22:27</span> Sapagka't iyan ang kaniya lamang
pangbihis, siyang kaniyang pangdamit sa kaniyang balat: ano ngang
kaniyang ipangtutulog? at mangyayari, na pagka siya'y dumaing sa akin,
ay aking didinggin; sapagka't ako'y mapagbiyaya.

<span id="an_22:28">22:28</span> Huwag mong lalapastanganin ang Dios, ni
susumpain man ang pinuno sa iyong bayan.

<span id="an_22:29">22:29</span> Huwag kang magmamakupad ng paghahandog
ng iyong mga ani, at ng tulo ng iyong mga pigaan. Ang panganay sa iyong
mga anak na lalake ay ibibigay mo sa akin.

<span id="an_22:30">22:30</span> Gayon din ang gagawin mo sa iyong mga
baka, at sa iyong mga tupa: pitong araw na mapapa sa kaniyang ina; sa
ikawalong araw ay ibibigay mo sa akin.

<span id="an_22:31">22:31</span> At kayo'y magpapakabanal na tao sa
akin: na ano pa't huwag kayong kakain ng anomang laman, na nalapa ng
ganid sa parang; inyong ihahagis sa mga asno.

<span id="an_23:1">23:1</span> Huwag kang magkakalat ng kasinungalingan:
huwag kang makikipagkayari sa masama, na maging saksi kang sinungaling.

<span id="an_23:2">23:2</span> Huwag kang susunod sa karamihan na gumawa
ng masama; ni magbibigay patotoo man sa isang usap, na ang kiling ay sa
karamihan upang sirain ang kahatulan:

<span id="an_23:3">23:3</span> Ni huwag mo ring kikilingan ang dukha sa
kaniyang usap.

<span id="an_23:4">23:4</span> Kung iyong masumpungan ang baka ng iyong
kaalit o ang kaniyang asno, na nakawala, ay tunay na ibabalik mo sa
kaniya.

<span id="an_23:5">23:5</span> Kung iyong makita ang asno ng napopoot sa
iyo, na nakalugmok sa ilalim ng kaniyang pasan, at ayaw mo mang alisan
ng pasan, ay walang pagsalang iyong tutulungan pati ng may-ari niyaon.

<span id="an_23:6">23:6</span> Huwag mong sisirain ang kahatulan ng
iyong dukha, sa kaniyang usap.

<span id="an_23:7">23:7</span> Layuan mo ang bagay na kasinungalingan,
at ang walang sala at ang matuwid, ay huwag mong papatayin: sapagka't
hindi ko patototohanan ang masama.

<span id="an_23:8">23:8</span> At huwag kang tatanggap ng suhol:
sapagka't ang suhol ay bumubulag sa mga may paningin, at sinisira ang
mga salita ng mga banal.

<span id="an_23:9">23:9</span> At ang taga ibang lupa ay huwag mong
pipighatiin sapagka't talastas ninyo ang puso ng taga ibang lupa, yamang
kayo'y naging mga taga ibang lupa, sa lupain ng Egipto.

<span id="an_23:10">23:10</span> Anim na taong hahasikan mo ang iyong
lupa at aanihin mo ang bunga niyaon:

<span id="an_23:11">23:11</span> Datapuwa't sa ikapitong taon ay iyong
iiwan at babayaan, upang kumain ang dukha sa iyong bayan: at ang
kanilang iwan ay kakanin ng hayop sa bukid. Gayon din ang iyong gagawin
sa iyong ubasan at sa iyong olibohan.

<span id="an_23:12">23:12</span> Anim na araw, na iyong gagawin ang
iyong gawain, at sa ikapitong araw, ay magpapahinga ka: upang ang iyong
baka at ang iyong asno ay makapagpahinga; at ang anak na lalake ng iyong
aliping babae, at ang taga ibang lupa ay makapagpahinga.

<span id="an_23:13">23:13</span> At lahat ng mga bagay na aking sinabi
sa inyo ay inyong ingatan: at huwag ninyong banggitin ang pangalan ng
ibang dios, o marinig man sa inyong bibig.

<span id="an_23:14">23:14</span> Makaitlong magdidiwang ka ng pista sa
akin, sa bawa't taon.

<span id="an_23:15">23:15</span> Ang pista ng tinapay na walang lebadura
ay iyong ipagdidiwang; pitong araw na kakain ka ng tinapay na walang
lebadura, gaya ng iniutos ko sa iyo, sa takdang panahon, sa buwan ng
Abib (sapagka't niyaon ka umalis sa Egipto); at walang lalapit sa harap
ko na walang dala:

<span id="an_23:16">23:16</span> At ang pista ng pagaani ng mga unang
bunga ng iyong kapagalan, na iyong inihasik sa bukid: at ang pista ng
pagaani, sa katapusan ng taon, nang pagaani mo ng iyong kapagalan sa
bukid.

<span id="an_23:17">23:17</span> Makaitlo sa bawa't taon na ang lahat na
iyong mga lalake ay haharap sa Panginoong Dios.

<span id="an_23:18">23:18</span> Huwag mong ihahandog ang dugo ng hain
sa akin, na kasabay ng tinapay na may lebadura; o iiwan mo man ang taba
ng aking pista sa buong magdamag hanggang sa kinaumagahan.

<span id="an_23:19">23:19</span> Ang mga pinakauna ng mga unang bunga ng
iyong lupa ay iyong ipapasok sa bahay ng Panginoon mong Dios. Huwag mong
lulutuin ang batang kambing sa gatas ng kaniyang ina.

<span id="an_23:20">23:20</span> Narito, aking sinusugo ang isang anghel
sa unahan mo, upang ingatan ka sa daan, at upang dalhin ka sa dakong
aking inihanda sa iyo.

<span id="an_23:21">23:21</span> Magingat kayo sa kaniya, at dinggin
ninyo ang kaniyang tinig; huwag ninyong mungkahiin siya: sapagka't hindi
niya patatawarin ang inyong pagsalangsang; sapagka't ang aking pangalan
ay nasa kaniya.

<span id="an_23:22">23:22</span> Datapuwa't kung didinggin mong lubos
ang kaniyang tinig, at gagawin mo ang lahat ng aking sinasalita; ay
magiging kaaway nga ako ng iyong mga kaaway, kaalit ng iyong mga kaalit.

<span id="an_23:23">23:23</span> Sapagka't ang aking anghel ay
magpapauna sa iyo at dadalhin ka sa Amorrheo, at sa Hetheo at sa
Perezeo, at sa Cananeo, at sa Heveo, at sa Jebuseo, at aking lilipulin.

<span id="an_23:24">23:24</span> Huwag kang yuyukod sa kanilang mga
dios, o maglilingkod man sa mga yaon, o gagawa man ng ayon sa kanilang
mga gawa, kundi iyong iwawaksi at iyong pagpuputulputulin ang kanilang
mga haligi na pinakaalaala.

<span id="an_23:25">23:25</span> At inyong paglilingkuran ang Panginoon
ninyong Dios, at kaniyang babasbasan ang iyong tinapay at ang iyong
tubig; at aking aalisin ang sakit sa gitna mo.

<span id="an_23:26">23:26</span> Walang babaing makukunan, o magiging
baog man, sa iyong lupain: ang bilang ng iyong mga araw ay aking
lulubusin.

<span id="an_23:27">23:27</span> Aking susuguin ang sindak sa unahan mo,
at aking liligaligin ang buong bayan na iyong paroroonan, at aking
patatalikurin sa iyo ang lahat ng iyong mga kaaway.

<span id="an_23:28">23:28</span> At aking susuguin ang mga putakti sa
unahan mo, na magpapalayas sa Heveo, sa Cananeo at sa Hetheo, sa harap
mo.

<span id="an_23:29">23:29</span> Hindi ko palalayasin sila sa harap mo
sa isang taon; baka ang lupa'y maging ilang, at ang mga ganid sa parang
ay magsidami laban sa iyo.

<span id="an_23:30">23:30</span> Untiunting aking palalayasin sila sa
harap mo, hanggang sa ikaw ay kumapal at manahin mo ang lupain.

<span id="an_23:31">23:31</span> At aking itatatag ang iyong hangganan
na mula sa Dagat na Mapula hanggang sa dagat ng Filistia at mula sa
ilang hanggang sa Ilog ng Eufrates: sapagka't aking ibibigay ang mga
nananahan sa lupain sa iyong kamay, at iyo silang palalayasin sa harap
mo.

<span id="an_23:32">23:32</span> Huwag kang makikipagtipan sa kanila, ni
sa kanilang mga dios.

<span id="an_23:33">23:33</span> Sila'y hindi tatahan sa iyong lupain,
baka papagkasalahin ka nila laban sa akin: sapagka't kung ikaw ay
maglingkod sa kanilang mga dios, ay tunay na magiging silo sa iyo.

<span id="an_24:1">24:1</span> At kaniyang sinabi kay Moises, Sumampa ka
sa kinaroroonan ng Panginoon, ikaw, at si Aaron, si Nadab, at si Abiu,
at pitong pu ng mga matanda sa Israel; at sumamba kayo mula sa malayo:

<span id="an_24:2">24:2</span> At si Moises lamang ang lalapit sa
Panginoon; datapuwa't sila'y hindi lalapit; o ang bayan man ay sasampang
kasama niya.

<span id="an_24:3">24:3</span> At lumapit si Moises at isinaysay sa
bayan ang lahat ng mga salita ng Panginoon, at ang lahat ng mga
palatuntunan. At ang buong bayan ay sumagot ng paminsan, at nagsabi,
Lahat ng mga salita na sinalita ng Panginoon, ay aming gagawin.

<span id="an_24:4">24:4</span> At sinulat ni Moises ang lahat ng mga
salita ng Panginoon, at bumangon ng maaga sa kinaumagahan, at nagtayo ng
isang dambana sa paanan ng bundok, at ng labing dalawang batong
pinakaalaala, ayon sa labing dalawang lipi ng Israel.

<span id="an_24:5">24:5</span> At kaniyang sinugo ang mga binata ng mga
anak ni Israel, na nagsipaghandog ng mga handog na susunugin at
nagsipaghain sa Panginoon ng handog na baka tungkol sa kapayapaan.

<span id="an_24:6">24:6</span> At kinuha ni Moises ang kalahati ng dugo,
at inilagay sa mga tasa; at ang kalahati ng dugo ay iniwisik sa ibabaw
ng dambana.

<span id="an_24:7">24:7</span> At kaniyang kinuha ang aklat ng tipan, at
binasa sa pakinig ng bayan: at kanilang sinabi, Lahat ng sinalita ng
Panginoon ay aming gagawin, at kami ay magmamasunurin.

<span id="an_24:8">24:8</span> At kinuha ni Moises ang dugo at iniwisik
sa bayan, at sinabi, Narito ang dugo ng tipan, na ipinakipagtipan ng
Panginoon sa inyo tungkol sa lahat ng mga salitang ito.

<span id="an_24:9">24:9</span> Nang magkagayo'y sumampa si Moises, at si
Aaron, si Nadab, at si Abiu, at pitongpu ng mga matanda sa Israel:

<span id="an_24:10">24:10</span> At kanilang nakita ang Dios ng Israel;
at mayroon sa ilalim ng kaniyang mga paa na parang isang yaring lapag na
batong zafiro, at paris din ng langit sa kaliwanagan.

<span id="an_24:11">24:11</span> At sa mga mahal na tao sa mga anak ni
Israel ay hindi niya ipinatong ang kaniyang kamay: at sila'y tumingin sa
Dios, at kumain at uminom.

<span id="an_24:12">24:12</span> At sinabi ng Panginoon kay Moises,
Sampahin mo ako sa bundok, at dumoon ka: at ikaw ay bibigyan ko ng mga
tapyas na bato, at ng kautusan, at ng utos na aking isinulat, upang
iyong maituro sa kanila.

<span id="an_24:13">24:13</span> At tumindig si Moises, at si Josue na
kaniyang tagapangasiwa: at si Moises ay sumampa sa bundok ng Dios.

<span id="an_24:14">24:14</span> At kaniyang sinabi sa mga matanda,
Hintayin ninyo kami rito hanggang sa kami ay bumalik sa inyo: at, narito
si Aaron at si Hur ay kasama ninyo: sinomang magkaroon ng usap ay
lumapit sa kanila.

<span id="an_24:15">24:15</span> At sumampa si Moises sa bundok at
tinakpan ng ulap ang bundok.

<span id="an_24:16">24:16</span> At ang kaluwalhatian ng Panginoon ay
nanahan sa ibabaw ng bundok ng Sinai, at tinakpan ng ulap na anim na
araw: at sa ikapitong araw ay tinawag niya si Moises sa gitna ng ulap.

<span id="an_24:17">24:17</span> At ang anyo ng kaluwalhatian ng
Panginoon ay paris ng apoy na manunupok sa ibabaw ng taluktok ng bundok,
sa harap ng mga mata ng mga anak ni Israel.

<span id="an_24:18">24:18</span> At pumasok si Moises sa gitna ng ulap,
at sumampa sa bundok: at si Moises ay natira sa bundok na apat na pung
araw at apat na pung gabi.

<span id="an_25:1">25:1</span> At ang Panginoon ay nagsalita kay Moises,
na sinasabi,

<span id="an_25:2">25:2</span> Salitain mo sa mga anak ni Israel, na
sila'y magdala sa akin ng isang handog: ang bawa't tao na maganyak ang
puso sa kagandahang loob ay kukunan ninyo ng handog sa akin.

<span id="an_25:3">25:3</span> At ito ang handog na inyong kukunin sa
kanila; ginto, at pilak, at tanso;

<span id="an_25:4">25:4</span> At kayong bughaw, kulay-ube, at pula, at
lino at balahibo ng kambing;

<span id="an_25:5">25:5</span> At mga balat ng lalaking tupa na tinina
sa pula, at mga balat ng poka, at kahoy na akasia;

<span id="an_25:6">25:6</span> Langis sa ilawan, mga espesia sa langis
na pangpahid, at sa mabangong pangsuob;

<span id="an_25:7">25:7</span> Mga batong onix, at mga batong
pangkalupkop sa efod, at sa pektoral.

<span id="an_25:8">25:8</span> At kanilang igawa ako ng isang santuario;
upang ako'y makatahan sa gitna nila.

<span id="an_25:9">25:9</span> Ayon sa lahat ng aking ipinakita sa iyo,
sa anyo ng tabernakulo at sa anyo ng lahat ng kasangkapan niyaon ay
gayon ninyo gagawin.

<span id="an_25:10">25:10</span> At sila'y gagawa ng isang kaban na
kahoy na akasia: na may dalawang siko't kalahati ang haba niyaon, at may
isang siko't kalahati ang luwang niyaon, at may isang siko't kalahati
ang taas niyaon.

<span id="an_25:11">25:11</span> At iyong babalutin ng taganas na ginto;
sa loob at sa labas ay iyong babalutin, at igagawa mo sa ibabaw ng isang
kornisa sa palibot.

<span id="an_25:12">25:12</span> At ipagbububo mo ng apat na argolyang
ginto, at ipaglalagay mo sa apat na paa niyaon, at dalawang argolya ang
mapapasa isang tagiliran niyaon, at dalawang argolya sa kabilang
tagiliran niyaon.

<span id="an_25:13">25:13</span> At gagawa ka ng mga pingga na kahoy na
akasia at iyong babalutin ng ginto.

<span id="an_25:14">25:14</span> At iyong isusuot ang mga pingga sa loob
ng mga argolya, sa mga tagiliran ng kaban, upang mabuhat ang kaban.

<span id="an_25:15">25:15</span> Ang mga pingga ay masusuot sa loob ng
mga argolya ng kaban: hindi aalisin doon.

<span id="an_25:16">25:16</span> At iyong isisilid sa kaban ang mga
kinalalagdaan ng patotoo na aking ibibigay sa iyo.

<span id="an_25:17">25:17</span> At gagawa ka ng isang luklukan ng awa,
na taganas na ginto: na may dalawang siko't kalahati ang haba niyaon, at
may isang siko't kalahati ang luwang niyaon.

<span id="an_25:18">25:18</span> At gagawa ka ng dalawang querubing
ginto; na yari sa pamukpok iyong gagawin, sa dalawang dulo ng luklukan
ng awa.

<span id="an_25:19">25:19</span> At gawin mo ang isang querubin sa isang
dulo, at ang isang querubin sa kabilang dulo: kaputol ng luklukan ng
awa, gagawin mo ang mga querubin sa dalawang dulo niyaon.

<span id="an_25:20">25:20</span> At ibubuka ng mga querubin ang kanilang
pakpak na paitaas, na nilililiman ang luklukan ng awa, ng kanilang mga
pakpak, na ang kanilang mukha ay nagkakaharap, sa dakong luklukan ng awa
ihaharap ang mga mukha ng mga querubin.

<span id="an_25:21">25:21</span> At iyong ilalagay ang luklukan ng awa
sa ibabaw ng kaban; at sa loob ng kaban, ay iyong ilalagay ang mga
kinalalagdaan ng patotoo, na aking ibibigay sa iyo.

<span id="an_25:22">25:22</span> At diya'y makikipagkita ako sa iyo, at
makikipanayam sa iyo mula sa ibabaw ng luklukan ng awa, sa gitna ng
dalawang querubin na nangasa ibabaw ng kaban ng patotoo, tungkol sa
lahat ng mga bagay na ibibigay ko sa iyong utos sa mga anak ni Israel.

<span id="an_25:23">25:23</span> At gagawa ka ng isang dulang na kahoy
na akasia: na may dalawang siko ang haba niyaon, at isang siko ang
luwang niyaon, at isang siko't kalahati ang taas niyaon.

<span id="an_25:24">25:24</span> At iyong babalutin ng taganas na ginto,
at igagawa mo ng isang kornisang ginto sa palibot.

<span id="an_25:25">25:25</span> At igagawa mo ng isang gilid na may
isang palad ng kamay ang luwang sa palibot, at igagawa mo ng isang
kornisang ginto ang palibot ng gilid niyaon.

<span id="an_25:26">25:26</span> At igagawa mo ng apat na argolyang
ginto, at ilalagay mo ang mga argolya sa apat na sulok na ukol sa apat
na paa niyaon.

<span id="an_25:27">25:27</span> Malalapit sa gilid ang mga argolya, sa
daraanan ng mga pingga, upang madala ang dulang.

<span id="an_25:28">25:28</span> At gagawin mo ang mga pingga na kahoy
na akasia, at iyong babalutin ng ginto, upang ang dulang ay madala ng
mga yaon.

<span id="an_25:29">25:29</span> At gagawa ka ng mga pinggan niyaon, at
ng mga kutsara niyaon, at ng mga kopa niyaon, at ng mga tasa niyaon na
pagbubuhusan; na iyong gagawing taganas na ginto.

<span id="an_25:30">25:30</span> At ilalagay mo sa dulang ang tinapay na
handog sa harap ko na palagi.

<span id="an_25:31">25:31</span> At gagawa ka ng isang kandelerong
taganas na ginto: yari sa pamukpok gagawin mo ang kandelero, ang
tuntungan niyaon, at ang haligi niyaon; ang mga kopa niyaon, ang mga
globito niyaon at ang mga bulaklak niyaon ay mga kaputol:

<span id="an_25:32">25:32</span> At magkakaroon ng anim na sangang
lumalabas sa mga tagiliran niyaon; tatlong sanga ng kandelero'y sa isang
tagiliran niyaon, at ang tatlong sanga ng kandelero ay sa kabilang
tagiliran niyaon:

<span id="an_25:33">25:33</span> At magkakaroon ng tatlong kopang anyong
bulaklak ng almendro sa isang sanga, isang globito at isang bulaklak; at
tatlong kopang anyong bulaklak ng almendro sa kabilang sanga, isang
globito at isang bulaklak; at gayon sa anim na sangang lumalabas sa
kandelero.

<span id="an_25:34">25:34</span> At sa haligi ng kandelero'y magkakaroon
ng apat na kopang anyong bulaklak ng almendro, sangpu ng mga globito
niyaon, at ng mga bulaklak niyaon:

<span id="an_25:35">25:35</span> At magkakaroon ng isang globito sa
ilalim ng dalawa sa mga sanga, at isang globito sa ilalim ng kabilang
dalawa sa mga sanga na kaputol niyaon, at isang globito sa ilalim ng
dalawang sangang nalalabi ayon sa anim na sanga na lumalabas sa
kandelero.

<span id="an_25:36">25:36</span> Ang magiging mga globito at mga sanga
niyaon ay kaputol: kabuoan niyaon ay isa lamang putol na yari sa
pamukpok, na taganas na ginto.

<span id="an_25:37">25:37</span> At igagawa mo ng kaniyang mga ilawan,
na pito: at kanilang sisindihan ang mga ilawan niyaon, upang lumiwanag
sa dakong tapat ng kandelero.

<span id="an_25:38">25:38</span> At ang magiging mga gunting at mga
pinggan niyaon ay taganas na ginto.

<span id="an_25:39">25:39</span> Isang talentong taganas na ginto
gagawin, sangpu ng lahat ng kasangkapang ito.

<span id="an_25:40">25:40</span> At ingatan mo, na iyong gawin ayon sa
anyo ng mga yaon na ipinakita sa iyo sa bundok.

<span id="an_26:1">26:1</span> Bukod dito'y gagawin mo ang tabernakulo
na may sangpung tabing; na linong pinili, at bughaw, at kulay-ube, at
pula, na may mga querubin na gawa ng bihasang manggagawa, iyong gagawin.

<span id="an_26:2">26:2</span> Ang magiging haba ng bawa't tabing ay
dalawang pu't walong siko, at ang luwang ng bawa't tabing ay apat na
siko: lahat ng tabing ay magkakaroon ng isang kasukatan.

<span id="an_26:3">26:3</span> Limang tabing ay papagsusugpunging isa't
isa; at ang ibang limang tabing ay papagsusugpunging isa't isa.

<span id="an_26:4">26:4</span> At gagawa ka ng mga presilyang bughaw sa
gilid ng isang tabing sa hangganan ng pagkakasugpong, at gayon din
gagawin mo sa gilid ng ikalawang tabing na nasa ikalawang
pagkakasugpong.

<span id="an_26:5">26:5</span> Limang pung presilya ang iyong gagawin sa
isang tabing, at limang pung presilya ang iyong gagawin sa gilid ng
tabing na nasa ikalawang pagkakasugpong; ang mga presilya ay
magkakatapat na isa't isa.

<span id="an_26:6">26:6</span> At limang pung pangawit na ginto ang
iyong gagawin at pagsusugpungin mo ang mga tabing sa pamamagitan ng mga
kawit; at magiging isa lamang.

<span id="an_26:7">26:7</span> At gagawa ka ng mga tabing na balahibo ng
kambing na pinaka tolda sa ibabaw ng tabernakulo: labing isang tabing
ang iyong gagawin.

<span id="an_26:8">26:8</span> Ang magiging haba ng bawa't tabing ay
tatlong pung siko, at ang luwang ng bawa't tabing ay apat na siko: ang
labing isang tabing ay magkakaroon ng isang sukat.

<span id="an_26:9">26:9</span> At iyong papagsusugpungin ang limang
tabing, at gayon din ang anim na tabing, at iyong ititiklop ang ikaanim
na tabing sa harapan ng tabernakulo.

<span id="an_26:10">26:10</span> At limang pung presilya ang iyong
gagawin sa tagiliran ng isang tabing na nasa hangganan ng
pagkakasugpong, at limang pung presilya sa tagiliran ng ikalawang
pagkakasugpong.

<span id="an_26:11">26:11</span> At gagawa ka ng limang pung pangawit na
tanso, at ikakabit mo ang mga pangawit sa mga presilya at pagsusugpungin
mo ang tolda upang maging isa.

<span id="an_26:12">26:12</span> At ang dakong nakalawit na nalalabi sa
mga tabing ng tolda, na siyang kalahati ng tabing na nalalabi ay
ilalaylay sa likuran ng tabernakulo.

<span id="an_26:13">26:13</span> At ang siko ng isang dako at ang siko
ng kabilang dako niyaong nalalabi sa haba ng mga tabing ng tolda, ay
ilalaylay sa mga tagiliran ng tabernakulo, sa dakong ito at sa dakong
yaon, upang takpan.

<span id="an_26:14">26:14</span> At gagawa ka ng isang pangtakip sa
tolda na balat ng lalaking tupa na tininang pula, at isang pangtakip na
balat ng poka, sa ibabaw.

<span id="an_26:15">26:15</span> At igagawa mo ng mga tabla ang
tabernakulo, na kahoy na akasia na mga patayo.

<span id="an_26:16">26:16</span> Sangpung siko ang magiging haba ng
isang tabla, at isang siko at kalahati ang luwang ng bawa't tabla.

<span id="an_26:17">26:17</span> Dalawang mitsa magkakaroon ang bawa't
tabla na nagkakasugpong na isa't isa: ang gagawin mo sa lahat ng tabla
ng tabernakulo.

<span id="an_26:18">26:18</span> At igagawa mo ng mga tabla ang
tabernakulo: dalawang pung tabla sa tagilirang timugan sa dakong
timugan.

<span id="an_26:19">26:19</span> At gagawa ka ng apat na pung
tungtungang pilak upang ilagay sa ilalim ng dalawang pung tabla,
dalawang tungtungan sa bawa't tabla na ukol sa kaniyang dalawang mitsa,
at dalawang tungtungan sa ilalim ng ibang tabla na ukol sa kaniyang
dalawang mitsa:

<span id="an_26:20">26:20</span> At sa ikalawang tagiliran ng
tabernakulo, sa dakong hilagaan, ay dalawang pung tabla:

<span id="an_26:21">26:21</span> At ang kanilang apat na pung
tungtungang pilak; dalawang tungtungan sa ilalim ng isang tabla, at
dalawang tungtungan sa ilalim ng kabilang tabla.

<span id="an_26:22">26:22</span> At sa dakong hulihan ng tabernakulo, sa
dakong kalunuran ay igagawa mo ng anim na tabla.

<span id="an_26:23">26:23</span> At igagawa mo ng dalawang tabla ang mga
sulok ng tabernakulo sa dakong hulihan.

<span id="an_26:24">26:24</span> At pagpapatungin sa dakong ibaba, at
gayon din na maugnay sa itaas niyaon sa isang argolya; gayon ang gagawin
sa dalawa; para sa dalawang sulok.

<span id="an_26:25">26:25</span> At magkakaroon ng walong tabla, at ang
kanilang mga tungtungang pilak ay labing anim na tungtungan: dalawang
tungtungan sa ilalim ng isang tabla, at dalawang tungtungan sa ilalim ng
kabilang tabla.

<span id="an_26:26">26:26</span> At gagawa ka ng mga barakilan, na kahoy
na akasia; lima sa mga tabla ng isang tagiliran ng tabernakulo;

<span id="an_26:27">26:27</span> At limang barakilan sa mga tabla ng
kabilang tagiliran ng tabernakulo, at limang barakilan sa mga tabla ng
tagiliran ng tabernakulo sa dakong hulihan, na dakong kalunuran.

<span id="an_26:28">26:28</span> At ang gitnang barakilan ay daraan sa
kalagitnaan ng mga tabla mula sa isang dulo hanggang sa kabila.

<span id="an_26:29">26:29</span> At iyong babalutin ng ginto ang mga
tabla, at gigintuin mo ang kanilang mga argolya na pagdaraanan ng mga
barakilan: at iyong babalutin ng ginto ang mga barakilan.

<span id="an_26:30">26:30</span> At iyong itatayo ang tabernakulo ayon
sa anyo niyaon, na ipinakita sa iyo sa bundok.

<span id="an_26:31">26:31</span> At gagawa ka ng isang lambong na bughaw
at kulay-ube, at pula at linong pinili: na may mga querubing mainam ang
pagkayari:

<span id="an_26:32">26:32</span> At iyong isasampay sa apat na haliging
akasia na balot ng ginto, na pati ng kanilang mga pangipit ay ginto rin:
na nakapatong sa ibabaw ng apat na tungtungang pilak.

<span id="an_26:33">26:33</span> At iyong ibibitin ang lambong sa ilalim
ng mga pangalawit, at iyong ipapasok doon sa loob ng lambong ang kaban
ng patotoo: at paghihiwalayin sa inyo ng lambong ang dakong banal at ang
kabanalbanalang dako.

<span id="an_26:34">26:34</span> At iyong ilalagay ang luklukan ng awa
sa ibabaw ng kaban ng patotoo sa kabanalbanalang dako.

<span id="an_26:35">26:35</span> At iyong ilalagay ang dulang sa labas
ng lambong, at ang kandelero ay sa tapat ng dulang sa tagiliran ng
tabernakulo na dakong timugan: at ang dulang ay ilalagay mo sa dakong
hilagaan.

<span id="an_26:36">26:36</span> At igagawa mo ng isang tabing ang
pintuan ng tolda na kayong bughaw at kulay-ube, at pula, at linong
pinili, na yari ng mangbuburda.

<span id="an_26:37">26:37</span> At igagawa mo ang tabing ng limang
haliging akasia at babalutin mo ng ginto; na ang sima ng mga yaon ay
ginto rin: at ipagbububo mo ng limang tungtungan.

<span id="an_27:1">27:1</span> At gagawin mong kahoy ng akasia ang
dambana, na limang siko ang haba at limang siko ang luwang; ang dambana
ay gagawing parisukat: at ang taas ay magkakaroon ng tatlong siko.

<span id="an_27:2">27:2</span> At gagawin mo ang mga anyong sungay sa
ibabaw ng apat na sulok niyaon: ang mga anyong sungay ay kaputol din, at
iyong babalutin ng tanso.

<span id="an_27:3">27:3</span> At igagawa mo ng kaniyang mga kawa upang
magalis ng mga abo, at ng mga pala, at ng mga mangkok, at ng mga
pangalawit at ng mga suuban: lahat ng mga kasangkapa'y gagawin mong
tanso.

<span id="an_27:4">27:4</span> At igagawa mo ng isang salang tanso na
tila lambat ang yari, at ang ibabaw ng nilambat ay igagawa mo ng apat na
argolyang tanso sa apat na sulok niyaon.

<span id="an_27:5">27:5</span> At ilalagay mo sa ibaba ng gilid ng
dambana, sa dakong ibaba, upang ang nilambat ay umabot hanggang sa
kalahatian ng dambana.

<span id="an_27:6">27:6</span> At igagawa mo ng mga pingga ang dambana,
mga pinggang kahoy na akasia at babalutin mo ng tanso.

<span id="an_27:7">27:7</span> At ang mga pingga niyao'y isusuot sa mga
argolya, at ang mga pingga ay ilalagay sa dalawang tagiliran ng dambana,
pagka dinadala.

<span id="an_27:8">27:8</span> Gagawin mo ang dambana na kuluong sa
pamamagitan ng mga tabla kung paano ang ipinakita sa iyo sa bundok, ay
gayon gagawin nila.

<span id="an_27:9">27:9</span> At iyong gagawin ang looban ng
tabernakulo: sa tagilirang timugan na dakong timugan ay magkakaroon ng
mga tabing sa looban na linong pinili, na may isang daang siko ang haba
sa isang tagiliran:

<span id="an_27:10">27:10</span> At ang ihahaligi doo'y dalawang pu, at
ang mga tungtungan ng mga yaon ay dalawang pu na tanso; ang mga sima ng
mga haligi at ang mga pilete niyaon ay pilak.

<span id="an_27:11">27:11</span> At gayon din sa tagilirang dakong
hilagaan, sa kahabaan ay magkakaroon ng mga tabing na may isang daang
siko ang haba, at ang mga haligi ng mga yaon ay dalawangpu, at ang mga
tungtungan ng mga yaon ay dalawangpu na tanso; ang mga sima ng mga
haligi at ang mga pilete ng mga yaon ay pilak.

<span id="an_27:12">27:12</span> At sa kaluwangan ng looban sa kalunuran
ay magkakaroon ng mga tabing na may limangpung siko: ang haligi ng mga
yaon ay sangpu at ang mga tungtungan ng mga yaon ay sangpu.

<span id="an_27:13">27:13</span> At sa kaluwangan ng looban sa dakong
silanganan, sa dakong sinisikatan ng araw, ay magkakaroon ng limangpung
siko.

<span id="an_27:14">27:14</span> Ang mga tabing sa isang dako ng
pintuang-daan ay magkakaroon ng labinglimang siko: ang mga haligi ng mga
yaon ay tatlo, at ang mga tungtungan ng mga yaon ay tatlo rin.

<span id="an_27:15">27:15</span> At sa kabilang dako'y magkakaroon ng
mga tabing na ma'y labing limang siko: ang mga haligi ng mga yao'y
tatlo, at ang mga tungtungan ng mga yao'y tatlo.

<span id="an_27:16">27:16</span> At sa pintuan ng looban ay magkakaroon
ng isang tabing na may dalawang pung siko, na ang kayo'y bughaw, at
kulay-ube, at pula, at kayong linong pinili, na yari ng mangbuburda: ang
mga haligi ng mga yao'y apat, at ang mga tungtungan ng mga yao'y apat.

<span id="an_27:17">27:17</span> Lahat ng haligi sa palibot ng looban ay
pagsusugpungin ng mga pileteng pilak; ang mga sima ng mga yaon ay pilak,
at ang mga tungtungan ng mga yaon ay tanso.

<span id="an_27:18">27:18</span> Ang haba ng looban ay magkakaroon ng
isang daang siko, at ang luwang ay limang pu magpasaan man, at ang taas
ay limang siko, kayong linong pinili, at ang mga tuntungan ay tanso.

<span id="an_27:19">27:19</span> Lahat ng mga kasangkapan ng
tabernakulo, sa buong paglilingkod doon, at lahat ng mga tulos niyaon,
at lahat ng mga tulos ng looban ay tanso.

<span id="an_27:20">27:20</span> At iyong iuutos sa mga anak ni Israel
na sila'y magdala sa iyo ng taganas na langis ng binayong oliba na
pangilawan, upang papagningasing palagi ang ilawan.

<span id="an_27:21">27:21</span> Sa tabernakulo ng kapisanan sa labas ng
lambong na nasa harap ng kaban ng patotoo, ay aayusin yaon ni Aaron at
ng kaniyang mga anak mula sa hapon hanggang sa umaga sa harap ng
Panginoon: magiging palatuntunan sa buong panahon ng kanilang lahi sa
ikagagaling ng mga anak ni Israel.

<span id="an_28:1">28:1</span> At ilapit mo sa iyo si Aarong iyong
kapatid at ang kaniyang mga anak na kasama niya, mula sa gitna ng mga
anak ni Israel, upang makapangasiwa sa akin sa katungkulang saserdote,
si Aaron, si Nadab at si Abiu, si Eleazar at si Ithamar, na mga anak ni
Aaron.

<span id="an_28:2">28:2</span> At igagawa mo ng mga banal na kasuutan si
Aarong iyong kapatid sa ikaluluwalhati at ikagaganda.

<span id="an_28:3">28:3</span> At iyong sasalitain sa lahat ng matalino,
na aking pinagpupuspos ng diwa ng karunungan, na kanilang gawin ang
kasuutan ni Aaron, upang siya'y italaga, na siya'y makapangasiwa sa akin
sa katungkulang saserdote.

<span id="an_28:4">28:4</span> At ito ang mga kasuutang kanilang
gagawin; isang pektoral, at isang epod, at isang balabal, at isang
tunika na tinahing guhitguhit na naaanyong pariparisukat, isang mitra at
isang pamigkis: at kanilang igagawa ng mga banal na kasuutan si Aarong
iyong kapatid, at ang kaniyang mga anak, upang makapangasiwa sa akin sa
katungkulang saserdote.

<span id="an_28:5">28:5</span> At kukuha sila ng ginto, at ng kayong
bughaw, at ng kulay-ube, at ng pula, at ng lino.

<span id="an_28:6">28:6</span> At kanilang gagawin ang epod na ginto, at
kayong bughaw, at kulay-ube, pula, at linong pinili, na yari ng bihasang
mangbuburda.

<span id="an_28:7">28:7</span> Magkakaroon ng dalawang pangbalikat na
nagkakasugpong sa dalawang dulo niyaon; upang magkasugpong.

<span id="an_28:8">28:8</span> At ang mainam na pagkayaring pamigkis na
nasa ibabaw ng epod upang ibigkis, ay gagawing gaya ng pagkayari ng epod
at kaputol, na ginto, kayong bughaw, at kulay-ube, at pula, at linong
pinili.

<span id="an_28:9">28:9</span> At kukuha ka ng dalawang batong onix, at
iyong iuukit na limbag sa ibabaw ng mga yaon ang mga pangalan ng mga
anak ni Israel:

<span id="an_28:10">28:10</span> Anim sa kanilang mga pangalan ay sa
isang bato, at ang mga pangalan ng anim na natitira ay sa isang bato,
ayon sa kanilang kapanganakan.

<span id="an_28:11">28:11</span> Nayari ng manguukit sa bato, na gaya ng
ukit ng isang panatak, iyong iuukit sa dalawang bato, ayon sa mga
pangalan ng mga anak ni Israel: iyong gagawing napamumutihan ng mga
kalupkop na ginto.

<span id="an_28:12">28:12</span> At iyong ilalagay ang dalawang bato sa
ibabaw ng pangbalikat ng epod, upang maging mga batong pinakaalaala sa
ikagagaling ng mga anak ni Israel: at papasanin ni Aaron ang kanilang
mga pangalan sa harap ng Panginoon, sa ibabaw ng kaniyang dalawang
balikat, na pinakaalaala.

<span id="an_28:13">28:13</span> At gagawa ka ng mga kalupkop na ginto:

<span id="an_28:14">28:14</span> At ng dalawang tanikalang taganas na
ginto; parang pisi iyong gagawin na yaring pinili: at iyong ilalapat sa
mga kalupkop ang mga tanikalang pinili.

<span id="an_28:15">28:15</span> At gagawin mo ang pektoral ng
kahatulan, na gawa ng bihasang manggagawa; na gaya ng pagkayari ng epod
iyong gagawin; gagawin mo na ginto, na bughaw, at kulay-ube, at pula, at
linong pinili.

<span id="an_28:16">28:16</span> Gagawing parisukat at nakatiklop; isang
dangkal magkakaroon ang haba niyaon, at isang dangkal ang luwang niyaon.

<span id="an_28:17">28:17</span> At iyong kakalupkupan ng mga kalupkop
na mga bato, apat na hanay na bato: isang hanay na sardio, topacio, at
karbungko ang magiging unang hanay;

<span id="an_28:18">28:18</span> At ang ikalawang hanay, ay isang
esmeralda, isang zapiro, at isang diamante;

<span id="an_28:19">28:19</span> At ang ikatlong hanay ay isang hasinto,
isang agata, at isang amatista;

<span id="an_28:20">28:20</span> At ang ikaapat na hanay ay isang
berilo, isang onix, at isang haspe: pawang pamumutihan ng ginto sa
kanilang mga kalupkop.

<span id="an_28:21">28:21</span> At ang mga bato ay iaayos sa mga
pangalan ng mga anak ni Israel; labingdalawa, ayon sa mga pangalan nila;
gaya ng ukit ng isang panatak, bawa't isa'y ayon sa kanilang pangalan,
na magiging ukol sa labing dalawang lipi.

<span id="an_28:22">28:22</span> At gagawa ka sa ibabaw ng pektoral ng
mga tanikalang parang pisi, yaring pinili, na taganas na ginto.

<span id="an_28:23">28:23</span> At igagawa mo ang ibabaw ng pektoral ng
dalawang singsing na ginto, at ilalagay mo ang dalawang singsing sa
dalawang sulok ng itaas ng pektoral.

<span id="an_28:24">28:24</span> At inyong ilalagay ang dalawang
pinising tanikalang ginto sa dalawang singsing sa mga sulok ng pektoral.

<span id="an_28:25">28:25</span> At ang dalawang dulo ng dalawang
tanikala ng pinili ay iyong ilalapat sa dalawang kalupkop, at iyong mga
ilalagay sa mga pangbalikat ng epod, sa harapan.

<span id="an_28:26">28:26</span> At gagawa ka ng dalawang singsing na
ginto, at mga ilalagay mo sa dalawang sulok ng pektoral sa laylayan
niyaon na nasa dakong kabaligtaran ng epod.

<span id="an_28:27">28:27</span> At gagawa ka ng dalawang singsing na
ginto, at iyong mga ikakapit sa dalawang pangbalikat ng epod, sa dakong
ibaba, sa harapan, na malapit sa pagkakasugpong sa ibabaw ng mainam na
pagkayaring pamigkis ng epod.

<span id="an_28:28">28:28</span> At kanilang itatali ang pektoral sa
pamamagitan ng mga singsing niyaon sa mga singsing ng epod ng isang
taling bughaw, upang mamalagi sa ibabaw ng mainam na pagkayaring
pamigkis ng epod, at upang ang pektoral ay huwag makalag sa epod.

<span id="an_28:29">28:29</span> At dadalhin ni Aaron sa kaniyang
sinapupunan ang mga pangalan ng mga anak ni Israel na nasa pektoral ng
kahatulan pagka siya'y pumapasok sa dakong banal, na pinakaalaala sa
harap ng Panginoon, na palagi.

<span id="an_28:30">28:30</span> At ilalagay mo sa pektoral ng kahatulan
ang Urim at ang Tummim at mga ilalagay sa sinapupunan ni Aaron, pagka
siya'y pumapasok sa harap ng Panginoon at dadalhing palagi ni Aaron sa
harap ng Panginoon ang kahatulan sa mga anak ni Israel na nasa kaniyang
sinapupunan.

<span id="an_28:31">28:31</span> At gagawin mo ang balabal ng epod na
taganas na bughaw.

<span id="an_28:32">28:32</span> At magkakaroon ng isang pinakaleeg sa
gitna niyaon: magkakaroon ito ng isang uriang tinahi sa palibot ng
pinakaleeg, gaya ng butas ng isang koselete, upang huwag mapunit.

<span id="an_28:33">28:33</span> At ang saya niyaon ay igagawa mo ng mga
granadang bughaw, at kulay-ube, at pula, sa palibot ng saya niyaon; at
ng mga kampanilyang ginto sa gitna ng mga yaon sa palibot:

<span id="an_28:34">28:34</span> Isang kampanilyang ginto at isang
granada, isang kampanilyang ginto at isang granada sa saya sa ibaba ng
balabal sa palibot.

<span id="an_28:35">28:35</span> At isusuot ni Aaron upang mangasiwa: at
ang tunog niyao'y maririnig pagka siya'y pumapasok sa dakong banal sa
harap ng Panginoon, at pagka siya'y lumalabas, upang siya'y huwag
mamatay.

<span id="an_28:36">28:36</span> At gagawa ka ng isang laminang taganas
na ginto, at doo'y isusulat mong ukit na ayon sa ukit ng isang panatak,
Banal sa Panginoon.

<span id="an_28:37">28:37</span> At iyong ilalagay sa isang listong
bughaw, at malalagay sa ibabaw ng mitra; sa ibabaw ng harapan ng mitra
malalagay.

<span id="an_28:38">28:38</span> At malalagay sa noo ni Aaron, at
dadalhin ni Aaron ang kasamaan ng mga banal na bagay, na pakakabanalin
ng mga anak ni Israel sa lahat nilang mga banal na kaloob; at malalagay
na palagi sa kaniyang noo, upang tanggapin sa harap ng Panginoon.

<span id="an_28:39">28:39</span> At iyong hahabihin ang kasuutan na
anyong parisukat, na lino, at iyong gagawin ang mitra na lino, at iyong
gagawin ang pamigkis na yari ng mangbuburda.

<span id="an_28:40">28:40</span> At iyong igagawa ang mga anak ni Aaron
ng mga kasuutan, at iyong igagawa sila ng mga pamigkis, at iyong igagawa
sila ng mga tiara sa ikaluluwalhati at ikagaganda.

<span id="an_28:41">28:41</span> At iyong isusuot kay Aarong iyong
kapatid at sa kaniyang mga anak na kasama niya; at iyong papahiran ng
langis sila, at iyong itatalaga sila, at iyong papagbanalin sila, upang
sila'y makapangasiwa sa akin, sa katungkulang saserdote.

<span id="an_28:42">28:42</span> At iyong igagawa sila ng mga salawal na
lino, upang takpan ang laman ng kanilang kahubaran; mula sa mga balakang
hanggang sa mga hita aabot.

<span id="an_28:43">28:43</span> At isusuot ni Aaron at ng kaniyang mga
anak, pagka sila'y pumapasok sa tabernakulo ng kapisanan, o pagka sila'y
lumalapit sa dambana upang mangasiwa sa dakong banal; upang sila'y huwag
magdala ng kasamaan, at huwag mamatay: magiging isang palatuntunang
walang hanggan sa kaniya at sa kaniyang binhi pagkamatay niya.

<span id="an_29:1">29:1</span> At ito ang bagay na iyong gagawin sa
kanila na ibukod sila, upang sila'y mangasiwa sa akin sa katungkulang
saserdote: kumuha ka ng isang guyang toro at ng dalawang lalaking tupang
walang kapintasan.

<span id="an_29:2">29:2</span> At tinapay na walang lebadura, at mga
munting tinapay na walang lebadura na hinaluan ng langis, at mga manipis
na tinapay na walang lebadura na pinahiran ng langis: na gagawin mo sa
mainam na harina ng trigo.

<span id="an_29:3">29:3</span> At iyong isisilid sa isang bakol, at
dadalhin mo na nasa bakol, sangpu ng toro at ng dalawang tupang lalake.

<span id="an_29:4">29:4</span> At si Aaron at ang kaniyang mga anak ay
iyong dadalhin sa pintuan ng tabernakulo ng kapisanan, at iyong
huhugasan sila ng tubig.

<span id="an_29:5">29:5</span> At iyong kukunin ang mga kasuutan, at
iyong isusuot kay Aaron ang tunika niya, at ang balabal ng epod, at ang
epod, at ang pektoral, at bibigkisan mo ng mainam na pagkayaring
pamigkis ng epod:

<span id="an_29:6">29:6</span> At iyong ipuputong ang mitra sa kaniyang
ulo, at ipapatong mo ang banal na korona sa mitra.

<span id="an_29:7">29:7</span> Saka mo kukunin ang langis na pangpahid,
at ibubuhos mo sa ibabaw ng kaniyang ulo, at papahiran mo ng langis
siya.

<span id="an_29:8">29:8</span> At iyong dadalhin ang kaniyang mga anak,
at susuutan mo ng mga tunika sila.

<span id="an_29:9">29:9</span> At iyong bibigkisan sila ng mga pamigkis,
si Aaron at ang kaniyang mga anak, at itatali mo ang mga tiara sa
kanikaniyang ulo: at tatamuhin nila ang pagkasaserdote na
pinakapalatuntunang palagi: at iyong papagbabanalin si Aaron at ang
kaniyang mga anak.

<span id="an_29:10">29:10</span> At iyong dadalhin ang toro sa harap ng
tabernakulo ng kapisanan: at ipapatong ni Aaron at ng kaniyang mga anak
ang kanilang kamay sa ulo ng toro.

<span id="an_29:11">29:11</span> At iyong papatayin ang toro sa harap ng
Panginoon, sa pintuan ng tabernakulo ng kapisanan.

<span id="an_29:12">29:12</span> At kukuha ka ng dugo ng toro, at
ilalagay mo ng iyong daliri sa ibabaw ng mga anyong sungay ng dambana;
at iyong ibubuhos ang lahat ng dugo sa paanan ng dambana.

<span id="an_29:13">29:13</span> At kukunin mo ang buong taba na
nakababalot sa bituka, at ang mga lamak ng atay, at ang dalawang bato,
at ang taba na nasa ibabaw ng mga yaon, at susunugin mo sa ibabaw ng
dambana.

<span id="an_29:14">29:14</span> Datapuwa't ang laman ng toro, at ang
balat, at ang dumi ay iyong susunugin sa apoy sa labas ng kampamento:
handog nga dahil sa kasalanan.

<span id="an_29:15">29:15</span> Kukunin mo rin ang isang lalaking tupa;
at ipapatong ni Aaron at ng kaniyang mga anak ang kanilang kamay sa ulo
ng lalaking tupa.

<span id="an_29:16">29:16</span> At iyong papatayin ang lalaking tupa,
at iyong kukunin ang dugo, at iyong iwiwisik sa palibot sa ibabaw ng
dambana.

<span id="an_29:17">29:17</span> At iyong kakatayin ang tupa at
huhugasan mo ang bituka, at ang mga hita, at ipapatong mo sa mga
pinagputolputol at sa ulo.

<span id="an_29:18">29:18</span> At iyong susunugin ang buong tupa sa
ibabaw ng dambana: handog na susunugin nga sa Panginoon; pinaka masarap
na amoy na handog sa Panginoon, na pinaraan sa apoy.

<span id="an_29:19">29:19</span> At kukunin mo ang isang tupa; at
ipapatong ni Aaron at ng kaniyang mga anak ang kanilang kamay sa ulo ng
tupa.

<span id="an_29:20">29:20</span> Saka mo papatayin ang tupa, at kukunin
mo ang dugo, at ilalagay mo sa pingol ng kanang tainga ni Aaron, at sa
pingol ng kanang tainga ng kaniyang mga anak, at sa hinlalaki ng
kanilang kanang kamay, at sa hinlalaki ng kanilang kanang paa, at
iwiwisik mo ang dugong labis sa ibabaw ng dambana sa palibot.

<span id="an_29:21">29:21</span> At kukuha ka ng dugo na nasa ibabaw ng
dambana, at ng langis na pangpahid, at iwiwisik mo kay Aaron, at sa
kaniyang mga suot, at sa kaniyang mga anak na kasama niya: at
ikapapaging banal niya at ng kaniyang mga suot, at ng kaniyang mga anak,
at ng mga suot ng kaniyang mga anak na kasama niya.

<span id="an_29:22">29:22</span> Kukunin mo rin naman sa lalaking tupa
ang taba, at ang matabang buntot, at ang tabang nakababalot sa mga
bituka, at ang mga lamak ng atay, at ang dalawang bato, at ang taba na
nasa ibabaw ng mga yaon, at ang kanang hita (sapagka't isang lalaking
tupa na itinalaga),

<span id="an_29:23">29:23</span> At isang malaking tinapay, at isang
munting tinapay na nilangisan, at isang manipis na tinapay sa bakol ng
tinapay na walang lebadura na nasa harap ng Panginoon:

<span id="an_29:24">29:24</span> At iyong ilalagay ang kabuoan sa mga
kamay ni Aaron, at sa mga kamay ng kaniyang mga anak; at iyong mga
luluglugin na pinakahandog na niluglog sa harap ng Panginoon.

<span id="an_29:25">29:25</span> At iyong kukunin sa kanilang mga kamay,
at iyong susunugin sa dambana sa ibabaw ng handog na susunugin, na
pinaka masarap na amoy sa harap ng Panginoon: handog nga sa Panginoon na
pinaraan sa apoy.

<span id="an_29:26">29:26</span> At kukunin mo ang dibdib ng tupa na
itinalaga ni Aaron, at luglugin mo na pinakahandog na niluglog sa harap
ng Panginoon: at magiging iyong bahagi.

<span id="an_29:27">29:27</span> At iyong ihihiwalay ang dibdib ng
handog na niluglog, at ang hita ng handog na itinaas, ang niluglog at
ang itinaas, ng lalaking tupa na itinalaga na kay Aaron at sa kaniyang
mga anak;

<span id="an_29:28">29:28</span> At magiging kay Aaron at sa kaniyang
mga anak, na pinaka bahagi magpakailan man, na mula sa mga anak ni
Israel: sapagka't isang handog na itinaas: at magiging isang handog na
itinaas sa ganang mga anak ni Israel, na kinuha sa kanilang mga hain
tungkol sa kapayapaan: na dili iba't kanilang handog ngang itinaas sa
Panginoon.

<span id="an_29:29">29:29</span> At ang mga banal na kasuutan ni Aaron
ay magiging sa kaniyang mga anak, pagkamatay niya, upang pahiran ng
langis sa mga yaon, at upang italaga sa mga yaon.

<span id="an_29:30">29:30</span> Pitong araw na isusuot ng anak na
magiging saserdote nakahalili niya, pagka siya'y pumapasok sa
tabernakulo ng kapisanan upang mangasiwa sa dakong banal.

<span id="an_29:31">29:31</span> At kukunin mo ang lalaking tupa na
itinalaga at lulutuin mo ang kaniyang laman sa dakong banal.

<span id="an_29:32">29:32</span> At kakanin ni Aaron at ng kaniyang mga
anak ang laman ng tupa, at ang tinapay na nasa bakol sa pintuan ng
tabernakulo ng kapisanan.

<span id="an_29:33">29:33</span> At kanilang kakanin ang mga bagay na
yaon, na ipinangtubos ng sala, upang italaga at pakabanalin sila:
datapuwa't hindi kakain niyaon ang sinomang taga ibang lupa, sapagka't
mga bagay na banal.

<span id="an_29:34">29:34</span> At kung may lumabis sa laman na
itinalaga, o sa tinapay, hanggang sa kinaumagahan, ay iyo ngang
susunugin sa apoy ang labis: hindi kakanin, sapagka't yao'y banal.

<span id="an_29:35">29:35</span> At ganito mo gagawin kay Aaron, at sa
kaniyang mga anak, ayon sa lahat na aking iniutos sa iyo: pitong araw na
iyong itatalaga sila.

<span id="an_29:36">29:36</span> At araw-araw ay maghahandog ka ng toro
na pinakahandog, dahil sa kasalanan na pinakapangtubos: at iyong
lilinisin ang dambana pagka iyong ipinanggagawa ng katubusan yaon; at
iyong papahiran ng langis upang pakabanalin.

<span id="an_29:37">29:37</span> Pitong araw na iyong tutubusin sa sala
ang dambana, at iyong pakakabanalin; at ang dambana ay magiging
kabanalbanalan; anomang masagi sa dambana ay magiging banal.

<span id="an_29:38">29:38</span> Ito nga ang iyong ihahandog sa ibabaw
ng dambana: dalawang kordero ng unang taon araw-araw na palagi.

<span id="an_29:39">29:39</span> Ang isang kordero ay iyong ihahandog sa
umaga; at ang isang kordero ay iyong ihahandog sa hapon:

<span id="an_29:40">29:40</span> At kasama ng isang kordero na iyong
ihahandog ang ikasangpung bahagi ng isang efa ng mainam na harina na may
halong ikaapat na bahagi ng isang hin ng langis na hinalo; at ang
ikaapat na bahagi ng isang hin na alak, ay pinakahandog na inumin.

<span id="an_29:41">29:41</span> At ang isang kordero ay iyong ihahandog
sa hapon, at iyong gagawin ayon sa handog na harina sa umaga, at ayon sa
inuming handog niyaon, na pinaka masarap na amoy, na handog nga sa
Panginoon na pinaraan sa apoy.

<span id="an_29:42">29:42</span> Magiging isang palaging handog na
susunugin sa buong panahon ng inyong lahi sa pintuan ng tabernakulo ng
kapisanan, sa harap ng Panginoon; na aking pakikipagkitaan sa inyo,
upang makipagusap ako roon sa iyo.

<span id="an_29:43">29:43</span> At doo'y makikipagtagpo ako sa mga anak
ni Israel: at ang Tolda ay pakakabanalin sa pamamagitan ng aking
kaluwalhatian.

<span id="an_29:44">29:44</span> At aking pakakabanalin ang tabernakulo
ng kapisanan, at ang dambana; si Aaron man at ang kaniyang mga anak ay
aking papagbabanalin upang mangasiwa sa akin sa katungkulang saserdote.

<span id="an_29:45">29:45</span> At ako'y tatahan sa gitna ng mga anak
ni Israel, at ako'y magiging kanilang Dios.

<span id="an_29:46">29:46</span> At kanilang makikilala, na ako ang
Panginoon nilang Dios, na kumuha sa kanila sa lupain ng Egipto, upang
ako'y tumahan sa gitna nila: ako ang Panginoon nilang Dios.

<span id="an_30:1">30:1</span> At gagawa ka ng isang dambana na
mapagsusunugan ng kamangyan: na kahoy na akasia iyong gagawin.

<span id="an_30:2">30:2</span> Isang siko magkakaroon ang haba niyaon,
at isang siko ang luwang niyaon; parisukat nga: at dalawang siko
magkakaroon ang taas niyaon: ang mga anyong sungay niyaon ay kaputol
din.

<span id="an_30:3">30:3</span> At iyong babalutin ng taganas na ginto
ang ibabaw niyaon, at ang mga tagiliran niyaon sa palibot, at ang mga
sungay niyaon; at igagawa mo ng isang kornisang ginto sa palibot.

<span id="an_30:4">30:4</span> At igagawa mo yaon ng dalawang argolyang
ginto sa ilalim ng kornisa, sa dakong itaas ng dalawang tagiliran iyong
gagawin; at magiging suutan ng mga pingga upang mabuhat.

<span id="an_30:5">30:5</span> At ang iyong gagawing mga pingga ay kahoy
na akasia, at iyong babalutin ng ginto.

<span id="an_30:6">30:6</span> At iyong ilalagay sa harap ng tabing na
nasa siping ng kaban ng patotoo, sa harap ng luklukan ng awa na nasa
ibabaw ng kaban ng patotoo, na aking pakikipagtagpuan sa iyo.

<span id="an_30:7">30:7</span> At magsusunog si Aaron sa ibabaw niyaon
ng kamangyan na mababangong espesia: tuwing umaga pagka kaniyang inaayos
ang mga ilawan, ay susunugin niya.

<span id="an_30:8">30:8</span> At pagka sinisindihan ni Aaron ang mga
ilawan sa hapon, ay kaniyang susunugin, na isang kamangyang palagi sa
harap ng Panginoon, sa buong panahon ng inyong mga lahi.

<span id="an_30:9">30:9</span> Huwag kayong maghahandog ng ibang
kamangyan sa ibabaw niyaon, o ng handog na susunugin, o ng handog na
harina man: at huwag kayong magbubuhos ng inuming handog sa ibabaw
niyaon.

<span id="an_30:10">30:10</span> At si Aaron ay tutubos ng sala sa
ibabaw ng mga anyong sungay ng dambana, minsan sa isang taon: kaniyang
tutubusin sa sala na minsan sa isang taon, ng dugo ng handog dahil sa
kasalanan, sa buong panahon ng inyong mga lahi: kabanal-banalan nga sa
Panginoon.

<span id="an_30:11">30:11</span> At ang Panginoon ay nagsalita kay
Moises, na sinasabi,

<span id="an_30:12">30:12</span> Pagbilang mo sa mga anak ni Israel,
ayon sa mga nabilang sa kanila ay magbibigay nga ang bawa't isa sa
kanila ng katubusan ng kaniyang kaluluwa sa Panginoon, pagka iyong
binibilang sila; upang huwag magkaroon ng salot sa gitna nila pagka
iyong binibilang sila.

<span id="an_30:13">30:13</span> Ito ang kanilang ibibigay, bawa't
maraanan sa kanila na nangabibilang: kalahati ng isang siklo ayon sa
siklo ng santuario: (ang isang siklo ay dalawang pung gera): kalahating
siklo na pinakahandog sa Panginoon.

<span id="an_30:14">30:14</span> Bawa't maraanan sa kanila na
nangabibilang, mula sa dalawang pung taong gulang na patanda, ay
magbibigay ng handog sa Panginoon.

<span id="an_30:15">30:15</span> Ang mayaman ay hindi magbibigay ng
higit, at ang dukha ay hindi magbibigay ng kulang sa kalahating siklo,
pagbibigay nila ng handog sa Panginoon, upang ipangtubos sa inyong mga
kaluluwa.

<span id="an_30:16">30:16</span> At iyong kukunin sa mga anak ni Israel
ang pangtubos na salapi, at iyong gugugulin sa paglilingkod sa
tabernakulo ng kapisanan; na maging pinakaalaala sa mga anak ni Israel
sa harap ng Panginoon, upang ipangtubos sa inyong mga kaluluwa.

<span id="an_30:17">30:17</span> At ang Panginoon ay nagsalita kay
Moises, na sinasabi,

<span id="an_30:18">30:18</span> Gagawa ka rin ng isang hugasang tanso,
at ang tungtungan ay tanso, upang paghugasan: at iyong ilalagay sa gitna
ng tabernakulo ng kapisanan at ng dambana at iyong sisidlan ng tubig.

<span id="an_30:19">30:19</span> At si Aaron at ang kaniyang mga anak ay
maghuhugas doon ng kanilang mga paa:

<span id="an_30:20">30:20</span> Pagka sila'y pumapasok sa tabernakulo
ng kapisanan, ay maghuhugas sila ng tubig, upang sila'y huwag mamatay, o
pagka sila'y lumalapit sa dambana na mangasiwa, upang magsunog ng handog
na pinaraan sa apoy sa Panginoon.

<span id="an_30:21">30:21</span> Gayon sila maghuhugas ng kanilang mga
kamay at ng kanilang mga paa upang huwag silang mamatay: at magiging
isang palatuntunan magpakailan man sa kanila, sa kaniya at sa kaniyang
binhi, sa buong panahon ng kanilang mga lahi.

<span id="an_30:22">30:22</span> Bukod dito'y nagsalita ang Panginoon
kay Moises, na sinasabi,

<span id="an_30:23">30:23</span> Magdala ka rin ng mga pinakamagaling na
espesia, ng taganas na mira ay limang daang siklo, at ng mabangong
kanela ay kalahati nito, dalawang daan at limang pu; at ng mabangong
kalamo ay dalawang daan at limang pu,

<span id="an_30:24">30:24</span> At ng kasia, limang daan, ayon sa siklo
ng santuario, at ng langis ng oliva ay isang hin:

<span id="an_30:25">30:25</span> At iyong gagawing banal na langis na
pangpahid, isang pabangong kinatha ng ayon sa katha ng manggagawa ng
pabango: siya ngang magiging banal na langis na pangpahid.

<span id="an_30:26">30:26</span> At iyong papahiran niyaon ang
tabernakulo ng kapisanan, at ang kaban ng patotoo,

<span id="an_30:27">30:27</span> At ang dulang, at ang lahat ng mga
kasangkapan niyaon, at ang kandelero at ang mga kasangkapan niyaon, at
ang dambanang suuban.

<span id="an_30:28">30:28</span> At ang dambana ng handog na susunugin
sangpu ng lahat ng mga kasangkapan, at ang hugasan at ang tungtungan.

<span id="an_30:29">30:29</span> At pakabanalin mo upang maging mga
kabanalbanalan: lahat ng makahipo sa mga yao'y magiging banal.

<span id="an_30:30">30:30</span> At iyong papahiran ng langis si Aaron
at ang kaniyang mga anak, at iyong papagbabanalin sila, upang sila'y
mangasiwa sa akin sa katungkulang saserdote.

<span id="an_30:31">30:31</span> At iyong sasalitain sa mga anak ni
Israel, na iyong sasabihin, Ito'y magiging banal na langis na pangpahid
sa akin sa buong panahon ng iyong mga lahi.

<span id="an_30:32">30:32</span> Sa laman ng tao ay huwag ninyong
ibubuhos, ni huwag kayong gagawa ng gaya niyan sa pagkakatha: banal nga
at aariin ninyong banal.

<span id="an_30:33">30:33</span> Sinomang kumatha ng gaya niyan, o
sinomang gumamit niyan sa isang taga ibang lupa, ay ihihiwalay sa
kaniyang bayan.

<span id="an_30:34">30:34</span> At sinabi ng Panginoon kay Moises,
Magdala ka ng mababangong espesia, estacte, at onycha, at galbano;
mabangong espesia na may taganas na kamangyan: na magkakaisa ng timbang;

<span id="an_30:35">30:35</span> At iyong gagawing kamangyan, na isang
pabangong ayon sa katha ng manggagawa ng pabango, na tinimplahan ng
asin, na pulos at banal;

<span id="an_30:36">30:36</span> At iyong didikdikin ang iba niyan ng
durog na durog at ilalagay mo sa harap ng kaban ng patotoo, sa loob ng
tabernakulo ng kapisanan na aking pakikipagtagpuan sa iyo: aariin
ninyong kabanalbanalan.

<span id="an_30:37">30:37</span> At ang kamangyan na inyong gagawin,
ayon sa pagkakatha niyan ay huwag ninyong gagawin para sa inyo: aariin
mong banal sa Panginoon.

<span id="an_30:38">30:38</span> Sinomang gumawa ng gaya niyan, upang
amuyin ay ihihiwalay sa kaniyang bayan.

<span id="an_31:1">31:1</span> At ang Panginoon ay nagsalita kay Moises,
na sinasabi,

<span id="an_31:2">31:2</span> Tingnan mo aking tinawag sa pangalan si
Bezaleel na anak ni Uri, na anak ni Hur, sa lipi ni Juda:

<span id="an_31:3">31:3</span> At aking pinuspos siya ng Espiritu ng
Dios, sa karunungan at pagkakilala, at kaalaman, at sa lahat ng
sarisaring gawain,

<span id="an_31:4">31:4</span> Upang kumatha ng mga gawang kaayaaya,
upang gumawa sa ginto, at sa pilak, at sa tanso,

<span id="an_31:5">31:5</span> At upang umukit ng mga batong
pangkalupkop, upang gumawa ng mga nililok na kahoy, at upang gumawa sa
lahat na sarisaring gawain.

<span id="an_31:6">31:6</span> At ako, narito, aking inihalal na kasama
niya si Aholiab, na anak ni Ahisamac sa lipi ni Dan; at sa puso ng lahat
na maalam na puso, ay aking isinilid ang karunungan, upang magawa nila
ang lahat ng aking iniutos sa iyo:

<span id="an_31:7">31:7</span> Ang tabernakulo ng kapisanan at ang kaban
ng patotoo, at ang luklukan ng awa na nasa ibabaw niyaon, at ang lahat
ng kasangkapan ng Tolda:

<span id="an_31:8">31:8</span> At ang dulang at ang mga sisidlan niyaon
at ang kandelerong dalisay, sangpu ng lahat na mga sisidlan; at ang
dambana ng kamangyan;

<span id="an_31:9">31:9</span> At ang dambana ng handog na susunugin
sangpu ng lahat ng mga sisidlan niyaon, at ang hugasan at ang tungtungan
niyaon;

<span id="an_31:10">31:10</span> At ang mga kasuutang mabuting yari, at
ang mga banal na kasuutan na pangsuot kay Aarong saserdote, at ang mga
kasuutan sa kaniyang mga anak, upang mangasiwa sa katungkulang
saserdote;

<span id="an_31:11">31:11</span> At ang langis na pangpahid, at ang
kamangyan na mabangong mga kamangyan na itataan sa dakong banal: ayon sa
lahat na iniutos ko sa iyo ay kanilang gagawin.

<span id="an_31:12">31:12</span> At ang Panginoo'y nagsalita kay Moises,
na sinasabi,

<span id="an_31:13">31:13</span> Salitain mo rin sa mga anak ni Israel,
na iyong sabihin, Katotohanang ipangingilin ninyo ang aking mga sabbath;
sapagka't isang tanda sa akin at sa inyo sa buong panahon ng inyong mga
lahi, upang inyong makilala na ako ang Panginoon na nagpapabanal sa
inyo.

<span id="an_31:14">31:14</span> Inyong ipangingilin ang sabbath nga;
sapagka't yao'y pangilin sa inyo: bawa't lumapastangan ay walang
pagsalang papatayin: sapagka't sinomang gumawa ng anomang gawa sa araw
na yaon, ay ihihiwalay ang taong yaon sa kaniyang bayan.

<span id="an_31:15">31:15</span> Anim na araw na gagawin ang gawain;
datapuwa't ang ikapitong araw ay sabbath na takdang kapahingahan,
pangilin sa Panginoon: sinomang gumawa ng anomang gawa sa araw ng
sabbath, ay walang pagsalang papatayin.

<span id="an_31:16">31:16</span> Kaya't ang mga anak ni Israel ay
mangingilin ng sabbath, na tutuparin ang sabbath sa buong panahon ng
kanilang mga lahi, na pinakapalaging tipan.

<span id="an_31:17">31:17</span> Ito'y isang tanda sa akin at sa mga
anak ni Israel magpakailan man: sapagka't sa anim na araw ay ginawa ng
Panginoon ang langit at lupa, at sa ikapitong araw, ay nagpahinga at
naginhawahan.

<span id="an_31:18">31:18</span> At kaniyang ibinigay kay Moises,
pagkatapos na makipagsalitaan sa kaniya sa ibabaw ng bundok ng Sinai,
ang dalawang tapyas ng patotoo, na mga tapyas na bato, na sinulatan ng
daliri ng Dios.

<span id="an_32:1">32:1</span> At nang makita ng bayan na nagluluwat si
Moises ng pagpanaog sa bundok, ay nagpipisan ang bayan kay Aaron, at
nagsabi sa kaniya, Tumindig ka at igawa mo kami ng mga dios na
mangunguna sa amin; sapagka't tungkol sa Moises na ito, na lalaking
nagsampa sa amin mula sa lupain ng Egipto, ay hindi namin maalaman kung
anong nangyari sa kaniya.

<span id="an_32:2">32:2</span> At sinabi ni Aaron sa kanila, Alisin
ninyo ang mga hikaw na ginto, na nasa tainga ng inyo-inyong asawa, ng
inyong mga anak na lalake, at babae, at dalhin ninyo sa akin.

<span id="an_32:3">32:3</span> At inalis ng buong bayan ang mga hikaw na
ginto na nangasa kanilang mga tainga, at dinala kay Aaron.

<span id="an_32:4">32:4</span> At kaniyang tinanggap sa kanilang kamay,
at niyari sa pamamagitan ng isang buril, at ginawang isang guyang
binubo, at kanilang sinabi, Ang mga ito ang maging iyong mga dios, Oh
Israel, na nagsampa sa iyo mula sa lupain ng Egipto.

<span id="an_32:5">32:5</span> At nang makita ito ni Aaron, ay nagtayo
siya ng isang dambana sa harapan niyaon: at itinanyag ni Aaron at
sinabi, Bukas ay pista sa Panginoon.

<span id="an_32:6">32:6</span> At sila'y bumangong maaga nang
kinabukasan, at naghandog ng mga handog na susunugin, at nagdala ng mga
handog tungkol sa kapayapaan; at ang bayan ay umupong kumain at uminom,
at tumindig upang magkatuwa.

<span id="an_32:7">32:7</span> At sinalita ng Panginoon kay Moises,
Yumaon ka, bumaba ka, sapagka't ang iyong bayan, na iyong isinampa mula
sa lupain ng Egipto ay nangagsisama:

<span id="an_32:8">32:8</span> Sila'y humiwalay na madali sa daan na
aking iniutos sa kanila: sila'y gumawa ng isang guyang binubo, at
kanilang sinamba, at kanilang hinainan, at kanilang sinabi, Ang mga
ito'y iyong maging mga dios, Oh Israel, na nagsampa sa iyo mula sa
lupain ng Egipto.

<span id="an_32:9">32:9</span> At sinabi ng Panginoon kay Moises, Aking
nakita ang bayang ito, at, narito, isang bayang may matigas na ulo;

<span id="an_32:10">32:10</span> Ngayo'y bayaan mo nga ako upang ang
aking pagiinit ay magalab laban sa kanila, at upang aking lipulin sila:
at ikaw ay aking gagawing dakilang bansa.

<span id="an_32:11">32:11</span> At dumalangin si Moises sa Panginoon
niyang Dios, at sinabi, Panginoon, bakit ang iyong pagiinit ay
pinapagaalab mo laban sa iyong bayan, na iyong inilabas sa lupain ng
Egipto sa pamamagitan ng dakilang kapangyarihan at ng makapangyarihang
kamay?

<span id="an_32:12">32:12</span> Bakit sasalitain ng mga Egipcio, na
sasabihin, Dahil sa kasamaan, inilabas sila upang patayin sila sa mga
bundok, at upang lipulin sila sa balat ng lupa? Iurong mo ang iyong
mabangis na pagiinit, at pagsisihan mo ang kasamaang ito laban sa iyong
bayan.

<span id="an_32:13">32:13</span> Alalahanin mo si Abraham, si Isaac, at
si Israel na iyong mga lingkod, na silang iyong mga sinumpaan sa iyong
sarili, at mga pinagsabihan, Aking pararamihin ang inyong binhi na gaya
ng mga bituin sa langit, at lahat ng lupaing ito na aking sinalita ay
aking ibibigay sa inyong binhi, at kanilang mamanahin magpakailan man.

<span id="an_32:14">32:14</span> At pinagsisihan ng Panginoon ang
kasamaan na kaniyang sinabing kaniyang gagawin sa kaniyang bayan.

<span id="an_32:15">32:15</span> At si Moises ay pumihit, at bumaba sa
bundok, na dala ang dalawang tapyas ng patotoo sa kaniyang kamay; mga
tapyas na may sulat sa dalawang mukha niyaon; sa isang mukha at sa
kabilang mukha ay may sulat.

<span id="an_32:16">32:16</span> At ang mga tapyas ay gawa ng Dios, at
ang sulat ay sulat ng Dios, na nakaukit sa mga tapyas.

<span id="an_32:17">32:17</span> At ng marinig ni Josue ang ingay ng
bayan na humihiyaw, ay sinabi kay Moises, May ingay ng pagbabaka sa
kampamento.

<span id="an_32:18">32:18</span> At kaniyang sinabi, Hindi ingay ng
pagtatagumpay, o ingay man ng pagkatalo, kundi ingay ng mga umaawit ang
aking naririnig.

<span id="an_32:19">32:19</span> At nangyari paglapit niya sa
kampamento, na kaniyang nakita ang guya at ang sayawan; at ang galit ni
Moises ay naginit at kaniyang inihagis ang mga tapyas na nasa kaniyang
mga kamay at nangasira sa paanan ng bundok.

<span id="an_32:20">32:20</span> At kaniyang kinuha ang guya na kanilang
ginawa, at sinunog ng apoy, at giniling hanggang sa naging alabok, at
isinaboy sa ibabaw ng tubig, at ipinainom sa mga anak ni Israel.

<span id="an_32:21">32:21</span> At sinabi ni Moises kay Aaron, Anong
ginawa ng bayang ito sa iyo, na dinalhan mo sila ng isang malaking sala?

<span id="an_32:22">32:22</span> At sinabi ni Aaron, Huwag maginit ang
galit ng aking panginoon: iyong kilala ang bayan, na sila'y mahilig sa
kasamaan.

<span id="an_32:23">32:23</span> Sapagka't kanilang sinabi sa akin,
Igawa mo kami ng mga dios na mangunguna sa amin: sapagka't tungkol sa
Moises na ito, na lalaking nagsampa sa amin mula sa lupain ng Egipto ay
hindi namin maalaman kung anong nangyari sa kaniya.

<span id="an_32:24">32:24</span> At aking sinabi sa kanila, Sinomang may
ginto, ay magalis; na anopa't kanilang ibinigay sa akin: at aking
inihagis sa apoy at lumabas ang guyang ito.

<span id="an_32:25">32:25</span> At nang makita ni Moises na ang bayan
ay nakakawala; sapagka't pinabayaan ni Aarong makawala ng maging isang
kabiruan sa gitna ng kanilang mga kaaway:

<span id="an_32:26">32:26</span> Ay tumayo nga si Moises sa
pintuang-daan ng kampamento, at nagsabi, Sinomang sa Panginoon ang
kiling ay lumapit sa akin. At lahat ng mga anak ni Levi ay nagpipisan sa
kaniya.

<span id="an_32:27">32:27</span> At sinabi niya sa kanila, Ganito ang
sabi ng Panginoon, ng Dios ng Israel: Ipatong ng bawa't lalake ang
kaniyang tabak sa kaniyang hita, at yumaon kayong paroo't parito sa mga
pintuang-daan, sa buong kampamento, at patayin ng bawa't lalake ang
kaniyang kapatid na lalake, at ng bawa't lalake ang kaniyang kasama, at
ng bawa't lalake ang kaniyang kapuwa.

<span id="an_32:28">32:28</span> At ginawa ng mga anak ni Levi ang ayon
sa salita ni Moises: at nabuwal sa bayan ng araw na yaon, ang may
tatlong libong katao.

<span id="an_32:29">32:29</span> At sinabi ni Moises, Italaga ninyo ang
inyong sarili ngayon sa Panginoon, oo, bawa't lalake laban sa kaniyang
anak na lalake, at laban sa kaniyang kapatid na lalake, upang kaniyang
ipagkaloob sa inyo ang pagpapala sa araw na ito.

<span id="an_32:30">32:30</span> At nangyari ng kinabukasan, na sinabi
ni Moises sa bayan, Kayo'y nagkasala ng malaking kasalanan: at ngayo'y
sasampahin ko ang Panginoon; marahil ay aking matutubos ang inyong
kasalanan.

<span id="an_32:31">32:31</span> At bumalik si Moises sa Panginoon, at
nagsabi, Oh, ang bayang ito'y nagkasala ng malaking kasalanan, at gumawa
sila ng mga dios na ginto.

<span id="an_32:32">32:32</span> Gayon ma'y ngayon, kung iyong
ipatatawad ang kanilang kasalanan; at kung hindi, ay alisin mo ako,
isinasamo ko sa iyo, sa iyong aklat na sinulat mo.

<span id="an_32:33">32:33</span> At sinabi ng Panginoon kay Moises, Ang
magkasala laban sa akin ay siya kong aalisin sa aking aklat.

<span id="an_32:34">32:34</span> At ngayo'y yumaon ka, iyong patnubayan
ang bayan sa dakong aking sinalita sa iyo: narito, ang aking anghel ay
magpapauna sa iyo: gayon ma'y sa araw na aking dalawin sila ay aking
dadalawin ang kanilang kasalanang ipinagkasala nila.

<span id="an_32:35">32:35</span> At sinaktan nga ng Panginoon ang bayan,
sapagka't kanilang ginawa ang guya na ginawa ni Aaron.

<span id="an_33:1">33:1</span> At sinalita ng Panginoon kay Moises,
Yumaon ka, sumampa ka mula rito, ikaw at ang bayan na iyong isinampa
mula sa lupain ng Egipto, na patungo kayo sa lupain na aking isinumpa
kay Abraham, kay Isaac, at kay Jacob, na aking sinasabi, Sa iyong binhi
ay aking ibibigay.

<span id="an_33:2">33:2</span> At aking susuguin ang isang anghel sa
unahan mo: at aking palalayasin ang Cananeo, ang Amorrheo, at ang
Hetheo, at ang Pherezeo, ang Heveo, at ang Jebuseo:

<span id="an_33:3">33:3</span> Sa isang lupaing binubukalan ng gatas at
pulot: sapagka't hindi ako sasampa sa gitna mo; sapagka't ikaw ay bayang
may matigas na ulo; baka ikaw ay aking lipulin sa daan.

<span id="an_33:4">33:4</span> At nang marinig ng bayan ang masasamang
balitang ito, ay nanangis sila: at walang taong nagsuot ng kaniyang mga
pahiyas.

<span id="an_33:5">33:5</span> At sinabi ng Panginoon kay Moises,
Sabihin mo sa mga anak ni Israel, Kayo'y isang bayang may matigas na
ulo: kung ako'y sumampa sa gitna mo na sangdali, ay lilipulin kita:
kaya't ngayo'y alisin mo ang iyong mga pahiyas sa iyo upang aking
maalaman kung anong aking gagawin sa iyo.

<span id="an_33:6">33:6</span> At ang mga anak ni Israel ay naghubad ng
kanilang mga pahiyas mula sa bundok ng Horeb.

<span id="an_33:7">33:7</span> Kinaugalian nga ni Moises na dalhin ang
tolda at itayo sa labas ng kampamento, na malayo sa kampamento at
kaniyang tinawag iyon, Tabernakulo ng kapisanan. At nangyari na bawa't
magsiyasat sa Panginoon ay lumalabas na pumaparoon sa tabernakulo ng
kapisanan, na nasa labas ng kampamento.

<span id="an_33:8">33:8</span> At nangyari, pagka si Moises ay lumalabas
na napasa sa Tolda, na ang buong bayan ay bumabangon at tumatayo, bawa't
lalake sa pintuan ng kaniyang tolda at pinanonood si Moises hanggang sa
makapasok sa Tolda.

<span id="an_33:9">33:9</span> At nangyari, pagka si Moises ay pumapasok
sa Tolda ay bumababa ang haliging ulap at tumitigil sa pintuan ng Tolda
ang Panginoon ay nakikipagsalitaan kay Moises.

<span id="an_33:10">33:10</span> At nakikita ng buong bayan ang haliging
ulap at tumitigil sa pintuan ng Tolda; at ang buong bayan ay tumitindig
at sumasamba, na bawa't isa'y sa tabi ng pintuan ng kaniyang tolda.

<span id="an_33:11">33:11</span> At nakikipagsalitaan ang Panginoon kay
Moises ng mukhaan, gaya ng isang taong nakikipagsalitaan sa kaniyang
kaibigan. At siya'y bumabalik uli sa kampamento, datapuwa't ang kaniyang
tagapangasiwang si Josue, na anak ni Nun, na may kabataan pa, ay hindi
umaalis sa Tolda.

<span id="an_33:12">33:12</span> At sinabi ni Moises sa Panginoon,
Tingnan mo, iyong sinasabi sa akin: Isampa mo ang bayang ito: at hindi
mo ipinakilala sa akin kung sino yaong susuguin mo na kasama ko. Gayon
ma'y iyong sinabi, Aking nakikilala ka sa pangalan, at ikaw rin naman ay
nakasumpong ng biyaya sa aking paningin.

<span id="an_33:13">33:13</span> Ngayon nga, isinasamo ko sa iyo, na
kung ako'y nakasumpong ng biyaya sa iyong paningin, ay ituro mo sa akin
ngayon ang iyong mga daan, upang ikaw ay aking makilala, na ano pa't
ako'y makasumpong ng biyaya sa iyong paningin: at akalain mo, na ang
bansang ito ay iyong bayan.

<span id="an_33:14">33:14</span> At kaniyang sinabi, Ako'y sasa iyo, at
ikaw ay aking bibigyan ng kapahingahan.

<span id="an_33:15">33:15</span> At sinabi niya sa kaniya, Kung ikaw ay
hindi sasa akin ay huwag mo na kaming pasampahin mula rito.

<span id="an_33:16">33:16</span> Sapagka't saan ngayon makikilala na
ako'y nakasumpong ng biyaya sa iyong paningin, ako at ang iyong bayan?
hindi ba dahil sa ikaw ay lumalakad na kasama namin, upang kami ay
maging bukod, ako at ang iyong bayan, sa lahat ng bayan na nasa balat ng
lupa?

<span id="an_33:17">33:17</span> At sinabi ng Panginoon kay Moises, Akin
ding gagawin ang bagay na ito na iyong sinalita: sapagka't ikaw ay
nakasumpong ng biyaya sa aking paningin, at ikaw ay aking nakikilala sa
pangalan.

<span id="an_33:18">33:18</span> At sinabi ni Moises, Ipakita mo sa
akin, idinadalangin ko sa iyo, ang iyong kaluwalhatian.

<span id="an_33:19">33:19</span> At kaniyang sinabi, Aking
papangyayarihin ang aking buong kabutihan sa harap mo, at aking
itatanyag ang pangalan ng Panginoon sa harap mo; at ako'y magkakaloob ng
biyaya sa kanino mang aking ibig pagkalooban, at ako'y magmamaawain sa
kanino mang aking ibig kaawaan.

<span id="an_33:20">33:20</span> At kaniyang sinabi, Hindi mo makikita
ang aking mukha: sapagka't hindi maaaring makita ako ng tao at mabuhay.

<span id="an_33:21">33:21</span> At sinabi ng Panginoon, Narito, may
isang dako sa tabi ko, at ikaw ay tatayo sa ibabaw ng batong iyan:

<span id="an_33:22">33:22</span> At mangyayari, na samantalang ang aking
kaluwalhatian ay dumadaan, na aking ilalagay ka sa isang bitak ng bato,
at tatakpan kita ng aking kamay hanggang sa ako'y makaraan:

<span id="an_33:23">33:23</span> At aking aalisin ang aking kamay, at
iyong makikita ang aking likod: datapuwa't ang aking mukha ay hindi
makikita.

<span id="an_34:1">34:1</span> At sinabi ng Panginoon kay Moises,
Humugis ka ng dalawang tapyas na bato na gaya ng una: at aking isusulat
sa mga tapyas ang mga salita na nasa unang mga tapyas, na iyong sinira.

<span id="an_34:2">34:2</span> At iyong ihanda sa kinaumagahan, at
sumampa ka sa kinaumagahan sa bundok ng Sinai at humarap ka roon sa akin
sa taluktok ng bundok.

<span id="an_34:3">34:3</span> At sinomang tao ay huwag sasampang kasama
mo, o makikita ang sinomang tao sa buong bundok; kahit ang mga kawan at
ang mga bakahan ay huwag manginain sa harap ng bundok na yaon.

<span id="an_34:4">34:4</span> At siya'y humugis ng dalawang tapyas na
bato na gaya ng una; at bumangon si Moises na maaga sa kinaumagahan, at
sumampa sa bundok ng Sinai, gaya ng iniutos ng Panginoon sa kaniya, at
kinuha sa kaniyang kamay ang dalawang tapyas na bato.

<span id="an_34:5">34:5</span> At ang Panginoon ay bumaba sa ulap, at
tumayong kasama niya roon at itinanyag ang pangalan ng Panginoon.

<span id="an_34:6">34:6</span> At ang Panginoo'y nagdaan sa harap niya,
na itinanyag, Ang Panginoon, ang Panginoong Dios na puspos ng kahabagan
at mapagkaloob, banayad sa pagkagalit, at sagana sa kaawaan at
katotohanan;

<span id="an_34:7">34:7</span> Na gumagamit ng kaawaan sa libolibo, na
nagpapatawad ng kasamaan, at ng pagsalangsang, at ng kasalanan: at sa
anomang paraan ay hindi aariing walang sala ang salarin; na dinadalaw
ang kasamaan ng mga ama sa mga anak, at sa mga anak ng mga anak,
hanggang sa ikatlo at ika apat na salin.

<span id="an_34:8">34:8</span> At nagmadali si Moises, at itinungo ang
kaniyang ulo sa lupa, at sumamba.

<span id="an_34:9">34:9</span> At kaniyang sinabi, Kung ngayo'y
nakasumpong ako ng biyaya sa iyong paningin, Oh Panginoon, ay
ipahintulot nawa ng Panginoon, isinasamo ko sa iyo, na pasa gitna namin;
sapagka't isang bayang may matigas na ulo; at ipatawad mo ang aming
kasamaan, at ang aming kasalanan, at ariin mo kaming iyong mana.

<span id="an_34:10">34:10</span> At kaniyang sinabi, Narito, ako'y
nakikipagtipan sa harap ng iyong buong bayan at gagawa ako ng mga
kababalaghan, na kailan ma'y hindi ginawa sa buong lupa, o sa alin mang
bansa: at ang buong bayan sa gitna ng iyong kinaroroonan ay makakakita
ng gawa ng Panginoon, sapagka't kakilakilabot na bagay ang aking gagawin
sa pamamagitan mo.

<span id="an_34:11">34:11</span> Tuparin mo ang mga iniutos ko sa iyo sa
araw na ito: narito, aking pinalalayas sa harap mo ang Amorrheo, at ang
Cananeo, at ang Hetheo, at ang Pherezeo, at ang Jebuseo.

<span id="an_34:12">34:12</span> Magingat ka, na huwag kang makipagtipan
sa mga tumatahan sa lupain na iyong pinaroroonan, baka maging isang silo
sa gitna mo:

<span id="an_34:13">34:13</span> Kundi inyong iwawasak ang kanilang mga
dambana, at inyong pagpuputolputulin ang kanilang mga haligi at inyong
ibubuwal ang kanilang mga Asera.

<span id="an_34:14">34:14</span> Sapagka't hindi ka sasamba sa ibang
dios: sapagka't ang Panginoon na ang pangalan ay Mapanibughuin; ay
mapanibughuin ngang Dios:

<span id="an_34:15">34:15</span> Magingat ka; baka ikaw ay makipagtipan
sa mga tumatahan sa lupain, at sila'y sumunod sa kanilang mga dios, at
magsipaghain sa kanilang mga dios, at ikaw ay alukin ng isa at kumain ka
ng kanilang hain;

<span id="an_34:16">34:16</span> At iyong papag-asawahin ang iyong mga
anak na lalake at kanilang mga anak na babae, at ang kanilang mga anak
na babae ay sumunod sa kanilang mga dios at pasunurin ang inyong mga
anak na sumunod sa kanilang mga dios.

<span id="an_34:17">34:17</span> Huwag kang gagawa para sa iyo ng mga
dios na binubo.

<span id="an_34:18">34:18</span> Ang kapistahan ng tinapay na walang
lebadura ay iyong ipangingilin. Pitong araw na kakain ka ng tinapay na
walang lebadura na gaya ng iniutos ko sa iyo, sa takdang panahon sa
buwan ng Abib: sapagka't sa buwan ng Abib, ay umalis ka sa Egipto.

<span id="an_34:19">34:19</span> Yaong lahat na nagbubukas ng bahay-bata
ay akin; at gayon din ang lahat ng hayop na lalake, ang panganay ng baka
at ng tupa,

<span id="an_34:20">34:20</span> At ang panganay ng isang asno ay iyong
tutubusin ng isang kordero: at kung hindi mo tutubusin ay iyo ngang
babaliin ang kaniyang leeg. Lahat ng panganay sa iyong mga anak ay iyong
tutubusin. At walang lalapit sa harapan ko na walang dala.

<span id="an_34:21">34:21</span> Anim na araw na gagawa ka, nguni't sa
ikapitong araw ay magpapahinga ka: sa panahon ng pagbubukid at sa
pagaani ay magpapahinga ka.

<span id="an_34:22">34:22</span> At iyong ipangingilin ang kapistahan ng
mga sanglinggo, ang sa mga unang bunga ng pagaani ng trigo, at ang
kapistahan ng pagaani sa katapusan ng taon.

<span id="an_34:23">34:23</span> Makaitlo nga sa isang taon na haharap
ang lahat ng iyong mga lalake sa Panginoong Dios, na Dios ng Israel.

<span id="an_34:24">34:24</span> Sapagka't aking palalayasin ang mga
bansa sa harap mo, at aking palalaparin ang iyong mga hangganan: at
hindi pagnanasaan ng sinoman ang iyong lupain, pagka ikaw ay pumapanhik
na humarap sa Panginoong iyong Dios, na makaitlo sa isang taon.

<span id="an_34:25">34:25</span> Huwag kang maghahandog ng dugo ng hain
sa akin, na kasabay ng tinapay na may lebadura; o magtitira man ng hain
sa kapistahan ng paskua hanggang sa kinaumagahan.

<span id="an_34:26">34:26</span> Ang pinakaunang bunga ng iyong lupa ay
iyong dadalhin sa bahay ng Panginoon mong Dios. Huwag mong lulutuin ang
batang kambing sa gatas ng kaniyang ina.

<span id="an_34:27">34:27</span> At sinabi ng Panginoon kay Moises,
Isulat mo ang mga salitang ito: sapagka't ayon sa tunog ng mga salitang
ito, ay nakipagtipan ako sa iyo at sa Israel.

<span id="an_34:28">34:28</span> At siya'y natira doong kasama ng
Panginoon, na apat na pung araw at apat na pung gabi; hindi man lamang
siya kumain ng tinapay, o uminom man ng tubig. At isinulat ng Panginoon
sa mga tapyas ang mga salita ng tipan, ang sangpung utos.

<span id="an_34:29">34:29</span> At nangyari, nang bumaba si Moises sa
bundok ng Sinai, na dala ang tapyas na bato ng patotoo sa kamay niya,
noong bumaba sa bundok ay hindi nalalaman ni Moises na ang balat ng
kaniyang mukha ay nagliliwanag dahil sa pakikipagusap niya sa Dios.

<span id="an_34:30">34:30</span> At nang makita ni Aaron at ng lahat ng
mga anak ni Israel si Moises, narito, ang balat ng kaniyang mukha ay
nagliliwanag; at sila'y natakot na lumapit sa kaniya.

<span id="an_34:31">34:31</span> At tinawag sila ni Moises; at si Aaron
at ang lahat ng puno sa Israel ay nagbalik sa kaniya: at si Moises ay
nagsalita sa kanila.

<span id="an_34:32">34:32</span> At pagkatapos, ang lahat ng mga anak ni
Israel ay lumapit; at kaniyang ibinigay sa kanila sa pamamagitan ng utos
ang lahat ng salita ng Panginoon na sinalita sa kaniya sa bundok ng
Sinai.

<span id="an_34:33">34:33</span> At pagkapagsalita sa kanila ni Moises
ay naglagay siya ng isang lambong sa kaniyang mukha.

<span id="an_34:34">34:34</span> Datapuwa't pagka si Moises ay pumapasok
sa harap ng Panginoon upang makipagsalitaan sa kaniya, ay nagaalis siya
ng lambong hanggang siya'y makalabas; at siya'y lumabas at kaniyang
sinalita sa mga anak ni Israel ang iniutos sa kaniya;

<span id="an_34:35">34:35</span> At nakita ng mga anak ni Israel ang
mukha ni Moises, na ang balat ng mukha ni Moises ay nagliliwanag: at
inilagay uli ni Moises ang lambong sa ibabaw ng kaniyang mukha, hanggang
sa siya'y makapasok na nakipagsalitaan sa Dios.

<span id="an_35:1">35:1</span> At pinulong ni Moises ang buong kapisanan
ng mga anak ni Israel, at sinabi sa kanila, Ito ang mga salita na
iniutos ng Panginoon, na inyong gagawin.

<span id="an_35:2">35:2</span> Anim na araw na gagawa, datapuwa't ang
ikapitong araw ay ipangingilin ninyo, isang sabbath na takdang
kapahingahan sa Panginoon: sinomang gumawa ng anomang gawa sa araw na
iyan ay papatayin.

<span id="an_35:3">35:3</span> Huwag kayong magpapaningas ng apoy sa
inyong buong tahanan sa araw ng sabbath.

<span id="an_35:4">35:4</span> At sinalita ni Moises, sa buong kapisanan
ng mga anak ni Israel, na sinasabi, Ito ang bagay na iniutos ng
Panginoon, na sinasabi,

<span id="an_35:5">35:5</span> Magsikuha kayo sa inyo ng isang handog na
taan sa Panginoon; sinomang may kusang loob, ay magdala ng handog sa
Panginoon; ginto, at pilak, at tanso;

<span id="an_35:6">35:6</span> At kayong bughaw, at kulay-ube, at pula,
at lino, at balahibo ng kambing;

<span id="an_35:7">35:7</span> At mga balat ng tupang lalake na tininang
pula, at mga balat ng poka, at kahoy na akasia;

<span id="an_35:8">35:8</span> At langis na pangilawan, at mga espesia
sa langis na pangpahid, at sa mabangong kamangyan:

<span id="an_35:9">35:9</span> At mga batong onix, at mga batong
pangkalupkop, na pang-epod, at pangpektoral.

<span id="an_35:10">35:10</span> At pumarito ang bawa't matalino sa
inyo, at gawin ang lahat ng iniutos ng Panginoon;

<span id="an_35:11">35:11</span> Ang tabernakulo, ang tolda niyan, at
ang takip niyan, ang mga kawit niyan, at ang mga tabla niyan, ang mga
barakilan niyan, ang mga haligi niyan, at ang mga tungtungan niyan;

<span id="an_35:12">35:12</span> Ang kaban, at ang mga pingga niyan, ang
luklukan ng awa, at ang lambong ng tabing;

<span id="an_35:13">35:13</span> Ang dulang at ang mga pingga niyan, at
ang lahat ng kasangkapan niyan at ang tinapay na handog;

<span id="an_35:14">35:14</span> Ang kandelero rin naman na pangilaw, at
ang mga kasangkapan niyan, at ang mga ilawan niyan, at ang langis na
pangilawan;

<span id="an_35:15">35:15</span> At ang dambana ng kamangyan at ang mga
pingga niyan, at ang langis na pangpahid, at ang mabangong kamangyan, at
ang tabing na pangpintuan sa pintuan ng tabernakulo;

<span id="an_35:16">35:16</span> Ang dambana ng handog na susunugin,
sangpu ng salang tanso niyan, at lahat ng mga kasangkapan niyan, ang
hugasan at ang tungtungan niyan;

<span id="an_35:17">35:17</span> Ang mga tabing sa looban, ang mga
haligi niyan, at ang mga tungtungan ng mga iyan, at ang tabing sa
pintuan ng looban;

<span id="an_35:18">35:18</span> Ang mga tulos ng tabernakulo, at ang
mga tulos ng looban, at ang mga panali ng mga iyan;

<span id="an_35:19">35:19</span> Ang mga mainam na yaring kasuutan sa
pangangasiwa sa dakong banal, ang mga banal na kasuutan kay Aaron na
saserdote, at ang mga kasuutan ng kaniyang mga anak, upang mangasiwa sa
katungkulang saserdote.

<span id="an_35:20">35:20</span> At ang buong kapisanan ng mga anak ni
Israel ay umalis sa harap ni Moises.

<span id="an_35:21">35:21</span> At sila'y lumapit, lahat ng tao na
napukaw ang kalooban, at lahat na pinapagkusa ng sariling diwa, at
nagdala ng panghandog sa Panginoon, sa gawain sa tabernakulo ng
kapisanan, at sa buong ipaglilingkod at sa mga banal na kasuutan.

<span id="an_35:22">35:22</span> At sila'y naparoon, mga lalake at mga
babae, yaong lahat na nagkaroon ng kusang loob, at nagdala ng mga
espile, at ng mga hikaw, at ng mga singsing na panatak, at ng mga
pulsera, ng madlang hiyas na ginto; sa makatuwid baga'y lahat na
naghandog ng handog na ginto sa Panginoon.

<span id="an_35:23">35:23</span> At bawa't taong may kayong bughaw, at
kulay-ube, at pula, at lino, at balahibo ng mga kambing, at balat ng mga
tupa na tininang pula, at ng mga balat ng poka, ay nangagdala.

<span id="an_35:24">35:24</span> Ang lahat na naghandog ng handog na
pilak at tanso, ay nagdala ng handog sa Panginoon: at lahat ng taong may
kahoy na akasia na magagamit sa anomang gawa na paglilingkod ay nagdala.

<span id="an_35:25">35:25</span> At lahat ng mga babaing matatalino ay
nagsihabi ng kanilang mga kamay, at dinala ang kanilang mga hinabi, na
kayong bughaw, at kulay-ube, at pula, at lino.

<span id="an_35:26">35:26</span> At lahat ng mga babae na napukaw ang
kalooban, sa karunungan, ay nagsihabi ng balahibo ng mga kambing.

<span id="an_35:27">35:27</span> At ang mga pinuno ay nagdala ng mga
batong onix, at ng mga batong pangkalupkop na gamit sa epod, at sa
pektoral;

<span id="an_35:28">35:28</span> At ng mga espesia, at ng langis; na
pangilawan, at langis na pangpahid, at pangmabangong kamangyan.

<span id="an_35:29">35:29</span> Ang mga anak ni Israel ay nagdala ng
kusang handog sa Panginoon; bawa't lalake at babae, na ang puso'y
nagkusang nagpadala ng magagamit sa lahat na gawain, na iniutos ng
Panginoon sa pamamagitan ni Moises na gawin.

<span id="an_35:30">35:30</span> At sinabi ni Moises sa mga anak ni
Israel, Tingnan ninyo, tinawag ng Panginoon sa pangalan si Bezaleel na
anak ni Uri, na anak ni Hur, sa lipi ni Juda;

<span id="an_35:31">35:31</span> At kaniyang pinuspos siya ng Espiritu
ng Dios, tungkol sa karunungan, sa pagkakilala, at sa kaalaman, at sa
lahat ng sarisaring gawain;

<span id="an_35:32">35:32</span> At upang kumatha ng mga gawang
kaayaaya, na gumawa sa ginto, at sa pilak, at sa tanso,

<span id="an_35:33">35:33</span> At sa pagputol ng mga batong
pangkalupkop, at sa pagukit sa kahoy, na gumawa sa lahat ng sarisaring
maiinam na gawa.

<span id="an_35:34">35:34</span> At isinapuso niya ang katalinuhan, na
siya'y makapagturo, siya at gayon din si Aholiab, na anak ni Ahisamac,
sa lipi ni Dan.

<span id="an_35:35">35:35</span> Sila'y kaniyang pinuspos ng karunungan
sa puso upang gumawa ng lahat na sarisaring gawa, ng taga-ukit, at
tagakatha, at ng mangbuburda sa kayong bughaw, at sa kulay-ube, sa pula,
at sa lino, at ng manghahabi, ng mga gumagawa ng anomang gawain, at ng
mga kumakatha ng maiinam na gawa.

<span id="an_36:1">36:1</span> At si Bezaleel at si Aholiab ay gagawa,
at lahat ng matalino na pinagkalooban ng Panginoon ng karunungan at
pagkakilala na maalaman kung paanong paggawa ng lahat ng gawa sa
paglilingkod sa santuario, ayon sa lahat ng iniutos ng Panginoon.

<span id="an_36:2">36:2</span> At tinawag ni Moises si Bezaleel at si
Aholiab, at lahat ng marunong na pinagkalooban ng Panginoon ng
karunungan sa puso, lahat ng may pusong napukaw na pumaroon sa gawang
gagawin:

<span id="an_36:3">36:3</span> At kanilang tinanggap kay Moises ang
lahat ng handog na dinala ng mga anak ni Israel na magagamit sa gawang
paglilingkod sa santuario, upang gawin. At dinalhan pa nila siya ng
kusang handog tuwing umaga.

<span id="an_36:4">36:4</span> At nagsidating ang lahat ng mga taong
matatalino, na gumagawa ng lahat na gawa, sa santuario, na bawa't isa'y
mula sa kaniyang gawain na ginagawa;

<span id="an_36:5">36:5</span> At sila'y nagsalita kay Moises, na
nagsasabi, Ang baya'y nagdadala ng higit kay sa kinakailangan sa gawang
paglilingkod, na iniutos gawin ng Panginoon.

<span id="an_36:6">36:6</span> At si Moises ay nagbigay utos at
itinanyag nila sa buong kampamento na sinasabi, Huwag nang gumawa ang
lalake o ang babae man ng anomang gawang handog sa santuario. Na ano
pa't sinangsala na ang bayan sa pagdadala.

<span id="an_36:7">36:7</span> Sapagka't ang kagamitan na mayroon sila
ay sapat na sa lahat ng gawa na gagawin, at higit pa.

<span id="an_36:8">36:8</span> At lahat ng matatalinong lalake sa
gumagawa ng gawa, ay gumawa ng tabernakulo na may sangpung tabing, na
linong pinili, at kayong bughaw, at kulay-ube, at pula na may mga
querubin na niyari ng bihasang manggagawa.

<span id="an_36:9">36:9</span> Ang haba ng bawa't tabing ay dalawang
pu't walong siko, at ang luwang ng bawa't tabing ay apat na siko: lahat
ng tabing ay magkakaisang sukat.

<span id="an_36:10">36:10</span> At pinapagsugpong na isa't isa ang
limang tabing: at ang ibang limang tabing ay pinapagsugpong na isa't
isa.

<span id="an_36:11">36:11</span> At siya'y gumawa ng mga presilyang
bughaw sa gilid ng tabing, sa gilid ng pagkakasugpong: gayon din ang
ginawa niya sa gilid ng tabing na nasa dulo ng ikalawang pagkakasugpong.

<span id="an_36:12">36:12</span> Limangpung presilya ang ginawa niya sa
isang tabing, at limangpung presilya ang ginawa niya sa gilid ng tabing
na nasa ikalawang pagkakasugpong: ang mga presilya ay nagkakatapat na
isa't isa.

<span id="an_36:13">36:13</span> At siya'y gumawa ng limangpung kawit na
ginto, at pinapagsugpong ang mga tabing na ang isa'y sa isa, sa
pamamagitan ng mga kawit: sa gayo'y naging isa ang tabernakulo.

<span id="an_36:14">36:14</span> At siya'y gumawa ng mga tabing na
balahibo ng mga kambing na magagamit sa tolda na nasa ibabaw ng
tabernakulo: labing isang tabing ang ginawa niya.

<span id="an_36:15">36:15</span> Ang haba ng bawa't tabing ay tatlong
pung siko, at apat na siko ang luwang ng bawa't tabing; ang labing isang
tabing ay magkakaisa ng sukat.

<span id="an_36:16">36:16</span> At kaniyang pinapagsugpong ang limang
tabing at ang anim na tabing ay bukod.

<span id="an_36:17">36:17</span> At siya'y gumawa ng limangpung presilya
sa gilid ng unang tabing, sa dulo ng pagkakasugpong, at limangpung
presilya ang ginawa niya sa gilid ng tabing na nasa dulo ng ikalawang
pagkakasugpong.

<span id="an_36:18">36:18</span> At siya'y gumawa ng limangpung kawit na
tanso ng papagsugpungin ang tolda, upang maging isa.

<span id="an_36:19">36:19</span> At siya'y gumawa ng isang pantakip sa
tolda na balat ng mga tupa na tininang pula, at ng isang takip na balat
ng poka sa ibabaw.

<span id="an_36:20">36:20</span> At siya'y gumawa ng mga tabla para sa
tabernakulo na kahoy na akasia, na pawang patayo.

<span id="an_36:21">36:21</span> Sangpung siko ang haba ng isang tabla,
at isang siko't kalahati ang luwang ng bawa't tabla.

<span id="an_36:22">36:22</span> Bawa't tabla'y mayroong dalawang mitsa
na nagkakasugpong na isa't isa: gayon ang ginawa niya sa lahat ng tabla
ng tabernakulo.

<span id="an_36:23">36:23</span> At kaniyang iginawa ng mga tabla ang
tabernakulo; dalawangpung tabla sa tagilirang timugan na dakong timugan:

<span id="an_36:24">36:24</span> At siya'y gumawa ng apat na pung
tungtungang pilak sa ilalim ng dalawang pung tabla: dalawang tungtungan
sa ilalim ng isang tabla na ukol sa kaniyang dalawang mitsa; at dalawang
tungtungan sa ilalim ng isang tabla na ukol sa kaniyang dalawang mitsa.

<span id="an_36:25">36:25</span> At sa ikalawang tagiliran ng
tabernakulo sa dakong hilagaan, ay gumawa siya ng dalawang pung tabla.

<span id="an_36:26">36:26</span> At ng kanilang apat na pung tungtungang
pilak; dalawang tungtungan sa ilalim ng isang tabla, at dalawang
tungtungan sa ilalim ng ibang tabla.

<span id="an_36:27">36:27</span> At sa dakong hulihan ng tabernakulo, sa
kalunuran ay gumawa siya ng anim na tabla.

<span id="an_36:28">36:28</span> At dalawang tabla ang ginawa niya sa
mga sulok ng tabernakulo sa dakong hulihan.

<span id="an_36:29">36:29</span> Na mga nasugpong sa tablang nauukol sa
dakong ibaba at nauugnay na mainam hanggang sa itaas, sa isang argolya;
gayon ginawa niya sa dalawang yaon sa dalawang sulok.

<span id="an_36:30">36:30</span> At mayroong walong tabla, at ang mga
tungtungang pilak, ay labing anim na tungtungan; sa ilalim ng bawa't
tabla ay dalawang tungtungan.

<span id="an_36:31">36:31</span> At siya'y gumawa ng mga barakilan na
kahoy na akasia; lima sa mga tabla ng isang tagiliran ng tabernakulo,

<span id="an_36:32">36:32</span> At limang barakilan sa mga tabla ng
kabilang tagiliran ng tabernakulo, at limang barakilan sa mga tabla ng
tabernakulo sa dakong hulihan na dakong kalunuran.

<span id="an_36:33">36:33</span> At kaniyang pinaraan ang gitnang
barakilan sa gitna ng mga tabla, mula sa isang dulo hanggang sa kabila.

<span id="an_36:34">36:34</span> At kaniyang binalot ang mga tabla ng
ginto, at gininto niya ang kanilang mga argolya na mga daraanan ng mga
barakilan, at binalot ang mga barakilan ng ginto.

<span id="an_36:35">36:35</span> At kaniyang ginawa ang lambong na
kayong bughaw, at kulay-ube, at pula, at linong pinili na may mga
querubin na gawa ng bihasang manggagawa.

<span id="an_36:36">36:36</span> At kanilang iginawa ng apat na haliging
akasia, at pinagbalot ng ginto: ang kanilang mga sima ay ginto rin: at
kaniyang mga ipinagbubo ng apat na tungtungang pilak.

<span id="an_36:37">36:37</span> At kaniyang iginawa ng tabing ang
pintuan ng Tolda, na kayong bughaw, at kulay-ube, at pula, linong
pinili, na yari ng mangbuburda;

<span id="an_36:38">36:38</span> At iginawa niya ng limang haligi sangpu
ng kanilang mga sima: at kaniyang binalot ang mga kapitel at ang
kanilang mga pilete ng ginto; at ang kanilang limang tungtungan ay
tanso.

<span id="an_37:1">37:1</span> At kahoy na akasia ang ginawang kaban ni
Bezaleel: na may dalawang siko't kalahati ang haba niyaon, at may isang
siko't kalahati ang luwang niyaon, at may isang siko't kalahati ang taas
niyaon:

<span id="an_37:2">37:2</span> At kaniyang binalot ng taganas na ginto
sa loob at sa labas, at iginawa ng isang kornisang ginto sa palibot.

<span id="an_37:3">37:3</span> At ipinagbubo niya ng apat na argolyang
ginto, sa apat na sulok niyaon; sa makatuwid baga'y dalawang argolya sa
isang tagiliran.

<span id="an_37:4">37:4</span> At siya'y gumawa ng mga pingga na kahoy
na akasia, at pinagbalot ng ginto.

<span id="an_37:5">37:5</span> At isinuot ang mga pingga sa mga argolya,
sa mga tagiliran ng kaban, upang mabuhat ang kaban.

<span id="an_37:6">37:6</span> At gumawa siya ng isang luklukan ng awa
na taganas na ginto: na may dalawang siko at kalahati ang haba, at may
isang siko't kalahati ang luwang.

<span id="an_37:7">37:7</span> At siya'y gumawa ng dalawang querubing
ginto; na niyari niya sa pamukpok sa dalawang dulo ng luklukan ng awa;

<span id="an_37:8">37:8</span> Isang querubin sa isang dulo, at isang
querubin sa kabilang dulo: na kaputol ng luklukan ng awa, ginawa niya
ang mga querubin sa dalawang dulo.

<span id="an_37:9">37:9</span> At ibinubuka ng mga querubin ang mga
pakpak na paitaas, na nalililiman ng kanilang mga pakpak ang luklukan ng
awa, na nagkakaharap ang kanilang mga mukha; sa dakong luklukan ng awa
nakaharap ang mga mukha ng mga querubin.

<span id="an_37:10">37:10</span> At ginawa rin niya ang dulang na kahoy
na akasia; na may dalawang siko ang haba niyaon, at isang siko ang
luwang niyaon, at isang siko't kalahati ang taas niyaon:

<span id="an_37:11">37:11</span> At binalot niya ng taganas na ginto, at
iginawa niya ng isang kornisang ginto sa palibot.

<span id="an_37:12">37:12</span> At iginawa niya ng isang gilid na may
isang kamay ang luwang sa palibot, at iginawa ng isang ginintong kornisa
ang gilid sa palibot.

<span id="an_37:13">37:13</span> At ipinagbubo ng apat na argolyang
ginto, at inilagay ang mga argolya sa apat na sulok na ukol sa apat na
paa niyaon.

<span id="an_37:14">37:14</span> Malapit sa gilid ang mga argolya, na
daraanan ng mga pingga, upang mabuhat ang dulang.

<span id="an_37:15">37:15</span> At ginawa niya ang mga pingga na kahoy
na akasia, at pinagbalot ng ginto, upang mabuhat ang dulang.

<span id="an_37:16">37:16</span> At ginawa niyang taganas na ginto ang
mga kasangkapang nasa ibabaw ng dulang, ang mga pinggan niyaon, at ang
mga kutsara niyaon, at ang mga tasa niyaon, at ang mga kopa niyaon, na
pagbubuhusan.

<span id="an_37:17">37:17</span> At kaniyang ginawa ang kandelero na
taganas na ginto: niyari niya sa pamukpuk ang kandelero, ang tungtungan
niyaon at ang haligi niyaon; ang mga kopa niyaon, ang mga globito
niyaon, at ang mga bulaklak ay kaputol niyaon:

<span id="an_37:18">37:18</span> At may anim na sangang lumalabas sa
dalawang tagiliran niyaon; tatlong sanga ng kandelero ay sa isang
tagiliran, at tatlong sanga ng kandelero ay sa kabilang tagiliran:

<span id="an_37:19">37:19</span> Tatlong kopang anyong bulaklak ng
almendro sa isang sanga, isang globito at isang bulaklak; at tatlong
kopang anyong bulaklak ng almendro sa kabilang sanga, isang globito at
isang bulaklak; gayon sa anim na sangang lumalabas sa kandelero.

<span id="an_37:20">37:20</span> At sa kandelero'y may apat na kopang
anyong bulaklak ng almendro, sangpu ng mga globito niyaon, at ng mga
bulaklak niyaon:

<span id="an_37:21">37:21</span> At may isang globito sa ilalim ng
dalawa sa mga sanga na kaputol niyaon, at isang globito sa ilalim ng
kabilang dalawa sa mga sanga na kaputol niyaon, at isang globito sa
ilalim ng dalawang sanga na kaputol niyaon, sapagka't ang anim na sanga
ay lumalabas doon.

<span id="an_37:22">37:22</span> Ang mga globito at ang mga sanga ay
kaputol ng kandelero: ang kabuoa'y isa lamang putol na yari sa pamukpok,
taganas na ginto.

<span id="an_37:23">37:23</span> At kaniyang ginawa ang mga ilawan
niyaong pito, at ang mga pangipit niyaon, at ang mga pinggan niyaon, na
taganas na ginto.

<span id="an_37:24">37:24</span> Na isang talento na taganas na ginto
ginawa niya, at ang lahat ng mga kasangkapan niyaon.

<span id="an_37:25">37:25</span> At kaniyang ginawa ang dambanang suuban
na kahoy na akasia: isang siko ang haba niyaon, at isang siko ang luwang
niyaon, parisukat at dalawang siko ang taas niyaon; ang mga anyong
sungay niyaon ay kaputol din.

<span id="an_37:26">37:26</span> At kaniyang binalot ng taganas na ginto
ang ibabaw niyaon, at ang mga tagiliran niyaon sa palibot, at ang mga
anyong sungay niyaon: at kaniyang iginawa ng isang kornisang ginto sa
palibot.

<span id="an_37:27">37:27</span> At iginawa niya ng dalawang gintong
argolya sa ilalim ng kornisa, sa dakong itaas ng dalawang panig, sa
ibabaw ng dalawang panig, na pagsusuutan ng mga pingga upang mabuhat.

<span id="an_37:28">37:28</span> At kaniyang ginawa ang mga pingga na
kahoy na akasia, at mga binalot na ginto.

<span id="an_37:29">37:29</span> At kaniyang ginawa ang banal na langis
na pangpahid, at ang taganas na kamangyan na mainam na pabango ayon sa
katha ng manggagawa ng pabango.

<span id="an_38:1">38:1</span> At kaniyang ginawa ang dambanang
pagsusunugan ng handog na kahoy na akasia: limang siko ang haba niyaon,
at limang siko ang luwang niyaon, parisukat; at tatlong siko ang taas
niyaon.

<span id="an_38:2">38:2</span> At kaniyang ginawa ang mga anyong sungay
niyaon sa ibabaw ng apat na sulok niyaon; ang mga anyong sungay niyaon
ay kaputol din: at kaniyang binalot ng tanso.

<span id="an_38:3">38:3</span> At kaniyang ginawa ang lahat ng mga
kasangkapan ng dambana: ang mga kawa, at ang mga pala, at ang mga
mangkok, ang mga pangalawit, at ang mga suuban lahat ng kasangkapan ay
kaniyang ginawang tanso.

<span id="an_38:4">38:4</span> At kaniyang iginawa ang dambana ng isang
salang tanso na ayos lambat, sa ibaba ng gilid ng dambana sa palibot
niyaon, sa dakong ibaba, na umaabot hanggang sa kalahatian ng dambana.

<span id="an_38:5">38:5</span> At siya'y nagbubo ng apat na argolya para
sa apat na sulok ng pinakasalang tanso, sa mga dakong susuutan ng mga
pingga.

<span id="an_38:6">38:6</span> At ginawa niya ang mga pingga na kahoy na
akasia, at pinagbalot ng tanso.

<span id="an_38:7">38:7</span> At kaniyang isinuot ang mga pingga sa mga
argolya na nasa mga tagiliran ng dambana, upang mabuhat; ginawa niya ang
dambana na kuluong sa pamamagitan ng mga tabla.

<span id="an_38:8">38:8</span> At kaniyang ginawa ang hugasan na tanso,
at ang tungtungan niyao'y tanso, na niyari sa mga salamin ang tanso ng
mga tagapaglingkod na babae na naglilingkod sa pintuan ng tabernakulo ng
kapisanan.

<span id="an_38:9">38:9</span> At kaniyang ginawa ang looban, sa
tagilirang timugan na dakong timugan, ang tabing ng looban ay mga linong
pinili na may isang daang siko:

<span id="an_38:10">38:10</span> Ang mga haligi ng mga yao'y dalawangpu,
at ang mga tungtungan ay dalawangpu, tanso; ang mga sima ng mga haligi
at ang mga pilete ay pilak.

<span id="an_38:11">38:11</span> At sa dakong hilagaan ay may isang
daang siko, ang mga haligi ay dalawangpu, at ang mga tungtungan ay
dalawangpu, tanso; ang mga sima ng mga haligi at ang mga pilete ay
pilak.

<span id="an_38:12">38:12</span> At sa tagilirang kalunuran, may mga
tabing na may limangpung siko, ang mga haligi ay sangpu, at ang mga
tungtungan ay sangpu; ang mga sima ng mga haligi at ang mga pilete ay
pilak.

<span id="an_38:13">38:13</span> At sa tagilirang silanganan na dakong
silanganan ay may limangpung siko.

<span id="an_38:14">38:14</span> Ang mga tabing sa isang dako ng
pintuang-daan ay may labinglimang siko; ang mga haligi ay tatlo, at ang
mga tungtungan ay tatlo;

<span id="an_38:15">38:15</span> At gayon din sa kabilang dako: sa
dakong ito at sa dakong yaon ng pintuang daan ng looban ay may mga
tabing na tiglalabing limang siko; ang mga haligi niyaon, ay tatlo, at
ang mga tungtungan niyaon ay tatlo.

<span id="an_38:16">38:16</span> Lahat ng mga tabing ng looban sa
palibot, ay linong pinili.

<span id="an_38:17">38:17</span> At ang mga tungtungan para sa mga
haligi ay tanso: ang mga sima ng mga haligi at ang mga pilete ay pilak;
at ang mga balot ng mga kapitel ay pilak; at ang lahat ng haligi ng
looban ay napipiletehan ng pilak.

<span id="an_38:18">38:18</span> At ang tabing sa pintuang daan ng
looban ay yari ng mangbuburda, na kayong bughaw, at kulay-ube, at pula,
at linong pinili: at may dalawangpung siko ang haba, at ang taas sa
luwang ay may limang siko, na kabagay ng mga tabing sa looban.

<span id="an_38:19">38:19</span> At ang mga haligi ay apat, at ang mga
tungtungan ay apat, tanso; ang mga sima ay pilak, at ang mga balot ng
kapitel, at ang mga pilete ay pilak.

<span id="an_38:20">38:20</span> At lahat ng mga tulos ng tabernakulo,
at ng looban sa palibot, ay tanso.

<span id="an_38:21">38:21</span> Ito ang mga bilang ng mga bagay sa
tabernakulo, sa makatuwid baga'y sa tabernakulo ng patotoo, gaya ng
binilang nila, ayon sa utos ni Moises para sa paglilingkod ng mga Levita
sa pamamagitan ni Ithamar na anak ni Aaron na saserdote.

<span id="an_38:22">38:22</span> At ginawa ni Bezaleel na anak ni Uri,
na anak ni Hur, sa lipi ni Juda, yaong lahat na iniutos ng Panginoon kay
Moises.

<span id="an_38:23">38:23</span> At kasama niya si Aholiab, na anak ni
Ahisamac, sa lipi ni Dan, na tagapagukit, at bihasang manggagawa, at
mangbuburda sa bughaw at sa kulay-ube, at sa pula, at sa lino.

<span id="an_38:24">38:24</span> Lahat ng ginto na ginamit sa gagawin sa
buong gawain sa santuario, sa makatuwid baga'y ang gintong handog ay
dalawangpu't siyam na talento, at pitong daan at tatlongpung siklo, ayon
sa siklo ng santuario.

<span id="an_38:25">38:25</span> At ang pilak niyaong mga nabilang sa
kapisanan ay isang daang talento, at isang libo't pitong daan at
pitongpu't limang siklo, ayon sa siklo ng santuario:

<span id="an_38:26">38:26</span> Na tigisang beka bawa't ulo,
samakatuwid, kalahati ng isang siklo, ayon sa siklo ng santuario, sa
bawa't isa na nasanib sa mga nabilang, magmula sa dalawangpung taong
gulang na patanda, sa anim na raan at tatlong libo at limang daan at
limangpung lalake.

<span id="an_38:27">38:27</span> At ang isang daang talentong pilak ay
ginamit sa pagbububo ng mga tungtungan ng santuario, at ng mga
tungtungan ng mga haligi ng lambong; isang daang tungtungan sa isang
daang talento, isang talento sa bawa't tungtungan.

<span id="an_38:28">38:28</span> At sa isang libo't pitong daan at
pitong pu't limang siklo, ay naigawa ng sima ang mga haligi at binalot
ang mga kapitel, at iginawa ng mga pilete.

<span id="an_38:29">38:29</span> At ang tansong handog ay pitongpung
talento, at dalawang libo at apat na raang siklo.

<span id="an_38:30">38:30</span> At siyang ipinaggawa ng mga tungtungan
sa pintuan ng tabernakulo ng kapisanan, at ng dambanang tanso, at ng
salang tanso niyaon, at ng lahat ng kasangkapan ng dambana,

<span id="an_38:31">38:31</span> At ng mga tungtungan ng looban sa
palibot, at ng mga tungtungan ng pintuan ng looban, at ng lahat ng mga
tulos ng dampa, at ng lahat ng mga tulos ng looban sa palibot.

<span id="an_39:1">39:1</span> At sa kayong bughaw, at kulay-ube, at
pula, ay gumawa sila ng mga kasuutang mainam ang pagkayari upang gamitin
sa pangangasiwa sa dakong banal, at ginawang mga banal na kasuutan kay
Aaron; gaya ng iniutos ng Panginoon kay Moises.

<span id="an_39:2">39:2</span> At kaniyang ginawa ang epod na ginto, na
kayong bughaw, at kulay-ube, at pula, at linong pinili.

<span id="an_39:3">39:3</span> At kanilang pinukpok ang ginto na
pinanipis na pahaba at pinutol na ginawang kawad na ginto, upang itahi
sa kayong bughaw, at sa kulay-ube, at sa pula, at sa lino na gawa ng
bihasang manggagawa.

<span id="an_39:4">39:4</span> Kanilang iginawa ng mga pangbalikat, na
nagkakasugpong: sa dalawang dulo ay nagkakasugpong.

<span id="an_39:5">39:5</span> At ang mainam na pagkayaring pamigkis, na
nasa ibabaw ng epod upang ibigkis, ay kaputol at gaya ng pagkayari ng
epod; na ginto, at kayong bughaw, at kulay-ube, at pula, linong pinili;
gaya ng iniutos ng Panginoon kay Moises.

<span id="an_39:6">39:6</span> At kanilang ginawa ang mga batong onix na
pinamutihan ng kalupkop na ginto, na ayos ukit ng isang panatak, ayon sa
mga pangalan ng mga anak ni Israel.

<span id="an_39:7">39:7</span> At kaniyang inilagay sa ibabaw ng
pangbalikat ng epod upang maging mga batong pinakaalaala sa ikagagaling
ng mga anak ni Israel; gaya ng iniutos ng Panginoon kay Moises.

<span id="an_39:8">39:8</span> At kaniyang ginawa ang pektoral, na gawa
ng bihasang manggagawa, gaya ng pagkayari ng epod; na ginto, at kayong
bughaw, at kulay-ube, at pula, at linong pinili.

<span id="an_39:9">39:9</span> Parisukat; kanilang ginawang nakatiklop
ang pektoral: isang dangkal ang luwang niyaon, pagka nakatiklop.

<span id="an_39:10">39:10</span> At kanilang kinalupkupan ng apat na
hanay na sarisaring bato: isang hanay ay sardio, topacio, at karbungko
na siyang unang hanay.

<span id="an_39:11">39:11</span> At ang ikalawang hanay, ay isang
esmeralda, isang zafiro, at isang diamante.

<span id="an_39:12">39:12</span> At ang ikatlong hanay, ay isang
jacinto, isang agata, at isang ametista.

<span id="an_39:13">39:13</span> At ang ikaapat na hanay ay isang
berilo, isang onix, at isang jaspe; na mga natatakpan ng mga pamuting
ginto sa kanilang mga pagkakakalupkop.

<span id="an_39:14">39:14</span> At ang mga bato ay ayon sa mga pangalan
ng mga anak ni Israel, labingdalawa, ayon sa kanilang mga pangalan; na
ayos ukit ng isang panatak; bawa't isa'y ayon sa kaniyang pangalan, na
ukol sa labingdalawang lipi.

<span id="an_39:15">39:15</span> At kanilang iginawa ang pektoral ng mga
tanikalang parang tirintas na ayos pinili na taganas na ginto.

<span id="an_39:16">39:16</span> At sila'y gumawa ng dalawang
pangkalupkop na ginto, at ng dalawang singsing na ginto; at inilagay ang
dalawang singsing sa dalawang dulo ng pektoral.

<span id="an_39:17">39:17</span> At kanilang ikinabit ang dalawang
tanikalang pinili na ginto sa dalawang singsing sa mga sulok ng
pektoral.

<span id="an_39:18">39:18</span> At ang ibang dalawang dulo ng dalawang
tanikalang ayos singsing ay kanilang ikinabit sa dalawang pangkalupkop,
at mga ikinabit sa mga pangbalikat ng epod sa dakong harapan niyaon.

<span id="an_39:19">39:19</span> At sila'y gumawa ng ibang dalawang
singsing na ginto, at mga inilagay sa dalawang sulok ng pektoral sa
gilid niyaon, na nasa dakong kabaligtaran ng epod.

<span id="an_39:20">39:20</span> At sila'y gumawa ng dalawang singsing
na ginto, at mga ikinabit sa dalawang pangbalikat ng epod sa dakong
ibaba, sa may harapan, na malapit sa pagkakasugpong, sa ibabaw ng mainam
na pagkayaring pamigkis ng epod.

<span id="an_39:21">39:21</span> At kanilang itinali ang pektoral sa
pamamagitan ng mga singsing, sa mga singsing ng epod ng isang panaling
bughaw upang mamalagi sa ibabaw ng mainam na pagkayaring pamigkis ng
epod; gaya ng iniutos ng Panginoon kay Moises.

<span id="an_39:22">39:22</span> At kaniyang ginawa ang balabal ng epod
na yari ng manghahabi, na taganas na bughaw;

<span id="an_39:23">39:23</span> At ang butas ng balabal ay nasa gitna
niyaon na gaya ng leeg ng isang koselete, na may isang uriang tinahi sa
palibot ng pinakaleeg upang huwag mapunit.

<span id="an_39:24">39:24</span> At kanilang ginawan ang mga ribete ng
balabal ng mga granadang kayong bughaw, at kulay-ube, at pula, at linong
pinili.

<span id="an_39:25">39:25</span> At sila'y gumawa ng mga kampanilyang
taganas na ginto, at inilagay ang mga kampanilya sa pagitan ng mga
granada sa ibabaw ng ribete ng balabal sa palibot, sa pagitan ng mga
granada;

<span id="an_39:26">39:26</span> Isang kampanilya at isang granada,
isang kampanilya at isang granada, sa ibabaw ng ribete ng balabal sa
palibot, upang ipangasiwa gaya ng iniutos ng Panginoon kay Moises.

<span id="an_39:27">39:27</span> At kanilang ginawa ang mga tunika na
lino na yaring hinabi para kay Aaron, at sa kaniyang mga anak,

<span id="an_39:28">39:28</span> At ang mitra na lino, at ang mga mainam
na tiara na lino, at ang mga salawal na lino na kayong pinili na lino,

<span id="an_39:29">39:29</span> At ang bigkis na linong pinili, at
kayong bughaw at kulay-ube, at pula, na gawa ng mangbuburda; gaya ng
iniutos ng Panginoon kay Moises.

<span id="an_39:30">39:30</span> At kanilang ginawa ang lamina ng banal
na korona na taganas na ginto, at sinulatan ng isang titik na ayos ukit
ng isang panatak, Banal sa Panginoon.

<span id="an_39:31">39:31</span> At kanilang tinalian ng isang panaling
bughaw, upang ilapat sa ibabaw ng mitra; gaya ng iniutos ng Panginoon
kay Moises.

<span id="an_39:32">39:32</span> Gayon natapos ang buong gawa sa
tabernakulo ng kapisanan: at ginawa ng mga anak ni Israel ayon sa buong
iniutos ng Panginoon kay Moises: gayon ginawa nila.

<span id="an_39:33">39:33</span> At kanilang dinala ang tabernakulo kay
Moises, ang Tolda at ang lahat ng mga kasangkapan niyaon, ang mga kawit,
ang mga tabla, ang mga barakilan, at ang mga haligi, at ang mga
tungtungan;

<span id="an_39:34">39:34</span> At ang takip na mga balat ng mga tupa
na tinina sa pula, at ang takip na balat ng mga poka, at ang lambong ng
tabing;

<span id="an_39:35">39:35</span> Ang kaban ng patotoo at ang mga pingga
niyaon, at ang luklukan ng awa;

<span id="an_39:36">39:36</span> Ang dulang, lahat ng mga sisidlan
niyaon, at ang tinapay na handog;

<span id="an_39:37">39:37</span> Ang dalisay na kandelero, ang mga
ilawan niyaon, ang mga ilawan na inayos, at lahat ng mga sisidlan
niyaon, at ang langis na pangilawan;

<span id="an_39:38">39:38</span> At ang dambanang ginto, at ang langis
na pangpahid, ang mabangong kamangyan, at ang tabing na gamit sa pintuan
ng Tolda;

<span id="an_39:39">39:39</span> Ang dambanang tanso, at ang
pinakasalang tanso, ang mga pingga at ang lahat ng mga sisidlan niyaon,
ang hugasan at ang tungtungan;

<span id="an_39:40">39:40</span> Ang mga tabing ng looban, ang mga
haligi, at ang mga tungtungan at ang tabing na pangpintuang-daan ng
looban, ang mga panali, at ang mga tulos, at lahat ng mga kasangkapan sa
paglilingkod sa tabernakulo, na gamit sa tabernakulo ng kapisanan;

<span id="an_39:41">39:41</span> Ang maiinam na pagkayaring kasuutan na
gamit sa pangangasiwa sa dakong banal, at ang mga banal na kasuutan para
kay Aaron na saserdote, at ang mga kasuutan ng kaniyang mga anak, upang
mangasiwa sa katungkulang saserdote.

<span id="an_39:42">39:42</span> Ayon sa lahat na iniutos ng Panginoon
kay Moises, ay gayon ginawa ng mga anak ni Israel ang lahat ng gawa.

<span id="an_39:43">39:43</span> At nakita ni Moises ang lahat ng
gawain, at, narito, kanilang nagawa na kung paanong iniutos ng Panginoon
ay gayon nila ginawa: at pinagbabasbasan ni Moises.

<span id="an_40:1">40:1</span> At sinalita ng Panginoon kay Moises na
sinasabi,

<span id="an_40:2">40:2</span> Sa unang araw ng unang buwan ay iyong
itatayo ang tabernakulo ng kapisanan.

<span id="an_40:3">40:3</span> At iyong isisilid doon ang kaban ng
patotoo, at iyong tatabingan ang kaban ng lambong.

<span id="an_40:4">40:4</span> At iyong ipapasok ang dulang, at iyong
aayusin ang mga bagay na nasa ibabaw niyaon; at iyong ipapasok ang
kandelero at iyong sisindihan ang mga ilawan niyaon.

<span id="an_40:5">40:5</span> At iyong ilalagay ang dambanang ginto
para sa kamangyan sa harap ng kaban ng patotoo, at ilalagay mo ang
tabing ng pintuan sa tabernakulo.

<span id="an_40:6">40:6</span> At iyong ilalagay ang dambanang
pagsusunugan ng handog sa harap ng pintuan ng tabernakulo ng kapisanan.

<span id="an_40:7">40:7</span> At iyong ilalagay ang hugasan sa pagitan
ng tabernakulo at ng dambana, at iyong sisidlan ng tubig.

<span id="an_40:8">40:8</span> At iyong ilalagay ang looban sa palibot,
at ibibitin mo ang tabing sa pintuang daan ng looban.

<span id="an_40:9">40:9</span> At kukuha ka ng langis na pangpahid, at
papahiran mo ang tabernakulo, at lahat na nandoon, at iyong
pakakabanalin, at lahat ng kasangkapan niyaon: at magiging banal.

<span id="an_40:10">40:10</span> At iyong papahiran ng langis ang
dambanang pagsusunugan ng handog, at ang lahat ng kasangkapan, at iyong
pakakabanalin ang dambana: at ang dambana ay magiging kabanalbanalan.

<span id="an_40:11">40:11</span> At iyong papahiran din naman ng langis
ang hugasan at ang tungtungan, at iyong pakakabanalin.

<span id="an_40:12">40:12</span> At iyong dadalhin si Aaron at ang
kaniyang mga anak sa pintuan ng tabernakulo ng kapisanan, at iyong
paliliguan ng tubig.

<span id="an_40:13">40:13</span> At iyong isusuot kay Aaron ang mga
banal na kasuutan; at iyong papahiran ng langis siya, at iyong
papagbanalin siya, upang siya'y makapangasiwa sa akin sa katungkulang
saserdote.

<span id="an_40:14">40:14</span> At iyong dadalhin ang kaniyang mga
anak, at iyong susuutan sila ng mga kasuutan:

<span id="an_40:15">40:15</span> At iyong papahiran ng langis sila gaya
ng iyong pagkapahid sa kanilang ama, upang sila'y makapangasiwa sa akin
sa katungkulang saserdote, at ang pagpapahid sa kanila ay maging sa
kanila'y pinakatanda ng walang hanggang pagka-saserdote sa buong panahon
ng kanilang lahi.

<span id="an_40:16">40:16</span> Gayon ginawa ni Moises, ayon sa lahat
ng iniutos ng Panginoon sa kaniya, ay gayong ginawa niya.

<span id="an_40:17">40:17</span> At nangyari sa unang buwan nang
ikalawang taon nang unang araw ng buwan, na ang tabernakulo'y itinayo.

<span id="an_40:18">40:18</span> At itinayo ni Moises ang tabernakulo,
at inilagay ang mga tungtungan, at ipinatong ang mga malaking tabla, at
isinuot ang mga barakilan, at itinayo ang mga haligi niyaon.

<span id="an_40:19">40:19</span> At kaniyang inunat ang tolda sa ibabaw
ng tabernakulo, at kaniyang inilagay ang takip ng tabernakulo sa itaas
ng ibabaw niyaon; gaya ng iniutos ng Panginoon kay Moises.

<span id="an_40:20">40:20</span> At kaniyang kinuha at inilagay ang mga
tabla ng patotoo sa loob ng kaban, at kaniyang inilagay ang mga pingga
sa kaban, at kaniyang inilagay ang luklukan ng awa sa itaas ng ibabaw ng
kaban:

<span id="an_40:21">40:21</span> At kaniyang ipinasok ang kaban sa
tabernakulo, at inayos ang lambong ng tabing, at tinabingan ang kaban ng
patotoo: gaya ng iniutos ng Panginoon kay Moises.

<span id="an_40:22">40:22</span> At kaniyang inilagay ang dulang sa loob
ng tabernakulo ng kapisanan, sa dakong hilagaan ng tabernakulo, sa labas
ng lambong.

<span id="an_40:23">40:23</span> At kaniyang inayos ang tinapay sa
ibabaw ng dulang sa harap ng Panginoon, gaya ng iniutos ng Panginoon kay
Moises.

<span id="an_40:24">40:24</span> At kaniyang inilagay ang kandelero sa
tabernakulo ng kapisanan, sa tapat ng dulang, sa tagilirang timugan ng
tabernakulo.

<span id="an_40:25">40:25</span> At kaniyang sinindihan ang mga ilawan
sa harap ng Panginoon; gaya ng iniutos ng Panginoon kay Moises.

<span id="an_40:26">40:26</span> At kaniyang inilagay ang dambanang
ginto sa loob ng tabernakulo ng kapisanan sa harap ng lambong.

<span id="an_40:27">40:27</span> At siya'y nagsunog doon ng kamangyan na
mabangong espesia; gaya ng iniutos ng Panginoon kay Moises.

<span id="an_40:28">40:28</span> At kaniyang inilagay ang tabing ng
pintuan sa tabernakulo.

<span id="an_40:29">40:29</span> At kaniyang inilagay ang dambanang
pagsusunugan ng handog sa pintuan ng tabernakulo ng kapisanan, at
pinaghandugan ng handog na susunugin, at ng handog na harina; gaya ng
iniutos ng Panginoon kay Moises.

<span id="an_40:30">40:30</span> At kaniyang inilagay ang hugasan sa
pagitan ng tabernakulo, ng kapisanan at ng dambana, at sinidlan ng tubig
upang paghugasan.

<span id="an_40:31">40:31</span> At si Moises at si Aaron at ang
kaniyang mga anak, ay nagsipaghugas doon ng kanilang mga kamay at ng
kanilang mga paa;

<span id="an_40:32">40:32</span> Pagka sila'y pumapasok sa tabernakulo
ng kapisanan, at pagka sila'y lumalapit sa dambana ay naghuhugas sila:
gaya ng iniutos ng Panginoon kay Moises.

<span id="an_40:33">40:33</span> At kaniyang inilagay ang looban sa
palibot ng tabernakulo at ng dambana, at iniayos ang tabing ng pintuang
daan ng looban. Gayon tinapos ni Moises ang gawain.

<span id="an_40:34">40:34</span> Nang magkagayo'y tinakpan ng ulap ang
tabernakulo ng kapisanan, at pinuno ng Panginoon ng kaluwalhatian ang
tabernakulo.

<span id="an_40:35">40:35</span> At si Moises ay hindi makapasok sa
tabernakulo ng kapisanan, sapagka't lumagay sa ibabaw niyaon ang ulap,
at pinuspos ng Panginoon ng kaluwalhatian ang tabernakulo.

<span id="an_40:36">40:36</span> At pagka ang ulap ay napaiitaas mula sa
tabernakulo, ay nagpapatuloy ang mga anak ni Israel sa kanilang buong
paglalakbay:

<span id="an_40:37">40:37</span> Datapuwa't kung ang ulap ay hindi
napaiitaas, ay hindi nga sila naglalakbay hanggang sa araw na
napaiitaas.

<span id="an_40:38">40:38</span> Sapagka't ang ulap ng Panginoon ay nasa
ibabaw ng tabernakulo sa araw, at may apoy sa loob niyaon sa gabi, sa
paningin ng buong lahi ng Israel, sa kanilang buong paglalakbay.

------------------------------------------------------------------------

[Next: Leviticus](lev.md)
