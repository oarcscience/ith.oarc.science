[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](plm)  [Next](jam.md) 

------------------------------------------------------------------------

### Tagalog Bible: Hebrews

<span id="an_1:1">1:1</span> Ang Dios, na nagsalita nang unang panahon
sa ating mga magulang sa iba't ibang panahon at sa iba't ibang paraan sa
pamamagitan ng mga propeta,

<span id="an_1:2">1:2</span> Ay nagsalita sa atin sa mga huling araw na
ito sa pamamagitan, ng kaniyang Anak, na siyang itinalaga na tagapagmana
ng lahat ng mga bagay, na sa pamamagitan naman niya'y ginawa ang
sanglibutan;

<span id="an_1:3">1:3</span> Palibhasa'y siyang sinag ng kaniyang
kaluwalhatian, at tunay na larawan ng kaniyang pagka-Dios, at umaalalay
ng lahat ng mga bagay sa pamamagitan ng salita ng kaniyang
kapangyarihan, nang kaniyang magawa na ang paglilinis ng mga kasalanan,
ay lumuklok sa kanan ng Karangalan sa kaitaasan;

<span id="an_1:4">1:4</span> Na naging lalong mabuti kay sa mga anghel,
palibhasa'y nagmana ng lalong marilag na pangalan kay sa kanila.

<span id="an_1:5">1:5</span> Sapagka't kanino nga sa mga anghel sinabi
niya kailan man, Ikaw ay aking Anak, Ikaw ay aking ipinanganak ngayon?
at muli, Ako'y magiging kaniyang Ama, At siya'y magiging aking Anak?

<span id="an_1:6">1:6</span> At muli nang dinadala niya ang panganay sa
sangkalupaan ay sinasabi, At sambahin siya ng lahat ng mga anghel ng
Dios.

<span id="an_1:7">1:7</span> At sinasabi niya tungkol sa mga anghel,
Yaong ginagawang mga anghel niya ang mga hangin, At ang kaniyang mga
ministro ay ningas ng apoy:

<span id="an_1:8">1:8</span> Nguni't tungkol sa Anak ay sinasabi, Ang
iyong luklukan, Oh Dios, ay magpakailan man; At ang setro ng katuwiran
ay siyang setro ng iyong kaharian.

<span id="an_1:9">1:9</span> Inibig mo ang katuwiran, at kinapootan mo
ang kasamaan; Kaya't ang Dios, ang Dios mo, ay nagbuhos sa inyo, Ng
langis ng kasayahang higit sa iyong mga kasamahan.

<span id="an_1:10">1:10</span> At, Ikaw, Panginoon, nang pasimula'y
inilagay mo ang kinasasaligan ng lupa, At ang mga langit ay mga gawa ng
iyong mga kamay:

<span id="an_1:11">1:11</span> Sila'y mangapapahamak; datapuwa't ikaw ay
nananatili: At silang lahat ay mangalulumang gaya ng isang kasuutan;

<span id="an_1:12">1:12</span> At gaya ng isang balabal sila'y iyong
bibilutin, At sila'y mapapalitang gaya ng kasuutan: Nguni't ikaw ay ikaw
rin, At ang iyong mga taon ay di matatapos.

<span id="an_1:13">1:13</span> Nguni't kanino sa mga anghel sinabi niya
kailan man, Lumuklok ka sa aking kanan, Hanggang sa ang iyong mga kaaway
ay gawin kong tungtungan ng iyong mga paa?

<span id="an_1:14">1:14</span> Hindi baga silang lahat ay mga espiritung
tagapaglingkod, na mga sinugo upang magsipaglingkod sa kapakinabangan ng
mangagmamana ng kaligtasan?

<span id="an_2:1">2:1</span> Kaya't nararapat nating pagkatantuin ang
mga bagay na narinig, baka sakaling tayo'y makahagpos.

<span id="an_2:2">2:2</span> Sapagka't kung ang ipinangusap na salita sa
pamamagitan ng mga anghel ay nagtibay, at ang bawa't pagsalangsang at
pagsuway ay tumanggap ng matuwid na parusa na kabayaran;

<span id="an_2:3">2:3</span> Paanong makatatanan tayo, kung ating
pabayaan ang ganitong dakilang kaligtasan? na ipinangusap ng Panginoon
noong una ay pinatunayan sa atin sa pamamagitan ng mga nakarinig;

<span id="an_2:4">2:4</span> Na pawang sinasaksihan naman ng Dios na
kasama nila, sa pamamagitan ng mga tanda at mga kababalaghan, at ng
saganang kapangyarihan, at ng mga kaloob ng Espiritu Santo, ayon sa
kaniyang sariling kalooban.

<span id="an_2:5">2:5</span> Sapagka't hindi niya ipinasakop sa mga
anghel ang sanglibutang darating, na siya naming isinasaysay.

<span id="an_2:6">2:6</span> Nguni't pinatunayan ng isa sa isang dako,
na sinasabi, Ano ang tao, upang siya'y iyong alalahanin? O ang anak ng
tao, upang siya'y iyong dalawin?

<span id="an_2:7">2:7</span> Siya'y ginawa mong mababa ng kaunti kay sa
mga anghel; Siya'y pinutungan mo ng kaluwalhatian at ng karangalan, At
siya'y inilagay mo sa ibabaw ng mga gawa ng iyong mga kamay:

<span id="an_2:8">2:8</span> Inilagay mo ang lahat ng mga bagay sa
pagsuko sa ilalim ng kaniyang mga paa. Sapagka't nang pasukuin niya ang
lahat ng mga bagay sa kaniya, ay wala siyang iniwan na di sumuko sa
kaniya. Nguni't ngayon ay hindi pa natin nakikitang sumuko sa kaniya ang
lahat ng mga bagay.

<span id="an_2:9">2:9</span> Kundi nakikita natin ang ginawang mababa ng
kaunti kay sa mga anghel, sa makatuwid ay si Jesus, na dahil sa pagbata
ng kamatayan ay pinutungan ng kaluwalhatian at karangalan, upang sa
pamamagitan ng biyaya ng Dios ay lasapin niya ang kamatayan dahil sa
bawa't tao.

<span id="an_2:10">2:10</span> Sapagka't marapat sa kaniya na
pinagukulan ng lahat ng mga bagay, at sa pamamagitan niya ang lahat ng
mga bagay, sa pagdadala ng maraming anak sa kaluwalhatian na gawing
sakdal siyang may gawa ng kaligtasan nila sa pamamagitan ng mga sakit.

<span id="an_2:11">2:11</span> Sapagka't ang nagpapagingbanal at ang mga
pinapagingbanal ay pawang sa isa: na dahil dito'y hindi siya nahihiyang
tawagin silang mga kapatid,

<span id="an_2:12">2:12</span> Na sinasabi, Ibabalita ko ang iyong
pangalan sa aking mga kapatid, Sa gitna ng kapisanan ay aawitin ko ang
kapurihan mo.

<span id="an_2:13">2:13</span> At muli, ilalagak ko ang aking
pagkakatiwala sa kaniya. At muli, Narito, ako at ang mga anak na
ibinigay sa akin ng Dios.

<span id="an_2:14">2:14</span> Dahil sa ang mga anak ay mga may bahagi
sa laman at dugo, siya nama'y gayon ding nakabahagi sa mga ito; upang sa
pamamagitan ng kamatayan ay kaniyang malipol yaong may paghahari sa
kamatayan, sa makatuwid ay ang diablo:

<span id="an_2:15">2:15</span> At mailigtas silang lahat na dahil sa
takot sa kamatayan ay nangasailalim ng pagkaalipin sa buong buhay nila.

<span id="an_2:16">2:16</span> Sapagka't tunay na hindi niya
tinutulungan ang mga anghel, kundi tinutulungan niya ang binhi ni
Abraham.

<span id="an_2:17">2:17</span> Kaya't nararapat sa kaniya na sa lahat ng
mga bagay ay matulad sa kaniyang mga kapatid, upang maging isang
dakilang saserdoteng maawain at tapat sa mga bagay na nauukol sa Dios,
upang gumawa ng pangpalubag-loob patungkol sa mga kasalanan ng bayan.

<span id="an_2:18">2:18</span> Palibhasa'y nagbata siya sa pagkatukso,
siya'y makasasaklolo sa mga tinutukso.

<span id="an_3:1">3:1</span> Kaya, mga banal na kapatid, mga may bahagi
sa pagtawag ng kalangitan, inyong isipin ang Apostol at Dakilang
Saserdote na ating kinikilala, si Jesus;

<span id="an_3:2">3:2</span> Na siya'y tapat sa naglagay sa kaniya na
gaya rin naman ni Moises sa buong sangbahayan niya.

<span id="an_3:3">3:3</span> Sapagka't siya ay inaring may karapatan sa
lalong kaluwalhatian kay sa kay Moises, palibhasa'y may lalong
karangalan kay sa bahay yaong nagtayo ng bahay.

<span id="an_3:4">3:4</span> Sapagka't ang bawa't bahay ay may nagtayo;
datapuwa't ang nagtayo ng lahat ng mga bagay ay ang Dios.

<span id="an_3:5">3:5</span> At sa katotohanang si Moises ay tapat sa
buong sangbahayan niya gaya ng lingkod, na pinakapatotoo sa mga bagay na
sasabihin pagkatapos;

<span id="an_3:6">3:6</span> Datapuwa't si Cristo, gaya ng anak ay puno
sa bahay niya; na ang bahay niya ay tayo, kung ating ingatang matibay
ang ating pagkakatiwala at pagmamapuri sa pagasa natin hanggang sa
katapusan.

<span id="an_3:7">3:7</span> Gaya nga ng sabi ng Espiritu Santo, Ngayon
kung marinig ninyo ang kaniyang tinig,

<span id="an_3:8">3:8</span> Huwag ninyong papagmatigasin ang inyong mga
puso, na gaya ng sa pamumungkahi, Gaya nang sa araw ng pagtukso sa
ilang,

<span id="an_3:9">3:9</span> Na doon ako tinukso ng inyong mga magulang
sa pagsubok sa akin, At apat na pung taon na nangakita ang aking mga
gawa.

<span id="an_3:10">3:10</span> Dahil dito'y nagalit ako sa lahing ito,
At aking sinabi, Laging sila'y nangagkakamali sa kanilang puso: Nguni't
hindi nila nangakilala ang aking mga daan;

<span id="an_3:11">3:11</span> Ano pa't aking isinumpa sa aking
kagalitan, Sila'y hindi magsisipasok sa aking kapahingahan.

<span id="an_3:12">3:12</span> Magsipagingat kayo, mga kapatid, baka
sakaling mayroon sa kanino man sa inyo ng isang pusong masama na walang
pananampalataya, na naghihiwalay sa inyo sa Dios na buhay:

<span id="an_3:13">3:13</span> Nguni't kayo'y mangagpangaralan sa isa't
isa araw-araw, samantalang sinasabi, Ngayon; baka papagmatigasin ang
sinoman sa inyo ng daya ng kasalanan:

<span id="an_3:14">3:14</span> Sapagka't tayo'y nagiging kabahagi ni
Cristo, kung ating iniingatang matibay ang pasimula ng ating
pagkakatiwala hanggang sa katapusan:

<span id="an_3:15">3:15</span> Samantalang sinasabi, Ngayon kung marinig
ninyo ang kaniyang tinig, Huwag ninyong papagmatigasin ang inyong mga
puso, na gaya ng sa pamumungkahi.

<span id="an_3:16">3:16</span> Sapagka't sino-sino, na pagkarinig ay
namungkahi? nguni't, hindi baga yaong lahat na nagsialis sa Egipto sa
pamamagitan ni Moises?

<span id="an_3:17">3:17</span> At sino-sino ang kinagalitan niyang apat
na pung taon? hindi baga yaong nangagkasala, na ang kanilang mga katawan
ay nangabuwal sa ilang?

<span id="an_3:18">3:18</span> At sa kani-kanino isinumpa niyang hindi
makapapasok sa kaniyang kapahingahan, kundi yaong mga nagsisuway?

<span id="an_3:19">3:19</span> At nakikita natin na sila'y hindi
nangakapasok dahil sa kawalan ng pananampalataya.

<span id="an_4:1">4:1</span> Mangatakot nga tayo, yamang may iniwang
pangako ng pagpasok sa kaniyang kapahingahan, baka sakaling sinoman sa
inyo ay maging tulad sa di nakaabot niyaon.

<span id="an_4:2">4:2</span> Sapagka't tunay na tayo'y pinangaralan ng
mabubuting balita, gaya rin naman nila: nguni't hindi nila
pinakinabangan ang salitang napakinggan, dahil sa walang kalakip na
pananampalataya ang nangakarinig.

<span id="an_4:3">4:3</span> Sapagka't tayong nagsisipanampalataya ay
nagsisipasok sa kapahingahang yaon; gaya ng sinabi niya, Gaya ng aking
isinumpa sa aking kagalitan, Sila'y hindi magsisipasok sa aking
kapahingahan: bagama't ang mga gawa ay nangatapos mula nang itatag ang
sanglibutan.

<span id="an_4:4">4:4</span> Sapagka't sa isang dako ay sinabi niya ang
ganito tungkol sa ikapitong araw, At nagpahinga nang ikapitong araw ang
Dios sa lahat ng kaniyang mga gawa;

<span id="an_4:5">4:5</span> At sa dakong ito ay muling sinabi, Sila'y
hindi magsisipasok sa aking kapahingahan.

<span id="an_4:6">4:6</span> Kaya't yamang may natitira pang ibang dapat
magsipasok doon, at ang mga pinangaralan nang una ng mabubuting balita
ay hindi nangapasok dahil sa pagsuway,

<span id="an_4:7">4:7</span> Ay muling nagtangi siya ng isang araw,
Ngayon pagkatapos ng ilang panahon na sinabi sa mga awit ni David (ayon
sa sinabi na ng una), Ngayon kung marinig ninyo ang kaniyang tinig,
Huwag ninyong papagmatigasin ang inyong mga puso.

<span id="an_4:8">4:8</span> Sapagka't kung ibinigay sa kanila ni Josue
ang kapahingahan, ay hindi na sana niya sasalitain pagkatapos ang ibang
araw.

<span id="an_4:9">4:9</span> May natitira pa ngang isang pamamahingang
sabbath, ukol sa bayan ng Dios.

<span id="an_4:10">4:10</span> Sapagka't ang pumasok sa kaniyang
kapahingahan ay nagpahinga naman sa kaniyang mga gawa, gaya ng Dios sa
kaniyang mga gawa.

<span id="an_4:11">4:11</span> Magsipagsikap nga tayo ng pagpasok sa
kapahingahang yaon, upang huwag marapa ang sinoman ayon sa gayong
halimbawa ng pagsuway.

<span id="an_4:12">4:12</span> Sapagka't ang salita ng Dios ay buhay, at
mabisa, at matalas kay sa alin mang tabak na may dalawang talim, at
bumabaon hanggang sa paghihiwalay ng kaluluwa at espiritu, ng mga
kasukasuan at ng utak, at madaling kumilala ng mga pagiisip at mga haka
ng puso.

<span id="an_4:13">4:13</span> At walang anomang nilalang na hindi
nahahayag sa kaniyang paningin: nguni't ang lahat ng mga bagay ay hubad
at hayag sa harapan ng mga mata niyaong ating pagsusulitan.

<span id="an_4:14">4:14</span> Yaman ngang tayo'y mayroong isang lubhang
dakilang saserdote, na pumasok sa kalangitan, si Jesus na Anak ng Dios,
ay ingatan nating matibay ang ating pagkakilala.

<span id="an_4:15">4:15</span> Sapagka't tayo'y walang isang dakilang
saserdote na hindi maaaring mahabag sa ating kahinaan, kundi isa na
tinukso sa lahat ng mga paraan gaya rin naman natin gayon ma'y walang
kasalanan.

<span id="an_4:16">4:16</span> Magsilapit nga tayong may pagkakatiwala
sa luklukan ng biyaya, upang tayo'y magsipagtamo ng awa, at
mangakasumpong ng biyaya upang tumulong sa atin sa panahon ng
pangangailangan.

<span id="an_5:1">5:1</span> Sapagka't ang bawa't dakilang saserdote
palibhasa'y hinugot sa mga tao, ay inilagay dahil sa mga tao sa mga
bagay na nauukol sa Dios, upang siya'y makapaghandog ng mga kaloob at
mga hain namang patungkol sa mga kasalanan:

<span id="an_5:2">5:2</span> Na makapagtitiis na may kaamuan sa mga di
nakaaalam at nangamamali, yamang siya rin naman ay nalilibid ng
kahinaan;

<span id="an_5:3">5:3</span> At dahil dito'y nararapat siyang maghandog
dahil sa mga kasalanan, at hindi lamang patungkol sa mga tao, kundi
naman sa kaniyang sarili.

<span id="an_5:4">5:4</span> At sinoman ay hindi tumatanggap sa kaniyang
sarili ng karangalang ito, liban na kung tawagin siya ng Dios, na gaya
ni Aaron.

<span id="an_5:5">5:5</span> Gayon din si Cristo man ay hindi nagmapuri
sa kaniyang sarili upang maging dakilang saserdote, kundi yaong sa
kaniya ay nagsabi, Ikaw ay aking Anak. Ikaw ay aking naging anak ngayon:

<span id="an_5:6">5:6</span> Gaya rin naman ng sinasabi niya sa ibang
dako, Ikaw ay saserdote magpakailan man Ayon sa pagkasaserdote ni
Melquisedec.

<span id="an_5:7">5:7</span> Na siya sa mga araw ng kaniyang laman ay
naghandog ng mga panalangin at mga daing na sumisigaw ng malakas at
lumuluha doon sa may kapangyarihang makapagligtas sa kaniya sa
kamatayan, at siya'y dininig dahil sa kaniyang banal na takot,

<span id="an_5:8">5:8</span> Bagama't siya'y Anak, gayon may natuto ng
pagtalima sa pamamagitan ng mga bagay na kaniyang tiniis;

<span id="an_5:9">5:9</span> At nang siya'y mapaging sakdal, ay siya ang
gumawa ng walang hanggang kaligtasan ng lahat na mga nagsisitalima sa
kaniya;

<span id="an_5:10">5:10</span> Pinanganlan ng Dios na dakilang saserdote
ayon sa pagkasaserdote ni Melquisedec.

<span id="an_5:11">5:11</span> Tungkol sa kaniya'y marami kaming
sasabihin, at mahirap na saysayin, palibhasa'y nagsipurol kayo sa
pakikinig.

<span id="an_5:12">5:12</span> Sapagka't nang kayo'y nangararapat nang
maging mga guro dahil sa kaluwatan, ay muling kayo'y nangangailangan na
kayo'y turuan ninoman ng mga unang simulain ng aral ng Dios; at naging
tulad sa mga nangangailangan ng gatas, at hindi ng pagkaing matigas.

<span id="an_5:13">5:13</span> Sapagka't bawa't tumatanggap ng gatas ay
walang karanasan sa salita ng katuwiran; sapagka't siya'y isang sanggol.

<span id="an_5:14">5:14</span> Nguni't ang pagkaing matigas ay sa mga
may gulang, sa makatuwid ay doon sa mga sa pamamagitan ng pamimihasa ay
nangasanay ang kanilang mga pakiramdam, upang makilala ang mabuti at ang
masama.

<span id="an_6:1">6:1</span> Kaya't tayo'y tumigil na ng pagsasalita ng
mga unang simulain ng aral ni Cristo, at tayo'y mangagpatuloy sa
kasakdalan; na huwag nating ilagay na muli ang kinasasaligan ng
pagsisisi sa mga patay na gawa, at ng pananampalataya sa Dios,

<span id="an_6:2">6:2</span> Ng aral na tungkol sa mga paglilinis, at ng
pagpapatong ng mga kamay, at ng pagkabuhay na maguli ng mga patay, at ng
paghuhukom na walang hanggan.

<span id="an_6:3">6:3</span> At ating gagawin ito, kung ipahihintulot ng
Dios.

<span id="an_6:4">6:4</span> Sapagka't tungkol sa mga minsang
naliwanagan at nakalasap ng kaloob ng kalangitan, at mga nakabahagi ng
Espiritu Santo,

<span id="an_6:5">6:5</span> At nakalasap ng mabuting salita ng Dios, at
ng mga kapangyarihan ng panahong darating,

<span id="an_6:6">6:6</span> At saka nahiwalay sa Dios ay di maaaring
baguhin silang muli sa pagsisisi; yamang kanilang ipinapapakong muli sa
ganang kanilang sarili ang Anak ng Dios, at inilalagay na muli siya sa
hayag na kahihiyan.

<span id="an_6:7">6:7</span> Sapagka't ang lupang humitit ng ulang
madalas na lumalagpak sa kaniya, at tinutubuan ng mga damong
pakikinabangan ng mga yaon na dahil sa kanila'y binukid, ay tumanggap ng
pagpapalang mula sa Dios:

<span id="an_6:8">6:8</span> Datapuwa't kung namumunga ng mga tinik at
dawag, ay itinatakuwil at malapit sa sumpa; at ang kaniyang kahihinatnan
ay ang sunugin.

<span id="an_6:9">6:9</span> Nguni't, mga minamahal, naniniwala kaming
lubos sa magagaling na bagay tungkol sa inyo, at sa mga bagay na kalakip
ng pagkaligtas, bagama't kami ay nagsasalita ng ganito:

<span id="an_6:10">6:10</span> Sapagka't ang Dios ay hindi liko upang
limutin ang inyong gawa at ang pagibig na inyong ipinakita sa kaniyang
pangalan, sa inyong paglilingkod sa mga banal, at hanggang ngayo'y
nagsisipaglingkod kayo.

<span id="an_6:11">6:11</span> At ninanasa namin na ang bawa't isa sa
inyo ay magpakita ng gayon ding sikap sa ikalulubos ng pagasa hanggang
sa katapusan:

<span id="an_6:12">6:12</span> Na huwag kayong mga tamad, kundi mga taga
tulad kayo sa mga na sa pamamagitan ng pananampalataya at ng pagtitiis
ay nagsisipagmana ng mga pangako.

<span id="an_6:13">6:13</span> Sapagka't nang mangako ang Dios kay
Abraham, palibhasa'y hindi niya maipanumpa ang anomang lalong mataas, ay
ipinanumpa ang kaniyang sarili,

<span id="an_6:14">6:14</span> Na sinasabi, Tunay sa pagpapala ay
pagpapalain kita, at sa pagpaparami ay pararamihin kita.

<span id="an_6:15">6:15</span> At sa ganito, nang makapaghintay na may
pagtitiis, ay nagtamo siya ng pangako.

<span id="an_6:16">6:16</span> Sapagka't ipinanunumpa ng mga tao ang
lalong mataas: at sa bawa't pagtatalo nila'y ang sumpa sa pagpapatotoo
ang siyang katapusan.

<span id="an_6:17">6:17</span> Sa ganito, sa pagkaibig ng Dios na
maipakitang lalong sagana sa mga tagapagmana ng pangako ang kawalan ng
pagbabago ng kaniyang pasiya, ay ipinamagitan ang sumpa;

<span id="an_6:18">6:18</span> Upang sa dalawang bagay na di mababago,
na diya'y di maaaring ang Dios ay magbulaan, ay mangagkaroon tayo ng
isang matibay na kasiglahan, tayong nangagsitakas na sumakanlong upang
mangapit sa pagasang nalalagay sa ating unahan:

<span id="an_6:19">6:19</span> Na ating inaring tulad sa sinepete ng
kaluluwa, isang pagasa na matibay at matatag at pumapasok sa nasa loob
ng tabing;

<span id="an_6:20">6:20</span> Na doo'y pumasok dahil sa atin si Jesus,
na gaya ng pangunahin, na naging dakilang saserdote magpakailan man ayon
sa pagkasaserdote ni Melquisedec.

<span id="an_7:1">7:1</span> Sapagka't itong si Melquisedec, hari sa
Salem, saserdote ng Kataastaasang Dios, na siyang sumalubong kay Abraham
sa pagbabalik na galing sa paglipol sa mga hari at siya'y pinagpala
niya,

<span id="an_7:2">7:2</span> Na siya namang binahagihan ni Abraham ng
ikasangpung bahagi ng lahat (na kung sasaysayin, una-una, siya'y Hari ng
katuwiran, at saka Hari naman sa Salem, na sa makatuwid, ay Hari ng
kapayapaan;

<span id="an_7:3">7:3</span> Na walang ama, walang ina, walang tandaan
ng lahi, at walang pasimula ng mga araw ni katapusan ng buhay man,
datapuwa't naging katulad ng Anak ng Dios), ay nanatiling saserdote
magpakailan man.

<span id="an_7:4">7:4</span> Nilaynilayin nga ninyo kung gaano ang
kadakilaan ng taong ito, na binigyan ni Abraham, na patriarka, ng
ikasangpung bahagi ng mga pinakamagagaling na samsam.

<span id="an_7:5">7:5</span> At katotohanan ang mga sa anak ni Levi na
nagsisitanggap ng katungkulang saserdote, ay mayroong utos na kumuha ng
ikasangpung bahagi sa bayan ayon sa kautusan, sa makatuwid ay sa
kanilang mga kapatid, bagama't ang mga ito ay nagsilabas sa mga balakang
ni Abraham:

<span id="an_7:6">7:6</span> Nguni't yaong ang talaan ng lahi ay hindi
ibinibilang sa kanila ay kumuha ng ikasangpung bahagi kay Abraham, at
pinagpala yaong may mga pangako.

<span id="an_7:7">7:7</span> Datapuwa't walang anomang pagtatalo ang
mababa ay pinagpapala ng mataas.

<span id="an_7:8">7:8</span> At dito'y ang mga taong may kamatayan ay
tumatanggap ng ikasangpung bahagi; datapuwa't doon ay ang isa, na
pinatutunayang nabubuhay.

<span id="an_7:9">7:9</span> At sa makatuwid baga'y sa pamamagitan ni
Abraham pati si Levi, na tumatanggap ng ikasangpung bahagi, ay nagbayad
ng ikasangpung bahagi;

<span id="an_7:10">7:10</span> Sapagka't siya'y nasa mga balakang pa ng
kaniyang ama, nang ito'y salubungin ni Melquisedec.

<span id="an_7:11">7:11</span> Ngayon kung may kasakdalan nga sa
pamamagitan ng pagkasaserdote ng mga Levita (sapagka't sa ilalim nito ay
tinanggap ng bayan ang kautusan), anong kailangan pa na magbangon ang
ibang saserdote, ayon sa pagkasaserdote ni Melquisedec at hindi ibilang
ayon sa pagkasaserdote ni Aaron?

<span id="an_7:12">7:12</span> Sapagka't nang palitan ang pagkasaserdote
ay kinailangang palitan naman ang kautusan.

<span id="an_7:13">7:13</span> Sapagka't yaong tungkol sa kaniya ay
sinasabi ang mga bagay na ito ay naukol sa ibang angkan, na doon ang
sinoma'y hindi naglilingkod sa dambana.

<span id="an_7:14">7:14</span> Sapagka't maliwanag na ang ating
Panginoon ay lumitaw mula kay Juda; na tungkol sa angkang yao'y walang
sinalitang anoman si Moises hinggil sa mga saserdote.

<span id="an_7:15">7:15</span> At lalo pang napakaliwanag ito, kung ayon
sa anyo ni Melquisedec ay lumitaw ang ibang saserdote,

<span id="an_7:16">7:16</span> Na ginawa, hindi ayon sa kautusan ng utos
na ukol sa laman, kundi ayon sa kapangyarihan ng isang buhay na walang
katapusan:

<span id="an_7:17">7:17</span> Sapagka't pinatotohanan tungkol sa
kaniya, Ikaw ay saserdote magpakailan man Ayon sa pagkasaserdote ni
Melquisedec.

<span id="an_7:18">7:18</span> Sapagka't napapawi ang unang utos dahil
sa kaniyang kahinaan at kawalan ng kapakinabangan.

<span id="an_7:19">7:19</span> (Sapagka't ang kautusan ay walang anomang
pinasasakdal), at may pagpapasok ng isang pagasang lalong magaling, na
sa pamamagitan nito ay nagsisilapit tayo sa Dios.

<span id="an_7:20">7:20</span> At yamang yao'y hindi naging sa walang
sumpa:

<span id="an_7:21">7:21</span> (Sapagka't sila'y sa katotohanan ay
ginawang mga saserdote na walang sumpa; datapuwa't siya'y may sumpa sa
pamamagitan niyaong nagsasabi tungkol sa kaniya, Sumumpa ang Panginoon
at hindi siya nagsisisi, Ikaw ay saserdote magpakailan man);

<span id="an_7:22">7:22</span> Ay gayon din naman si Jesus ay naging
tagapanagot sa lalong mabuting tipan.

<span id="an_7:23">7:23</span> At katotohanang sila'y marami sa bilang
na naging mga saserdote, sapagka't dahil sa kamatayan ay napigil sila ng
pagpapatuloy:

<span id="an_7:24">7:24</span> Datapuwa't siya, sapagka't namamalagi
magpakailan man ay may pagkasaserdote siyang di mapapalitan.

<span id="an_7:25">7:25</span> Dahil dito naman siya'y nakapagliligtas
na lubos sa mga nagsisilapit sa Dios sa pamamagitan niya, palibhasa'y
laging nabubuhay siya upang mamagitan sa kanila.

<span id="an_7:26">7:26</span> Sapagka't nararapat sa atin ang gayong
dakilang saserdoteng banal, walang sala, walang dungis, nahihiwalay sa
mga makasalanan, at ginawang lalong mataas pa kay sa mga langit;

<span id="an_7:27">7:27</span> Na hindi nangangailangan araw-araw na
maghandog ng hain, na gaya niyaong mga dakilang saserdote una-una'y
patungkol sa kaniyang sariling mga kasalanan at saka patungkol sa mga
kasalanan ng bayan: sapagka't ito'y ginawa niyang minsan magpakailan
man, nang kaniyang ihandog ang kaniyang sarili.

<span id="an_7:28">7:28</span> Sapagka't inilagay ng kautusan na mga
dakilang saserdote ang mga taong may kahinaan; nguni't ang salita ng
sumpa na kasunod ng kautusan ay siyang naglalagay sa Anak, na sakdal
magpakailan man.

<span id="an_8:1">8:1</span> Ang kinauuwian nga ng mga bagay na aming
sinasabi ay ito: Mayroon tayong isang dakilang saserdote, na nakaupo sa
kanan ng luklukan ng Karangalan sa mga langit,

<span id="an_8:2">8:2</span> Ministro sa santuario, at sa tunay na
tabernakulo, na itinayo ng Panginoon, hindi ng tao.

<span id="an_8:3">8:3</span> Sapagka't ang bawa't dakilang saserdote ay
inilagay upang maghandog ng mga kaloob at ng mga hain naman: sa ganito'y
kinakailangan din namang siya'y magkaroon ng anomang ihahandog.

<span id="an_8:4">8:4</span> Kung siya nga'y nasa lupa ay hindi siya
saserdote sa anomang paraan, palibhasa'y mayroon nang nagsisipaghandog
ng mga kaloob ayon sa kautusan;

<span id="an_8:5">8:5</span> Na nangaglilingkod sa anyo at anino ng mga
bagay sa kalangitan, gaya naman ni Moises na pinagsabihan ng Dios nang
malapit ng gawin niya ang tabernakulo: sapagka't sinabi niya, Ingatan mo
na iyong gawin ang lahat ng mga bagay ayon sa anyong ipinakita sa iyo sa
bundok.

<span id="an_8:6">8:6</span> Datapuwa't ngayo'y kinamtan niya ang
ministeriong lalong marangal, palibhasa'y siya nama'y tagapamagitan sa
isang tipang lalong magaling, na inilagda sa lalong mabubuting pangako.

<span id="an_8:7">8:7</span> Sapagka't kung ang unang tipang yaon ay
naging walang kakulangan, ay hindi na sana inihanap ng pangangailangan
ang ikalawa.

<span id="an_8:8">8:8</span> Sapagka't sa pagkakita ng kakulangan sa
kanila, ay sinabi niya, Narito, dumarating ang mga araw, sinasabi ng
Panginoon, Na ako'y gagawa ng isang bagong pakikipagtipan; sa
sangbahayan ni Israel at sa sangbahayan ni Juda.

<span id="an_8:9">8:9</span> Hindi ayon sa tipang aking ipinakipagtipan
sa kanilang mga magulang Nang araw na sila'y aking tangnan sa kamay,
upang sila'y ihatid sa labas ng lupain ng Egipto; Sapagka't sila'y hindi
nanatili sa aking tipan, At akin silang pinabayaan, sinasabi ng
Panginoon.

<span id="an_8:10">8:10</span> Sapagka't ito ang pakikipagtipang aking
gagawin sa sangbahayan ni Israel Pagkatapos ng mga araw na yaon,
sinasabi ng Panginoon; Ilalagay ko ang aking mga kautusan sa kanilang
pagiisip, At sa kanilang mga puso'y aking isusulat ang mga ito. At ako'y
magiging Dios nila, At sila'y magiging bayan ko:

<span id="an_8:11">8:11</span> At hindi magtuturo ang bawa't isa sa
kaniyang kababayan, At ang bawa't isa sa kaniyang kapatid, na
sasabihing, Kilalanin mo ang Panginoon: Sapagka't ako'y makikilala ng
lahat, Mula sa kaliitliitan hanggang sa kadakidakilaan sa kanila.

<span id="an_8:12">8:12</span> Sapagka't ako'y magiging mahabagin sa
kanilang kalikuan, At ang kanilang mga kasalanan ay hindi ko na
aalalahanin pa.

<span id="an_8:13">8:13</span> Doon sa sinasabi niya, Isang bagong
tipan, ay linuma niya ang una. Datapuwa't ang nagiging luma at tumatanda
ay malapit ng lumipas.

<span id="an_9:1">9:1</span> Ngayon, ang unang tipan din ay nagkaroon ng
mga palatuntunan ng pagsamba sa Dios, at ng kaniyang santuario, ang
santuario ng sanglibutang ito.

<span id="an_9:2">9:2</span> Sapagka't inihanda ang isang tabernakulo,
ang una, na kinaroroonan ng kandelero, at ng dulang, at ng mga tinapay
na handog; na siyang tinatawag na Dakong Banal.

<span id="an_9:3">9:3</span> At sa likod ng ikalawang tabing ay ang
tabernakulo na tinatawag na Dakong Kabanalbanalan;

<span id="an_9:4">9:4</span> Na may isang gintong dambana ng kamangyan
at kaban ng tipan, at ang paligid ay nakakalupkupan ng ginto, na siyang
kinaroroonan ng sisidlang-ginto na may lamang mana, at tungkod ni Aaron
na namulaklak, at mga tapyas na bato ng tipan;

<span id="an_9:5">9:5</span> At sa ibabaw nito ay ang mga querubin ng
kaluwalhatian na nangagsisililim sa luklukan ng awa; na ang mga bagay na
ito ay hindi natin mapaguusapan ngayon ng isa isa.

<span id="an_9:6">9:6</span> At sa ganitong pagkahanda ng mga bagay na
ito, sa unang tabernakulo ay palaging nagsisipasok ang mga saserdote, na
tinutupad ang mga katungkulan;

<span id="an_9:7">9:7</span> Datapuwa't sa ikalawa ay pumapasok na
nagiisa ang dakilang saserdote, minsan sa isang taon, na hindi walang
dalang dugo, na inihahandog na patungkol sa kaniyang sarili, at sa mga
kamalian ng bayan:

<span id="an_9:8">9:8</span> Na ipinakikilala ng Espiritu Santo, na
hindi pa naihahayag ang pagpasok sa dakong banal samantalang natatayo pa
ang unang tabernakulo;

<span id="an_9:9">9:9</span> Na yao'y isang talinghaga ng panahong
kasalukuyan; ayon dito ay inihahandog ang mga kaloob at ang mga hain,
tungkol sa budhi, na hindi magpapasakdal sa sumasamba,

<span id="an_9:10">9:10</span> Palibhasa'y palatuntunan lamang na ukol
sa laman, na iniatang hanggang sa panahon ng pagbabago (gaya ng mga
pagkain, at mga inumin at sarisaring paglilinis).

<span id="an_9:11">9:11</span> Nguni't pagdating ni Cristo na dakilang
saserdote ng mabubuting bagay na darating, sa pamamagitan ng lalong
malaki at lalong sakdal na tabernakulo, na hindi gawa ng mga kamay, sa
makatuwid baga'y hindi sa paglalang na ito,

<span id="an_9:12">9:12</span> At hindi rin naman sa pamamagitan ng dugo
ng mga kambing at ng mga bulong baka, kundi sa pamamagitan ng kaniyang
sariling dugo, ay pumasok na minsan magpakailan man sa dakong banal, na
kinamtan ang walang hanggang katubusan.

<span id="an_9:13">9:13</span> Sapagka't kung ang dugo ng mga kambing at
ng mga baka, at ang abo ng dumalagang baka na ibinubudbod sa mga
nadungisan, ay makapagiging banal sa ikalilinis ng laman:

<span id="an_9:14">9:14</span> Gaano pa kaya ang dugo ni Cristo, na sa
pamamagitan ng Espiritu na walang hanggan ay inihandog ang kaniyang
sarili na walang dungis sa Dios, ay maglilinis ng inyong budhi sa mga
gawang patay upang magsipaglingkod sa Dios na buhay?

<span id="an_9:15">9:15</span> At dahil dito'y siya ang tagapamagitan ng
isang bagong tipan, upang sa pamamagitan ng isang kamatayan na ukol sa
ikatutubos ng mga pagsalangsang na nasa ilalim ng unang tipan, ang mga
tinawag ay magsitanggap ng pangako na manang walang hanggan.

<span id="an_9:16">9:16</span> Sapagka't kung saan mayroong tipan doo'y
kinakailangan ang kamatayan ng gumawa niyaon.

<span id="an_9:17">9:17</span> Sapagka't ang isang tipan ay may
kabuluhan kung mamatay ang gumawa: sa ibang paraa'y walang anomang
kabuluhan samantalang nabubuhay ang gumawa.

<span id="an_9:18">9:18</span> Kaya't ang una mang tipan ay hindi
itinalaga ng walang dugo.

<span id="an_9:19">9:19</span> Sapagka't nang salitain ni Moises ang
bawa't utos sa buong bayan ayon sa kautusan, ay kumuha siya ng dugo ng
mga bulong baka at ng mga kambing, na may tubig at balahibong mapula ng
tupa at isopo, at winisikan ang aklat at gayon din ang buong bayan,

<span id="an_9:20">9:20</span> Na sinasabi, Ito ang dugo ng tipan na
iniutos ng Dios tungkol sa inyo.

<span id="an_9:21">9:21</span> Gayon din ang tabernakulo at ang lahat ng
mga kasangkapan sa pangangasiwa ay pinagwiwisikan niya ng dugo sa gayon
ding paraan.

<span id="an_9:22">9:22</span> At ayon sa kautusan, ay halos masasabi
kong lahat ng mga bagay ay nililinis ng dugo, at maliban na sa
pagkabuhos ng dugo ay walang kapatawaran.

<span id="an_9:23">9:23</span> Kinakailangan nga na ang mga anyo ng mga
bagay sa sangkalangitan ay linisin ng mga ito; nguni't ang mga bagay
ring ito sa sangkalangitan ay linisin ng lalong mabubuting handog kay sa
rito.

<span id="an_9:24">9:24</span> Sapagka't hindi pumasok si Cristo sa
dakong banal na ginawa ng mga kamay, na kahalintulad lamang ng tunay;
kundi sa talagang langit, upang humarap ngayon sa harapan ng Dios dahil
sa atin:

<span id="an_9:25">9:25</span> At siya'y hindi rin naman kailangang
ihandog na madalas pa ang kaniyang sarili, na gaya ng dakilang saserdote
na pumapasok sa dakong banal taon-taon na may dalang dugo na hindi niya
sarili;

<span id="an_9:26">9:26</span> Sa ibang paraan ay kailangan na siya'y
magbatang madalas mula nang itatag ang sanglibutan: datapuwa't ngayon ay
minsan siya'y nahayag sa katapusan ng mga panahon upang alisin ang
kasalanan sa pamamagitan ng pagkahandog ng kaniyang sarili.

<span id="an_9:27">9:27</span> At kung paanong itinakda sa mga tao ang
mamatay na minsan, at pagkatapos nito ay ang paghuhukom;

<span id="an_9:28">9:28</span> Ay gayon din naman si Cristo, na
inihandog na minsan upang dalhin ang mga kasalanan ng marami, sa
ikalawa'y pakikita na hiwalay sa kasalanan, sa ikaliligtas ng mga
nagsisipaghintay sa kaniya.

<span id="an_10:1">10:1</span> Sapagka't ang kautusan na may isang anino
ng mabubuting bagay na darating, hindi ang tunay na larawan ng mga
bagay, kailan pa man ay di maaaring magpasakdal sa mga nagsisilapit sa
pamamagitan ng mga hain na laging inihahandog sa taon-taon.

<span id="an_10:2">10:2</span> Sa ibang paraan ay hindi kaya baga
nagsipaglikat sila ng paghahandog? sapagka't ang mga nagsisisamba,
yamang nalinis na minsan, ay hindi na sana nagkaroon pa ng budhi sa mga
kasalanan.

<span id="an_10:3">10:3</span> Nguni't sa mga hain yaon ginagawa ang
pagaalaala sa mga kasalanan taon-taon.

<span id="an_10:4">10:4</span> Sapagka't di maaari na ang dugo ng mga
baka at ng mga kambing ay makapagalis ng mga kasalanan.

<span id="an_10:5">10:5</span> Kaya't pagpasok niya sa sanglibutan, ay
sinasabi, Hain at handog ay hindi mo ibig. Nguni't isang katawan ang sa
akin ay inihanda mo;

<span id="an_10:6">10:6</span> Sa mga handog na susunugin at mga haing
patungkol sa mga kasalanan ay hindi ka nalugod.

<span id="an_10:7">10:7</span> Nang magkagayo'y sinabi ko, Narito, ako'y
pumarito (sa balumbon ng aklat ay nasusulat tungkol sa akin.) Upang
gawin, Oh Dios, ang iyong kalooban.

<span id="an_10:8">10:8</span> Sa itaas ay sinasabi, Mga hain at mga
handog at mga handog na susunuging buo at mga haing patungkol sa
kasalanan ay hindi mo ibig, at di mo rin kinalulugdan (mga bagay na
inihahandog ayon sa kautusan),

<span id="an_10:9">10:9</span> Saka sinabi niya, Narito, ako'y pumarito
upang gawin ang iyong kalooban. Inaalis niya ang una, upang maitatag ang
ikalawa.

<span id="an_10:10">10:10</span> Sa kaloobang yaon tayo'y
pinapaging-banal, sa pamamagitan ng pagkahandog ng katawan ni Cristo na
minsan magpakailan man.

<span id="an_10:11">10:11</span> At katotohanang ang bawa't saserdote na
araw-araw ay nangangasiwa ng patayo at naghahandog na madalas ng gayon
ding mga hain, na hindi makaalis kailan pa man ng mga kasalanan:

<span id="an_10:12">10:12</span> Nguni't siya, nang makapaghandog ng isa
lamang hain patungkol sa mga kasalanan magpakailan man, ay umupo sa
kanan ng Dios;

<span id="an_10:13">10:13</span> Buhat noon ay naghihintay hanggang sa
ang kaniyang mga kaaway ay maging tungtungan ng kaniyang mga paa.

<span id="an_10:14">10:14</span> Sapagka't sa pamamagitan ng isang
paghahandog ay kaniyang pinasakdal magpakailan man ang mga
pinapagiging-banal.

<span id="an_10:15">10:15</span> At ang Espiritu Santo ay nagbibigay
patotoo rin naman sa atin; sapagka't pagkasabi niya na,

<span id="an_10:16">10:16</span> Ito ang tipang gagawin ko sa kanila
Pagkatapos ng mga araw na yaon, sabi ng Panginoon; Ilalagay ko ang aking
mga kautusan sa kanilang puso, At isusulat ko rin naman sa kanilang
pagiisip;

<span id="an_10:17">10:17</span> At ang kanilang mga kasalanan at
kanilang mga kasamaan ay hindi ko na aalalahanin pa.

<span id="an_10:18">10:18</span> At kung saan may kapatawaran ng mga ito
ay wala nang paghahandog na patungkol pa sa kasalanan.

<span id="an_10:19">10:19</span> Mga kapatid, yamang may kalayaan ngang
makapasok sa dakong banal sa pamamagitan ng dugo ni Jesus,

<span id="an_10:20">10:20</span> Sa pamamagitan ng daang bago at buhay
na kaniyang itinalaga sa atin, sa pamamagitan ng tabing, sa makatuwid
baga'y sa kaniyang laman;

<span id="an_10:21">10:21</span> At yamang may isang Dakilang Saserdote
na pangulo sa bahay ng Dios;

<span id="an_10:22">10:22</span> Tayo'y magsilapit na may tapat na puso
sa lubos na pananampalataya, na ang ating mga puso na winisikan mula sa
isang masamang budhi: at mahugasan ang ating katawan ng dalisay na
tubig,

<span id="an_10:23">10:23</span> Na ating ingatang matibay ang
pagkakilala ng ating pagasa upang huwag magalinlangan: sapagka't tapat
ang nangako:

<span id="an_10:24">10:24</span> At tayo'y mangagtinginan upang tayo'y
mangaudyok sa pagiibigan at mabubuting gawa;

<span id="an_10:25">10:25</span> Na huwag nating pabayaan ang ating
pagkakatipon, na gaya ng ugali ng iba, kundi mangagaralan sa isa't isa;
at lalo na kung inyong namamalas na nalalapit na ang araw.

<span id="an_10:26">10:26</span> Sapagka't kung ating sinasadya ang
pagkakasala pagkatapos na ating matanggap ang pagkakilala sa
katotohanan, ay wala nang haing natitira pa tungkol sa mga kasalanan,

<span id="an_10:27">10:27</span> Kundi isang kakilakilabot na
paghihintay sa paghuhukom, at isang kabangisan ng apoy na lalamon sa mga
kaaway.

<span id="an_10:28">10:28</span> Ang magpawalang halaga sa kautusan ni
Moises sa patotoo ng dalawa o tatlong saksi, ay mamamatay na walang awa:

<span id="an_10:29">10:29</span> Gaano kayang higpit ng parusa, sa akala
ninyo, ang ihahatol na nauukol doon sa yumurak sa Anak ng Dios, at
umaring di banal sa dugo ng tipan na nagpabanal sa kaniya, at umalipusta
sa Espiritu ng biyaya?

<span id="an_10:30">10:30</span> Sapagka't ating nakikilala yaong
nagsabi, Akin ang paghihiganti, ako ang gaganti. At muli, Huhukuman ng
Panginoon ang kaniyang bayan.

<span id="an_10:31">10:31</span> Kakilakilabot na bagay ang mahulog sa
mga kamay ng Dios na buhay.

<span id="an_10:32">10:32</span> Datapuwa't alalahanin ang mga nakaraang
araw, na sa mga yaon, pagkatapos na kayo'y maliwanagan, ay nangagtiis
kayo ng malaking pakikilaban ng mga pagbabata;

<span id="an_10:33">10:33</span> Na una una ay naging isang katawatawa
dahil sa mga pagkasiphayo at gayon din sa mga kahirapan; at sa ikalawa,
ay naging kasama niyaong mga inaring gayon.

<span id="an_10:34">10:34</span> Sapagka't kayo'y nangahabag sa mga may
tanikala, at tinanggap ninyo ng buong galak ang pagkaagaw ng inyong
pag-aari, palibhasa'y inyong nalalamang mayroon kayo sa inyong sarili ng
isang pag-aaring lalong mabuti at tumatagal.

<span id="an_10:35">10:35</span> Huwag nga ninyong itakuwil ang inyong
pagkakatiwala, na may dakilang ganting-pala.

<span id="an_10:36">10:36</span> Sapagka't kayo'y nangangailangan ng
pagtitiis, upang kung inyong magawa ang kalooban ng Dios, ay
magsitanggap kayo ng pangako.

<span id="an_10:37">10:37</span> Sapagka't sa madaling panahon, Siyang
pumaparito ay darating, at hindi magluluwat.

<span id="an_10:38">10:38</span> Nguni't ang aking lingkod na matuwid ay
mabubuhay sa pananampalataya: At kung siya ay umurong, ay hindi
kalulugdan ng aking kaluluwa.

<span id="an_10:39">10:39</span> Nguni't tayo'y hindi doon sa mga
nagsisibalik sa kapahamakan; kundi doon sa mga may pananampalataya sa
ikaliligtas ng kaluluwa.

<span id="an_11:1">11:1</span> Ngayon, ang pananampalataya ay siyang
kapanatagan sa mga bagay na hinihintay, ang katunayan ng mga bagay na
hindi nakikita.

<span id="an_11:2">11:2</span> Sapagka't sa pamamagitan nito ang mga
matanda ay sinaksihan.

<span id="an_11:3">11:3</span> Sa pananampalataya ay natatalastas natin
na ang sanglibutan ay natatag sa pamamagitan ng salita ng Dios, ano pa't
ang nakikita ay hindi ginawa sa mga bagay na nakikita.

<span id="an_11:4">11:4</span> Sa pananampalataya si Abel ay naghandog
sa Dios ng lalong mabuting hain kay sa kay Cain, sa pamamagitan nito'y
sinaksihan sa kaniyang siya'y matuwid, na nagpapatotoo ang Dios tungkol
sa kaniyang mga kaloob: at sa pamamagitan nito patay na siya ay
nagsasalita pa.

<span id="an_11:5">11:5</span> Sa pananampalataya si Enoc ay inilipat
upang huwag niyang makita ang kamatayan; at hindi siya nasumpungan,
sapagka't siya'y inilipat ng Dios: sapagka't bago siya inilipat ay
pinatotohanan sa kaniyang siya'y naging kalugodlugod sa Dios:

<span id="an_11:6">11:6</span> At kung walang pananampalataya ay hindi
maaaring maging kalugodlugod sa kaniya; sapagka't ang lumalapit sa Dios
ay dapat sumampalatayang may Dios, at siya ang tagapagbigay ganti sa mga
sa kaniya'y nagsisihanap.

<span id="an_11:7">11:7</span> Sa pananampalataya si Noe, nang paunawaan
ng Dios tungkol sa mga bagay na hindi pa nakikita, dala ng banal na
takot, ay naghanda ng isang daong sa ikaliligtas ng kaniyang
sangbahayan; na sa pamamagitan nito ay hinatulan niya ang sanglibutan,
at naging tagapagmana ng katuwiran na ayon sa pananampalataya.

<span id="an_11:8">11:8</span> Sa pananampalataya si Abraham, nang
tawagin, ay tumalima upang pumaroon sa isang dakong kaniyang
tatanggaping mana; at siya'y yumaon na di nalalaman kung saan siya
paroroon.

<span id="an_11:9">11:9</span> Sa pananampalataya siya'y naging
manglalakbay sa lupang pangako, na gaya sa hindi niya sariling lupa, at
tumahan sa mga tolda na kasama si Isaac at si Jacob, na mga tagapagmana
ng isang pangako na kasama niya:

<span id="an_11:10">11:10</span> Sapagka't inaasahan niya ang bayang may
mga kinasasaligan, na ang nagtayo at gumawa ay ang Dios.

<span id="an_11:11">11:11</span> Sa pananampalataya si Sara rin ay
tumanggap ng lakas upang ipaglihi ang binhi, nang lipas na ang kaniyang
gulang, palibhasa'y inari niyang tapat ang nangako:

<span id="an_11:12">11:12</span> Kaya naman sumibol sa isa, sa kaniya na
tila patay na, ang kasing dami ng mga bituin sa langit sa karamihan, at
di mabilang na gaya ng mga buhanging nasa tabi ng dagat.

<span id="an_11:13">11:13</span> Ayon sa pananampalataya ay nangamatay
ang lahat ng mga ito, na hindi kinamtan ang mga pangako, nguni't
kanilang nangakita na natanaw mula sa malayo, at kanilang ipinahayag na
sila'y pawang taga ibang bayan at manglalakbay sa ibabaw ng lupa.

<span id="an_11:14">11:14</span> Sapagka't ang mga nagsisipagsabi ng mga
gayong bagay ay nagpapakilalang hinahanap nila ang lupaing kanilang
sarili.

<span id="an_11:15">11:15</span> At katotohanang kung kanilang naalaala
yaong lupaing kanilang pinanggalingan, ay nagkaroon sana sila ng
mabuting pagkakataon upang bumalik.

<span id="an_11:16">11:16</span> Nguni't ngayon ay nagnanasa sila ng
lalong magaling na lupain, sa makatuwid baga'y ang sa langit: kaya hindi
sila ikinahihiya ng Dios na tawaging Dios nila; sapagka't kaniyang
ipinaghanda sila ng isang bayan.

<span id="an_11:17">11:17</span> Sa pananampalataya, nang subukin si
Abraham, ay inihandog si Isaac: oo, siyang tumanggap na may galak ng mga
pangako ay siyang naghandog sa kaniyang bugtong na anak;

<span id="an_11:18">11:18</span> Sa makatuwid baga'y yaong pinagsabihan,
Kay Isaac ay tatawagin ang iyong binhi:

<span id="an_11:19">11:19</span> Na inisip na maging sa gitna ng mga
patay ay maaaring buhayin siyang maguli ng Dios; mula diyan din naman ay
muli siyang tinanggap sa isang halimbawa.

<span id="an_11:20">11:20</span> Sa pananampalataya'y binasbasan ni
Isaac si Jacob at si Esau, tungkol sa mga bagay na darating.

<span id="an_11:21">11:21</span> Sa pananampalataya, si Jacob ng mamatay
na ay binasbasan niya ang bawa't isa sa mga anak ni Jose; at sumambang
nakatangan sa puno ng kaniyang tungkod.

<span id="an_11:22">11:22</span> Sa pananampalataya, nang malapit nang
mamatay si Jose, ay binanggit niya ang pagalis sa Egipto ng mga anak ni
Israel; at nagutos tungkol sa kaniyang mga buto.

<span id="an_11:23">11:23</span> Sa pananampalataya, nang ipanganak si
Moises, ay itinagong tatlong buwan ng kaniyang mga magulang, sapagka't
kanilang nakitang maganda ang bata; at hindi sila natakot sa utos ng
hari.

<span id="an_11:24">11:24</span> Sa pananampalataya, nang lumaki na si
Moises, ay tumangging siya'y tawaging anak ng anak na babae ni Faraon;

<span id="an_11:25">11:25</span> Na pinili pa ang siya'y tampalasanin na
kasama ng bayan ng Dios, kay sa magtamo ng nagsisikupas na kaligayahan
sa pagkakasala;

<span id="an_11:26">11:26</span> Na inaring malaking kayamanan ang
kadustaan ni Cristo, kay sa mga kayamanan ng Egipto: sapagka't ang
kaniyang tinititigan ay ang gantingpalang kabayaran.

<span id="an_11:27">11:27</span> Sa pananampalataya'y iniwan niya ang
Egipto, na hindi natakot sa poot ng hari: sapagka't nagtitiyagang tulad
sa nakakita niyaong di nakikita.

<span id="an_11:28">11:28</span> Sa pananampalataya'y itinatag niya ang
paskua, at ang pagwiwisik ng dugo, upang ang manglilipol sa mga panganay
ay huwag silang lipulin.

<span id="an_11:29">11:29</span> Sa pananampalataya'y nagsipagdaan sila
sa gitna ng Dagat na Mapula na gaya ng sa lupang tuyo: na nang subuking
gawin ito ng mga taga Egipto ay pawang nangalunod.

<span id="an_11:30">11:30</span> Sa pananampalataya'y nangalagpak ang
mga kuta ng Jerico, pagkatapos na makubkob na pitong araw.

<span id="an_11:31">11:31</span> Sa pananampalataya'y hindi napahamak na
kasama ng mga manunuway, ang patutot na si Rahab, na tumanggap na payapa
sa mga tiktik.

<span id="an_11:32">11:32</span> At ano pa ang aking sasabihin?
sapagka't kukulangin ako ng panahon kung sasaysayin ko ang tungkol kay
Gideon, kay Barac, kay Samson, kay Jefte; tungkol kay David, at kay
Samuel at sa mga propeta:

<span id="an_11:33">11:33</span> Na ang mga ito, sa pamamagitan ng
pananampalataya'y nagsilupig ng mga kaharian, nagsigawa ng katuwiran,
nangagtamo ng mga pangako, nangagtikom ng mga bibig ng mga leon,

<span id="an_11:34">11:34</span> Nagsipatay ng bisa ng apoy,
nangakatanan sa talim ng tabak, nagsilakas sa kahinaan, naging mga
makapangyarihan sa pakikipagbaka, nangagpaurong ng mga hukbong taga
ibang lupa.

<span id="an_11:35">11:35</span> Tinanggap ng mga babae ang kanilang mga
patay sa pamamagitan ng pagkabuhay na maguli: at ang iba'y nangamatay sa
hampas, na hindi tinanggap ang kanilang katubusan; upang kamtin nila ang
lalong mabuting pagkabuhay na maguli:

<span id="an_11:36">11:36</span> At ang iba'y nangagkaroon ng pagsubok
sa pagkalibak at pagkahampas, oo, bukod dito'y sa mga tanikala at
bilangguan naman:

<span id="an_11:37">11:37</span> Sila'y pinagbabato, pinaglagari,
pinagtutukso, pinagpapatay sa tabak: sila'y nagsilakad na paroo't parito
na may balat ng mga tupa't kambing: na mga salat, nangapipighati,
tinatampalasan;

<span id="an_11:38">11:38</span> (Na sa mga yaon ay hindi karapatdapat
ang sanglibutan), na nangaliligaw sa mga ilang at sa mga kabundukan at
sa mga yungib, at sa mga lungga ng lupa.

<span id="an_11:39">11:39</span> At ang lahat ng mga ito, nang sila'y
mapatotohanan na dahil sa kanilang pananampalataya, ay hindi kinamtan
ang pangako,

<span id="an_11:40">11:40</span> Na ipinaghanda ng Dios ng lalong
mabuting bagay tungkol sa atin, upang sila'y huwag maging sakdal ng
bukod sa atin.

<span id="an_12:1">12:1</span> Kaya't yamang nakukubkob tayo ng makapal
na bilang ng mga saksi, itabi namang walang liwag ang bawa't pasan, at
ang pagkakasalang pumipigil sa atin, at ating takbuhing may pagtitiis
ang takbuhing inilagay sa harapan natin,

<span id="an_12:2">12:2</span> Na masdan natin si Jesus na gumawa at
sumakdal ng ating pananampalataya, na siya dahil sa kagalakang inilagay
sa harapan niya ay nagtiis ng krus, na niwalang bahala ang kahihiyan, at
umupo sa kanan ng luklukan ng Dios.

<span id="an_12:3">12:3</span> Sapagka't dilidilihin ninyo yaong nagtiis
ng gayong pagsalangsang ng mga makasalanan laban sa kaniyang sarili,
upang kayo'y huwag magsihina, na manglupaypay sa inyong mga kaluluwa.

<span id="an_12:4">12:4</span> Hindi pa kayo nakikipaglaban hanggang sa
mabubo ang dugo, na nakikipagaway laban sa kasalanan:

<span id="an_12:5">12:5</span> At inyong nilimot ang iniaral na
ipinakikipagtalo sa inyong tulad sa mga anak, Anak ko, huwag mong waling
bahala ang parusa ng Panginoon, O manglupaypay man kung ikaw ay
pinagwiwikaan niya;

<span id="an_12:6">12:6</span> Sapagka't pinarurusahan ng Panginoon ang
kaniyang iniibig, At hinahampas ang bawa't tinatanggap na anak.

<span id="an_12:7">12:7</span> Na dahil sa ito'y parusa kayo'y
nagtitiis; inaari kayo ng Dios na tulad sa mga anak; sapagka't alin
ngang anak ang hindi pinarurusahan ng kaniyang ama?

<span id="an_12:8">12:8</span> Datapuwa't kung kayo'y hindi
pinarurusahan, na pawang naranasan ng lahat, kung gayo'y mga anak sa
ligaw kayo, at hindi tunay na anak.

<span id="an_12:9">12:9</span> Bukod dito, tayo'y nangagkaroon ng mga
ama ng ating laman upang tayo'y parusahan, at sila'y ating iginagalang:
hindi baga lalong tayo'y pasasakop sa Ama ng mga espiritu, at tayo'y
mabubuhay?

<span id="an_12:10">12:10</span> Sapagka't katotohanang tayo'y
pinarusahan nilang ilang araw ayon sa kanilang minagaling; nguni't
siya'y sa kapakinabangan natin, upang tayo'y makabahagi ng kaniyang
kabanalan.

<span id="an_12:11">12:11</span> Lahat ng parusa sa ngayon ay tila man
din hindi ikaliligaya kundi ikalulungkot; gayon ma'y pagkatapos ay
namumunga ng bungang mapayapa ng katuwiran sa mga nagsipagsanay sa
pamamagitan nito.

<span id="an_12:12">12:12</span> Kaya't itaas ninyo ang mga kamay na
nakababa, ang mga tuhod namang nanginginig;

<span id="an_12:13">12:13</span> At magsigawa kayo ng matuwid na landas
sa inyong mga paa, upang huwag maligaw ang pilay, kundi bagkus gumaling.

<span id="an_12:14">12:14</span> Sundin ninyo ang kapayapaan sa lahat ng
mga tao, at ang pagpapakabanal na kung wala ito'y sinoman ay di
makakakita sa Panginoon:

<span id="an_12:15">12:15</span> Na pakaingatan na baka ang sinoma'y di
makaabot sa biyaya ng Dios; baka kayo'y bagabagin ng anomang ugat ng
kapaitan na sumisibol, at dahil dito'y mahawa ang marami;

<span id="an_12:16">12:16</span> Baka magkaroon ng sinomang mapakiapid,
o mapaglapastangan, gaya ni Esau, na sa isang pinggang pagkain ay
ipinagbili ang kaniyang sariling pagkapanganay.

<span id="an_12:17">12:17</span> Sapagka't nalalaman ninyo na bagama't
pagkatapos ay ninanasa niyang magmana ng pagpapala, siya'y itinakuwil;
sapagka't wala na siyang nasumpungang pagkakataon ng pagsisisi sa
kaniyang ama, bagama't pinagsisikapan niyang mapilit na lumuluha.

<span id="an_12:18">12:18</span> Sapagka't hindi kayo nagsilapit sa
bundok na nahihipo, at nagliliyab sa apoy, at sa kapusikitan, at sa
kadiliman, at sa unos,

<span id="an_12:19">12:19</span> At tunog ng pakakak, at tinig ng mga
salita; na ang nakarinig ng tinig na ito ay nagsipamanhik na huwag nang
sa kanila'y salitain pa ang anomang salita;

<span id="an_12:20">12:20</span> Sapagka't hindi matiis ang iniuutos,
Kahit ang isang hayop kung tumungtong sa bundok ay babatuhin;

<span id="an_12:21">12:21</span> At totoong kakilakilabot ang napanood,
ano pa't sinabi ni Moises, Ako'y totoong nasisindak at nanginginig:

<span id="an_12:22">12:22</span> Datapuwa't nagsilapit kayo sa bundok ng
Sion, at sa bayan ng Dios na buhay, ang Jerusalem sa kalangitan, at sa
mga di mabilang na hukbo ng mga anghel,

<span id="an_12:23">12:23</span> Sa pangkalahatang pulong at iglesia ng
mga panganay na nangatatala sa langit, at sa Dios na Hukom ng lahat, at
mga espiritu ng mga taong ganap na pinasakdal,

<span id="an_12:24">12:24</span> At kay Jesus na tagapamagitan ng bagong
tipan, at dugong pangwisik na nagsasalita ng lalong mabuti kay sa dugo
ni Abel.

<span id="an_12:25">12:25</span> Pagingatan ninyong kayo'y huwag
tumanggi sa nagsasalita. Sapagka't kung hindi nakatanan ang mga
nagsitanggi sa nagbalita sa kanila sa ibabaw ng lupa, ay lalo pa tayong
hindi makatatanan na nagsisihiwalay Doon sa nagbabalitang buhat sa
langit:

<span id="an_12:26">12:26</span> Na ang tinig na yaon ay nagpayanig noon
ng lupa: datapuwa't ngayo'y nangako siya, na nagsasabi, Minsan pang
yayanigin ko, hindi lamang ang lupa, kundi pati ng langit.

<span id="an_12:27">12:27</span> At itong salita, Minsan pang, ay
pinakakahuluganan ang pagaalis niyaong mga bagay na niyanig, gaya ng mga
bagay na ginawa, upang mamalagi ang mga hindi niyanig.

<span id="an_12:28">12:28</span> Kaya't pagkatanggap ng isang kahariang
hindi magagalaw, ay magkaroon tayo ng biyayang sa pamamagitan nito ay
makapaghahandog tayong may paggalang at katakutan ng paglilingkod na
nakalulugod sa Dios:

<span id="an_12:29">12:29</span> Sapagka't ang Dios natin ay isang apoy
na mamumugnaw.

<span id="an_13:1">13:1</span> Mamalagi nawa ang pagibig sa mga kapatid.

<span id="an_13:2">13:2</span> Huwag ninyong limutin ang pagpapakita ng
pagibig sa mga taga ibang lupa: sapagka't sa pamamagitan nito ang iba'y
walang malay na nakapagpapatuloy ng mga anghel.

<span id="an_13:3">13:3</span> Alalahanin ninyo ang mga may tanikala,
gaya ng kayo'y nangagagapos na kasama nila; ang mga tinatampalasan na
gaya ng kayo naman ay tinatampalasan sa katawan.

<span id="an_13:4">13:4</span> Maging marangal nawa sa lahat ang
pagaasawa, at huwag nawang magkadungis ang higaan: sapagka't ang mga
mapakiapid at ang mga mapangalunya ay pawang hahatulan ng Dios.

<span id="an_13:5">13:5</span> Mangilag kayo sa pagibig sa salapi;
mangagkasiya kayo sa inyong tinatangkilik: sapagka't siya rin ang
nagsabi, Sa anomang paraan ay hindi kita papagkukulangin, sa anomang
paraan ni hindi kita pababayaan.

<span id="an_13:6">13:6</span> Ano pa't ating masasabi ng buong tapang,
Ang Panginoon ang aking katulong; hindi ako matatakot: Anong magagawa sa
akin ng tao?

<span id="an_13:7">13:7</span> Alalahanin ninyo ang nangagkaroon ng
pagpupuno sa inyo na siyang nangagsalita sa inyo ng salita ng Dios; at
sa pagdidilidili ng wakas ng kanilang pamumuhay, ay inyong tularan ang
kanilang pananampalataya.

<span id="an_13:8">13:8</span> Si Jesucristo ay siya ring kahapon at
ngayon, oo at magpakailan man.

<span id="an_13:9">13:9</span> Huwag nga kayong padala sa mga turong
sarisari at di kilala: sapagka't mabuti na ang puso ay patibayin sa
pamamagitan ng biyaya; hindi sa pamamagitan ng mga pagkain, na di
pinakikinabangan ng mga nagabala sa kanila.

<span id="an_13:10">13:10</span> Tayo ay may isang dambana, na hindi
matuwid kainan ng mga nagsisipaglingkod sa tabernakulo.

<span id="an_13:11">13:11</span> Sapagka't ang mga katawan ng mga hayop
na ang mga dugo'y dinadala ng dakilang saserdote sa dakong banal na
handog na patungkol sa kasalanan, ay sinusunog sa labas ng kampamento.

<span id="an_13:12">13:12</span> Kaya naman si Jesus, upang mapaging
banal sa pamamagitan ng kanilang sariling dugo ang bayan, ay nagbata sa
labas ng pintuan.

<span id="an_13:13">13:13</span> Atin nga siyang labasin sa labas ng
kampamento na dalhin natin ang kaniyang pagkadusta.

<span id="an_13:14">13:14</span> Sapagka't dito'y wala tayong bayan na
namamalagi, nguni't hinahanap natin ang bayan na darating.

<span id="an_13:15">13:15</span> Sa pamamagitan nga niya ay maghandog
tayong palagi ng hain ng pagpupuri sa Dios, sa makatuwid baga, ay ng
bunga ng mga labi na nagpapahayag ng kaniyang pangalan.

<span id="an_13:16">13:16</span> Datapuwa't ang paggawa ng mabuti at ang
pagabuloy ay huwag ninyong kalimutan: sapagka't sa mga gayong hain ang
Dios ay totoong nalulugod.

<span id="an_13:17">13:17</span> Magsitalima kayo sa namiminuno sa inyo,
at kayo'y pasakop sa kanila: sapagka't pawang nangagpupuyat dahil sa
inyong mga kaluluwa, na parang sila ang mangagsusulit; upang ito'y gawin
nilang may kagalakan, at huwag may hapis: sapagka't sa ganito'y di ninyo
mapapakinabangan.

<span id="an_13:18">13:18</span> Idalangin ninyo kami: sapagka't kami'y
naniniwalang lubos na kami ay may mabuting budhi, na nagnanasang mabuhay
na marangal sa lahat ng mga bagay.

<span id="an_13:19">13:19</span> At iniaaral ko sa inyong malabis na
inyong gawin ito, upang ako'y masauli na lalong madali sa inyo.

<span id="an_13:20">13:20</span> Ngayon ang Dios ng kapayapaan na muling
nagdala mula sa mga patay sa dakilang pastor ng mga tupa sa pamamagitan
ng dugo ng walang hanggang tipan, sa makatuwid baga'y ang Panginoon
nating si Jesus,

<span id="an_13:21">13:21</span> Ay pakasakdalin nawa niya kayo sa
bawa't mabuting gawa upang gawin ang kanyang kalooban, na gawin sa atin
ang nakalulugod sa paningin niya, sa pamamagitan ni Jesucristo; na
mapasa kaniya nawa ang kaluwalhatian magpakailan man. Siya nawa.

<span id="an_13:22">13:22</span> Datapuwa't ipinamamanhik ko sa inyo,
mga kapatid, na inyong pagtiisan ang salitang iniaral: sapagka't kayo'y
sinulatan ko ng ilang salita.

<span id="an_13:23">13:23</span> Inyong talastasin na ang ating kapatid
na si Timoteo ay pinawalan na; na kung siya'y dumating na madali, kayo'y
makikita kong kasama niya.

<span id="an_13:24">13:24</span> Batiin ninyo ang lahat ng mga
namiminuno sa inyo, at ang lahat ng mga banal. Kayo'y binabati ng
nangasa Italia.

<span id="an_13:25">13:25</span> Ang biyaya'y sumainyo nawang lahat.
Siya nawa.

------------------------------------------------------------------------

[Next: James](jam.md)
