[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](lam)  [Next](dan.md) 

------------------------------------------------------------------------

### Tagalog Bible: Ezekiel

<span id="an_1:1">1:1</span> Nangyari nga nang ikatatlong pung taon, sa
ikaapat na buwan, nang ikalimang araw ng buwan, samantalang ako'y kasama
ng mga bihag sa pangpang ng ilog Chebar, na ang langit ay nabuksan, at
ako'y nakakita ng mga pangitain mula sa Dios.

<span id="an_1:2">1:2</span> Nang ikalimang araw ng buwan, na siyang
ikalimang taon ng pagkabihag ng haring Joacim,

<span id="an_1:3">1:3</span> Ang salita ng Panginoon ay dumating na
maliwanag kay Ezekiel na saserdote, na anak ni Buzi, sa lupain ng mga
Caldeo sa pangpang ng ilog Chebar: at ang kamay ng Panginoon, ay sumasa
kaniya.

<span id="an_1:4">1:4</span> At ako'y tumingin, at, narito, isang unos
na hangin ay lumabas na mula sa hilagaan, na isang malaking ulap, na may
isang apoy na naglilikom sa sarili, at isang ningning sa palibot, at
mula sa gitna niyao'y may parang metal na nagbabaga, mula sa gitna ng
apoy.

<span id="an_1:5">1:5</span> At mula sa gitna niyao'y nanggaling ang
kahawig ng apat na nilalang na may buhay. At ito ang kanilang anyo,
Sila'y nakawangis ng isang tao;

<span id="an_1:6">1:6</span> At bawa't isa ay may apat na mukha, at
bawa't isa sa kanila ay may apat na pakpak.

<span id="an_1:7">1:7</span> At ang kanilang mga paa ay mga matuwid na
paa; at ang talampakan ng kanilang mga paa ay parang talampakan ng paa
ng isang guya; at sila'y nagsisikinang na parang kulay ng tansong
binuli.

<span id="an_1:8">1:8</span> At sila'y may mga kamay ng tao sa ilalim ng
kanilang mga pakpak sa kanilang apat na tagiliran; at silang apat ay may
kanilang mga mukha, at may kanilang mga pakpak na ganito:

<span id="an_1:9">1:9</span> Ang kanilang mga pakpak ay nagkakadaitan;
sila'y hindi nagsisipihit nang sila'y yumaon; yumaon bawa't isa sa
kanila na patuloy.

<span id="an_1:10">1:10</span> Tungkol sa anyo ng kanilang mga mukha,
sila'y may mukhang tao; at silang apat ay may mukha ng leon sa kanang
tagiliran; at silang apat ay may mukha ng baka sa kaliwang tagiliran;
silang apat ay may mukha rin ng aguila.

<span id="an_1:11">1:11</span> At ang kanilang mga mukha at ang kanilang
mga pakpak ay magkahiwalay sa itaas: dalawang pakpak ng bawa't isa ay
nagkakadaitan at ang dalawa ay nagsisitakip ng kanilang mga katawan.

<span id="an_1:12">1:12</span> At yumaon bawa't isa sa kanila na
patuloy; kung saan naparoroon ang espiritu, doon sila nangaparoroon;
sila'y hindi nagsisipihit nang sila'y yumaon.

<span id="an_1:13">1:13</span> Tungkol sa anyo ng mga nilalang na may
buhay, ang kanilang katulad ay parang mga bagang nagniningas; parang mga
sulo: ang apoy ay tumataas at bumababa sa gitna ng mga nilalang na may
buhay at ang apoy ay maningas, at mula sa apoy ay may lumabas na kidlat.

<span id="an_1:14">1:14</span> At ang mga nilalang na may buhay ay
nagsitakbo at nagsibalik na parang kislap ng kidlat.

<span id="an_1:15">1:15</span> Samantala ngang minamasdan ko ang mga
nilalang na may buhay, narito, ang isang gulong sa lupa sa siping ng mga
nilalang na may buhay, sa bawa't isa ng apat na mukha ng mga yaon.

<span id="an_1:16">1:16</span> Ang anyo ng mga gulong at ng kanilang
pagkayari ay parang kulay ng berilo: at ang apat na yaon ay may isang
anyo: at ang kanilang anyo at ang kanilang pagkayari ay parang isang
gulong sa loob ng isang gulong.

<span id="an_1:17">1:17</span> Pagka yumaon, nagsisiyaon sa kanilang
apat na dako: hindi nagsisipihit nang sila'y yumaon.

<span id="an_1:18">1:18</span> Tungkol sa kanilang mga Rueda ay matataas
at kakilakilabot; at itong apat ay may kanilang mga Ilanta na puno ng
mga mata sa palibot.

<span id="an_1:19">1:19</span> At pagka ang mga nilalang na may buhay ay
nagsisiyaon, ang mga gulong ay nagsisiyaon sa siping nila; at pagka ang
mga nilalang na may buhay ay nangatataas mula sa lupa, ang mga gulong ay
nangatataas.

<span id="an_1:20">1:20</span> Kung saan naparoroon ang espiritu ay
nangaparoroon sila; doon pinaparoonan ng espiritu; at ang mga gulong ay
nangatataas sa siping nila; sapagka't ang espiritu ng nilalang na may
buhay ay nasa mga gulong.

<span id="an_1:21">1:21</span> Pagka ang mga yaon ay nagsisiyaon, ang
mga ito'y nagsisiyaon; at pagka ang mga yaon ay nagsisitayo, ang mga ito
ay nagsisitayo; at pagka ang mga yaon ay nangatataas mula sa lupa, ang
mga gulong ay nangatataas sa siping nila; sapagka't ang espiritu ng
nilalang na may buhay ay nasa mga gulong.

<span id="an_1:22">1:22</span> At sa ibabaw ng ulo ng nilalang na may
buhay, may kawangis ng langit, na parang kulay ng kakilakilabot na
bubog, na nakaunat sa itaas ng kanilang mga ulo.

<span id="an_1:23">1:23</span> At sa ilalim ng langit ay nakaunat ang
kanilang mga pakpak, na ang isa ay sa gawi ng isa: bawa't isa'y may
dalawa na tumatakip ng kaniyang katawan sa dakong ito, at bawa't isa'y
may dalawa na tumatakip sa dakong yaon.

<span id="an_1:24">1:24</span> At nang sila'y magsiyaon, aking narinig
ang pagaspas ng kanilang mga pakpak na parang hugong ng maraming tubig,
parang tinig ng Makapangyarihan sa lahat, na hugong ng kagulo na gaya ng
kaingay ng isang hukbo: pagka sila'y nagsisitayo, kanilang ibinababa ang
kanilang mga pakpak.

<span id="an_1:25">1:25</span> At may tinig na nagmula sa itaas ng
langit na nasa ibabaw ng kanilang mga ulo: pagka sila'y nagsisitayo,
kanilang ibinababa ang kanilang mga pakpak.

<span id="an_1:26">1:26</span> At sa itaas ng langit na nasa itaas ng
kanilang mga ulo ay may kawangis ng isang luklukan na parang anyo ng
batong zafiro; at sa ibabaw ng kawangis ng luklukan ay may kawangis ng
isang tao sa itaas niyaon.

<span id="an_1:27">1:27</span> At ako'y nakakita ng parang metal na
nagbabaga, na parang anyo ng apoy sa loob niyaon, na nakikita mula sa
kaniyang mga balakang na paitaas; at mula sa kaniyang mga balakang na
paibaba ay nakakita ako ng parang anyo ng apoy, at may ningning sa
palibot niyaon.

<span id="an_1:28">1:28</span> Kung paano ang anyo ng bahaghari na nasa
alapaap sa kaarawan ng ulan, gayon ang anyo ng kinang sa palibot. Ito
ang anyo ng kaluwalhatian ng Panginoon. At nang aking makita, ako'y
nasubasob, at aking narinig ang tinig ng isang nagsasalita.

<span id="an_2:1">2:1</span> At sinabi niya sa akin, Anak ng tao, tumayo
ka ng iyong mga paa, at ako'y makikipagsalitaan sa iyo.

<span id="an_2:2">2:2</span> At ang Espiritu ay sumaakin nang siya'y
magsalita sa akin, at itinayo ako sa aking mga paa; at aking narinig
siya na nagsasalita sa akin.

<span id="an_2:3">2:3</span> At kaniyang sinabi sa akin, Anak ng tao,
sinusugo kita sa mga anak ni Israel, sa mga bansa na mapanghimagsik, na
nanganghimagsik laban sa akin: sila at ang kanilang mga magulang ay
nagsisalangsang laban sa akin, hanggang sa kaarawan ngang ito.

<span id="an_2:4">2:4</span> At ang mga anak ay walang galang at
mapagmatigas na loob; sinusugo kita sa kanila: at iyong sasabihin sa
kanila, Ganito ang sabi ng Panginoong Dios.

<span id="an_2:5">2:5</span> At sila sa didinggin man nila, o sa
itatakuwil man nila (sapagka't sila'y mapanghimagsik na sangbahayan),
gayon man ay matatalastas nila na nagkaroon ng propeta sa gitna nila.

<span id="an_2:6">2:6</span> At ikaw, anak ng tao, huwag matakot sa
kanila, o matakot man sa kanilang mga salita, bagaman maging mga dawag
at mga tinik ang kasama mo, at bagaman ikaw ay tumatahan sa gitna ng mga
alakdan: huwag kang matakot sa kanilang mga salita, o manglupaypay man
sa kanilang mga tingin, bagaman sila'y mapanghimagsik na sangbahayan.

<span id="an_2:7">2:7</span> At iyong sasalitain ang aking mga salita sa
kanila, sa didinggin, o sa itatakuwil man; sapagka't sila'y totoong
mapanghimagsik.

<span id="an_2:8">2:8</span> Nguni't ikaw, anak ng tao, dinggin mo kung
ano ang sinasabi ko sa iyo; huwag kang mapanghimagsik na gaya niyaong
mapanghimagsik na sangbahayan; ibuka mo ang iyong bibig, at iyong kanin
ang ibinibigay ko sa iyo.

<span id="an_2:9">2:9</span> At nang ako'y tumingin, narito, isang kamay
ay nakaunat sa akin; at narito, isang balumbon ay nandoon;

<span id="an_2:10">2:10</span> At ikinadkad niya sa harap ko: at
nasusulatan sa loob at sa labas; at may nakasulat doon na mga taghoy, at
panangis, at mga daing.

<span id="an_3:1">3:1</span> At sinabi niya sa akin, Anak ng tao, kanin
mo ang iyong nasusumpungan; kanin mo ang balumbong ito, at ikaw ay
yumaon, magsalita ka sa sangbahayan ni Israel.

<span id="an_3:2">3:2</span> Sa gayo'y ibinuka ko ang aking bibig, at
ipinakain niya sa akin ang balumbon.

<span id="an_3:3">3:3</span> At sinabi niya sa akin, Anak ng tao,
pakanin mo ang iyong tiyan, at busugin mo ang iyong bituka ng balumbong
ito na aking ibinibigay sa iyo. Nang magkagayo'y kinain ko, at sa aking
bibig ay naging parang pulot sa katamisan.

<span id="an_3:4">3:4</span> At sinabi niya sa akin, Anak ng tao, yumaon
ka, paroon ka sa sangbahayan ni Israel, at magsalita ka ng aking mga
salita sa kanila.

<span id="an_3:5">3:5</span> Sapagka't ikaw ay hindi sinugo sa isang
bayan na may ibang wika at may mahirap na salita, kundi sa sangbahayan
ni Israel;

<span id="an_3:6">3:6</span> Hindi sa maraming bayan na may ibang wika
at may mahirap na salita, na ang mga salita ay hindi mo nauunawa. Tunay
na kung suguin kita sa mga yaon, didinggin ka ng mga yaon.

<span id="an_3:7">3:7</span> Nguni't hindi ka didinggin ng sangbahayan
ni Israel; sapagka't hindi nila ako didinggin: sapagka't ang buong
sangbahayan ni Israel ay may matigas na ulo, at may mapagmatigas na
loob.

<span id="an_3:8">3:8</span> Narito, aking pinapagmatigas ang iyong
mukha laban sa kanilang mga mukha, at pinatigas ko ang iyong ulo laban
sa kanilang mga ulo.

<span id="an_3:9">3:9</span> Ginawa kong parang isang diamante na lalong
matigas kay sa pingkiang bato ang iyong ulo: huwag mo silang katakutan,
o manglupaypay man sa kanilang tingin, bagaman sila'y mapanghimagsik na
sangbahayan.

<span id="an_3:10">3:10</span> Bukod dito'y sinabi niya sa akin, Anak ng
tao, lahat ng aking mga salita na aking sasalitain sa iyo ay tanggapin
mo sa iyong puso, at dinggin mo ng iyong mga pakinig.

<span id="an_3:11">3:11</span> At yumaon ka, pumaroon ka sa mga bihag,
na mga anak ng iyong bayan at magsalita ka sa kanila, at saysayin mo sa
kanila, Ganito ang sabi ng Panginoong Dios; sa didinggin man nila, o sa
itatakuwil man nila.

<span id="an_3:12">3:12</span> Nang magkagayo'y itinaas ako ng Espiritu,
at aking narinig sa likuran ko ang tinig ng malaking hugong, na
nagsasabi; Purihin ang kaluwalhatian ng Panginoon mula sa kaniyang dako.

<span id="an_3:13">3:13</span> At aking narinig ang pagaspas ng mga
pakpak ng mga nilalang na may buhay na nagkakadagisdisan, at ang hugong
ng mga gulong sa siping nila, sa makatuwid baga'y ang ingay ng malaking
hugong.

<span id="an_3:14">3:14</span> Sa gayo'y itinaas ako ng Espiritu, at
ako'y dinala; at ako'y yumaong namamanglaw, sa pagiinit ng aking
kalooban; at ang kamay ng Panginoon ay naging malakas sa akin.

<span id="an_3:15">3:15</span> Nang magkagayo'y naparoon ako sa mga
bihag sa Tel-abib, na nagsisitahan sa pangpang ng ilog Chebar, at sa
kanikanilang kinatatahanan; at ako'y umupo roong natitigilan sa gitna
nila na pitong araw.

<span id="an_3:16">3:16</span> At nangyari, sa katapusan ng pitong araw,
na ang salita ng Panginoon ay dumating sa akin, na nagsasabi,

<span id="an_3:17">3:17</span> Anak ng tao, ginawa kitang bantay sa
sangbahayan ni Israel: kaya't pakinggan mo ang salita sa aking bibig, at
ipanguna mo sa kanila sa ganang akin.

<span id="an_3:18">3:18</span> Pagka aking sinabi sa masama, Ikaw ay
walang pagsalang mamamatay; at hindi mo pinagpaunahan siya, o
nagsasalita ka man upang hikayatin ang masama mula sa kaniyang masamang
lakad, upang iligtas ang kaniyang buhay; ang gayong masamang tao ay
mamamatay sa kaniyang kasamaan; nguni't ang kaniyang dugo ay aking
sisiyasatin sa iyong kamay.

<span id="an_3:19">3:19</span> Gayon ma'y kung iyong pagpaunahan ang
masama, at siya'y hindi humiwalay sa kaniyang kasamaan, o sa kaniyang
masamang lakad man, siya'y mamamatay sa kaniyang kasamaan; nguni't iyong
iniligtas ang iyong kaluluwa.

<span id="an_3:20">3:20</span> Muli, pagka ang isang taong matuwid ay
lumilihis sa kaniyang katuwiran, at gumawa ng kasamaan, at ako'y
naglalagay ng katitisuran sa harap niya, siya'y mamamatay; sapagka't
hindi mo siya pinagpaunahan, siya'y mamamatay sa kaniyang kasalanan, at
ang kaniyang mga matuwid na gawa na kaniyang ginawa ay hindi
aalalahanin; nguni't ang kaniyang dugo ay aking sisiyasatin sa iyong
kamay.

<span id="an_3:21">3:21</span> Gayon ma'y kung iyong pinagpaunahan ang
taong matuwid, upang ang matuwid ay huwag magkasala, at siya'y hindi
nagkakasala, siya'y walang pagsalang mabubuhay, sapagka't siya'y
nahikayat; at iyong iniligtas ang iyong kaluluwa.

<span id="an_3:22">3:22</span> At ang kamay ng Panginoon ay sumasa akin,
at sinabi niya sa akin, Bumangon ka, lumabas ka sa kapatagan at doo'y
makikipagusap ako sa iyo.

<span id="an_3:23">3:23</span> Nang magkagayo'y bumangon ako, at ako'y
lumabas sa kapatagan; at, narito, ang kaluwalhatian ng Panginoon ay
dumoon, na gaya ng kaluwalhatian na aking nakita sa pangpang ng ilog
Chebar; at ako'y napasubasob.

<span id="an_3:24">3:24</span> Nang magkagayo'y suma akin ang Espiritu,
at itinayo ako sa aking mga paa; at siya'y nakipagsalitaan sa akin, at
nagsabi sa akin, Yumaon ka, magsara ka sa loob ng iyong bahay.

<span id="an_3:25">3:25</span> Nguni't ikaw, anak ng tao, narito, sila'y
mangaglalagay ng mga lubid sa iyo, at itatali sa iyo, at ikaw ay hindi
lalabas sa gitna nila.

<span id="an_3:26">3:26</span> At aking paninikitin ang iyong dila sa
ngalangala ng iyong bibig, upang ikaw ay mapipi, at huwag maging
mananaway sa kanila: sapagka't sila'y mapanghimagsik na sangbahayan.

<span id="an_3:27">3:27</span> Nguni't pag ako'y makikipagsalitaan sa
iyo, aking ibubuka ang iyong bibig, at iyong sasabihin sa kanila, Ganito
ang sabi ng Panginoong Dios; Siyang nakikinig ay makinig; at ang
nagtatakuwil ay magtakuwil: sapagka't sila'y mapanghimagsik na
sangbahayan.

<span id="an_4:1">4:1</span> Ikaw naman, anak ng tao, kumuha ka ng isang
losa, at ilagay mo sa harap mo, at gumuhit ka sa ibabaw ng isang bayan,
sa makatuwid baga'y ng Jerusalem.

<span id="an_4:2">4:2</span> At kubkubin mo, at magtayo ka ng mga
katibayan sa tapat noon, at maglagay ka ng bunton sa tapat noon;
maglagay ka rin ng mga kampamento sa tapat noon; at magumang ka ng mga
pangsaksak sa tapat noon sa palibot.

<span id="an_4:3">4:3</span> At magdala ka ng kawaling bakal, at ilagay
mo na pinakakutang bakal sa pagitan mo at ng bayan: at iharap mo ang
iyong mukha sa dako niyaon, at makukubkob, at iyong kukubkubin. Ito ang
magiging tanda sa sangbahayan ni Israel.

<span id="an_4:4">4:4</span> Bukod dito'y humiga ka ng patagilid sa
iyong kaliwa at ilagay mo ang kasamaan ng sangbahayan ni Israel doon;
ayon sa bilang ng mga araw na iyong ihihiga roon, magdadanas ka ng
kanilang kasamaan.

<span id="an_4:5">4:5</span> Sapagka't aking itinakda ang mga taon ng
kanilang kasamaan upang maging sa iyo'y isang bilang ng mga araw, sa
makatuwid baga'y tatlong daan at siyam na pung araw: gayon mo dadanasin
ang kasamaan ng sangbahayan ni Israel.

<span id="an_4:6">4:6</span> At muli, pagka iyong natapos ang mga ito,
ikaw ay hihiga sa iyong tagilirang kanan, at iyong dadanasin ang
kasamaan ng sangbahayan ni Juda; apat na pung araw, bawa't araw ay
pinaka isang taon, aking itinakda sa iyo.

<span id="an_4:7">4:7</span> At iyong ihaharap ang iyong mukha sa
pagkubkob ng Jerusalem na may lilis kang manggas; at ikaw ay manghuhula
laban doon.

<span id="an_4:8">4:8</span> At, narito, ipinaglalagay kita ng lubid, at
ikaw ay huwag magpapalikoliko mula sa isang dako hanggang sa kabila,
hanggang sa matupad mo ang mga kaarawan ng iyong pagkubkob.

<span id="an_4:9">4:9</span> Magdala ka rin ng trigo, at ng cebada, at
ng habas, at ng lentejas, at ng mijo, at ng espelta, at ilagay mo sa
isang sisidlan, at gawin mong tinapay; ayon sa bilang ng mga araw na
iyong ihihiga sa iyong tagiliran, sa makatuwid baga'y tatlong daan at
siyam na pung araw, iyong kakanin yaon.

<span id="an_4:10">4:10</span> At ang iyong pagkain na iyong kakanin ay
magiging ayon sa timbang, dalawang pung siklo isang araw: araw-araw ay
iyong kakanin.

<span id="an_4:11">4:11</span> At ikaw ay iinom ng tubig ayon sa takal,
na ikaanim na bahagi ng isang hin: araw-araw ikaw ay iinom.

<span id="an_4:12">4:12</span> At iyong kakaning parang mga munting
tinapay na cebada, at iyong lulutuin sa dumi na galing sa tao sa
kanilang paningin.

<span id="an_4:13">4:13</span> At sinabi ng Panginoon, Ganito kakanin ng
mga anak ni Israel ang kanilang maruming tinapay, sa gitna ng mga bansa
na aking pagtatabuyan sa kanila.

<span id="an_4:14">4:14</span> Nang magkagayo'y sinabi ko, Ah Panginoong
Dios! narito, ang aking kaluluwa ay hindi nadumhan, sapagka't mula sa
aking kabataan hanggang ngayon ay hindi ako kumain ng namamatay sa
sarili, o nilapa ng mga hayop; o pumasok man ang kasuklamsuklam na karne
sa aking bibig.

<span id="an_4:15">4:15</span> Nang magkagayo'y sinabi niya sa akin,
Tingnan mo, ibinigay ko sa iyo'y dumi ng baka na kahalili ng dumi ng
tao, at iyong ihahanda ang iyong tinapay sa ibabaw niyaon.

<span id="an_4:16">4:16</span> Bukod dito'y sinabi niya sa akin, Anak ng
tao, narito, aking babaliin ang tungkod ng tinapay sa Jerusalem: at
sila'y magsisikain ng tinapay ayon sa timbang, at may pagkatakot; at
magsisiinom sila ng tubig ayon sa takal, at manglulupaypay:

<span id="an_4:17">4:17</span> Upang sila'y mangailangan ng tinapay at
tubig, at manglupaypay na magkakasama, at manganlata sa kanilang
kasamaan.

<span id="an_5:1">5:1</span> At ikaw, anak ng tao, magdala ka ng matalas
na tabak; na parang pangahit ng manggugupit ang iyong dadalhin, at iyong
pararaanin sa iyong ulo at sa iyong balbas: kung magkagayo'y kumuha ka
ng timbangang panimbang, at bahagihin mo ang buhok.

<span id="an_5:2">5:2</span> Ang ikatlong bahagi ay iyong susunugin sa
apoy sa gitna ng bayan, pagka ang mga araw ng pagkubkob ay naganap; at
iyong kukunin ang ikatlong bahagi, at susugatan mo ng tabak sa palibot;
at ang ikatlong bahagi ay iyong pangangalatin sa hangin, at ako'y
magbubunot ng tabak sa likuran nila.

<span id="an_5:3">5:3</span> At kukuha ka sa mga yaon ng kaunti sa
bilang, at ipagtatali mo sa iyong mga tunika.

<span id="an_5:4">5:4</span> At sa mga ito'y kukuha ka uli, at ihahagis
mo sa gitna ng apoy, at susunugin mo sa apoy; siyang panggagalingan ng
apoy sa buong sangbahayan ni Israel.

<span id="an_5:5">5:5</span> Ganito ang sabi ng Panginoong Dios, Ito ay
Jerusalem; inilagay ko siya sa gitna ng mga bansa, at mga lupain ay
nangasa palibot niya.

<span id="an_5:6">5:6</span> At siya'y nanghimagsik laban sa aking mga
kahatulan sa paggawa ng kasamaan na higit kay sa ginawa ng mga bansa, at
laban sa aking mga palatuntunan na higit kay sa mga lupain na nangasa
palibot niya; sapagka't kanilang itinakuwil ang aking mga kahatulan, at
tungkol sa aking mga palatuntunan, hindi nila nilakaran.

<span id="an_5:7">5:7</span> Kaya't ganito ang sabi ng Panginoong Dios,
Sapagka't kayo'y manggugulo na higit kay sa mga bansa na nangasa palibot
ninyo, at hindi nagsilakad sa aking mga palatuntunan, o iningatan man
ang aking mga kahatulan, o nagsigawa man ng ayon sa mga ayos sa mga
bansa na nangasa palibot ninyo;

<span id="an_5:8">5:8</span> Kaya't ganito ang sabi ng Panginoong Dios:
Narito, ako, sa makatuwid baga'y ako, ay laban sa iyo; at ako'y
maglalapat ng mga kahatulan sa gitna mo sa paningin ng mga bansa.

<span id="an_5:9">5:9</span> At aking gagawin sa iyo ang hindi ko
ginawa, at hindi ko na gagawin pa ang kaparis, dahil sa iyong lahat na
kasuklamsuklam.

<span id="an_5:10">5:10</span> Kaya't kakanin ng mga magulang ang mga
anak sa gitna mo, at kakanin ng mga anak ang kanilang mga magulang; at
ako'y maglalapat ng mga kahatulan sa iyo; at ang buong nalabi sa iyo ay
aking pangangalatin sa lahat ng dako.

<span id="an_5:11">5:11</span> Kaya't buhay ako, sabi ng Panginoong
Dios, walang pagsala, na sapagka't iyong nilapastangan ang aking
santuario ng lahat mong kasuklamsuklam na bagay, at ng lahat mong
karumaldumal, kaya't akin namang babawasan ka; ni hindi magpapatawad ang
aking mata, at ako nama'y hindi mahahabag.

<span id="an_5:12">5:12</span> Ang ikatlong bahagi mo ay mamamatay sa
pamamagitan ng salot, at sa pamamagitan ng kagutom ay mauubos sila sa
gitna mo; at ang isang ikatlong bahagi ay mabubuwal sa pamamagitan ng
tabak sa palibot mo; at ang ikatlong bahagi ay aking pangangalatin sa
lahat ng dako, at magbubunot ako ng tabak sa likuran.

<span id="an_5:13">5:13</span> Ganito magaganap ang aking galit, at
aking lulubusin ang aking kapusukan sa kanila, at ako'y maaaliw: at
kanilang malalaman na akong Panginoon ay nagsalita sa aking pagsisikap,
pagka aking naganap ang aking kapusukan sa kanila.

<span id="an_5:14">5:14</span> Bukod dito'y gagawin kitang kasiraan at
kapulaan, sa gitna ng mga bansa na nangasa palibot mo, sa paningin ng
lahat na nagsisidaan.

<span id="an_5:15">5:15</span> Sa gayo'y magiging kadustaan at kapulaan,
aral at katigilan sa mga bansang nangasa palibot mo, pagka ako'y
maglalapat ng mga kahatulan sa iyo sa galit at sa kapusukan, at sa
mababagsik na pagsaway (akong Panginoon ang nagsalita);

<span id="an_5:16">5:16</span> Pagka ako'y magpapasapit sa kanila ng mga
masamang pana ng kagutom na ikasisira nila, na siyang aking pasasapitin
upang sirain kayo. At aking palalalain ang kagutom sa inyo, at aking
babaliin ang inyong tungkod ng tinapay;

<span id="an_5:17">5:17</span> At ako'y magpapasapit sa inyo ng kagutom
at mga masamang hayop, at kanilang aalisan ka ng anak; at salot at dugo
ay daraan sa iyo; at aking pararatingin ang tabak sa iyo; ako ang
Panginoon na nagsalita.

<span id="an_6:1">6:1</span> At ang salita ng Panginoon ay dumating sa
akin, na nagsasabi,

<span id="an_6:2">6:2</span> Anak ng tao, itingin mo ang iyong mukha sa
mga bundok ng Israel, at ikaw ay manghula tungkol sa mga yaon.

<span id="an_6:3">6:3</span> At magsabi, Kayong mga bundok ng Israel,
pakinggan ang salita ng Panginoong Dios. Ganito ang sabi ng Panginoong
Dios sa mga bundok at sa mga burol, sa mga batis at sa mga libis:
Narito, ako sa makatuwid baga'y ako, magpaparating ng tabak sa inyo, at
aking sisirain ang inyong mga mataas na dako.

<span id="an_6:4">6:4</span> At ang inyong mga dambana ay masisira, at
ang inyong mga larawang araw ay mababasag; at aking ibubulagta ang
inyong mga patay na tao sa harap ng inyong mga diosdiosan.

<span id="an_6:5">6:5</span> At aking ilalapag ang mga bangkay ng mga
anak ni Israel sa harap ng kanilang mga diosdiosan; at aking ikakalat
ang inyong mga buto sa palibot ng inyong mga dambana.

<span id="an_6:6">6:6</span> Sa lahat ng inyong mga tahanang dako ay
mawawasak ang mga bayan, at ang mga mataas na dako ay mangasisira; upang
ang inyong mga dambana ay mangawasak at mangagiba, at ang inyong mga
diosdiosan ay mangabasag at mangaglikat, at ang inyong mga larawang araw
ay mangabagsak, at ang inyong mga gawa ay mangawawala.

<span id="an_6:7">6:7</span> At ang mga patay ay mangabubuwal sa gitna
ninyo, at inyong malalaman na ako ang Panginoon.

<span id="an_6:8">6:8</span> Gayon ma'y magiiwan ako ng nalabi, upang
magkaroon sa inyo ng ilan na nakatanan sa tabak sa gitna ng mga bansa,
pagka kayo'y mangangalat sa mga lupain.

<span id="an_6:9">6:9</span> At silang nangakatanan sa inyo ay
aalalahanin ako sa gitna ng mga bansa na pagdadalhan sa kanilang bihag,
kung paanong ako'y nakipagkasira sa kanilang masamang kalooban na
humiwalay sa akin, at sa kanilang mga mata, na yumaong sumamba sa
kanilang mga diosdiosan; at sila'y magiging kasuklamsuklam sa kanilang
sariling paningin dahil sa mga kasamaan na kanilang nagawa sa lahat
nilang kasuklamsuklam.

<span id="an_6:10">6:10</span> At kanilang malalaman na ako ang
Panginoon: hindi ako nagsalita ng walang kabuluhan na aking gagawin ang
kasamaang ito sa kanila.

<span id="an_6:11">6:11</span> Ganito ang sabi ng Panginoong Dios,
Saktan mo ng iyong kamay, at sikaran mo ng iyong paa, at iyong sabihin,
Sa aba nila! dahil sa lahat na masamang kasuklamsuklam ng sangbahayan ni
Israel; sapagka't sila'y mangabubuwal sa pamamagitan ng tabak, ng
kagutom, at ng salot.

<span id="an_6:12">6:12</span> Ang malayo ay mamamatay sa salot; at ang
malapit ay mabubuwal sa pamamagitan ng tabak; at ang malabi at makubkob
ay mamamatay sa pamamagitan ng kagutom: ganito ko gaganapin ang aking
kapusukan sa kanila.

<span id="an_6:13">6:13</span> At inyong malalaman na ako ang Panginoon,
pagka ang kanilang mga patay na tao ay mangalalagay sa gitna ng kanilang
mga diosdiosan sa palibot ng kanilang mga dambana, sa ibabaw ng bawa't
mataas na burol, sa lahat na taluktok ng mga bundok, at sa ilalim ng
bawa't sariwang punong kahoy, at sa ilalim ng bawa't mayabong na encina,
na kanilang pinaghandugan ng masarap na amoy sa lahat nilang diosdiosan.

<span id="an_6:14">6:14</span> At aking iuunat ang kamay ko laban sa
kanila, at gagawin kong sira at giba ang lupa, mula sa ilang hanggang sa
Diblah, sa lahat nilang tahanan; at kanilang malalaman na ako ang
Panginoon.

<span id="an_7:1">7:1</span> Bukod dito'y ang salita ng Panginoon ay
dumating sa akin, na nagsasabi,

<span id="an_7:2">7:2</span> At ikaw, anak ng tao, ganito ang sabi ng
Panginoong Dios sa lupain ng Israel, May wakas: ang wakas ay dumating sa
apat na sulok ng lupain.

<span id="an_7:3">7:3</span> Ngayon ang wakas ay sumasaiyo at aking
pararatingin ang aking galit sa iyo, at hahatulan ka ayon sa iyong mga
lakad; at ipadadanas ko sa iyo ang lahat ng iyong kasuklamsuklam.

<span id="an_7:4">7:4</span> At hindi ka patatawarin ng aking mata, o
kahahabagan man kita; kundi aking parurusahan ang iyong mga lakad, at
ang iyong mga kasuklamsuklam na gawa ay malilitaw; at inyong malalaman
na ako ang Panginoon.

<span id="an_7:5">7:5</span> Ganito ang sabi ng Panginoong Dios, Ang
kasamaan, ang tanging kasamaan; narito, dumarating.

<span id="an_7:6">7:6</span> Ang wakas ay dumating, ang wakas ay
dumating; ito'y gumigising laban sa iyo; narito, dumarating.

<span id="an_7:7">7:7</span> Ang parusa sa iyo ay dumarating, Oh
mananahan sa lupain: ang panahon ay dumarating, ang kaarawan ay malapit
na, kaarawan ng pagkakagulo, at hindi ng kagalakang may hiyawan, sa
ibabaw ng mga bundok.

<span id="an_7:8">7:8</span> Bigla ko ngang ibubugso sa iyo ang aking
kapusukan, at aking gaganapin ang aking galit laban sa iyo, at hahatulan
kita ayon sa iyong mga lakad; at ipadadanas ko sa iyo ang lahat ng iyong
kasuklamsuklam.

<span id="an_7:9">7:9</span> At ang aking mata ay hindi magpapatawad, o
mahahabag man ako: padadatnin ko sa iyo ang ayon sa iyong mga lakad; at
ang iyong mga kasuklamsuklam ay dadanasin mo; at inyong malalaman na ako
ang Panginoon na nananakit.

<span id="an_7:10">7:10</span> Narito, ang kaarawan, narito, dumarating;
ang hatol sa iyo ay ipinasiya; ang tungkod ay namulaklak, ang kapalaluan
ay namuko.

<span id="an_7:11">7:11</span> Pangdadahas ay bumangon na naging pamalo
ng kasamaan; walang malalabi sa kanila, o sa kanilang karamihan man, o
sa kanilang kayamanan man: at hindi magkakaroon ng kahit karangalan sa
kanila.

<span id="an_7:12">7:12</span> Ang panahon ay dumarating, ang kaarawan
ay nalalapit: huwag magalak ang mamimili, o tumangis man ang manininda:
sapagka't ang poot ay nasa lahat ng karamihan niyaon.

<span id="an_7:13">7:13</span> Sapagka't hindi na pagbabalikan ng
manininda ang ipinagbili, bagaman sila'y buhay pa: sapagka't ang
pangitain ay tungkol sa buong karamihan niyaon, walang babalik; at
sinoman ay hindi magpapakalakas pa sa kasamaan ng kaniyang buhay.

<span id="an_7:14">7:14</span> Nagsihihip sila ng pakakak, at
nagsihanda; nguni't walang naparoroon sa pagbabaka; sapagka't ang aking
poot ay nasa buong karamihan niyaon.

<span id="an_7:15">7:15</span> Ang tabak ay nasa labas, at ang salot at
ang kagutom ay nasa loob: siyang nasa parang ay mamamatay sa tabak; at
siyang nasa bayan, kagutom at salot ay lalamon sa kaniya.

<span id="an_7:16">7:16</span> Nguni't silang nagsisitanan sa mga yaon
ay tatanan, at mangapapasa mga bundok, na parang mga kalapati sa mga
libis, silang lahat ay nagsisitangis, bawa't isa'y dahil sa kaniyang
kasamaan.

<span id="an_7:17">7:17</span> Lahat ng kamay ay manghihina, at lahat ng
tuhod ay manglalata na gaya ng tubig.

<span id="an_7:18">7:18</span> Sila'y mangagbibigkis din naman ng kayong
magaspang, at pangingilabot ay sasa kanila; at kahihiyan ay sasa lahat
ng mukha, at pagkakalbo sa lahat nilang ulo.

<span id="an_7:19">7:19</span> Kanilang ihahagis ang kanilang pilak sa
mga lansangan, at ang kanilang ginto ay magiging parang isang maruming
bagay; ang kanilang pilak at ang kanilang ginto ay hindi makapagliligtas
sa kanila sa kaarawan ng poot ng Panginoon: hindi nila maaaliw ang
kanilang mga kaluluwa, o mabubusog man ang kanilang mga tiyan; sapagka't
naging katitisuran ng kanilang kasamaan.

<span id="an_7:20">7:20</span> Tungkol sa ganda ng kaniyang gayak,
inilagay niya sa kamahalan; nguni't kanilang ginawang mga larawan ang
kanilang mga kasuklamsuklam at karumaldumal na mga bagay: kaya't ginawa
ko sa kanila na parang maruming bagay.

<span id="an_7:21">7:21</span> At aking ibibigay sa mga kamay ng mga
taga ibang lupa na pinakahuli, at sa mga masama sa lupa na pinakasamsam;
at kanilang lalapastanganin.

<span id="an_7:22">7:22</span> Ang aking mukha ay aking itatalikod naman
sa kanila, at kanilang lalapastanganin ang aking lihim na dako: at mga
magnanakaw ay magsisipasok doon, at lalapastangan.

<span id="an_7:23">7:23</span> Gumawa ka ng tanikala; sapagka't ang
lupain ay puno ng mga sala sa pagbububo ng dugo, at ang bayan ay puno ng
pangdadahas.

<span id="an_7:24">7:24</span> Kaya't aking dadalhin ang mga
pinakamasama ng mga bansa, at aariin nila ang kanilang mga bahay: akin
namang patitigilin ang kapalaluan ng malakas, at ang kanilang mga dakong
banal ay lalapastanganin.

<span id="an_7:25">7:25</span> Kagibaan ay dumarating; at sila'y
magsisihanap ng kapayapaan, at wala doon.

<span id="an_7:26">7:26</span> Kapanglawan at kapanglawan ay darating,
at balita at balita ay darating; at sila'y magsisihanap ng pangitain ng
propeta; nguni't ang kautusa'y mawawala sa saserdote, at ang payo'y
mawawala sa mga matanda.

<span id="an_7:27">7:27</span> Ang hari ay tatangis, at ang prinsipe ay
mananamit ng kapahamakan, at ang mga kamay ng mga tao ng lupain ay
mababagbag: aking gagawin sa kanila ang ayon sa kanilang lakad, at ayon
sa kanilang kaugalian ay hahatulan ko sila; at kanilang malalaman na ako
ang Panginoon.

<span id="an_8:1">8:1</span> At nangyari nang ikaanim na taon, nang
ikaanim na buwan, nang ikalima ng buwan, ako'y nakaupo sa aking bahay,
at ang mga matanda sa Juda ay nangakaupo sa harap ko, na ang kamay ng
Panginoong Dios ay dumating sa akin doon.

<span id="an_8:2">8:2</span> Nang magkagayo'y tumingin ako, at, narito,
may isang anyo na parang apoy; mula sa anyo ng kaniyang mga balakang at
paibaba, ay apoy; at mula sa kaniyang mga balakang at paitaas, parang
anyo ng kinang, na parang metal na nagbabaga.

<span id="an_8:3">8:3</span> At kaniyang inilabas ang anyo ng isang
kamay, at hinawakan ako sa buhok ng aking ulo; at itinaas ako ng
Espiritu sa pagitan ng lupa at ng langit, at dinala ako sa pangitain na
mula sa Dios sa Jerusalem, sa pintuan ng pintuang-daan ng pinakaloob na
looban na nakaharap sa dakong hilagaan; na kinaroroonan ng upuan ng
larawan ng panibugho, na namumungkahi sa paninibugho.

<span id="an_8:4">8:4</span> At, narito, ang kaluwalhatian ng Dios ng
Israel ay nandoon, gaya ng anyo na aking nakita sa kapatagan.

<span id="an_8:5">8:5</span> Nang magkagayo'y sinabi niya sa akin, Anak
ng tao, itingin mo ang iyong mga mata ngayon sa daan na dakong hilagaan.
Sa gayo'y itiningin ko ang aking mga mata sa daan na dakong hilagaan, at
narito, nasa dakong hilagaan ng pintuang-daan ng dambana ang larawang
ito ng panibugho sa pasukan.

<span id="an_8:6">8:6</span> At sinabi niya sa akin, Anak ng tao,
nakikita mo baga ang kanilang ginagawa? ang malaking kasuklamsuklam na
ginagawa ng sangbahayan ni Israel dito, upang ako'y lumayo sa aking
santuario? Nguni't iyo muling makikita pa ang ibang mga malalaking
kasuklamsuklam.

<span id="an_8:7">8:7</span> At dinala niya ako sa pintuan ng looban; at
nang ako'y tumingin, narito, ang isang butas sa pader.

<span id="an_8:8">8:8</span> Nang magkagayo'y sinabi niya sa akin, Anak
ng tao, humukay ka ngayon sa pader: at nang ako'y humukay sa pader,
narito, ang isang pintuan.

<span id="an_8:9">8:9</span> At sinabi niya sa akin, Ikaw ay pumasok, at
tingnan mo ang mga masamang kasuklamsuklam na kanilang ginagawa rito.

<span id="an_8:10">8:10</span> Sa gayo'y pumasok ako at nakita ko; at
narito, ang bawa't anyo ng nagsisiusad na mga bagay, at kasuklamsuklam
na mga hayop, at lahat ng mga diosdiosan ng sangbahayan ni Israel, na
nakaguhit sa pader sa palibot.

<span id="an_8:11">8:11</span> At nagsitayo sa harap nila ang pitong
pung lalake sa mga matanda ng sangbahayan ni Israel; at sa gitna nila ay
tumayo si Jaazanias na anak ni Saphan, bawa't lalake ay may kaniyang
pangsuub sa kaniyang kamay; at ang amoy ng usok ng kamangyan ay
napailanglang.

<span id="an_8:12">8:12</span> Nang magkagayo'y sinabi niya sa akin,
Anak ng tao, nakikita mo baga kung anong ginagawa ng mga matanda ng
sangbahayan ni Israel sa kadiliman, bawa't isa'y sa kaniyang mga silid
na nilarawanan? sapagka't kanilang sinasabi, Hindi tayo nakikita ng
Panginoon; pinabayaan ng Panginoon ang lupa.

<span id="an_8:13">8:13</span> Sinabi rin niya sa akin, Iyong muling
makikita pa ang mga ibang malaking kasuklamsuklam na kanilang ginagawa.

<span id="an_8:14">8:14</span> Nang magkagayo'y dinala niya ako sa
pintuan ng pintuang-daan ng bahay ng Panginoon na nasa dakong hilagaan;
at, narito, doo'y nangaupo ang mga babae na iniiyakan si Tammuz.

<span id="an_8:15">8:15</span> Nang magkagayo'y sinabi niya sa akin,
Nakita mo baga ito, Oh anak ng tao? iyo pa muling makikita ang lalong
malaking mga kasuklamsuklam kay sa mga ito.

<span id="an_8:16">8:16</span> At dinala niya ako sa pinakaloob na
looban ng bahay ng Panginoon, at, narito, sa pintuan ng templo ng
Panginoon sa pagitan ng malaking pintuan at ng dambana, ay may dalawang
pu't limang lalake, na sila'y nakatalikod sa dako ng templo ng
Panginoon, at nakaharap sa dakong silanganan; at kanilang sinasamba ang
araw sa dakong silanganan.

<span id="an_8:17">8:17</span> Nang magkagayo'y sinabi niya sa akin,
Nakita mo baga ito, Oh anak ng tao? Magaan bagang bagay sa sangbahayan
ni Juda, na sila'y nagsisigawa ng mga kasuklamsuklam na kanilang
ginagawa dito? sapagka't kanilang pinuno ng karahasan ang lupa, at
sila'y nangagbalik uli upang mungkahiin ako sa galit: at, narito,
kanilang inilalagay ang sanga sa kanilang ilong.

<span id="an_8:18">8:18</span> Kaya't akin namang gagawin sa kapusukan;
ang aking mata ay hindi magpapatawad, o mahahabag man ako: at bagaman
sila'y nagsisidaing sa aking pakinig ng malakas na tinig, gayon ma'y
hindi ko sila didinggin.

<span id="an_9:1">9:1</span> Nang magkagayo'y sumigaw siya sa aking
pakinig ng malakas na tinig, na nagsasabi, Magsilapit yaong mga may
katungkulan sa bayan, na bawa't isa'y may kaniyang pangpatay na almas sa
kaniyang kamay.

<span id="an_9:2">9:2</span> At narito, anim na lalake ay
nagsipanggaling sa daan ng mataas na pintuang-daan, na nalalagay sa dako
ng hilagaan, na bawa't isa'y may kaniyang pangpatay na almas sa kaniyang
kamay; at isang lalake ay nasa gitna nila na nakapanamit ng kayong lino,
na may tintero ng manunulat sa kaniyang tagiliran. At sila'y nagsipasok,
at nagsitayo sa siping ng tansong dambana.

<span id="an_9:3">9:3</span> At ang kaluwalhatian ng Dios ng Israel ay
umilanglang mula sa kerubin, na kinapapatungan, hanggang sa pintuan ng
bahay: at kaniyang tinawag ang lalaking nakapanamit ng kayong lino, na
may tintero ng manunulat sa kaniyang tagiliran.

<span id="an_9:4">9:4</span> At sinabi ng Panginoon sa kaniya, Pumaroon
ka sa gitna ng bayan, sa gitna ng Jerusalem, at maglagay ka ng mga tanda
sa mga noo ng mga taong nangagbubuntong-hininga at nagsidaing dahil sa
lahat na kasuklamsuklam na nagawa sa gitna niyaon.

<span id="an_9:5">9:5</span> At sa mga iba ay sinabi niya sa aking
pakinig, Magsiparoon kayo sa bayan na magsisunod sa kaniya, at manakit
kayo: huwag magpatawad ang inyong mata, o kayo man ay mahabag;

<span id="an_9:6">9:6</span> Lipulin ninyong lubos ang matanda, ang
binata at ang dalaga, at ang mga bata at ang mga babae; nguni't huwag
lumapit sa sinomang lalake na tinandaan; at inyong pasimulan sa aking
santuario. Nang magkagayo'y kanilang pinasimulan sa mga matandang lalake
na nangasa harap ng bahay.

<span id="an_9:7">9:7</span> At sinabi niya sa kanila, Lapastanganin
ninyo ang bahay, at punuin ninyo ng patay ang mga looban: magsilabas
kayo. At sila'y nagsilabas, at nanakit sa bayan.

<span id="an_9:8">9:8</span> At nangyari, habang sila'y nananakit, at
ako'y naiwan, na ako'y nasubasob, at sumigaw ako, at aking sinabi, Ah
Panginoong Dios! iyo bagang lilipulin ang buong nalabi sa Israel, sa
iyong pagbubugso ng iyong kapusukan sa Jerusalem?

<span id="an_9:9">9:9</span> Nang magkagayo'y sinabi niya sa akin, Ang
kasamaan ng sangbahayan ni Israel at ni Juda ay totoong malaki, at ang
lupain ay puno ng dugo, at ang bayan ay puno ng kasuwailan: sapagka't
kanilang sinasabi, Pinabayaan ng Panginoon ang lupa, at hindi nakikita
ng Panginoon.

<span id="an_9:10">9:10</span> At tungkol sa akin naman, ang aking mata
ay hindi magpapatawad, o mahahabag man ako, kundi aking ipadadanas ang
kanilang lakad sa kanilang ulo.

<span id="an_9:11">9:11</span> At, narito, ang lalaking nakapanamit ng
kayong lino, na may tintero ng manunulat sa kaniyang tagiliran,
nagbalita ng bagay; na sinabi, Aking ginawa na gaya ng iniutos mo sa
akin.

<span id="an_10:1">10:1</span> Nang magkagayo'y tumingin ako, at,
narito, sa langit na nasa ulunan ng mga kerubin, may nakita na parang
isang batong zafiro, na parang isang luklukan.

<span id="an_10:2">10:2</span> At siya'y nagsalita sa lalake na
nakapanamit ng kayong lino, at kaniyang sinabi, Pumasok ka sa pagitan ng
nagsisiikot na mga gulong, sa ilalim ng kerubin, at punuin mo kapuwa ang
iyong mga kamay ng mga bagang nagbabaga mula sa pagitan ng mga kerubin,
at ikalat mo sa bayan. At sa aking paningin ay pumasok siya.

<span id="an_10:3">10:3</span> Ang mga kerubin nga ay nagsitayo sa
dakong kanan ng bahay, nang ang lalake ay pumasok; at pinuno ng ulap ang
pinakaloob na looban.

<span id="an_10:4">10:4</span> At ang kaluwalhatian ng Panginoon ay
napailanglang mula sa kerubin, at tumayo sa itaas ng pintuan ng bahay;
at ang bahay ay napuno ng ulap, at ang looban ay napuno ng ningning ng
kaluwalhatian ng Panginoon.

<span id="an_10:5">10:5</span> At ang pagaspas ng mga pakpak ng mga
kerubin ay narinig hanggang sa looban sa labas, na gaya ng tinig ng Dios
na Makapangyarihan sa lahat, pagka siya'y nagsasalita.

<span id="an_10:6">10:6</span> At nangyari, nang kaniyang utusan ang
lalake na nakapanamit ng kayong lino, na sabihin, Kumuha ka ng apoy sa
loob ng nagsisiikot na mga gulong mula sa pagitan ng mga kerubin, na
siya'y pumasok, at tumayo sa tabi ng isang gulong.

<span id="an_10:7">10:7</span> At iniunat ng kerubin ang kaniyang kamay
mula sa gitna ng mga kerubin sa apoy na nasa gitna ng mga kerubin, at
kumuha niyaon, at inilagay sa mga kamay ng nakapanamit ng kayong lino,
na siyang kumuha at lumabas.

<span id="an_10:8">10:8</span> At lumitaw sa gitna ng mga kerubin ang
anyo ng kamay ng isang tao sa ilalim ng kanilang mga pakpak.

<span id="an_10:9">10:9</span> At ako'y tumingin, at narito, apat na
gulong ay nangasa tabi ng mga kerubin, isang gulong ay nasa tabi ng
isang kerubin, at ang ibang gulong ay nasa tabi ng ibang kerubin; at ang
anyo ng mga gulong ay gaya ng kulay ng batong berila.

<span id="an_10:10">10:10</span> At tungkol sa kanilang anyo, silang
apat ay may isang pagkakawangis, na para bagang isang gulong na napasa
loob ng isang gulong.

<span id="an_10:11">10:11</span> Pagka nagsisiyaon, ay nagsisiyaon sa
kanilang apat na dako: hindi nagsisipihit habang nagsisiyaon, kundi ang
kinahaharapan ng ulo ay siyang sinusundan nila: hindi nagsisipihit
habang nagsisiyaon.

<span id="an_10:12">10:12</span> At ang kanilang buong katawan, at ang
kanilang mga likod, at ang kanilang mga kamay, at ang kanilang mga
pakpak, at ang mga gulong ay puno ng mga mata sa palibot, sa makatuwid
baga'y ang mga gulong na tinatangkilik ng apat.

<span id="an_10:13">10:13</span> Tungkol sa mga gulong, tinawag sa aking
pakinig, ang nagsisiikot na mga gulong.

<span id="an_10:14">10:14</span> At bawa't isa'y may apat na mukha: ang
unang mukha ay mukha ng kerubin, at ang ikalawang mukha ay mukha ng tao,
at ang ikatlo ay mukha ng leon, at ang ikaapat ay mukha ng isang aguila.

<span id="an_10:15">10:15</span> At ang mga kerubin ay napaitaas: ito
ang nilalang na may buhay na aking nakita sa pangpang ng ilog Chebar.

<span id="an_10:16">10:16</span> At nang magsiyaon ang mga kerubin, ang
mga gulong ay nagsiyaong kasiping nila: at nang itaas ng mga kerubin ang
kanilang mga pakpak upang paitaas mula sa lupa, ang mga gulong naman ay
hindi nagsihiwalay sa siping nila.

<span id="an_10:17">10:17</span> Pagka sila'y nagsisitayo, ang mga ito
ay nagsisitayo; at pagka sila'y nangapaiitaas, ang mga ito'y
nangapaiitaas na kasama nila: sapagka't ang espiritu ng nilalang na may
buhay ay nasa mga yaon.

<span id="an_10:18">10:18</span> At ang kaluwalhatian ng Panginoon ay
lumabas mula sa pintuan ng bahay, at lumagay sa ibabaw ng mga kerubin.

<span id="an_10:19">10:19</span> At itinaas ng mga kerubin ang kanilang
mga pakpak, at nangapaitaas mula sa lupa sa aking paningin, nang sila'y
magsilabas, at ang mga gulong ay sa siping nila: at sila'y nagsitayo sa
pintuan ng pintuang-daang silanganan ng bahay ng Panginoon; at ang
kaluwalhatian ng Dios ng Israel ay nasa itaas nila.

<span id="an_10:20">10:20</span> Ito ang nilalang na may buhay na aking
nakita sa ilalim ng Dios ng Israel sa pangpang ng ilog Chebar; at
naalaman ko na sila'y mga kerubin.

<span id="an_10:21">10:21</span> Bawa't isa'y may apat na mukha, at
bawa't isa'y may apat na pakpak; at ang anyo ng mga kamay ng tao ay nasa
ilalim ng kanilang mga pakpak.

<span id="an_10:22">10:22</span> At tungkol sa anyo ng kanilang mga
mukha, ay mga mukha na aking nakita sa pangpang ng ilog Chebar, ang
kanilang mga anyo at sila rin; sila'y yumaon bawa't isa na patuloy.

<span id="an_11:1">11:1</span> Bukod dito'y itinaas ako ng Espiritu, at
dinala ako sa pintuang-daang silanganan ng bahay ng Panginoon, na
nakaharap sa dakong silanganan: at narito, nasa pinto ng pintuang-daan
ang dalawang pu't limang lalake; at nakita ko sa gitna nila si Jaazanias
na anak ni Azur, at si Pelatias na anak ni Benaias, na mga prinsipe ng
bayan.

<span id="an_11:2">11:2</span> At sinabi niya sa akin, Anak ng tao, ito
ang mga lalake na nagsisikatha ng kasamaan, at nagbibigay ng masamang
payo sa bayang ito;

<span id="an_11:3">11:3</span> Na nagsasabi, Hindi malapit ang panahon
ng pagtatayo ng mga bahay; ang bayang ito ang caldera, at tayo ang
karne.

<span id="an_11:4">11:4</span> Kaya't manghula ka laban sa kanila,
manghula ka, Oh anak ng tao.

<span id="an_11:5">11:5</span> At ang Espiritu ng Panginoon ay dumating
sa akin, at sinabi niya sa akin, Salitain mo, Ganito ang sabi ng
Panginoon: Ganito ang inyong sinabi, Oh sangbahayan ni Israel; sapagka't
nalalaman ko ang mga bagay na pumasok sa inyong pag-iisip.

<span id="an_11:6">11:6</span> Inyong pinarami ang inyong pinatay sa
bayang ito, at inyong pinuno ang mga lansangan nito ng mga patay.

<span id="an_11:7">11:7</span> Kaya't ganito ang sabi ng Panginoong
Dios, Ang inyong mga patay na inyong ibinulagta sa gitna nito, ay karne,
at ang bayang ito ay siyang caldera: nguni't kayo'y ilalabas sa gitna
nito.

<span id="an_11:8">11:8</span> Kayo'y nangatakot sa tabak; at aking
pararatingin ang tabak sa inyo, sabi ng Panginoong Dios.

<span id="an_11:9">11:9</span> At aking ilalabas kayo sa gitna nito, at
ibibigay ko kayo sa mga kamay ng mga taga ibang lupa, at maglalapat ako
ng mga kahatulan sa inyo.

<span id="an_11:10">11:10</span> Kayo'y mangabubuwal sa pamamagitan ng
tabak; aking hahatulan kayo sa hangganan ng Israel; at inyong malalaman
na ako ang Panginoon.

<span id="an_11:11">11:11</span> Ang bayang ito ay hindi magiging inyong
caldera, o kayo man ay magiging karne sa gitna nito, aking hahatulan
kayo sa hangganan ng Israel;

<span id="an_11:12">11:12</span> At inyong malalaman na ako ang
Panginoon: sapagka't kayo'y hindi nagsilakad ng ayon sa aking mga
palatuntunan, o inyo mang isinagawa ang aking mga kahatulan, kundi
kayo'y nagsigawa ng ayon sa mga kaugalian ng mga bansa na nangasa
palibot ninyo.

<span id="an_11:13">11:13</span> At nangyari, nang ako'y nanghuhula, na
si Pelatias na anak ni Benaias ay namatay. Nang magkagayo'y nasubasob
ako, at ako'y sumigaw ng malakas, at aking sinabi, Ah Panginoong Dios!
gagawa ka baga ng lubos na wakas sa nalabi sa Israel?

<span id="an_11:14">11:14</span> At ang salita ng Panginoon ay dumating
sa akin, na sinasabi,

<span id="an_11:15">11:15</span> Anak ng tao, ang iyong mga kapatid, sa
makatuwid baga'y ang iyong mga kapatid, na mga lalake sa iyong
kamaganakan, at ang buong sangbahayan ni Israel, silang lahat, siyang
mga pinagsabihan ng mga nananahan sa Jerusalem. Magsilayo kayo sa
Panginoon; sa amin ay ibinigay ang lupaing ito na pinakaari.

<span id="an_11:16">11:16</span> Kaya't iyong sabihin, Ganito ang sabi
ng Panginoong Dios, Bagaman sila'y aking inilayo sa gitna ng mga bansa,
at bagaman aking pinangalat sila sa gitna ng mga lupain, gayon ma'y
ako'y magiging pinaka santuario sa kanila sa sandaling panahon sa mga
lupain na kanilang kapaparunan.

<span id="an_11:17">11:17</span> Kaya't iyong sabihin, Ganito ang sabi
ng Panginoong Dios: Aking pipisanin kayo mula sa mga bayan, at titipunin
ko kayo sa mga lupain na inyong pinangalatan, at aking ibibigay sa inyo
ang lupain ng Israel.

<span id="an_11:18">11:18</span> At sila'y magsisiparoon, at kanilang
aalisin ang lahat na karumaldumal na bagay niyaon, at ang lahat ng
kasuklamsuklam niyaon, mula roon.

<span id="an_11:19">11:19</span> At aking bibigyan sila ng isang puso,
at aking lalagyan ng bagong diwa ang loob ninyo; at aking aalisin ang
batong puso sa kanilang laman, at aking bibigyan sila ng pusong laman;

<span id="an_11:20">11:20</span> Upang sila'y magsilakad sa aking mga
palatuntunan, at ganapin ang aking mga kahatulan at isagawa: at sila'y
magiging aking bayan, at ako'y magiging kanilang Dios.

<span id="an_11:21">11:21</span> Nguni't tungkol sa kanila na ang puso
ay nagsisunod ayon sa kanilang mga karumaldumal na bagay, at sa kanilang
mga kasuklamsuklam, aking pararatingin ang kanilang lakad sa kanilang
sariling mga ulo, sabi ng Panginoong Dios.

<span id="an_11:22">11:22</span> Nang magkagayo'y itinaas ng mga kerubin
ang kanilang mga pakpak, at ang mga gulong ay nangasa siping nila; at
ang kaluwalhatian ng Dios ng Israel ay nasa itaas ng mga yaon.

<span id="an_11:23">11:23</span> At ang kaluwalhatian ng Panginoon ay
napailanglang mula sa pinakaloob ng bayan, lumagay sa ibabaw ng bundok
na nasa dakong silanganan ng bayan.

<span id="an_11:24">11:24</span> At itinaas ako ng Espiritu, at dinala
ako sa pangitain sa Caldea sa pamamagitan ng Espiritu ng Dios, sa kanila
na mga bihag. Sa gayo'y ang pangitain na aking nakita ay napaitaas mula
sa akin.

<span id="an_11:25">11:25</span> Nang magkagayo'y sinalita ko sa kanila
na mga bihag ang lahat na bagay na ipinakita sa akin ng Panginoon.

<span id="an_12:1">12:1</span> Ang salita rin ng Panginoon ay dumating
sa akin, na nagsasabi,

<span id="an_12:2">12:2</span> Anak ng tao, ikaw ay tumatahan sa gitna
ng mapanghimagsik na sangbahayan, na may mga mata na maititingin, at
hindi nagsisitingin, na may mga pakinig na maipakikinig, at hindi
nangakikinig; sapagka't sila'y isang mapanghimagsik na sangbahayan.

<span id="an_12:3">12:3</span> Kaya't ikaw na anak ng tao, maghanda ka
ng daladalahan sa paglipat, at ikaw ay lumipat sa araw sa kanilang
paningin; at ikaw ay lumipat mula sa iyong dako hanggang sa ibang dako
sa kanilang paningin: baka sakaling sila'y magbulay, bagaman sila'y
mapanghimagsik na sangbahayan.

<span id="an_12:4">12:4</span> At iyong ilalabas ang iyong daladalahan
sa araw sa kanilang paningin, na parang daladalahan sa paglipat; at ikaw
ay lalabas sa hapon sa kanilang paningin, na gaya ng kung ang mga tao ay
nangapasasa pagkatapon.

<span id="an_12:5">12:5</span> Bumutas ka sa pader sa kanilang paningin,
at iyong ilabas doon.

<span id="an_12:6">12:6</span> Sa kanilang paningin ay iyong papasanin
sa iyong balikat, at ilalabas sa pagdilim; iyong tatakpan ang iyong
mukha, upang huwag mong makita ang lupa: sapagka't inilagay kita na
pinakatanda sa sangbahayan ni Israel.

<span id="an_12:7">12:7</span> At aking ginawang gayon na gaya ng
iniutos sa akin: aking inilabas ang aking daladalahan sa araw, na gaya
ng daladalahan sa paglipat, at sa hapon ay bumutas ako ng aking kamay sa
pader; aking inilabas sa dilim, at pinasan ko sa aking balikat sa
kanilang paningin.

<span id="an_12:8">12:8</span> At nang kinaumagahan ay dumating ang
salita ng Panginoon sa akin, na nagsasabi,

<span id="an_12:9">12:9</span> Anak ng tao, hindi baga ang sangbahayan
ni Israel na mapanghimagsik na sangbahayan, ay nagsabi sa iyo, Anong
ginagawa mo?

<span id="an_12:10">12:10</span> Sabihin mo sa kanila, Ganito ang sabi
ng Panginoong Dios, Ang hulang ito ay tungkol sa prinsipe sa Jerusalem,
at sa buong sangbahayan ni Israel na kinalalakipan nila.

<span id="an_12:11">12:11</span> Sabihin mo, Ako'y inyong tanda: kung
ano ang aking ginawa, gayon ang gagawin sa kanila: sila'y mapapasa
pagkatapon, sa pagkabihag.

<span id="an_12:12">12:12</span> At ang prinsipe na nasa gitna nila ay
magpapasan sa kaniyang balikat sa pagdilim, at lalabas: sila'y
magsisibutas sa pader upang ilabas doon: siya'y magtatakip ng kaniyang
mukha, sapagka't hindi niya makikita ang lupa ng kaniyang mga mata.

<span id="an_12:13">12:13</span> Ang akin namang panilo ay aking
ilaladlad sa kaniya, at siya'y mahuhuli sa aking silo; at aking dadalhin
siya sa Babilonia sa lupain ng mga Caldeo; gayon ma'y hindi niya
makikita, bagaman siya'y mamamatay roon.

<span id="an_12:14">12:14</span> At aking pangangalatin sa bawa't dako
ang lahat na nangasa palibot niya na nagsisitulong sa kaniya, at ang
lahat niyang mga pulutong; at aking huhugutin ang tabak sa likuran nila.

<span id="an_12:15">12:15</span> At kanilang malalaman na ako ang
Panginoon, pagka sila'y aking pinanabog sa gitna ng mga bansa, at aking
pinangalat sa mga lupain.

<span id="an_12:16">12:16</span> Nguni't magiiwan ako ng kaunting lalake
sa kanila, na maiiwan ng tabak, ng kagutom, at ng salot, upang kanilang
maipahayag ang lahat na kanilang kasuklamsuklam sa gitna ng mga bansa na
kanilang pinaroroonan; at kanilang malalaman na ako ang Panginoon.

<span id="an_12:17">12:17</span> Bukod dito'y ang salita ng Panginoon ay
dumating sa akin, na nagsasabi,

<span id="an_12:18">12:18</span> Anak ng tao, kanin mo ang iyong tinapay
na may panginginig, at inumin mo ang iyong tubig na may pangangatal at
may pagkatakot;

<span id="an_12:19">12:19</span> At sabihin mo sa bayan ng lupain,
Ganito ang sabi ng Panginoong Dios tungkol sa mga nananahan sa
Jerusalem, at sa lupain ng Israel. Sila'y magsisikain ng kanilang
tinapay na may pagkatakot, at nanglulupaypay na iinom ng tubig, upang
ang kaniyang lupain ay masira na mawawalan ng lahat na nandoon, dahil sa
pangdadahas nilang lahat na nagsisitahan doon.

<span id="an_12:20">12:20</span> At ang mga bayan na tinatahanan ay
mawawasak, at ang lupain ay masisira; at inyong malalaman na ako ang
Panginoon.

<span id="an_12:21">12:21</span> At ang salita ng Panginoon ay dumating
sa akin, na nagsasabi,

<span id="an_12:22">12:22</span> Anak ng tao, ano ang kawikaang ito na
sinasambit ninyo sa lupain ng Israel, na sinasabi, Ang mga kaarawan ay
tumatagal, at ang bawa't pangitain ay nabubulaanan?

<span id="an_12:23">12:23</span> Saysayin mo nga sa kanila, Ganito ang
sabi ng Panginoong Dios, Aking papaglilikatin ang kawikaang ito, at
hindi na sasambitin pang parang kawikaan sa Israel; kundi sabihin mo nga
sa kanila, Ang mga kaarawan ay malapit na, at ang pagtupad ng lahat na
pangitain.

<span id="an_12:24">12:24</span> Sapagka't hindi na magkakaroon pa ng
walang kabuluhang pangitain o ng di tunay na panghuhula sa loob ng
sangbahayan ni Israel.

<span id="an_12:25">12:25</span> Sapagka't ako ang Panginoon: ako'y
magsasalita, at ang salita na aking sasalitain ay matutupad: hindi na
magluluwat pa: sapagka't sa inyong mga kaarawan, Oh mapanghimagsik na
sangbahayan, aking sasalitain ang salita, at aking tutuparin, sabi ng
Panginoong Dios.

<span id="an_12:26">12:26</span> Muling ang salita ng Panginoon ay
dumating sa akin, na nagsasabi,

<span id="an_12:27">12:27</span> Anak ng tao, narito, silang nasa
sangbahayan ni Israel ay nagsasabi, Ang pangitain na kaniyang nakikita
ay sa malaong mga araw na darating, at nanghuhula ng mga panahong
malayo.

<span id="an_12:28">12:28</span> Kaya't sabihin mo sa kanila, Ganito ang
sabi ng Panginoong Dios, Wala nang magluluwat pa sa aking mga salita,
kundi ang salita na aking sasalitain ay matutupad, sabi ng Panginoon.

<span id="an_13:1">13:1</span> At ang salita ng Panginoon ay dumating sa
akin, na nagsasabi,

<span id="an_13:2">13:2</span> Anak ng tao, manghula ka laban sa mga
propeta ng Israel na nanganghuhula, at sabihin mo sa kanila na
nanganghuhula ng mula sa kanilang sariling puso, Pakinggan ninyo ang
salita ng Panginoon:

<span id="an_13:3">13:3</span> Ganito ang sabi ng Panginoong Dios, Sa
aba ng mga hangal na mga propeta, na nagsisisunod sa kanilang sariling
diwa, at walang nakitang anoman!

<span id="an_13:4">13:4</span> Oh Israel, ang iyong mga propeta ay
naging parang mga zorra sa mga gibang dako.

<span id="an_13:5">13:5</span> Kayo'y hindi sumampa sa mga sira, o
iginawa man ninyo ng kuta ang sangbahayan ni Israel, upang siya'y
makatayo sa pakikipagbaka sa kaarawan ng Panginoon.

<span id="an_13:6">13:6</span> Sila'y nangakakita ng walang kabuluhan,
at sinungaling na panghuhula, na nagsasabi, Sabi ng Panginoon; at hindi
sila sinugo ng Panginoon; at kanilang pinaasa ang mga tao na ang salita
ay magiging totoo.

<span id="an_13:7">13:7</span> Hindi baga kayo nakakita ng walang
kabuluhang pangitain, at hindi baga kayo nagsalita ng kasinungalingang
panghuhula, sa inyong pagsasabi, Sabi ng Panginoon; yamang hindi ko
sinalita?

<span id="an_13:8">13:8</span> Kaya't ganito ang sabi ng Panginoong
Dios, Sapagka't kayo'y nangagsasalita ng walang kabuluhan, at
nangakakita ng mga kasinungalingan, kaya't, narito, ako'y laban sa inyo,
sabi ng Panginoong Dios.

<span id="an_13:9">13:9</span> At ang aking kamay ay magiging laban sa
mga propeta na nangakakakita ng walang kabuluhan, at nanganghuhula ng
mga kasinungalingan: sila'y hindi mapapasa kapulungan ng aking bayan, o
masusulat man sa pasulatan ng sangbahayan ni Israel, o sila man ay
magsisipasok sa lupain ng Israel; at inyong malalaman na ako ang
Panginoong Dios.

<span id="an_13:10">13:10</span> Sapagka't, sa makatuwid baga'y
sapagka't kanilang hinikayat ang aking bayan, na nangagsabi, Kapayapaan;
at walang kapayapaan; at pagka ang isa ay nagtatayo ng isang kuta,
narito, kanilang tinatapalan ng masamang argamasa:

<span id="an_13:11">13:11</span> Sabihin mo sa kanila na nangagtatapal
ng masamang argamasa, na yao'y mababagsak: magkakaroon ng bugso ng ulan;
at kayo. Oh malalaking granizo, ay babagsak; at isang unos na hangin ay
titibag niyaon.

<span id="an_13:12">13:12</span> Narito, pagka ang kuta ay nabagsak,
hindi baga sasabihin sa inyo: Saan nandoon ang tapal na inyong itinapal?

<span id="an_13:13">13:13</span> Kaya't ganito ang sabi ng Panginoong
Dios, Akin ngang titibagin ng unos na hangin sa aking kapusukan; at
magkakaroon ng bugso ng ulan sa aking pagkagalit, at malalaking mga
granizo sa kapusukan upang tunawin.

<span id="an_13:14">13:14</span> Gayon ko ibabagsak ang kuta na inyong
tinapalan ng masamang argamasa, at aking ilalagpak sa lupa, na anopa't
ang pinagsasaligan niyaon ay malilitaw: at mababagsak, at kayo'y
malilipol sa gitna niyaon; at inyong malalaman na ako ang Panginoon.

<span id="an_13:15">13:15</span> Ganito ko wawakasan ang aking kapusukan
sa kuta, at sa nangagtapal ng masamang argamasa; at sasabihin ko sa iyo,
Ang kuta ay wala na, o ang nangagtatapal man;

<span id="an_13:16">13:16</span> Sa makatuwid baga'y ang mga propeta ng
Israel, na nanganghuhula tungkol sa Jerusalem, at nangakakakita ng
pangitaing kapayapaan para sa bayan, at walang kapayapaan, sabi ng
Panginoong Dios.

<span id="an_13:17">13:17</span> At ikaw, anak ng tao, itingin mo ang
iyong mukha laban sa mga anak na babae ng iyong bayan, na nanganghuhula
ng mula sa kanilang sariling puso; at manghula ka laban sa kanila,

<span id="an_13:18">13:18</span> At iyong sabihin, ganito ang sabi ng
Panginoong Dios, Sa aba ng mga babae na nangananahi ng mga unan sa lahat
ng siko, at nagsisigawa ng mga lambong na ukol sa ulo ng iba't ibang
sukat upang manghuli ng mga kaluluwa! Hahanapin baga ninyo ang mga
kaluluwa ng aking bayan, at mangagliligtas na buhay ng mga kaluluwa sa
ganang inyong sarili?

<span id="an_13:19">13:19</span> At inyong nilapastangan ako sa gitna ng
aking bayan dahil sa mga dakot na cebada, at dahil sa mga putol ng
tinapay, upang ipahamak ang mga kaluluwa na hindi marapat mamatay, at
upang iligtas na buhay ang mga kaluluwa na hindi marapat mabuhay, sa
pamamagitan ng inyong pagbubulaan sa aking bayan na nakikinig sa mga
kasinungalingan.

<span id="an_13:20">13:20</span> Kaya't ganito ang sabi ng Panginoong
Dios, Narito, ako'y laban sa inyong mga unan, na inyong ipinanghahanap
ng mga kaluluwa, na paliparin sila, at aking mga lalabnutin sa inyong
mga kamay; at aking pawawalan ang mga kaluluwa, sa makatuwid baga'y ang
mga kaluluwa na inyong hinahanap upang paliparin.

<span id="an_13:21">13:21</span> Ang inyo namang mga lambong ay aking
lalabnutin, at ililigtas ko ang aking bayan sa inyong kamay, at hindi na
sila mangapapasa inyong kamay na mahanap; at inyong malalaman na ako ang
Panginoon.

<span id="an_13:22">13:22</span> Sapagka't sa pamamagitan ng
kasinungalingan ay inyong pinighati ang puso ng matuwid, na hindi ko
pinalungkot, at inyong pinalakas ang kamay ng masama, upang huwag
humiwalay sa kaniyang masamang lakad, at maligtas na buhay;

<span id="an_13:23">13:23</span> Kaya't hindi na kayo mangakakakita ng
walang kabuluhang pangitain o manganghuhula man ng mga panghuhula: at
aking ililigtas ang aking bayan mula sa inyong kamay; at inyong
malalaman na ako ang Panginoon.

<span id="an_14:1">14:1</span> Nang magkagayo'y lumapit sa akin ang ilan
sa mga matanda sa Israel, at nangaupo sa harap ko.

<span id="an_14:2">14:2</span> At ang salita ng Panginoon ay dumating sa
akin na nagsasabi,

<span id="an_14:3">14:3</span> Anak ng tao, tinaglay ng mga lalaking ito
ang kanilang mga diosdiosan sa kanilang puso, at inilagay ang
katitisuran ng kanilang kasamaan sa harap ng kanilang mukha: dapat
bagang sanggunian nila ako?

<span id="an_14:4">14:4</span> Kaya't salitain mo sa kanila, at sabihin
mo sa kanila, Ganito ang sabi ng Panginoong Dios, Bawa't tao sa
sangbahayan ni Israel na nagtataglay ng kaniyang mga diosdiosan sa
kaniyang puso, at naglalagay ng katitisuran ng kaniyang kasamaan sa
harap ng kaniyang mukha, at naparoroon sa propeta; akong Panginoon ay
sasagot sa kaniya roon ng ayon sa karamihan ng kaniyang mga diosdiosan;

<span id="an_14:5">14:5</span> Upang aking makuha ang sangbahayan ni
Israel sa kanilang sariling puso sapagka't silang lahat ay nagsilayo sa
akin dahil sa kanilang mga diosdiosan.

<span id="an_14:6">14:6</span> Kaya't sabihin mo sa sangbahayan ni
Israel, Ganito ang sabi ng Panginoong Dios, Mangagbalik-loob kayo, at
kayo'y magsitalikod sa inyong mga diosdiosan; at ihiwalay ninyo ang
inyong mga mukha sa lahat ninyong kasuklamsuklam.

<span id="an_14:7">14:7</span> Sapagka't bawa't tao sa sangbahayan ni
Israel, o sa mga taga ibang lupa na nangananahan sa Israel, na
humihiwalay ng kaniyang sarili sa akin, at nagtataglay ng kaniyang mga
diosdiosan sa kaniyang puso, at naglalagay ng katitisuran ng kaniyang
kasamaan sa harap ng kaniyang mukha, at naparoroon sa propeta upang
magusisa sa akin tungkol sa kaniyang sarili; akong Panginoon ang sasagot
sa kaniya:

<span id="an_14:8">14:8</span> At aking ititingin ang aking mukha laban
sa taong yaon, at aking gagawin siyang katigilan, na pinakatanda at
pinaka kawikaan, at aking ihihiwalay siya sa gitna ng aking bayan; at
inyong malalaman na ako ang Panginoon.

<span id="an_14:9">14:9</span> At kung ang propeta ay madaya at
magsalita ng isang salita, akong Panginoon ang dumaya sa propetang yaon,
at aking iuunat ang aking kamay sa kaniya, at papatayin ko siya mula sa
gitna ng aking bayang Israel.

<span id="an_14:10">14:10</span> At kanilang dadanasin ang kanilang
kasamaan: ang kasamaan ng propeta ay magiging gaya nga ng kasamaan niya
na humahanap sa kaniya;

<span id="an_14:11">14:11</span> Upang ang sangbahayan ni Israel ay
huwag nang maligaw pa sa akin, o mahawa pa man sa lahat nilang
pagsalangsang; kundi upang sila'y maging aking bayan, at ako'y maging
kanilang Dios, sabi ng Panginoong Dios.

<span id="an_14:12">14:12</span> At ang salita ng Panginoon ay dumating
sa akin, na nagsasabi,

<span id="an_14:13">14:13</span> Anak ng tao, pagka ang isang lupain ay
nagkasala laban sa akin ng pagsalangsang, at aking iniunat ang aking
kamay roon, at aking binali ang tungkod ng tinapay niyaon, at nagsugo
ako ng kagutom doon, at aking inihiwalay roon ang tao at hayop;

<span id="an_14:14">14:14</span> Bagaman ang tatlong lalaking ito, na si
Noe, si Daniel at si Job, ay nangandoon, ang kanila lamang ililigtas ay
ang kanilang sariling mga kaluluwa, sa pamamagitan ng kanilang
katuwiran, sabi ng Panginoong Dios.

<span id="an_14:15">14:15</span> Kung aking paraanin ang mga mabangis na
hayop sa lupain, at kanilang sirain, at ito'y magiba na anopa't walang
taong makadaan dahil sa mga hayop;

<span id="an_14:16">14:16</span> Bagaman ang tatlong lalaking ito ay
nangandoon, buhay ako, sabi ng Panginoong Dios, hindi sila
mangagliligtas ng mga anak na lalake o babae man; sila lamang ang
maliligtas, nguni't ang lupain ay masisira.

<span id="an_14:17">14:17</span> O kung ako'y magpasapit ng tabak sa
lupaing yaon, at aking sabihin, Tabak, dumaan ka sa lupain; na anopa't
aking ihiwalay roon ang tao at hayop;

<span id="an_14:18">14:18</span> Bagaman ang tatlong lalaking ito ay
nangandoon, buhay ako, sabi ng Panginoong Dios, sila'y hindi
mangagliligtas ng mga anak na lalake o babae man, kundi sila lamang ang
maliligtas.

<span id="an_14:19">14:19</span> O kung ako'y magsugo ng salot sa
lupaing yaon, at aking ibugso ang aking kapusukan sa kaniya na may
kabagsikan, upang ihiwalay ang tao't hayop;

<span id="an_14:20">14:20</span> Bagaman si Noe, si Daniel, at si Job,
ay nangandoon, buhay ako, sabi ng Panginoong Dios, hindi sila
mangagliligtas ng mga anak na lalake o babae man; ang kanila lamang
ililigtas ay ang kanilang sariling kaluluwa sa pamamagitan ng kanilang
katuwiran.

<span id="an_14:21">14:21</span> Sapagka't ganito ang sabi ng Panginoong
Dios, Gaano pa nga kaya kung aking pasapitin ang aking apat na mahigpit
na kahatulan sa Jerusalem, ang tabak, at ang kagutom, at ang mabangis na
hayop, at ang salot, upang ihiwalay roon ang tao at hayop?

<span id="an_14:22">14:22</span> Gayon ma'y, narito, doo'y maiiwan ang
isang nalabi na ilalabas, mga anak na lalake at sangpu ng babae: narito,
kanilang lalabasin kayo, at inyong makikita ang kanilang mga lakad at
ang kanilang mga gawa; at kayo'y mangaaaliw tungkol sa kasamaan na aking
pinasapit sa Jerusalem, tungkol sa lahat na aking pinasapit doon.

<span id="an_14:23">14:23</span> At kanilang aaliwin kayo pagka nakikita
ninyo ang kanilang lakad at ang kanilang mga gawa at inyong makikilala
na hindi ko ginawang walang kadahilanan ang lahat na aking ginawa roon,
sabi ng Panginoong Dios.

<span id="an_15:1">15:1</span> At ang salita ng Panginoon ay dumating sa
akin, na nagsasabi.

<span id="an_15:2">15:2</span> Anak ng tao, ano ang higit ng puno ng
baging kay sa alin mang puno ng kahoy, ng sanga ng puno ng baging na
nasa gitna ng mga punong kahoy sa gubat?

<span id="an_15:3">15:3</span> Makakakuha baga ng kahoy doon upang
gawing anomang kayarian? o makakakuha baga roon ang mga tao ng tulos
upang mapagsabitan ng anomang kasangkapan?

<span id="an_15:4">15:4</span> Narito, inihahagis sa apoy na parang
panggatong; sinusupok ng apoy ang dalawang dulo niyaon, at ang gitna
niyao'y nasusunog; magagamit baga sa anomang gawain?

<span id="an_15:5">15:5</span> Narito, ng buo pa, hindi nagagamit sa
anomang gawain: gaano pa nga kaya, pagka nasupok ng apoy, at nasunog,
magagamit pa baga sa anomang gawain?

<span id="an_15:6">15:6</span> Kaya't ganito ang sabi ng Panginoong
Dios, Kung paano ang puno ng baging sa gitna ng mga puno ng kahoy sa
gubat, na aking ibinigay sa apoy na panggatong, gayon ko ibibigay ang
mga nananahan sa Jerusalem.

<span id="an_15:7">15:7</span> At aking ititingin ang aking mukha laban
sa kanila: sila'y magsisilabas sa apoy, nguni't susupukin sila ng apoy;
at inyong malalaman na ako ang Panginoon, pagka aking itiningin ang
aking mukha laban sa kanila.

<span id="an_15:8">15:8</span> At aking sisirain ang lupain, sapagka't
sila'y gumawa ng pagsalangsang, sabi ng Panginoong Dios.

<span id="an_16:1">16:1</span> Muling ang salita ng Panginoon ay
dumating sa akin, na nagsasabi.

<span id="an_16:2">16:2</span> Anak ng tao, ipakilala mo sa Jerusalem
ang kaniyang mga kasuklamsuklam.

<span id="an_16:3">16:3</span> At sabihin mo, Ganito ang sabi ng
Panginoong Dios sa Jerusalem: Ang iyong pinagmulan at ang iyong
kapanganakan ay ang lupain ng Cananeo; ang Amorrheo ay iyong Ama, at ang
iyong ina ay Hethea.

<span id="an_16:4">16:4</span> At tungkol sa iyong kapanganakan, nang
araw na ikaw ay ipanganak ay hindi naputol ang iyong pusod, o napaliguan
ka man sa tubig upang linisin ka; ikaw ay hindi pinahiran ng asin, o
nabalot man.

<span id="an_16:5">16:5</span> Walang matang nahabag sa iyo; upang gawin
ang anoman sa mga ito sa iyo, na maawa sa iyo; kundi ikaw ay nahagis sa
luwal na parang, sapagka't ang iyong pagkatao ay itinakuwil, nang araw
na ikaw ay ipanganak.

<span id="an_16:6">16:6</span> At nang ako'y dumaan sa tabi mo, at
makita kita na nagugumon sa iyong dugo, sinabi ko sa iyo, Bagaman ikaw
ay nagugumon sa iyong dugo, mabuhay ka: oo, sinabi ko sa iyo, Bagaman
ikaw ay nagugumon sa iyong dugo, mabuhay ka.

<span id="an_16:7">16:7</span> Pinarami kita na parang damo sa parang,
at ikaw ay kumapal at dumakilang mainam, at ikaw ay nagtamo ng mainam na
kagayakan: ang iyong dibdib ay naganyo, at ang iyong buhok ay lumago;
gayon ma'y ikaw ay hubo at hubad.

<span id="an_16:8">16:8</span> Nang ako nga'y magdaan sa tabi mo, at
tumingin sa iyo, narito, ang iyong panahon ay panahon ng pagibig; at
aking iniladlad ang aking balabal sa iyo, at tinakpan ko ang iyong
kahubaran: oo, ako'y sumumpa sa iyo, at nakipagtipan sa iyo, sabi ng
Panginoong Dios, at ikaw ay naging akin.

<span id="an_16:9">16:9</span> Nang magkagayo'y pinaliguan kita ng
tubig; oo, aking nilinis na mainam ang iyong dugo, at pinahiran kita ng
langis.

<span id="an_16:10">16:10</span> Binihisan din naman kita ng yaring may
burda, at sinapatusan kita ng balat ng foka, at binigkisan kita sa
palibot ng mainam na kayong lino, at binalot kita ng sutla.

<span id="an_16:11">16:11</span> Ginayakan din naman kita ng hiyas, at
nilagyan ko ng mga pulsera ang iyong mga kamay, at ng isang kuwintas ang
iyong leeg.

<span id="an_16:12">16:12</span> At nilagyan ko ng hikaw ang iyong
ilong, at ng mga hikaw ang iyong mga tainga, at isang magandang putong
ang iyong ulo.

<span id="an_16:13">16:13</span> Ganito ka nagayakan ng ginto at pilak;
at ang iyong damit ay mainam na kayong lino, at sutla at yaring may
burda; ikaw ay kumain ng mainam na harina, at ng pulot, at ng langis; at
ikaw ay lubhang maganda, at ikaw ay guminhawa sa kalagayang pagkahari.

<span id="an_16:14">16:14</span> At ang iyong kabantugan ay nangalat sa
gitna ng mga bansa dahil sa iyong kagandahan; sapagka't naging sakdal
dahil sa aking kamahalan na aking inilagay sa iyo, sabi ng Panginoong
Dios.

<span id="an_16:15">16:15</span> Nguni't ikaw ay tumiwala sa iyong
kagandahan, at nagpatutot dahil sa iyong kabantugan, at ikinalat mo ang
iyong mga pakikiapid sa bawa't nagdaraan; yao'y kaniya nga.

<span id="an_16:16">16:16</span> At kinuha mo ang iyong mga suot, at
ginawa mo para sa iyo ang mga mataas na dako na kagayakan na may
sarisaring kulay, at nagpatutot sa kanila: ang gayong mga bagay ay hindi
na darating, o mangyayari pa man.

<span id="an_16:17">16:17</span> Kinuha mo naman ang iyong mga magandang
hiyas na ginto at pilak, na aking ibinigay sa iyo, at ginawa mo sa iyo
ng mga larawan ng mga tao, at iyong ipinagpatutot sa kanila;

<span id="an_16:18">16:18</span> At iyong kinuha ang iyong mga bihisang
may burda, at ibinalot mo sa kanila, at inilagay mo ang aking langis at
ang aking kamangyan sa harap nila.

<span id="an_16:19">16:19</span> Ang aking tinapay naman na aking
ibinigay sa iyo, mainam na harina, at langis, pulot, na aking ipinakain
sa iyo, iyong inilagay nga sa harap nila na pinakamasarap na amoy; at
ganito nangyari, sabi ng Panginoong Dios.

<span id="an_16:20">16:20</span> Bukod dito'y kinuha mo ang iyong mga
anak na lalake at babae, na iyong ipinanganak sa akin, at ang mga ito ay
iyong inihain sa kanila upang lamunin. Ang iyo bagang mga pakikiapid ay
maliit na bagay.

<span id="an_16:21">16:21</span> Na iyong pinatay ang aking mga anak, at
iyong ibinigay sila na pinararaan sila sa apoy?

<span id="an_16:22">16:22</span> At sa lahat ng iyong mga
kasuklamsuklam, at ng iyong mga pakikiapid hindi mo inalaala ang mga
kaarawan ng iyong kabataan, nang ikaw ay hubo at hubad, at nagugumon sa
iyong dugo.

<span id="an_16:23">16:23</span> At nangyari, pagkatapos ng iyong buong
kasamaan (sa aba, sa aba mo! sabi ng Panginoong Dios),

<span id="an_16:24">16:24</span> Na ikaw ay nagtayo para sa iyo ng isang
matayog na dako, at gumawa ka para sa iyo ng mataas na dako sa bawa't
lansangan.

<span id="an_16:25">16:25</span> Itinayo mo ang iyong mataas na dako sa
bawa't bukana ng daan, at ginawa mong kasuklamsuklam ang iyong
kagandahan, at ibinuka mo ang iyong mga paa sa bawa't nagdaraan, at
pinarami mo ang iyong pakikiapid.

<span id="an_16:26">16:26</span> Ikaw naman ay nakiapid din sa mga taga
Egipto, na iyong mga kalapit bayan, na malaki sa pangangatawan; at iyong
pinarami ang iyong pakikiapid upang mungkahiin mo ako sa galit.

<span id="an_16:27">16:27</span> Narito nga, iniunat ko ang aking kamay
sa iyo, at binawasan ko ang iyong karaniwang pagkain, at ibinigay kita
sa balang maibigan ng nangagtatanim sa iyo, na mga anak na babae ng mga
Filisteo, na nangapapahiya sa iyong kalibugan.

<span id="an_16:28">16:28</span> Ikaw naman ay nagpatutot din sa mga
taga Asiria, sapagka't ikaw ay hindi nasisiyahan: oo, ikaw ay nagpatutot
sa kanila, at gayon ma'y hindi ka nasisiyahan.

<span id="an_16:29">16:29</span> Bukod dito'y iyong pinarami ang iyong
pakikiapid sa lupain ng Canaan, hanggang sa Caldea; at gayon ma'y hindi
ka nasisiyahan.

<span id="an_16:30">16:30</span> Pagkahinahina ng iyong loob, sabi ng
Panginoong Dios, palibhasa'y iyong ginagawa ang lahat na bagay na ito,
na gawa ng isang hambog na patutot:

<span id="an_16:31">16:31</span> Sa iyong pagtatayo ng iyong matayog na
dako sa bukana ng bawa't daan, at ginagawa mo ang iyong mataas na dako
sa bawa't lansangan; at hindi ka naging gaya ng isang patutot sa iyong
pagwawalang kabuluhan ng upa.

<span id="an_16:32">16:32</span> Isang babae na napakakalunya! na
tumatanggap sa iba na kahalili ng kaniyang asawa!

<span id="an_16:33">16:33</span> Sila'y nagbibigay ng mga kaloob sa
lahat ng mga patutot: nguni't ikaw ay nagbibigay ng iyong mga kaloob sa
lahat na mangliligaw sa iyo, at iyong sinusuhulan sila, upang sila'y
magsilapit sa iyo sa bawa't dako, dahil sa iyong mga pakikiapid.

<span id="an_16:34">16:34</span> At ang kaibahan ng ibang mga babae ay
nasa iyo sa iyong mga pakikiapid, sa paraang walang sumusunod sa iyo
upang makiapid: at sa iyong pagbibigay ng upa, at walang upa na
ibinibigay sa iyo, kaya't ikaw ay kaiba.

<span id="an_16:35">16:35</span> Kaya't, Oh patutot, pakinggan mo ang
salita ng Panginoon:

<span id="an_16:36">16:36</span> Ganito ang sabi ng Panginoong Dios,
Sapagka't ang iyong karumihan ay nahayag, at ang iyong kahubaran ay
nalitaw sa iyong mga pakikiapid sa mga mangliligaw sa iyo; at dahil sa
lahat ng diosdiosan na iyong mga kasuklamsuklam, at dahil sa dugo ng
iyong mga anak, na iyong ibinigay sa kanila;

<span id="an_16:37">16:37</span> Kaya't, narito, aking pipisanin ang
lahat na mangingibig sa iyo, na iyong pinagkaroonan ng kalayawan, at
lahat ng iyong inibig, sangpu ng lahat na iyong kinapuotan; akin ngang
pipisanin sila laban sa iyo sa bawa't dako, at aking ililitaw ang iyong
kahubaran sa kanila, upang kanilang makita ang iyong buong kahubaran.

<span id="an_16:38">16:38</span> At aking hahatulan ka na gaya ng hatol
sa mga babaing nangangalunya at nagbububo ng dugo; at aking dadalhin sa
iyo ang dugo ng kapusukan at ng paninibugho.

<span id="an_16:39">16:39</span> Ikaw ay ibibigay ko rin sa kanilang
kamay, at kanilang ibabagsak ang iyong matayog na dako, at igigiba ang
iyong mga mataas na dako, at kanilang huhubaran ka ng iyong mga suot, at
kukunin ang iyong magandang mga hiyas; at kanilang iiwan ka na hubo at
hubad.

<span id="an_16:40">16:40</span> Sila naman ay mangagaahon ng isang
pulutong laban sa iyo, at babatuhin ka nila ng mga bato, at palalagpasan
ka ng kanilang mga tabak.

<span id="an_16:41">16:41</span> At susunugin nila ng apoy ang iyong mga
bahay, at maglalapat ng mga kahatulan sa iyo sa paningin ng maraming
babae; at aking patitigilin ka sa pagpapapatutot, at ikaw naman ay hindi
na magbibigay pa ng upa.

<span id="an_16:42">16:42</span> Sa gayo'y aking papawiin ang aking
kapusukan sa iyo, at ang aking paninibugho ay hihiwalay sa iyo, at ako'y
matatahimik, at hindi na magagalit pa.

<span id="an_16:43">16:43</span> Sapagka't hindi mo naalaala ang mga
kaarawan ng iyong kabataan, kundi ako'y pinapagiinit mo sa lahat ng mga
bagay na ito; kaya't, narito, akin namang pararatingin ang iyong lakad
sa iyong ulo, sabi ng Panginoong Dios: at hindi ka na gagawa ng
kahalayang ito, na higit kay sa lahat ng iyong mga kasuklamsuklam.

<span id="an_16:44">16:44</span> Narito, bawa't sumasambit ng mga
kawikaan ay sasambitin ang kawikaang ito laban sa iyo, na sasabihin,
Kung ano ang ina, gayon ang kaniyang anak na babae.

<span id="an_16:45">16:45</span> Ikaw ang anak na babae ng iyong ina, na
nagtakuwil ng kaniyang asawa at ng kaniyang mga anak; at ikaw ang
kapatid ng iyong mga kapatid, na nagtakuwil ng kanilang mga asawa at ng
kanilang mga anak: ang inyong ina ay Hetea, at ang inyong ama ay
Amorrheo.

<span id="an_16:46">16:46</span> At ang iyong panganay na kapatid na
babae ay ang Samaria na tumatahan sa iyong kaliwa, siya at ang kaniyang
mga anak na babae; at ang iyong bunsong kapatid na babae na tumatahan sa
iyong kanan ay Sodoma at ang kaniyang mga anak.

<span id="an_16:47">16:47</span> Gayon ma'y hindi ka lumakad sa kanilang
mga lakad, o gumawa man ng ayon sa kanilang kasuklamsuklam, kundi wari
napakaliit na bagay, ikaw ay hamak na higit kay sa kanila sa lahat ng
iyong mga lakad.

<span id="an_16:48">16:48</span> Buhay ako, sabi ng Panginoong Dios, ang
Sodoma na iyong kapatid na babae ay hindi gumawa, siya o ang kaniyang
mga anak na babae man, na gaya ng iyong ginawa, ng ginawa mo, at ng
iyong mga anak na babae.

<span id="an_16:49">16:49</span> Narito, ito ang kasamaan ng iyong
kapatid na babae na Sodoma; kapalaluan, kayamuan sa tinapay, at ang
malabis na kapahingahan ay nasa kaniya at sa kaniyang mga anak na babae;
at hindi man niya pinalakas ang kamay ng dukha at mapagkailangan.

<span id="an_16:50">16:50</span> At sila'y palalo at gumawa ng
kasuklamsuklam sa harap ko: kaya't aking inalis sila, ayon sa aking
minagaling.

<span id="an_16:51">16:51</span> Kahit ang Samaria ay hindi nakagawa ng
kalahati ng iyong mga kasalanan, nguni't pinarami mo ang iyong mga
kasuklamsuklam na higit kay sa kanila, at iyong pinabuti ang iyong mga
kapatid na babae sa pamamagitan ng lahat mong mga kasuklamsuklam na
iyong ginawa.

<span id="an_16:52">16:52</span> Ikaw rin naman, taglayin mo ang iyong
sariling kahihiyan, sa iyong paglalapat ng kahatulan sa iyong mga
kapatid na babae; sa iyong mga kasalanan na iyong nagawa na higit na
kasuklamsuklam kay sa kanila, sila'y lalong matuwid kay sa iyo: oo,
malito ka, at taglayin mo ang iyong kahihiyan, sa iyong pagpapabuti sa
iyong mga kapatid na babae.

<span id="an_16:53">16:53</span> At aking panunumbalikin uli sila mula
sa kanilang pagkabihag, sa pagkabihag ng Sodoma at ng kaniyang mga anak
na babae, at sa pagkabihag ng Samaria at ng kaniyang mga anak na babae,
at sa pagkabihag ng iyong mga bihag sa gitna nila.

<span id="an_16:54">16:54</span> Upang iyong taglayin ang iyong sariling
kahihiyan, at ikaw ay mapahiya dahil sa lahat na iyong ginawa sa iyong
pagaliw sa kanila.

<span id="an_16:55">16:55</span> At ang iyong mga kapatid na babae ang
Sodoma at ang kaniyang mga anak na babae mangagbabalik sa kanilang
dating kalagayan; at ang Samaria at ang kaniyang mga anak na babae ay
mangagbabalik sa kanilang dating kalagayan; at ikaw at ang iyong mga
anak ay mangagbabalik sa inyong dating kalagayan.

<span id="an_16:56">16:56</span> Sapagka't ang iyong kapatid na babae na
Sodoma ay hindi nabanggit ng iyong bibig sa kaarawan ng iyong
kapalaluan;

<span id="an_16:57">16:57</span> Bago nalitaw ang iyong kasamaan, gaya
sa panahon ng kapulaan sa mga anak na babae ng Siria, at sa lahat na
nangasa palibot niya, na mga anak na babae ng mga Filisteo, na siyang
kumukutya sa iyo sa palibot.

<span id="an_16:58">16:58</span> Iyong isinagawa ang iyong kahalayan at
ang iyong mga kasuklamsuklam, sabi ng Panginoon.

<span id="an_16:59">16:59</span> Sapagka't ganito ang sabi ng Panginoong
Dios, Akin namang gagawin sa iyo na gaya ng iyong ginawa, na iyong
hinamak ang sumpa sa pagsira ng tipan.

<span id="an_16:60">16:60</span> Gayon ma'y aalalahanin ko ang aking
tipan sa iyo nang mga kaarawan ng iyong kabataan, at aking itatatag sa
iyo ang isang walang hanggang tipan.

<span id="an_16:61">16:61</span> Kung magkagayo'y aalalahanin mo ang
iyong mga lakad, at mapapahiya ka, pagka iyong tatanggapin ang iyong mga
kapatid na babae, ang iyong mga matandang kapatid at ang iyong batang
kapatid: at aking ibibigay sila sa iyo na mga pinakaanak na babae,
nguni't hindi sa pamamagitan ng iyong tipan.

<span id="an_16:62">16:62</span> At aking itatatag ang aking tipan sa
iyo; at iyong malalaman na ako ang Panginoon;

<span id="an_16:63">16:63</span> Upang iyong maalaala, at malito ka, at
kailan pa man ay hindi mo na bukahin ang iyong bibig, dahil sa iyong
kahihiyan, pagka aking pinatawad ka ng lahat na iyong nagawa, sabi ng
Panginoong Dios.

<span id="an_17:1">17:1</span> At ang salita ng Panginoon ay dumating sa
akin, na nagsasabi,

<span id="an_17:2">17:2</span> Anak ng tao, magbugtong ka, at magsalita
ka ng talinhaga sa sangbahayan ni Israel;

<span id="an_17:3">17:3</span> At iyong sabihin, Ganito ang sabi ng
Panginoong Dios, Isang malaking aguila na may mga malaki at mahabang
pakpak na puno ng mga balahibo, na may sarisaring kulay, naparoon sa
Libano, at kinuha ang dulo ng cedro:

<span id="an_17:4">17:4</span> Kaniyang binali ang pinakamataas na
sariwang mga sanga niyaon, at dinala sa isang lupain na kalakalan;
inilagay niya sa isang bayan ng mga mangangalakal.

<span id="an_17:5">17:5</span> Kumuha rin siya sa binhi ng lupain, at
itinanim sa isang mainam na lupa; itinanim niya sa tabi ng maraming
tubig; kaniyang itinanim na parang puno ng kahoy na sauce.

<span id="an_17:6">17:6</span> At tumubo, at naging mayabong, na puno ng
baging na mababa, na ang mga sanga ay patungo sa dako niya, at ang mga
ugat niyao'y nasa ilalim niya; sa gayo'y naging isang puno ng baging, at
nagsanga, at nagsupling.

<span id="an_17:7">17:7</span> May iba namang malaking aguila na may mga
malaking pakpak at maraming balahibo: at, narito, ang puno ng baging na
ito ay pumihit ang mga ugat niyaon, sa dako niya, at isinupling ang
kaniyang mga sanga sa dako niya mula sa mga pitak na kinatatamanan,
upang kaniyang madilig.

<span id="an_17:8">17:8</span> Natanim sa isang mabuting lupa sa siping
ng maraming tubig, upang makapagsanga, at makapagbunga, upang maging
mabuting puno ng baging.

<span id="an_17:9">17:9</span> Sabihin mo, Ganito ang sabi ng Panginoong
Dios, Giginhawa baga yaon? hindi baga niya bubunutin ang mga ugat
niyaon, at kikitlin ang bunga niyaon, upang matuyo; upang ang lahat na
sariwang ladlad na mga dahon niyaon ay mangatuyo? at hindi sa
pamamagitan ng malakas na bisig o maraming tao ay ito'y mabubunot sa mga
ugat.

<span id="an_17:10">17:10</span> Oo, narito, yamang natanim ay giginhawa
baga? hindi baga lubos na matutuyo pagka nahipan siya ng hanging
silanganan? matutuyo sa mga pitak na tinubuan niya.

<span id="an_17:11">17:11</span> Bukod dito'y ang salita ng Panginoon ay
dumating sa akin, na nagsasabi:

<span id="an_17:12">17:12</span> Sabihin mo nga sa mapanghimagsik na
sangbahayan, Hindi baga ninyo nalalaman ang kahulugan ng mga bagay na
ito? saysayin mo sa kanila, Narito, ang hari sa Babilonia ay dumating sa
Jerusalem, at kinuha ang hari niyaon, at ang mga prinsipe niyaon, at
dinala niya sa Babilonia.

<span id="an_17:13">17:13</span> At siya'y kumuha sa lahing hari, at
nakipagtipan siya sa kaniya: isinailalim din niya siya sa panunumpa, at
dinala ang mga dakila sa lupain;

<span id="an_17:14">17:14</span> Upang ang kaharian ay mababa, upang
huwag makataas, kundi sa pagiingat ng kaniyang tipan ay mapatayo.

<span id="an_17:15">17:15</span> Nguni't siya'y nanghimagsik laban sa
kaniya sa pagpapadala ng kaniyang mga sugo sa Egipto, upang mabigyan
nila siya ng mga kabayo at maraming tao. Giginhawa baga siya?
makatatanan baga siya na gumagawa ng ganyang mga bagay? makatatahan kaya
siya na sumira ng tipan?

<span id="an_17:16">17:16</span> Buhay ako, sabi ng Panginoong Dios,
tunay na sa dakong tinatahanan ng hari na pinaggawaan sa kaniyang hari,
na ang sumpa ay hinamak niya, at ang tipan ay sinira niya, siya nga'y
mamamatay sa gitna ng Babilonia na kasama niya.

<span id="an_17:17">17:17</span> Kahit si Faraon man sangpu ng kaniyang
makapangyarihang hukbo at malaking pulutong sa pakikidigma ay walang
magagawa, pagka sila'y mangagtitindig ng mga bunton; at mangagtatayo ng
mga katibayan, upang pumatay ng maraming mga tao.

<span id="an_17:18">17:18</span> Sapagka't kaniyang hinamak ang sumpa sa
pagsira ng tipan; at narito, naiabot na niya ang kaniyang kamay, at
gayon ma'y ginawa ang lahat na bagay na ito; siya'y hindi makatatanan.

<span id="an_17:19">17:19</span> Kaya't ganito ang sabi ng Panginoong
Dios, Buhay ako, walang pagsalang ang panunumpa sa akin na kaniyang
hinamak, at ang tipan sa akin na kaniyang sinira, aking pararatingin sa
kaniyang sariling ulo.

<span id="an_17:20">17:20</span> At aking ilalagay ang aking panilo sa
kaniya, at siya'y mahuhuli sa aking silo, at dadalhin ko siya sa
Babilonia, at siya'y aking hahatulan doon dahil sa kaniyang
pagsalangsang na kaniyang isinalangsang laban sa akin.

<span id="an_17:21">17:21</span> At ang lahat niyang mga tanan sa lahat
niyang pulutong ay mangabubuwal sa pamamagitan ng tabak, at ang nalabi
ay mangangalat sa bawa't dako: at inyong malalaman na akong Panginoon
ang nagsalita niyaon.

<span id="an_17:22">17:22</span> Ganito ang sabi ng Panginoong Dios,
Kukuha naman ako sa dulo ng mataas na cedro, at aking itatanim; sa
pinakamataas ng kaniyang sariwang sanga ay puputol ako ng supling, at
aking itatanim sa isang mataas na bundok at matayog:

<span id="an_17:23">17:23</span> Sa bundok na kaitaasan ng Israel ay
aking itatanim: at magsasanga at magbubunga, at magiging mainam na
cedro: at sa lilim niyao'y tatahan ang lahat na ibon na ma'y iba't ibang
uri; sa lilim ng mga sanga niyaon magsisitahan sila.

<span id="an_17:24">17:24</span> At ang lahat na punong kahoy sa parang
ay makakaalam na akong Panginoon ang nagbaba sa mataas na punong kahoy,
nagtaas sa mababang punong kahoy, tumuyo sa sariwang punong kahoy, at
nagpanariwa sa tuyong punong kahoy: akong Panginoon ang nagsalita at
gumawa niyaon.

<span id="an_18:1">18:1</span> Ang salita ng Panginoon ay dumating uli
sa akin, na nagsasabi,

<span id="an_18:2">18:2</span> Anong ibig ninyong sabihin na inyong
sinasambit ang kawikaang ito tungkol sa lupain ng Israel, na sinasabi,
Kinain ng mga magulang ang mga maasim na ubas, at ang mga ngipin ng mga
anak ay nagsisipangilo?

<span id="an_18:3">18:3</span> Buhay ako, sabi ng Panginoong Dios, hindi
na ninyo sasambitin pa ang kawikaang ito sa Israel.

<span id="an_18:4">18:4</span> Narito, lahat ng kaluluwa ay akin; kung
paano ang kaluluwa ng ama, gayon din ang kaluluwa ng anak ay akin: ang
kaluluwa na nagkakasala ay mamamatay.

<span id="an_18:5">18:5</span> Nguni't kung ang isang tao ay maging
ganap, at gumawa ng tapat at matuwid,

<span id="an_18:6">18:6</span> At hindi kumain sa mga bundok, o itinaas
man ang kaniyang mga mata sa mga diosdiosan ng sangbahayan ni Israel, o
nadumhan man ang asawa ng kaniyang kapuwa, o lumapit man sa isang babae
na may kapanahunan:

<span id="an_18:7">18:7</span> At hindi pumighati sa kanino man, kundi
nagsauli ng sangla sa mangungutang sa kaniya, hindi sumamsam ng anoman
sa pamamagitan ng pangdadahas nagbigay ng kaniyang tinapay sa gutom, at
nagbalot ng kasuutan sa hubad;

<span id="an_18:8">18:8</span> Siya na hindi nagbigay na may patubo, o
kumuha man ng anomang pakinabang, na iniurong ang kaniyang kamay sa
kasamaan, gumawa ng tunay na kahatulan sa tao't tao,

<span id="an_18:9">18:9</span> Lumakad ng ayon sa aking mga
palatuntunan, at nagingat ng aking mga kahatulan upang gawing may
katotohanan; siya'y ganap, siya'y walang pagsalang mabubuhay, sabi ng
Panginoong Dios.

<span id="an_18:10">18:10</span> Kung siya'y magkaanak ng isang lalake
na tulisan, mangbububo ng dugo, at gumagawa ng alin man sa mga ganitong
bagay,

<span id="an_18:11">18:11</span> At hindi gumagawa ng alin man sa mga
katungkulang yaon, kundi kumain nga sa mga bundok, at nadumhan ang asawa
ng kaniyang kapuwa,

<span id="an_18:12">18:12</span> Pumighati ng dukha at mapagkailangan,
sumamsam sa pamamagitan ng pangdadahas, hindi nagsauli ng sangla, at
itinaas ang kaniyang mga mata sa mga diosdiosan, gumawa ng
kasuklamsuklam.

<span id="an_18:13">18:13</span> Nagbigay na may patubo, at tumanggap ng
pakinabang; mabubuhay nga baga siya? siya'y hindi mabubuhay: kaniyang
ginawa ang lahat na kasuklamsuklam na ito: siya'y walang pagsalang
mamamatay; ang kaniyang dugo ay sasa kaniya.

<span id="an_18:14">18:14</span> Ngayon, narito, kung siya'y magkaanak
ng isang lalake, na nakikita ang lahat na kasalanan ng kaniyang ama na
ginawa, at natatakot, at hindi gumagawa ng gayon;

<span id="an_18:15">18:15</span> Na hindi kumain sa mga bundok, o
itinaas man ang kaniyang mga mata sa mga diosdiosan ng sangbahayan ni
Israel; hindi nadumhan ang asawa ng kaniyang kapuwa,

<span id="an_18:16">18:16</span> O pumighati man sa kanino man, hindi
tumanggap ng anomang sangla, o sumamsam man sa pamamagitan ng
pangdadahas, kundi nagbigay ng kaniyang tinapay sa gutom, at nagbalot ng
kasuutan sa hubad;

<span id="an_18:17">18:17</span> Na iniurong ang kaniyang kamay sa
dukha, na hindi tumanggap ng patubo o ng pakinabang man, ginawa ang
aking mga kahatulan, lumakad sa aking mga palatuntunan, hindi siya
mamamatay, ng dahil sa kasamaan ng kaniyang ama, siya'y walang pagsalang
mabubuhay.

<span id="an_18:18">18:18</span> Tungkol sa kaniyang ama, sapagka't
siya'y pumighating may kabagsikan, sumamsam sa kaniyang kapatid sa
pamamagitan ng pangdadahas, at gumawa ng hindi mabuti sa gitna ng
kaniyang bayan, narito siya'y mamamatay sa kaniyang kasamaan.

<span id="an_18:19">18:19</span> Gayon ma'y sinasabi ninyo, Bakit hindi
dinadala ng anak ang kasamaan ng ama? Pagka ginawa ng anak ang tapat at
matuwid, at nag-ingat ng lahat na aking palatuntunan, at isinagawa,
siya'y walang pagsalang mabubuhay.

<span id="an_18:20">18:20</span> Ang kaluluwa na nagkakasala, mamamatay:
ang anak ay hindi magdadanas ng kasamaan ng ama, o magdadanas man ang
ama ng kasamaan ng anak; ang katuwiran ng matuwid ay sasa kaniya, at ang
kasamaan ng masama ay sasa kaniya.

<span id="an_18:21">18:21</span> Nguni't kung ang masama ay humiwalay sa
kaniyang lahat na kasalanan na kaniyang nagawa, at ingatan ang lahat na
aking mga palatuntunan, at gumawa ng tapat at matuwid, siya'y walang
pagsalang mabubuhay, siya'y hindi mamamatay.

<span id="an_18:22">18:22</span> Wala sa kaniyang mga pagsalangsang na
nagawa niya na aalalahanin laban sa kaniya: sa kaniyang katuwiran na
kaniyang ginawa ay mabubuhay siya.

<span id="an_18:23">18:23</span> Mayroon baga akong anomang kasayahan sa
kamatayan ng masama? sabi ng Panginoong Dios: at hindi baga mabuti na
siya'y humiwalay sa kaniyang lakad, at mabuhay?

<span id="an_18:24">18:24</span> Nguni't pagka ang matuwid ay humiwalay
sa kaniyang katuwiran, at gumagawa ng kasamaan, at gumagawa ng ayon sa
lahat na kasuklamsuklam na ginagawa ng masamang tao, mabubuhay baga
siya? Walang aalalahanin sa kaniyang mga matuwid na gawa na kaniyang
ginawa: sa kaniyang pagsalangsang na kaniyang isinalangsang, at sa
kaniyang kasalanan na kaniyang ipinagkasala, sa mga yaon mamamatay siya.

<span id="an_18:25">18:25</span> Gayon ma'y inyong sinasabi, Ang daan ng
Panginoon ay hindi matuwid. Pakinggan mo ngayon, Oh sangbahayan ni
Israel, Hindi baga ang aking daan ay matuwid? hindi baga ang iyong mga
lakad ang di matuwid?

<span id="an_18:26">18:26</span> Pagka ang matuwid ay humihiwalay sa
kaniyang katuwiran, at gumagawa ng kasamaan, at kinamamatayan; sa
kasamaan na kaniyang nagawa ay mamamatay siya.

<span id="an_18:27">18:27</span> Muli, pagka ang masama ay humihiwalay
sa kaniyang kasamaan na kaniyang nagawa, at gumawa ng tapat at matuwid,
kaniyang ililigtas na buhay ang kaniyang kaluluwa.

<span id="an_18:28">18:28</span> Sapagka't siya'y nagmunimuni, at
humiwalay sa lahat niyang pagsalangsang na kaniyang nagawa, siya'y
walang pagsalang mabubuhay, siya'y hindi mamamatay.

<span id="an_18:29">18:29</span> Gayon ma'y sabi ng sangbahayan ni
Israel, Ang daan ng Panginoon ay hindi matuwid. Oh sangbahayan ni
Israel, hindi baga ang aking mga daan ay matuwid? hindi baga ang iyong
mga lakad ay ang di matuwid?

<span id="an_18:30">18:30</span> Kaya't hahatulan ko kayo, Oh
sangbahayan ni Israel, bawa't isa'y ayon sa kaniyang mga lakad, sabi ng
Panginoong Dios. Kayo'y mangagbalik-loob, at magsihiwalay kayo sa lahat
ninyong pagsalangsang; sa gayo'y ang kasamaan ay hindi magiging inyong
kapahamakan.

<span id="an_18:31">18:31</span> Inyong iwaksi ang lahat ninyong
pagsalangsang, na inyong isinalangsang: at kayo'y magbagong loob at
magbagong diwa: sapagka't bakit kayo mamamatay, Oh angkan ni Israel?

<span id="an_18:32">18:32</span> Sapagka't wala akong kasayahan sa
kamatayan niya na namamatay, sabi ng Panginoong Dios: kaya't
magsipagbalik-loob kayo, at kayo'y mangabuhay.

<span id="an_19:1">19:1</span> Bukod dito'y magbadya ka ng isang taghoy
na ukol sa mga prinsipe sa Israel.

<span id="an_19:2">19:2</span> At iyong sabihin, naging ano baga ang
iyong ina? Isang leona: siya'y humiga sa gitna ng mga leon, sa gitna ng
mga batang leon, pinakain niya ang kaniyang mga anak.

<span id="an_19:3">19:3</span> At pinalaki niya ang isa sa kaniyang mga
anak: yao'y naging isang batang leon, at yao'y natuto na manghuli at
lumamon ng mga tao.

<span id="an_19:4">19:4</span> Narinig naman yaon ng mga bansa; yao'y
nahuli sa kanilang hukay; at dinala nila yaon na natatanikalaan sa
lupain ng Egipto.

<span id="an_19:5">19:5</span> Nang makita nga niya na siya'y naghintay,
at ang kaniyang pagasa ay nawala, kumuha nga siya ng iba sa kaniyang mga
anak, at ginawang batang leon.

<span id="an_19:6">19:6</span> At yao'y nagpanhik manaog sa gitna ng mga
leon, yao'y naging batang leon; at yao'y natuto na manghuli, at lumamon
ng mga tao.

<span id="an_19:7">19:7</span> At naalaman niya ang kanilang mga
palacio, at sinira ang kanilang mga bayan; at ang lupain ay nagiba, at
ang lahat na nangandoon, dahil sa hugong ng kaniyang angal.

<span id="an_19:8">19:8</span> Nang magkagayo'y nagsilagay ang mga bansa
laban sa kaniya sa bawa't dako na mula sa mga lalawigan; at ipinaglagay
nila siya ng panilo; nahuli siya sa kanilang hukay.

<span id="an_19:9">19:9</span> At may tanikalang inilagay siya nila sa
isang kulungan, at dinala nila siya sa hari sa Babilonia; ipinasok nila
siya sa katibayan, upang ang kaniyang tinig ay huwag nang marinig sa mga
bundok ng Israel.

<span id="an_19:10">19:10</span> Ang inyong ina ay parang puno ng ubas
sa iyong dugo, na natanim sa tabi ng tubig: siya'y mabunga at puno ng
mga sanga, dahil sa maraming tubig.

<span id="an_19:11">19:11</span> At siya'y nagkaroon ng mga matibay na
tutungkurin na magagawang mga cetro nila na nagpupuno, at ang kanilang
taas ay nataas sa mga masinsing sanga, at nangakita sa kanilang taas
dahil sa karamihan ng kanilang mga sanga.

<span id="an_19:12">19:12</span> Nguni't siya'y nabunot sa pag-aalab ng
loob, siya'y nahagis sa lupa, at tinuyo ng hanging silanganan ang bunga
niya: ang kaniyang mga matibay na tutungkurin ay nangabali at
nagsidupok; pinagsupok sa apoy.

<span id="an_19:13">19:13</span> At ngayo'y natanim siya sa ilang, sa
isang tuyo at uhaw na lupain.

<span id="an_19:14">19:14</span> At lumabas ang apoy sa mga tutungkurin
ng kaniyang mga sanga, sinupok ang kaniyang bunga, na anopa't nawalan ng
matibay na tutungkurin na magiging cetro upang ipagpuno. Ito ay
panaghoy, at magiging pinakapanaghoy.

<span id="an_20:1">20:1</span> At nangyari nang ikapitong taon, nang
ikalimang buwan, nang ikasangpu ng buwan, na ang ilan sa mga matanda ng
Israel ay nagsiparoon na sumangguni sa Panginoon, at nagsiupo sa harap
ko.

<span id="an_20:2">20:2</span> At ang salita ng Panginoon ay dumating sa
akin, na nagsasabi,

<span id="an_20:3">20:3</span> Anak ng tao, salitain mo sa mga matanda
ng Israel, at sabihin mo sa kanila, Ganito ang sabi ng Panginoong Dios:
Kayo baga'y naparito upang sumangguni sa akin? Buhay ako, sabi ng
Panginoong Dios, hindi ako mapagsasanggunian ninyo.

<span id="an_20:4">20:4</span> Hahatulan mo baga sila, anak ng tao,
hahatulan mo baga sila? Ipakilala mo sa kanila ang mga kasuklamsuklam ng
kanilang mga magulang;

<span id="an_20:5">20:5</span> At sabihin mo sa kanila; Ganito ang sabi
ng Panginoong Dios: Nang araw na aking piliin ang Israel, at itaas ko
ang aking kamay sa lahi ng sangbahayan ni Jacob, at pakilala ako sa
kanila sa lupain ng Egipto, na iginawad ko ang aking kamay sa kanila na
sinabi, Ako ang Panginoon ninyong Dios;

<span id="an_20:6">20:6</span> Nang araw na yaon ay iginawad ko ang
aking kamay sa kanila, upang ilabas ko sila sa lupain ng Egipto, na
dalhin sa lupain na aking itinaan sa kanila na binubukalan ng gatas at
pulot, na siyang pinakamainam kay sa lahat ng lupain.

<span id="an_20:7">20:7</span> At sinabi ko sa kanila, Itakuwil ng
bawa't isa sa inyo ang mga bagay na kasuklamsuklam sa kaniyang mga mata,
at huwag kayong mangahawa sa mga diosdiosan ng Egipto; ako ang Panginoon
ninyong Dios.

<span id="an_20:8">20:8</span> Nguni't sila'y nanghimagsik laban sa
akin, at hindi nakinig sa akin; hindi itinakuwil ng bawa't isa sa kanila
ang mga kasuklamsuklam ng kanilang mga mata, o nilimot man nila ang mga
diosdiosan sa Egipto. Nang magkagayo'y sinabi kong aking ibubuhos sa
kanila ang aking kapusukan, upang ganapin ko ang aking galit laban sa
kanila, sa gitna ng lupain ng Egipto.

<span id="an_20:9">20:9</span> Nguni't ako'y gumawa alangalang sa aking
pangalan, upang huwag malapastangan sa paningin ng mga bansa, na
kinaroroonan nila, na sa mga paningin nila ay napakilala ako sa kanila,
sa paglalabas ko sa kanila sa lupain ng Egipto.

<span id="an_20:10">20:10</span> Sa gayo'y pinalabas ko sila mula sa
lupain ng Egipto, at dinala ko sila sa ilang.

<span id="an_20:11">20:11</span> At ibinigay ko sa kanila ang aking mga
palatuntunan, at itinuro ko sa kanila ang aking mga kahatulan, na kung
isagawa ng tao ay mabubuhay sa mga yaon.

<span id="an_20:12">20:12</span> Bukod dito'y ibinigay ko rin naman sa
kanila ang aking mga sabbath, upang maging tanda sa akin at sa kanila,
upang kanilang makilala na ako ang Panginoon na nagpapaging banal sa
kanila.

<span id="an_20:13">20:13</span> Nguni't ang sangbahayan ni Israel ay
nanghimagsik laban sa akin sa ilang: sila'y hindi nagsilakad ng ayon sa
aking mga palatuntunan, at kanilang itinakuwil ang aking mga kahatulan,
na kung gawin ng tao, ay mabubuhay sa mga yaon; at ang aking mga sabbath
ay kanilang nilapastangang mainam. Nang magkagayo'y sinabi ko na aking
ibubuhos ang aking kapusukan sa kanila sa ilang, upang lipulin sila.

<span id="an_20:14">20:14</span> Nguni't ako'y gumawa alangalang sa
aking pangalan, upang huwag malapastangan sa paningin ng mga bansa, na
sa paningin ng mga yaon ay aking inilabas sila.

<span id="an_20:15">20:15</span> Bukod dito'y iginawad ko naman ang
aking kamay sa kanila sa ilang, upang huwag ko silang dalhin sa lupain
na aking ibinigay sa kanila, na binubukalan ng gatas at pulot, na siyang
pinakamainam kay sa lahat ng lupain;

<span id="an_20:16">20:16</span> Sapagka't kanilang itinakuwil ang aking
mga kahatulan, at hindi nagsilakad ng gayon sa aking mga palatuntunan,
at nilapastangan ang aking mga sabbath: sapagka't ang kanilang puso ay
nagsisunod sa kanilang mga diosdiosan.

<span id="an_20:17">20:17</span> Gayon ma'y ang aking mata ay nagpatawad
sa kanila at hindi ko sila nilipol, o ginawan ko man sila ng lubos na
kawakasan sa ilang.

<span id="an_20:18">20:18</span> At sinabi ko sa kanilang mga anak sa
ilang, Huwag kayong magsilakad ng ayon sa mga palatuntunan ng inyong mga
magulang, o ingatan man ang kanilang mga kahatulan, o magpakahawa man sa
kanilang mga diosdiosan:

<span id="an_20:19">20:19</span> Ako ang Panginoon ninyong Dios:
magsilakad kayo ng ayon sa aking mga palatuntunan, at ingatan ninyo ang
aking mga kahatulan, at inyong isagawa;

<span id="an_20:20">20:20</span> At inyong ipangilin ang aking mga
sabbath; at mga magiging tanda sa akin at sa inyo, upang inyong maalaman
na ako ang Panginoon ninyong Dios.

<span id="an_20:21">20:21</span> Nguni't ang mga anak ay nanganghimagsik
laban sa akin; sila'y hindi nagsilakad ng ayon sa aking mga
palatuntunan, o nangagingat man ng aking mga kahatulan upang isagawa, na
kung gawin ng tao ay mabubuhay sa mga yaon: kanilang nilapastangan ang
aking mga sabbath. Nang magkagayo'y sinabi ko na aking ibubuhos ang
aking kapusukan sa kanila, upang ganapin ang aking galit sa kanila sa
ilang.

<span id="an_20:22">20:22</span> Gayon ma'y iniurong ko ang aking kamay,
gumawa ako alang-alang sa aking pangalan, upang huwag malapastangan sa
paningin ng mga bansa, na sa paningin ng mga yaon ay inilabas ko sila.

<span id="an_20:23">20:23</span> Bukod dito'y itinaas ko ang aking kamay
sa kanila sa ilang, upang pangalatin ko sila sa gitna ng mga bansa, at
panabugin sila sa mga lupain;

<span id="an_20:24">20:24</span> Sapagka't hindi nila isinagawa ang
aking mga kahatulan, kundi itinakuwil ang aking mga palatuntunan, at
nilapastangan ang aking mga sabbath, at ang kanilang mga mata'y
nakasunod sa mga diosdiosan ng kanilang mga magulang.

<span id="an_20:25">20:25</span> Bukod dito'y binigyan ko sila ng mga
palatuntunan na hindi mabuti, at ng mga kahatulan na hindi nila
kabubuhayan;

<span id="an_20:26">20:26</span> At ipinariwara ko sila sa kanilang
sariling mga kaloob, sa kanilang pagpaparaan sa apoy ng lahat na
nangagbubukas ng bahay-bata, upang aking ipahamak sila, upang kanilang
maalaman na ako ang Panginoon.

<span id="an_20:27">20:27</span> Kaya't, anak ng tao, salitain mo sa
sangbahayan ni Israel, at sabihin mo sa kanila, Ganito ang sabi ng
Panginoong Dios: Sa ganito ma'y nilapastangan ako ng inyong mga
magulang, sa kanilang pagsalangsang laban sa akin.

<span id="an_20:28">20:28</span> Sapagka't nang dalhin ko sila sa
lupain, na aking pinaggawaran ng aking kamay upang ibigay ko sa kanila,
kanila ngang nakita ang lahat na mataas na burol, at lahat na mayabong
na punong kahoy, at inihandog nila roon ang kanilang mga hain, at doo'y
kanilang iniharap ang nakagagalit nilang handog; nagsuob rin sila roon
ng kanilang pabango, at ibinuhos nila roon ang kanilang mga inuming
handog.

<span id="an_20:29">20:29</span> Nang magkagayo'y sinabi ko sa kanila,
Anong kahulugan ng mataas na dako na inyong pinaroroonan? Sa gayo'y ang
pangalan niyaon ay tinawag na Bama hanggang sa araw na ito.

<span id="an_20:30">20:30</span> Kaya't sabihin mo sa sangbahayan ni
Israel, Ganito ang sabi ng Panginoong Dios: Nangagpakarumi baga kayo ng
ayon sa paraan ng inyong mga magulang? at kayo baga'y nagpatutot ng ayon
sa kanilang mga kasuklamsuklam?

<span id="an_20:31">20:31</span> At pagka inyong inihahandog ang inyong
mga kaloob, pagka, inyong pinararaan sa apoy ang inyong mga anak,
nangagpapakarumi baga kayo sa lahat ninyong diosdiosan hanggang sa araw
na ito? at ako baga'y mapagsasanggunian ninyo, Oh sangbahayan ni Israel?
Buhay ako, sabi ng Panginoong Dios, hindi ninyo ako mapagsasanggunian;

<span id="an_20:32">20:32</span> At ang nagmumula sa inyong pagiisip ay
hindi mangyayari sa anomang paraan, sa inyong sinasabi, Kami ay magiging
gaya ng mga bansa; na gaya ng mga angkan ng mga lupain upang
mangaglingkod sa kahoy at bato.

<span id="an_20:33">20:33</span> Buhay ako, sabi ng Panginoong Dios,
walang pagsalang sa pamamagitan ng makapangyarihang kamay, at ng unat na
bisig, at ng kapusukan na ibinubugso, ay maghahari ako sa inyo.

<span id="an_20:34">20:34</span> At ilalabas ko kayo na mula sa mga
bayan, at pipisanin ko kayo na mula sa mga lupain, na inyong
pinangalatan, sa pamamagitan ng makapangyarihang kamay, at ng unat na
bisig, at ng kapusukan na ibinubuhos;

<span id="an_20:35">20:35</span> At aking dadalhin kayo sa ilang ng mga
bayan, at doo'y makikipagkatuwiranan ako sa inyo ng harapan.

<span id="an_20:36">20:36</span> Kung paanong ako'y nakipagkatuwiranan
sa inyong mga magulang sa ilang ng lupain ng Egipto, gayon ako
makikipagkatuwiranan sa inyo, sabi ng Panginoong Dios.

<span id="an_20:37">20:37</span> At pararaanin ko kayo sa ilalim ng
tungkod, at dadalhin ko kayo sa pakikipagkasundo ng tipan;

<span id="an_20:38">20:38</span> At aking lilinisin sa gitna ninyo ang
mga mapanghimagsik, at ang mga nagsisisalangsang laban sa akin; aking
ilalabas sila sa lupaing kanilang pinangingibahang bayan, nguni't hindi
sila magsisipasok sa lupain ng Israel: at inyong malalaman na ako ang
Panginoon.

<span id="an_20:39">20:39</span> Tungkol sa inyo, Oh sangbahayan ni
Israel, ganito ang sabi ng Panginoong Dios; magsiyaon kayo, maglingkod
bawa't isa sa kaniyang mga diosdiosan, at sa haharapin man, kung hindi
ninyo ako didinggin; nguni't ang aking banal na pangalan ay hindi na
ninyo lalapastanganin ng inyong mga kaloob, at ng inyong mga diosdiosan.

<span id="an_20:40">20:40</span> Sapagka't sa aking banal na bundok, sa
bundok na kaitaasan ng Israel, sabi ng Panginoong Dios, doon ako
paglilingkuran sa lupain ng buong sangbahayan ni Israel, nilang lahat:
doo'y tatanggapin ko sila, at doon ko hihingin ang inyong mga handog, at
ang mga unang bunga na inyong mga alay, sangpu ng lahat ninyong banal na
bagay.

<span id="an_20:41">20:41</span> Parang masarap na amoy na tatanggapin
ko kayo, pagka kayo'y aking naihiwalay sa mga bayan, at napisan ko kayo
mula sa mga lupain na inyong pinangalatan; at ako'y ipaari ninyong banal
sa paningin ng mga bansa.

<span id="an_20:42">20:42</span> At inyong malalaman na ako ang
Panginoon, pagka kayo'y aking ipapasok sa lupain ng Israel, sa lupain na
aking pinagtaasan ng aking kamay upang ibigay sa inyong mga magulang.

<span id="an_20:43">20:43</span> At doo'y maaalaala ninyo ang inyong mga
lakad, at lahat ng inyong gawa, na inyong pinagpakadumhan; at inyong
kayayamutan ang inyong sarili sa inyong sariling paningin dahil sa lahat
ninyong kasamaan na inyong ginawa.

<span id="an_20:44">20:44</span> At inyong malalaman na ako ang
Panginoon, pagka ako'y nakagawa na sa inyo alangalang sa aking pangalan,
hindi ayon sa inyong mga masamang lakad, o ayon sa inyong mga masamang
gawa man, Oh ninyong sangbahayan ni Israel, sabi ng Panginoong Dios.

<span id="an_20:45">20:45</span> At ang salita ng Panginoon ay dumating
sa akin, na nagsasabi,

<span id="an_20:46">20:46</span> Anak ng tao, itingin mo ang iyong mukha
sa dakong timugan, at magbadya ka ng iyong salita sa dakong timugan, at
manghula ka laban sa gubat ng parang sa Timugan;

<span id="an_20:47">20:47</span> At sabihin mo sa gubat ng Timugan,
Iyong pakinggan ang salita ng Panginoon: Ganito ang sabi ng Panginoong
Dios, Narito, aking papagniningasin ang isang apoy sa iyo, at susupukin
ang bawa't sariwang punong kahoy sa iyo, at ang bawa't tuyong punong
kahoy: ang maalab na liyab at hindi mapapatay, at ang lahat na mukha na
mula sa timugan hanggang sa hilagaan ay masusunog sa liyab.

<span id="an_20:48">20:48</span> At malalaman ng lahat ng tao na akong
Panginoon ang nagpaalab niyaon; hindi mapapatay.

<span id="an_20:49">20:49</span> Nang magkagayo'y sinabi ko: Ah
Panginoong Dios! sinasabi nila sa akin, Hindi baga siya'y mapagsalita ng
mga talinghaga?

<span id="an_21:1">21:1</span> At ang salita ng Panginoon ay dumating sa
akin, na nagsasabi,

<span id="an_21:2">21:2</span> Anak ng tao, itingin mo ang iyong mukha
sa dakong Jerusalem, at magbadya ka ng iyong salita sa dako ng mga
santuario, at manghula ka laban sa lupain ng Israel;

<span id="an_21:3">21:3</span> At sabihin mo sa lupain ng Israel, Ganito
ang sabi ng Panginoon: Narito, ako'y laban sa iyo, at aking bubunutin
ang aking tabak sa kaloban, at ihihiwalay ko sa iyo ang matuwid at ang
masama.

<span id="an_21:4">21:4</span> Yaman nga na aking ihihiwalay sa iyo ang
matuwid at ang masama, kaya't aking bubunutin ang aking tabak sa kaloban
na laban sa lahat na tao na mula sa timugan hanggang sa hilagaan:

<span id="an_21:5">21:5</span> At malalaman ng lahat na tao na akong
Panginoon ay bumunot ng aking tabak sa kaloban; hindi na isusuksok pa.

<span id="an_21:6">21:6</span> Magbuntong-hininga ka nga, ikaw na anak
ng tao; na may pagkasira ng iyong mga balakang at may kapanglawang
magbubuntong-hininga ka sa harap ng kanilang mga mata.

<span id="an_21:7">21:7</span> At mangyayari, pagka kanilang sinasabi sa
iyo, Bakit ka nagbubuntong-hininga? na iyong sasabihin, Dahil sa mga
balita, sapagka't dumarating; at ang bawa't puso ay manglulumo, at ang
lahat na kamay ay manghihina, at ang bawa't espiritu ay manglulupaypay,
at ang lahat na tuhod ay manglalambot na parang tubig: narito,
dumarating, at mangyayari, sabi ng Panginoong Dios.

<span id="an_21:8">21:8</span> At ang salita ng Panginoon ay dumating sa
akin, na nagsasabi,

<span id="an_21:9">21:9</span> Anak ng tao, manghula ka, at sabihin mo,
Ganito ang sabi ng Panginoon: Sabihin mo, Isang tabak, isang tabak ay
nahasa, at kuminang din naman;

<span id="an_21:10">21:10</span> Nahasa upang manglipol; kuminang upang
maging parang kidlat: gagawa nga baga tayo ng mga kasayahan? ang tungkod
ng aking anak ay humahamak sa bawa't punong kahoy.

<span id="an_21:11">21:11</span> At pinakikinang, upang hawakan: ang
tabak, ito'y nahasa, oo, pinakinang, upang ibigay sa kamay ng
manglilipol.

<span id="an_21:12">21:12</span> Humiyaw ka at manambitan ka, anak ng
tao; sapagka't nauumang sa aking bayan, nauumang sa lahat ng mga
prinsipe sa Israel: sila'y nangabigay sa tabak na kasama ng aking bayan;
tampalin mo nga ang iyong hita.

<span id="an_21:13">21:13</span> Sapagka't may paglilitis; at paano kung
pati ng tungkod na humahamak ay mawala? sabi ng Panginoong Dios.

<span id="an_21:14">21:14</span> Ikaw nga, anak ng tao, manghula ka, at
ipakpak mo kapuwa ang iyong mga kamay; at ang tabak ay malupi sa ikatlo,
ang tabak ng nasugatan sa ikamamatay: siyang tabak ng dakilang nasugatan
sa ikamamatay na pumasok sa kanilang mga silid.

<span id="an_21:15">21:15</span> Aking iniumang ang kumikinang na tabak
laban sa lahat nilang pintuang-bayan, upang ang kanilang puso ay
manglumo, at ang kanilang mga pagkatisod ay dumami: ah! ang pagkayari ay
parang kidlat, na inihasa upang ipangpatay.

<span id="an_21:16">21:16</span> Humayo ka sa isang dako, lumagay ka sa
kanan, o lumagay ka sa kaliwa, saan man mapaharap ang iyong mukha.

<span id="an_21:17">21:17</span> Akin din namang ipapakpak kapuwa ang
aking mga kamay, at aking lulubusin ang aking kapusukan: ako ang
Panginoon, ang nagsalita.

<span id="an_21:18">21:18</span> Ang salita ng Panginoon ay dumating uli
sa akin, na nagsasabi,

<span id="an_21:19">21:19</span> Gayon din, ikaw na anak ng tao,
magtakda ka sa iyo ng dalawang daan, na mapanggagalingan ng tabak ng
hari sa Babilonia; silang dalawa ay kapuwa lalabas sa isang lupain: at
landasan mo ng dako, landasan mo sa bukana ng daang patungo sa bayan.

<span id="an_21:20">21:20</span> Ikaw ay magtatakda ng daan para sa
tabak na paroon sa Raba ng mga anak ni Ammon, at sa Juda sa Jerusalem na
nakukutaan.

<span id="an_21:21">21:21</span> Sapagka't ang hari sa Babilonia ay
tumayo sa pinagkakahiwalayan ng daan, sa bukana ng dalawang daan, upang
magbadya ng panghuhula: kaniyang iniwasiwas ang mga pana na paroo't
parito, siya'y sumangguni sa mga diosdiosan, siya'y nagsiyasat sa atay.

<span id="an_21:22">21:22</span> Nasa kanang kamay niya ang panghuhula
sa Jerusalem, upang mag-umang ng mga pangsaksak, upang bukahin ang bibig
sa pagpatay, upang itaas ang tinig sa paghiyaw, upang mag-umang ng mga
pangsaksak laban sa mga pintuang-bayan, upang maglagay ng mga bunton
upang magtayo ng mga katibayan.

<span id="an_21:23">21:23</span> At sa kanila ay magiging parang
panghuhulang walang kabuluhan sa kanilang paningin, na nanumpa sa
kanila; nguni't ipinaa-alaala niya sa kanilang kasamaan, upang sila'y
mangahuli.

<span id="an_21:24">21:24</span> Kaya't ganito ang sabi ng Panginoong
Dios, Sapagka't inyong ipinaalaala ang inyong kasamaan, palibhasa'y ang
inyong mga pagsalangsang ay nalitaw, na anopa't sa lahat ninyong gawa ay
nagsilitaw ang inyong mga kasalanan; sapagka't dumating ang pagkaalaala
sa inyo, kayo'y huhulihin ng kamay.

<span id="an_21:25">21:25</span> At ikaw, Oh masama na nasugatan ng
ikamamatay, na prinsipe sa Israel, na ang kaarawan ay dumating, sa
panahon ng parusang pinaka wakas;

<span id="an_21:26">21:26</span> Ganito ang sabi ng Panginoong Dios,
Ilapag mo ang tiara, at alisin mo ang putong; ito'y hindi na mangyayari
pa uli; itaas mo ang mababa at ibaba mo ang mataas.

<span id="an_21:27">21:27</span> Aking ititiwarik, ititiwarik,
ititiwarik: ito rin nama'y hindi na mangyayari uli, hanggang sa dumating
yaong may matuwid na kaniya; at aking ibibigay sa kaniya.

<span id="an_21:28">21:28</span> At ikaw, anak ng tao, manghula ka, at
iyong sabihin, Ganito ang sabi ng Panginoong Dios tungkol sa mga anak ni
Ammon, at tungkol sa kanilang kapulaan; at sabihin mo, Isang tabak,
isang tabak ay binunot, na ukol sa pagpatay ay kuminang upang
papanglipulin, upang maging parang kidlat;

<span id="an_21:29">21:29</span> Samantalang sila'y nangakakakita sa iyo
ng walang kabuluhan, samantalang sila'y nanganghuhula sa iyo ng mga
kabulaanan, upang ipasan ka sa mga leeg ng masama na sinugatan ng
ikamamatay, na ang kaarawan ay dumating, sa panahon ng parusang pinaka
wakas.

<span id="an_21:30">21:30</span> Isuksok mo iyan sa kaniyang kaloban. Sa
dakong pinaglalangan sa iyo, sa lupain ng kapanganakan mo, hahatulan
kita.

<span id="an_21:31">21:31</span> At aking ibubuhos ang aking galit sa
iyo; aking hihipan ka sa pamamagitan ng apoy ng aking poot: at aking
ibibigay ka sa kamay ng mga tampalasang tao na bihasang pumatay.

<span id="an_21:32">21:32</span> Ikaw ay magiging pinakapanggatong sa
apoy; ang iyong dugo ay mabububo sa gitna ng lupain; ikaw ay hindi na
maaalaala: sapagka't akong Panginoon ang nagsalita.

<span id="an_22:1">22:1</span> Bukod dito'y ang salita ng Panginoon ay
dumating sa akin, na nagsasabi,

<span id="an_22:2">22:2</span> At Ikaw, anak ng tao, hahatulan mo baga,
hahatulan mo baga ang bayang mabagsik? ipakilala mo nga sa kaniya ang
lahat niyang kasuklamsuklam.

<span id="an_22:3">22:3</span> At iyong sabihin, Ganito ang sabi ng
Panginoong Dios: Bayang nagbububo ng dugo sa gitna niya, na ang kaniyang
panahon ay darating, at gumagawa ng mga diosdiosan laban sa kaniyang
sarili, upang mapahamak siya!

<span id="an_22:4">22:4</span> Ikaw ay naging salarin dahil sa iyong
dugo na iyong ibinubo, at ikaw ay napahamak sa iyong mga diosdiosan na
iyong ginawa; at iyong pinalapit ang iyong mga kaarawan, at ikaw ay
dumating hanggang sa iyong mga taon; kaya't ginawa kitang isang kapulaan
sa mga bansa, at isang katuyaan sa lahat na lupain.

<span id="an_22:5">22:5</span> Yaong mga malapit, at yaong mga malayo,
ay magsisituya sa iyo, ikaw na napahamak at puno ng kagulo.

<span id="an_22:6">22:6</span> Narito, ang mga prinsipe sa Israel, na
bawa't isa'y ayon sa kaniyang kapangyarihan, napasa iyo upang magbubo ng
dugo.

<span id="an_22:7">22:7</span> Sa iyo'y kanilang niwalang kabuluhan ang
ama't ina; sa gitna mo ay pinahirapan nila ang taga ibang lupa; sa iyo'y
kanilang pinighati ang ulila at ang babaing bao.

<span id="an_22:8">22:8</span> Iyong hinamak ang aking mga banal na
bagay, at iyong nilapastangan ang aking mga sabbath.

<span id="an_22:9">22:9</span> Mga maninirang puri ay napasa iyo upang
magbubo ng dugo: at sa iyo'y nagsikain sila sa mga bundok: sa gitna mo
ay nagkasala sila ng kahalayan.

<span id="an_22:10">22:10</span> Sa iyo'y kanilang inilitaw ang
kahubaran ng kanilang mga magulang; sa iyo'y pinapakumbaba niya siya na
marumi sa kaniyang pagkahiwalay.

<span id="an_22:11">22:11</span> At ang isa'y gumawa ng kasuklamsuklam
sa asawa ng kaniyang kapuwa; at ang isa'y gumawa ng kahalayhalay sa
kaniyang manugang na babae; at sa iyo'y sinipingan ng isa ang kaniyang
kapatid na babae na anak ng kaniyang ama.

<span id="an_22:12">22:12</span> Sa iyo ay nagsitanggap sila ng suhol
upang magbubo ng dugo; ikaw ay kumuha ng patubo't pakinabang, at ikaw ay
nakinabang ng malabis sa iyong kapuwa sa pamamagitan ng pagpighati, at
nilimot mo ako, sabi ng Panginoong Dios.

<span id="an_22:13">22:13</span> Narito nga, aking ipinakpak ang aking
kamay dahil sa iyong masamang pakinabang na iyong ginawa, at sa iyong
dugo na iyong ibinubo sa gitna mo.

<span id="an_22:14">22:14</span> Makapagmamatigas baga ang iyong puso, o
makapagmamalakas baga ang iyong mga kamay sa mga araw na parurusahan
kita? Akong Panginoon ang nagsalita, at gagawa niyaon.

<span id="an_22:15">22:15</span> At aking pangangalatin ka sa gitna ng
mga bansa, at pananabugin kita sa mga lupain; at aking papawiin ang
iyong karumihan sa gitna mo.

<span id="an_22:16">22:16</span> At ikaw ay malalapastangan sa iyong
sarili, sa paningin ng mga bansa; at iyong malalaman na ako ang
Panginoon.

<span id="an_22:17">22:17</span> At ang salita ng Panginoon ay dumating
sa akin, na nagsasabi,

<span id="an_22:18">22:18</span> Anak ng tao, ang sangbahayan ni Israel
ay naging dumi ng bakal sa akin: silang lahat ay tanso at lata at bakal
at tingga, sa gitna ng hurno; sila ay naging dumi ng pilak.

<span id="an_22:19">22:19</span> Kaya't ganito ang sabi ng Panginoong
Dios, Sapagka't kayong lahat ay naging dumi ng bakal, kaya't narito,
aking pipisanin kayo sa gitna ng Jerusalem.

<span id="an_22:20">22:20</span> Kung paanong kanilang pinipisan ang
pilak at ang tanso at ang bakal at ang tingga at ang lata sa gitna ng
hurno, upang hipan ng apoy, upang tunawin; gayon ko kayo pipisanin sa
aking galit at sa aking kapusukan, at aking ilalapag kayo roon, at
pupugnawin ko kayo.

<span id="an_22:21">22:21</span> Oo, aking pipisanin kayo, at hihipan ko
kayo sa pamamagitan ng apoy ng aking poot, at kayo'y mangapupugnaw sa
gitna niyaon.

<span id="an_22:22">22:22</span> Kung paanong ang pilak ay natutunaw sa
gitna ng hurno, gayon kayo mangatutunaw sa gitna niyaon; at inyong
malalaman na akong Panginoon ang nagbububos ng aking kapusukan sa inyo.

<span id="an_22:23">22:23</span> At ang salita ng Panginoon ay dumating
sa akin, na nagsasabi,

<span id="an_22:24">22:24</span> Anak ng tao, sabihin mo sa kaniya, Ikaw
ay isang lupain na hindi nilinis, o naulanan man sa kaarawan ng
pagkagalit.

<span id="an_22:25">22:25</span> May panghihimagsik ng kaniyang mga
propeta sa gitna niyaon, gaya ng leong umuungal na umaagaw ng huli:
sila'y nanganakmal ng mga tao; sila'y nagsikuha ng kayamanan at ng mga
mahalagang bagay; pinarami nila ang kanilang babaing bao sa gitna
niyaon,

<span id="an_22:26">22:26</span> Ang mga saserdote niyaon ay nagsigawa
ng pangdadahas sa aking kautusan, at nilapastangan ang aking mga banal
na bagay: sila'y hindi nangaglagay ng pagkakaiba sa banal at sa
karaniwan, o kanila mang pinapagmunimuni ang mga tao sa marumi at sa
malinis, at ikinubli ang kanilang mga mata sa aking mga sabbath, at
ako'y nalapastangan sa gitna nila.

<span id="an_22:27">22:27</span> Ang mga prinsipe sa gitna niyaon ay
parang mga lobo na nangangagaw ng huli, upang mangagbubo ng dugo, at
upang magpahamak ng mga tao, upang sila'y mangagkaroon ng mahalay na
pakinabang.

<span id="an_22:28">22:28</span> At itinapal ng mga propeta niyaon ang
masamang argamasa para sa kanila, na nakakita ng walang kabuluhan, at
nanganghuhula ng mga kabulaanan sa kanila, na nangagsabi, Ganito ang
sabi ng Panginoong Dios, dangang hindi sinalita ng Panginoon.

<span id="an_22:29">22:29</span> Ang bayan ng lupain ay gumawa ng
pagpighati, at nagnakaw; oo, kanilang pinagdalamhati ang dukha at
mapagkailangan, at pinighati ng wala sa katuwiran ang taga ibang lupa.

<span id="an_22:30">22:30</span> At ako'y humanap ng lalake sa gitna
nila, na makakagawa ng bakod, at makatatayo sa sira sa harap ko dahil sa
lupain, upang huwag kong ipahamak; nguni't wala akong nasumpungan.

<span id="an_22:31">22:31</span> Kaya't aking ibinuhos ang aking galit
sa kanila; aking sinupok sila ng apoy ng aking poot: ang kanilang
sariling lakad ay aking pinarating sa kanilang mga ulo, sabi ng
Panginoong Dios.

<span id="an_23:1">23:1</span> Ang salita ng Panginoon ay dumating uli
sa akin na nagsasabi:

<span id="an_23:2">23:2</span> Anak ng tao, may dalawang babae, na mga
anak na babae ng isang ina:

<span id="an_23:3">23:3</span> At sila'y nagpatutot sa Egipto; sila'y
nagpatutot sa kanilang kadalagahan: doo'y nangahigpit ang kanilang mga
dibdib, at doo'y nangahipo ang mga suso ng kanilang pagkadalaga.

<span id="an_23:4">23:4</span> At ang mga pangalan nila ay Ohola ang
matanda, at Oholiba ang kapatid niya: at sila'y naging akin at nanganak
ng mga lalake at babae. At tungkol sa kanilang mga pangalan, Samaria ay
Ohola, at Jerusalem ay Oholiba.

<span id="an_23:5">23:5</span> At si Ohola ay nagpatutot nang siya'y
akin; at siya'y suminta sa mga mangingibig sa kaniya, sa mga taga Asiria
na kaniyang mga kalapit bayan.

<span id="an_23:6">23:6</span> Na nananamit ng kulay asul, ang mga
tagapamahala at ang mga pinuno, silang lahat na binatang makisig, mga
mangangabayo na nangakasakay sa mga kabayo.

<span id="an_23:7">23:7</span> At ipinagkaloob niya sa kanila ang
kaniyang pakikiapid, sa mga pinaka piling lalake sa Asiria sa kanilang
lahat; at sa sino man na inibig niya, sa lahat nilang diosdiosan, ay
nadumhan siya.

<span id="an_23:8">23:8</span> Ni hindi man niya iniwan ang kaniyang mga
pagpapatutot mula sa mga kaarawan ng Egipto, sapagka't sa kaniyang
kadalagahan, sila'y sumisiping sa kaniya, at nangahipo nila ang mga suso
ng kaniyang pagkadalaga; at kanilang ibinuhos ang kanilang pagpapatutot
sa kaniya.

<span id="an_23:9">23:9</span> Kaya't ibinigay ko siya sa kamay ng mga
mangingibig sa kaniya, sa kamay ng mga taga Asiria, na siya niyang mga
inibig.

<span id="an_23:10">23:10</span> Ang mga ito ang nangaglitaw ng kaniyang
kahubaran; kinuha nila ang kaniyang mga anak na lalake at babae; at
siya'y pinatay nila ng tabak: at siya'y naging kakutyaan sa mga babae;
sapagka't sila'y naglapat ng mga kahatulan sa kaniya.

<span id="an_23:11">23:11</span> At nakita ito ng kaniyang kapatid na si
Oholiba, gayon ma'y siya'y higit na napahamak sa kaniyang pagibig kay sa
kaniya, at sa kaniyang mga pagpapatutot na higit kay sa mga pagpapatutot
ng kaniyang kapatid.

<span id="an_23:12">23:12</span> Siya'y umibig sa mga taga Asiria, sa
mga tagapamahala at mga pinuno, sa kaniyang mga kalapit bayan, na
nararamtan ng mga pinakamahusay, sa mga nangangabayo na nakasakay sa mga
kabayo, silang lahat ay mga binatang makisig.

<span id="an_23:13">23:13</span> At aking nakita na siya'y nadumhan; na
sila kapuwa ay nagisang daan.

<span id="an_23:14">23:14</span> At kaniyang pinalago ang kaniyang mga
pagpapatutot; sapagka't siya'y nakakita ng mga lalaking nakalarawan sa
mga panig, na mga larawan ng mga Caldeo na nakalarawan ng bermillon,

<span id="an_23:15">23:15</span> Na nangabibigkisan sa kanilang mga
balakang, na mga may lumilipad na turbante sa kanilang mga ulo, silang
lahat ay parang mga prinsipe ayon sa wangis ng mga taga Babilonia sa
Caldea, na lupain na kanilang kinapanganakan.

<span id="an_23:16">23:16</span> At pagkakita niya sa kanila ay inibig
niya agad sila, at nagsugo ng mga sugo sa kanila sa Caldea.

<span id="an_23:17">23:17</span> At sinipingan siya ng mga taga
Babilonia sa higaan ng pagibig, at kanilang dinumhan siya ng kanilang
pagpapatutot, at siya'y nahawa sa kanila, at ang kaniyang kalooban ay
tinabangan sa kanila.

<span id="an_23:18">23:18</span> Sa gayo'y inilitaw niya ang kaniyang
mga pagpapatutot, at inilitaw niya ang kaniyang kahubaran: nang
magkagayo'y tinabangan ang aking kalooban sa kaniya, na gaya ng
pagkatabang ng aking kalooban sa kaniyang kapatid.

<span id="an_23:19">23:19</span> Gayon ma'y kaniyang pinarami ang
kaniyang mga pakikiapid, na inalaala ang mga kaarawan ng kaniyang
kadalagahan, na kaniyang ipinagpatutot sa lupain ng Egipto,

<span id="an_23:20">23:20</span> At siya'y umibig sa mga nagsisiagulo sa
kaniya, na ang laman ay parang laman ng mga asno, at ang lumalabas sa
kanila ay parang lumalabas sa mga kabayo.

<span id="an_23:21">23:21</span> Ganito mo inalaala ang kahalayan ng
iyong kadalagahan, sa pagkahipo ng iyong mga suso ng mga taga Egipto
dahil sa mga suso ng iyong kadalagahan.

<span id="an_23:22">23:22</span> Kaya, Oh Oholiba, ganito ang sabi ng
Panginoong Dios; Narito, aking ibabangon ang mga mangingibig sa iyo
laban sa iyo, na siyang pinagsawaan ng iyong kalooban, at aking dadalhin
sila laban sa iyo sa lahat ng dako:

<span id="an_23:23">23:23</span> Ang mga taga Babilonia at lahat ng
Caldeo, ang Pekod, at ang Soa, at ang Coa, at lahat ng taga Asiria na
kasama nila; na mga binatang makisig, mga tagapamahala at mga pinuno
silang lahat, mga prinsipe, at mga lalaking bantog, silang lahat ay
nagsisisakay sa mga kabayo.

<span id="an_23:24">23:24</span> At sila'y magsisiparitong laban sa iyo
na ma'y mga almas, mga karo, at mga kariton, at may kapulungan ng mga
tao; sila'y magsisilagay laban sa iyo sa palibot na may longki, at
kalasag at turbante; at aking ipauubaya ang kahatulan sa kanila, at
sila'y magsisihatol sa iyo ayon sa kanilang mga kahatulan.

<span id="an_23:25">23:25</span> At aking ilalagak ang aking paninibugho
laban sa iyo, at sila'y magsisigawa sa iyo sa kapusukan; kanilang
pipingusin ang iyong ilong at ang iyong mga tainga; at ang nalabi sa iyo
ay mabubuwal sa pamamagitan ng tabak: kanilang kukunin ang iyong mga
anak na lalake at babae; at ang nalabi sa iyo ay susupukin sa apoy,

<span id="an_23:26">23:26</span> Kanila rin namang huhubaran ka ng iyong
mga suot, at dadalhin ang iyong mga magandang hiyas.

<span id="an_23:27">23:27</span> Ganito ko patitigilin sa iyo ang iyong
kahalayan, at ang iyong pagpapatutot na dinala mula sa lupain ng Egipto:
na anopa't hindi mo ididilat ang iyong mga mata sa kanila, o aalalahanin
mo pa man ang Egipto kailan man.

<span id="an_23:28">23:28</span> Sapagka't ganito ang sabi ng Panginoong
Dios, Narito, ibibigay kita sa kamay ng mga ipinagtatanim mo, sa kamay
ng mga pinagsawaan ng iyong kalooban;

<span id="an_23:29">23:29</span> At hahatulan ka nila na may pagtatanim,
at aalisin ang lahat ng iyong kayamanan, at iiwan kang hubad at hubo: at
ang sala mong pagpapatutot ay malilitaw, ang iyong kahalayan at gayon
din ang iyong mga pagpapatutot.

<span id="an_23:30">23:30</span> Ang mga bagay na ito ay gagawin sa iyo,
sapagka't ikaw ay nagpatutot sa mga bansa, at sapagka't ikaw ay nadumhan
sa kanilang mga diosdiosan.

<span id="an_23:31">23:31</span> Ikaw ay lumakad sa lakad ng iyong
kapatid; kaya't ibibigay ko ang kaniyang saro sa iyong kamay.

<span id="an_23:32">23:32</span> Ganito ang sabi ng Panginoong Dios:
Ikaw ay iinom sa saro ng iyong kapatid, na malalim at malaki: ikaw ay
tatawanan na pinakatuya at pinaka kadustaan; maraming laman.

<span id="an_23:33">23:33</span> Ikaw ay lubhang malalasing at
mamamanglaw, sa pamamagitan ng sarong katigilan at kapahamakan, sa
pamamagitan ng saro ng iyong kapatid na Samaria.

<span id="an_23:34">23:34</span> Iyo ngang iinumin at tutunggain, at
iyong hahaluin ang labo niyaon, at sasaktan ang iyong dibdib; sapagka't
aking sinalita, sabi ng Panginoong Dios.

<span id="an_23:35">23:35</span> Kaya't ganito ang sabi ng Panginoong
Dios: Sapagka't ako'y iyong nilimot, at tinalikdan mo ako, taglayin mo
nga rin ang iyong kahalayan at ang iyong mga pakikiapid.

<span id="an_23:36">23:36</span> Sinabi ng Panginoon sa akin bukod dito:
Anak ng tao: hahatulan mo baga si Ohola at si Oholiba? ipakilala mo sa
kanila ang kanilang mga kasuklamsuklam.

<span id="an_23:37">23:37</span> Sapagka't sila'y nagkasala ng
pangangalunya, at dugo ay nasa kanilang mga kamay; at sa kanilang mga
diosdiosan ay nagsisamba; at kanila namang pinaraan sa apoy upang
masupok ang kanilang mga anak, na kanilang ipinanganak sa akin.

<span id="an_23:38">23:38</span> Bukod dito'y ginawa nila ito sa akin:
kanilang nilapastangan ang aking santuario sa araw ding yaon, at
nilapastangan ang aking mga sabbath.

<span id="an_23:39">23:39</span> Sapagka't nang kanilang patayin ang
kanilang mga anak para sa kanilang mga diosdiosan, nagsiparoon nga sila
nang araw ding yaon sa aking santuario upang lapastanganin; at, narito,
ganito ang kanilang ginawa sa gitna ng aking bahay.

<span id="an_23:40">23:40</span> At bukod dito ay inyong ipinasundo ang
mga taong nangagmumula sa malayo, na siyang mga ipinasundo sa sugo, at,
narito, sila'y nagsisidating; na siyang dahil ng iyong ipinaligo, at
ipinagkulay mo ng iyong mga mata, at pinaggayakan mo ng mga gayak;

<span id="an_23:41">23:41</span> At naupo ka sa isang mainam na higaan,
na may dulang na nakahanda sa harap niyaon, na siya mong pinaglapagan ng
aking kamangyan at aking langis.

<span id="an_23:42">23:42</span> At ang tinig ng pulutong na tiwasay ay
nasa kaniya: at nadala na kasama ng mga lalake sa mga karaniwan ang mga
manglalasing na mula sa ilang; at sila'y nangaglagay ng mga pulsera sa
mga kamay nila, at mga magandang putong sa kanilang mga ulo.

<span id="an_23:43">23:43</span> Nang magkagayo'y sinabi ko sa kaniya na
tumanda sa mga pangangalunya, Ngayon mangakikiapid pa sila sa kaniya, at
siya sa kanila.

<span id="an_23:44">23:44</span> At sinipingan nila siya, na parang
sumiping sa isang patutot: gayon nila sinipingan si Ohola at si Oholiba,
na malibog na mga babae.

<span id="an_23:45">23:45</span> At mga matuwid na tao ang hahatol sa
kanila ng kahatulan sa mangangalunya, at ng kahatulan sa mga babae na
nagbubo ng dugo; sapagka't sila'y mangangalunya, at dugo ang nasa
kanilang mga kamay.

<span id="an_23:46">23:46</span> Sapagka't ganito ang sabi ng Panginoong
Dios, Ako'y magsasampa ng isang kapulungan laban sa kanila, at ibibigay
ko sila upang ligaliging paroo't parito at samsaman.

<span id="an_23:47">23:47</span> At babatuhin sila ng kapulungan, ng mga
bato, at tatagain sila ng kanilang mga tabak; papatayin nila ang
kanilang mga anak na lalake at babae, at susunugin ng apoy ang kanilang
mga bahay.

<span id="an_23:48">23:48</span> Ganito ko patitigilin ang kahalayan sa
lupain, upang ang lahat na babae ay maturuan na huwag magsigawa ng ayon
sa inyong mga kahalayan.

<span id="an_23:49">23:49</span> At gagantihin nila ang inyong kahalayan
sa inyo, at inyong dadanasin ang mga kasalanan tungkol sa inyong mga
diosdiosan, at inyong malalaman na ako ang Panginoong Dios.

<span id="an_24:1">24:1</span> Muli, nang ikasiyam na taon, nang
ikasangpung araw ng buwan, ang salita ng Panginoon ay dumating sa akin,
na nagsasabi,

<span id="an_24:2">24:2</span> Anak ng tao, isulat mo ang pangalan ng
kaarawan, ang kaarawan ding ito: ang hari sa Babilonia ay nagpakalapit
sa Jerusalem sa kaarawan ding ito.

<span id="an_24:3">24:3</span> At ipagsabi mo ng isang talinhaga ang
mapanghimagsik na sangbahayan, at sabihin mo sa kanila, Ganito ang sabi
ng Panginoong Dios, Magsalang ka ng kaldera, isalang mo, at buhusan mo
rin naman ng tubig:

<span id="an_24:4">24:4</span> Pisanin mo ang mga putol niyaon doon,
lahat ng mabuting putol, ang hita, at ang balikat; punuin mo ng mga
piling buto.

<span id="an_24:5">24:5</span> Kumuha ka ng pinili sa kawan, at ibunton
mo ang mga buto sa ilalim niyaon: pakuluan mong mabuti; oo, lutuin mo
ang mga buto sa loob niyaon.

<span id="an_24:6">24:6</span> Kaya't ganito ang sabi ng Panginoong
Dios: Sa aba ng mabagsik na bayan, ng kaldera na may kalawang, at ang
kalawang ay hindi naalis doon! ilabas mo na putolputol; walang sapalaran
na ginawa roon.

<span id="an_24:7">24:7</span> Sapagka't ang dugo niya ay nasa gitna
niya; kaniyang inilagay sa luwal na bato; hindi niya ibinuhos sa lupa,
na tabunan ng alabok.

<span id="an_24:8">24:8</span> Upang pukawin ang kapusukan ng
manghihiganti, inilagay ko ang kaniyang dugo sa luwal na bato, upang
huwag matakpan.

<span id="an_24:9">24:9</span> Kaya't ganito ang sabi ng Panginoong
Dios; Sa aba ng mabagsik na bayan! akin ding palalakihin ang bunton.

<span id="an_24:10">24:10</span> Ibunton ang kahoy, paningasin ang apoy,
pakuluang mabuti ang laman, palaputin ang sabaw, at sunugin ang mga
buto.

<span id="an_24:11">24:11</span> Kung magkagayo'y ipatong mong walang
laman sa mga baga niyaon, upang uminit, at ang tanso niyao'y masunog, at
ng ang dumi niyaon ay matunaw roon, upang mapugnaw ang kalawang niyaon.

<span id="an_24:12">24:12</span> Siya'y nagpakapagod sa paggawa; gayon
ma'y ang maraming kalawang ay hindi naaalis; ang kalawang niyaon ay
hindi naaalis sa pamamagitan ng apoy.

<span id="an_24:13">24:13</span> Nasa iyong karumihan ang kahalayan:
sapagka't ikaw ay aking nilinis at hindi ka nalinis, hindi ka na
malilinis pa sa iyong karumihan, hanggang sa aking malubos ang aking
kapusukan sa iyo.

<span id="an_24:14">24:14</span> Akong Panginoon ang nagsalita:
mangyayari, at aking gagawin; hindi ako magbabalik-loob, ni magpapatawad
man, ni magsisisi man; ayon sa iyong mga lakad, at ayon sa iyong mga
gawa, kanilang hahatulan ka, sabi ng Panginoong Dios.

<span id="an_24:15">24:15</span> Ang salita ng Panginoon ay dumating din
sa akin, na nagsasabi,

<span id="an_24:16">24:16</span> Anak ng tao, narito, aalisin ko sa iyo
sa pamamagitan ng kamatayan ang nasa ng iyong mga mata: gayon ma'y hindi
ka tatangis, ni iiyak man, ni aagos man ang iyong mga luha.

<span id="an_24:17">24:17</span> Magbuntong-hininga ka, nguni't huwag
malakas; huwag mong tangisan ang patay; itali mo ang pugong mo sa ulo,
at isuot mo ang iyong mga panyapak sa iyong mga paa, at huwag mong
takpan ang iyong mga labi, at huwag kang kumain ng tinapay ng mga tao.

<span id="an_24:18">24:18</span> Sa gayo'y nagsalita ako sa bayan nang
kinaumagahan; at sa kinahapunan ay namatay ang aking asawa; at aking
ginawa nang kinaumagahan ang gaya ng iniutos sa akin.

<span id="an_24:19">24:19</span> At sinabi ng bayan sa akin, Hindi mo
baga sasaysayin sa amin kung anong mga bagay ito sa amin, na ikaw ay
gumagawa ng ganyan?

<span id="an_24:20">24:20</span> Nang magkagayo'y sinabi ko sa kanila,
Ang salita ng Panginoon ay dumating sa akin, na nagsasabi:

<span id="an_24:21">24:21</span> Salitain mo sa sangbahayan ni Israel,
Ganito ang sabi ng Panginoong Dios: Narito, aking lalapastanganin ang
aking santuario, na kapalaluan ng inyong kapangyarihan, na nasa ng
inyong mga mata, at kinahihinayangan ng inyong kalooban, at ang inyong
mga anak na lalake at babae na inyong iniwan sa hulihan ay mangabubuwal
sa pamamagitan ng tabak.

<span id="an_24:22">24:22</span> At inyong gagawin ang aking ginawa;
hindi ninyo tatakpan ang inyong mga labi, o kakain man ng tinapay ng mga
tao.

<span id="an_24:23">24:23</span> At ang inyong turbante ay malalagay sa
inyong mga ulo, at ang inyong mga panyapak sa inyong mga paa: kayo'y
hindi tatangis o iiyak man; kundi kayo'y manganglulupaypay sa inyong mga
kasamaan, at mangagdadaingang isa't isa.

<span id="an_24:24">24:24</span> Ganito magiging isang tanda sa inyo si
Ezekiel; ayon sa lahat niyang ginawa ay inyong gagawin: pagka ito'y
nangyari ay inyo ngang malalaman na ako ang Panginoong Dios.

<span id="an_24:25">24:25</span> At ikaw, anak ng tao, hindi baga
mangyayari sa araw na aking alisin sa kanila ang kanilang lakas, ang
kagalakan ng kanilang kaluwalhatian, ang nasa ng kanilang mga mata, at
ang kanilang pinaglalagakan ng kanilang puso, ang kanilang mga anak na
lalake at babae,

<span id="an_24:26">24:26</span> Na sa araw na yaon ang makatatanan ay
paroroon sa iyo, upang iparinig sa iyo ng iyong mga pakinig?

<span id="an_24:27">24:27</span> Sa araw na yaon ay mabubuka ang iyong
bibig sa kaniya na nakatanan, at ikaw ay magsasalita, at hindi na
mapipipi pa: gayon magiging isang tanda ka sa kanila; at kanilang
malalaman na ako ang Panginoon.

<span id="an_25:1">25:1</span> At ang salita ng Panginoon ay dumating sa
akin, na nagsasabi,

<span id="an_25:2">25:2</span> Anak ng tao, ititig mo ang iyong mukha sa
mga anak ni Ammon, at manghula ka laban sa kanila:

<span id="an_25:3">25:3</span> At sabihin mo sa mga anak ni Ammon,
Inyong pakinggan ang salita ng Panginoong Dios: Ganito ang sabi ng
Panginoong Dios, Sapagka't iyong sinabi, Aha, laban sa aking santuario,
nang malapastangan; at laban sa lupain ng Israel, nang masira; at laban
sa sangbahayan ni Juda, nang sila'y pumasok sa pagkabihag:

<span id="an_25:4">25:4</span> Kaya't narito, aking ibibigay ka sa mga
anak ng silanganan na pinakaari, at kanilang itatayo ang kanilang mga
kampamento sa iyo, at magsisigawa ng kanilang mga tahanan sa iyo;
kanilang kakanin ang iyong bunga ng kahoy, at kanilang iinumin ang iyong
gatas.

<span id="an_25:5">25:5</span> At aking gagawin ang Raba na pinaka
silungan ng mga kamello, at ang mga anak ni Ammon na pinakapahingahang
dako ng mga kawan; at inyong malalaman na ako ang Panginoon.

<span id="an_25:6">25:6</span> Sapagka't ganito ang sabi ng Panginoong
Dios: Sapagka't pumakpak ka ng iyong mga kamay, at tumadyak ka ng mga
paa, at nagalak ka ng buong paghamak ng iyong kalooban laban sa lupain
ng Israel;

<span id="an_25:7">25:7</span> Kaya't narito, aking iniunat ang aking
kamay sa iyo, at ibibigay kita na pinakasamsam sa mga bansa; at
ihihiwalay kita sa mga bayan, at ipalilipol kita sa mga lupain: aking
ibubuwal ka; at iyong malalaman na ako ang Panginoon.

<span id="an_25:8">25:8</span> Ganito ang sabi ng Panginoong Dios:
Sapagka't ang Moab at ang Seir ay nagsasabi, Narito, ang sangbahayan ni
Juda ay gaya ng lahat na bansa;

<span id="an_25:9">25:9</span> Kaya't, narito, aking bubuksan ang
tagiliran ng Moab mula sa mga bayan, mula sa kaniyang mga bayan na
nangasa kaniyang mga hangganan, na kaluwalhatian ng lupain, ang
Beth-jesimoth, ang Baal-meon, at ang Chiriathaim.

<span id="an_25:10">25:10</span> Hanggang sa mga anak ng silanganan,
upang magsiparoon laban sa mga anak ni Ammon; at aking ibibigay sa
kanila na pinakaari, upang ang mga anak ni Ammon ay huwag ng mangaalaala
sa gitna ng mga bansa:

<span id="an_25:11">25:11</span> At ako'y maglalapat ng kahatulan sa
Moab: at kanilang malalaman na ako ang Panginoon.

<span id="an_25:12">25:12</span> Ganito ang sabi ng Panginoong Dios,
Sapagka't ang Edom ay gumawa ng laban sa sangbahayan ni Juda sa
panghihiganti, at nagalit na mainam, at nanghiganti sa kanila;

<span id="an_25:13">25:13</span> Kaya't ganito ang sabi ng Panginoong
Dios, Aking iuunat ang aking kamay laban sa Edom, at aking ihihiwalay
ang tao at hayop doon; at aking gagawing sira mula sa Teman; hanggang sa
Dedan nga ay mabubuwal sila sa pamamagitan ng tabak.

<span id="an_25:14">25:14</span> At aking isasagawa ang aking
panghihiganti sa Edom, sa pamamagitan ng kamay ng aking bayang Israel;
at kanilang gagawin sa Edom ang ayon sa aking galit, at ayon sa aking
kapusukan; at kanilang malalaman ang aking panghihiganti, sabi ng
Panginoong Dios.

<span id="an_25:15">25:15</span> Ganito ang sabi ng Panginoong Dios:
Sapagka't ang mga Filisteo ay gumawa ng panghihiganti, at nanghiganti na
may kapootan ng loob upang magpahamak ng pakikipagkaalit na magpakailan
man;

<span id="an_25:16">25:16</span> Kaya't ganito ang sabi ng Panginoong
Dios, Narito, aking iuunat ang aking kamay sa mga Filisteo, at aking
ihihiwalay ang mga Ceretheo, at ipapahamak ko ang labi sa baybayin ng
dagat.

<span id="an_25:17">25:17</span> At ako'y gagawa ng malaking
panghihiganti sa kanila na may malupit na mga pagsaway; at kanilang
malalaman na ako ang Panginoon, pagka aking isinagawa ang aking
panghihiganti sa kanila.

<span id="an_26:1">26:1</span> At nangyari, nang ikalabing isang taon,
nang unang araw ng buwan, na ang salita ng Panginoon ay dumating sa
akin, na nagsasabi,

<span id="an_26:2">26:2</span> Anak ng tao, sapagka't ang Tiro ay
nagsabi laban sa Jerusalem, Aha, siya na naging pintuan ng mga bayan ay
sira; siya'y nabalik sa akin: ako'y mapupuno ngayong siya'y sira:

<span id="an_26:3">26:3</span> Kaya't ganito ang sabi ng Panginoong
Dios, Narito, ako'y laban sa iyo, Oh Tiro, at aking pasasampahin ang
maraming bansa laban sa iyo, gaya ng pagpapasampa ng dagat ng kaniyang
mga alon.

<span id="an_26:4">26:4</span> At kanilang gigibain ang mga kuta ng
Tiro, at ibabagsak ang kaniyang mga moog: akin din namang papalisin sa
kaniya ang kaniyang alabok, at gagawin ko siyang hubad na bato.

<span id="an_26:5">26:5</span> Siya'y magiging dakong ladlaran ng mga
lambat sa gitna ng dagat: sapagka't ako ang nagsalita sabi ng Panginoong
Dios; at siya'y magiging samsam sa mga bansa.

<span id="an_26:6">26:6</span> At ang kaniyang mga anak na babae na
nangasa parang ay papatayin ng tabak: at kanilang malalaman na ako ang
Panginoon.

<span id="an_26:7">26:7</span> Sapagka't ganito ang sabi ng Panginoong
Dios, Narito, aking dadalhin sa Tiro si Nabucodonosor na hari sa
Babilonia, na hari ng mga hari, mula sa hilagaan, na may mga kabayo, at
may mga karo, at may mga nangangabayo, at isang pulutong, at maraming
tao.

<span id="an_26:8">26:8</span> Kaniyang papatayin ng tabak ang iyong mga
anak na babae sa parang; at siya'y gagawa ng mga katibayan laban sa iyo,
at magtitindig ng isang bunton laban sa iyo, at magtataas ng longki
laban sa iyo.

<span id="an_26:9">26:9</span> At kaniyang ilalagay ang kaniyang mga
pangsaksak laban sa iyong mga kuta, at sa pamamagitan ng kaniyang mga
palakol ay kaniyang ibabagsak ang iyong mga moog.

<span id="an_26:10">26:10</span> Dahil sa kasaganaan ng kaniyang mga
kabayo, tatakpan ka ng kaniyang alabok: ang iyong mga kuta ay uuga sa
hugong ng mga mangangabayo, at ng mga kariton, at ng mga karo, pagka
siya'y papasok sa iyong mga pintuang-bayan, na gaya ng pagpasok ng tao
sa isang bayan na pinamutasan.

<span id="an_26:11">26:11</span> Tutungtungan ng mga paa ng kaniyang mga
kabayo ang lahat mong mga lansangan; papatayin niya ng tabak ang iyong
bayan; at ang mga haligi ng iyong lakas ay mabubuwal sa lupa.

<span id="an_26:12">26:12</span> At sila'y magsisisamsam ng iyong mga
kayamanan, at lolooban ang iyong kalakal; at kanilang ibabagsak ang
iyong mga kuta, at gigibain ang iyong mga masayang bahay; at ilalagay
ang iyong mga bato, at ang iyong kahoy at ang iyong alabok sa gitna ng
tubig.

<span id="an_26:13">26:13</span> At aking patitigilin ang tinig ng iyong
mga awit; at ang tunog ng iyong mga alpa ay hindi na maririnig.

<span id="an_26:14">26:14</span> At gagawin kitang hubad na bato: ikaw
ay magiging dakong ladlaran ng mga lambat; ikaw ay hindi na matatayo;
sapagka't akong Panginoon ang nagsalita, sabi ng Panginoong Dios.

<span id="an_26:15">26:15</span> Ganito ang sabi ng Panginoong Dios sa
Tiro; Hindi baga mayayanig ang mga pulo sa tunog ng iyong pagbagsak,
pagka ang nasugatan ay dumadaing, pagka may patayan sa gitna mo?

<span id="an_26:16">26:16</span> Kung magkagayo'y lahat na prinsipe sa
dagat ay magsisibaba mula sa kanilang mga luklukan, at aalisin ang
kanilang mga balabal, at huhubuin ang kanilang mga damit na may burda:
sila'y dadatnan ng panginginig; sila'y magsisiupo sa lupa, at
manginginig sa tuwituwina, at mangatitigilan sa iyo.

<span id="an_26:17">26:17</span> At pananaghuyan ka nila, at magsasabi
sa iyo, Ano't nagiba ka, na tinatahanan ng mga taong dagat, na bantog na
bayan na malakas sa dagat, siya at ang mga mananahan sa kaniya, na
nagpapangilabot sa lahat na nagsisitahan sa kaniya!

<span id="an_26:18">26:18</span> Ang mga pulo nga ay mayayanig sa
kaarawan ng iyong pagbagsak; oo, ang mga pulo na nangasa dagat ay
manganglulupaypay sa iyong pagyaon.

<span id="an_26:19">26:19</span> Sapagka't ganito ang sabi ng Panginoong
Dios: Pagka ikaw ay aking gagawing sirang bayan, na parang mga bayan na
hindi tinatahanan, pagka tatabunan kita ng kalaliman, at tatakpan ka ng
maraming tubig;

<span id="an_26:20">26:20</span> Ibababa nga kita na kasama nila na
bumababa sa hukay, sa mga tao nang una, at patatahanin kita sa mga
malalim na bahagi ng lupa, sa mga dakong sira nang una, na kasama ng
nagsibaba sa hukay, upang ikaw ay huwag tahanan; at ako'y maglalagay ng
kaluwalhatian sa lupain ng buhay.

<span id="an_26:21">26:21</span> Gagawin kitang kakilakilabot, at hindi
ka na mabubuhay: bagaman ikaw ay hanapin ay hindi ka na masusumpungan pa
uli, sabi ng Panginoong Dios.

<span id="an_27:1">27:1</span> Ang salita ng Panginoon ay dumating uli
sa akin, na nagsasabi:

<span id="an_27:2">27:2</span> At ikaw, anak ng tao, panaghuyan mo ang
Tiro;

<span id="an_27:3">27:3</span> At sabihin mo sa Tiro, Oh ikaw na
tumatahan sa pasukan sa dagat, na ikaw ang mangangalakal sa mga bansa sa
maraming pulo, ganito ang sabi ng Panginoong Dios: Ikaw, Oh Tiro,
nagsabi, Ako'y sakdal sa kagandahan.

<span id="an_27:4">27:4</span> Ang iyong mga hangganan ay nangasa
kalaliman ng mga dagat, ang nagsipagtayo sa iyo ay nangagpasakdal ng
iyong kagandahan.

<span id="an_27:5">27:5</span> Ang ginawa nilang makakapal mong tabla ay
mga puno ng abeto na mula sa Senir: sila'y nagsikuha ng cedro mula sa
Libano, upang gawing palo ng sasakyan mo.

<span id="an_27:6">27:6</span> Ginawa nilang iyong mga saguwan ang mga
encina sa Basan; ang kanilang ginawang mga bangko mong garing na
nalalapat sa kahoy na boj ay mula sa mga pulo ng Chittim.

<span id="an_27:7">27:7</span> Manipis na kayong lino na yaring may
burda na mula sa Egipto ang iyong layag, upang maging sa iyo'y isang
watawat; kulay asul at morado na mula sa mga pulo ng Elisah ang iyong
kulandong.

<span id="an_27:8">27:8</span> Ang mga nananahan sa Sidon at Arvad ay
iyong mga mananaguwan: ang iyong mga pantas, Oh Tiro, ay nangasa iyo,
sila ang iyong mga tagaugit.

<span id="an_27:9">27:9</span> Ang mga matanda sa Gebal at ang mga
pantas niyao'y pawang tagapagpasak mo: ang lahat na sasakyan sa dagat
sangpu ng mga tao ng mga yaon ay nangasa iyo upang pangasiwaan ang iyong
kalakal.

<span id="an_27:10">27:10</span> Ang Persia, ang Lud, at ang Phut ay
nangasa iyong hukbo, na iyong mga lalaking mangdidigma: kanilang
ibinitin ang kalasag at ang turbante sa iyo; nagpapaganda sa iyo.

<span id="an_27:11">27:11</span> Ang mga lalake sa Arvad na kasama ng
iyong hukbo ay nangasa ibabaw ng iyong mga kuta sa palibot, at ang mga
matatapang ay nasa iyong mga moog; kanilang isinabit ang kanilang mga
kalasag sa iyong mga kuta sa palibot; kanilang pinasakdal ang iyong
kagandahan.

<span id="an_27:12">27:12</span> Ang Tarsis ay iyong mangangalakal dahil
sa karamihan ng sarisaring kayamanan; na ang pilak, bakal, lata, at
tingga, ay ipinapalit nila sa iyong mga kalakal.

<span id="an_27:13">27:13</span> Ang Javan, ang Tubal, at ang Mesec, mga
mangangalakal mo: kanilang kinakalakal ang mga tao at ang mga sisidlang
tanso na ipinapalit nila sa iyong mga kalakal.

<span id="an_27:14">27:14</span> Ang sangbahayan ni Togarma ay
nakikipagpalitan sa iyong mga kalakal ng mga kabayo at ng mga kabayong
pangdigma at ng mga mula.

<span id="an_27:15">27:15</span> Ang mga tao sa Dedan ay iyong
mangangalakal: maraming pulo ay nangagdadala ng kalakal sa iyong kamay:
kanilang dinadala sa iyo na pinakapalit ay mga sungay na garing at
ebano.

<span id="an_27:16">27:16</span> Naging mangangalakal mo ang Siria dahil
sa karamihan ng iyong mga gawang kamay: sila'y nakikipagpalitan sa iyong
mga kalakal ng mga esmeralda, kulay ube, at yaring may burda, at manipis
na kayong lino, at gasang at mga rubi.

<span id="an_27:17">27:17</span> Naging mga mangangalakal mo ang Juda,
at ang lupain ng Israel: sila'y nakikipagpalitan sa iyong mga kalakal ng
trigo ng Minith, at ng pannag, at ng pulot, at ng langis, at ng balsamo.

<span id="an_27:18">27:18</span> Mangangalakal mo ang Damasko dahil sa
karamihan ng iyong mga gawang kamay, dahil sa karamihan ng sarisaring
kayamanan, sangpu ng alak sa Helbon, at maputing lana.

<span id="an_27:19">27:19</span> Nakikipagpalitan ang Vedan at Javan sa
iyong mga kalakal ng sinulid na lana: ang makinang na bakal, ang kasia,
at ang kalamo, ay ilan sa iyong mga kalakal.

<span id="an_27:20">27:20</span> Naging iyong mangangalakal ang Dedan sa
mga mahalagang kayo na ukol sa pangangabayo.

<span id="an_27:21">27:21</span> Ang Arabia, at lahat na prinsipe sa
Cedar, mga naging mangangalakal ng iyong kamay; sa mga cordero, at mga
lalaking tupa, at mga kambing, sa mga ito'y naging mga mangangalakal mo
sila.

<span id="an_27:22">27:22</span> Ang mga mangangalakal sa Seba at sa
Raama, mga naging mangangalakal mo; kanilang ipinapalit sa iyong mga
kalakal ang mga pinakamainam na especia, at lahat na mahalagang bato, at
ang ginto.

<span id="an_27:23">27:23</span> Ang Haran at ang Canneh at ang Eden, na
mga mangangalakal sa Seba, ang Assur at ang Chilmad ay naging mga
mangangalakal mo.

<span id="an_27:24">27:24</span> Ang mga ito ang iyong mga mangangalakal
sa mga piling kalakal sa mga balutan ng mga yaring asul at may burda, at
sa mga baul na may mainam na hiyas, natatalian ng mga sintas, at yaring
cedro, na ilan sa iyong mga kalakal.

<span id="an_27:25">27:25</span> Ang mga sasakyan sa Tarsis ay iyong mga
pulutong sa iyong kalakal: at ikaw ay napuno at naging totoong
maluwalhati sa kalagitnaan ng mga dagat.

<span id="an_27:26">27:26</span> Dinala ka ng iyong mga manggagaod sa
malawak na dagat: binagbag ka ng hanging silanganan sa kalagitnaan ng
dagat.

<span id="an_27:27">27:27</span> Ang iyong kayamanan, at ang iyong mga
kalakal, ang iyong tinda, at ang iyong mga manggagaod, at ang iyong mga
tagaugit, ang iyong mga tagapagpasak, at ang nagsisipamahala ng iyong
mga kalakal, at ang lahat mong lalaking mangdidigma na nangasa iyo,
sangpu ng iyong lahat na pulutong na nangasa gitna mo, mangalulubog sa
kalagitnaan ng dagat sa kaarawan ng iyong pagkasira.

<span id="an_27:28">27:28</span> Sa lakas ng hiyaw ng iyong mga
tagaugit, ang mga nayon ay mangayayanig.

<span id="an_27:29">27:29</span> At lahat na nagsisihawak ng gaod, ang
mga tao sa sasakyan, at lahat ng tagaugit sa dagat, ay magsisibaba sa
kanilang mga sasakyan; sila'y magsisitayo sa ibabaw ng lupain,

<span id="an_27:30">27:30</span> At iparirinig ang kanilang tinig sa
iyo, at hihiyaw ng kalagimlagim, at mangagbubuhos ng alabok sa kanilang
mga ulo, sila'y magsisigumon sa mga abo:

<span id="an_27:31">27:31</span> At mangagpapakakalbo dahil sa iyo, at
mangagbibigkis ng kayong magaspang, at kanilang iiyakan ka ng
kapanglawpanglaw sa kalooban, na may mapanglaw na pananangis.

<span id="an_27:32">27:32</span> At sa kanilang pagtangis ay
pananaghuyan ka nila, at tatangisan ka, na sasabihin, Sino ang gaya ng
Tiro na gaya niya na nadala sa katahimikan sa gitna ng dagat?

<span id="an_27:33">27:33</span> Pagka ang iyong mga kalakal ay
inilalabas sa mga dagat, iyong binubusog ang maraming bayan; iyong
pinayaman ang mga hari sa lupa ng karamihan ng iyong mga kayamanan at ng
iyong mga kalakal.

<span id="an_27:34">27:34</span> Sa panahon na ikaw ay bagbag sa tabi ng
mga dagat sa kalaliman ng tubig, ang iyong kalakal at ang iyong buong
pulutong ay lumubog sa gitna mo.

<span id="an_27:35">27:35</span> Lahat ng mananahan sa mga pulo ay
nangatitigilan dahil sa iyo, at ang kanilang mga hari ay nangatakot ng
di kawasa, sila'y nangamanglaw sa kanilang mukha.

<span id="an_27:36">27:36</span> Pinagsutsutan ka ng mga mangangalakal
sa gitna ng mga bayan; ikaw ay naging kakilakilabot, at hindi ka na
mabubuhay pa.

<span id="an_28:1">28:1</span> Ang salita ng Panginoon ay dumating uli
sa akin, na nagsasabi,

<span id="an_28:2">28:2</span> Anak ng tao, sabihin mo sa prinsipe sa
Tiro, Ganito ang sabi ng Panginoong Dios: Sapagka't ang iyong puso ay
nagmataas, at iyong sinabi, Ako'y dios, ako'y nauupo sa upuan ng Dios,
sa gitna ng mga dagat; gayon man ikaw ay tao, at hindi Dios, bagaman
iyong inilagak ang iyong puso na parang puso ng Dios;

<span id="an_28:3">28:3</span> Narito, ikaw ay lalong marunong kay
Daniel; walang lihim na malilihim sa iyo;

<span id="an_28:4">28:4</span> Sa pamamagitan ng iyong karunungan, at ng
iyong unawa, nagkaroon ka ng mga kayamanan, at nagkaroon ka ng ginto at
pilak sa iyong mga ingatang-yaman;

<span id="an_28:5">28:5</span> Sa pamamagitan ng iyong dakilang
karunungan at ng iyong pangangalakal ay napalago mo ang iyong mga
kayamanan, at ang iyong puso ay nagmataas dahil sa iyong kayamanan;

<span id="an_28:6">28:6</span> Kaya't ganito ang sabi ng Panginoong
Dios: Sapagka't iyong inilagak ang iyong puso na parang puso ng Dios,

<span id="an_28:7">28:7</span> Kaya't narito, ako'y magdadala ng mga
taga ibang lupa sa iyo, na kakilakilabot sa mga bansa; at kanilang
bubunutin ang kanilang mga tabak laban sa kagandahan ng iyong
karunungan, at kanilang dudumhan ang iyong kaningningan.

<span id="an_28:8">28:8</span> Kanilang ibababa ka sa hukay; at ikaw ay
mamamatay ng kamatayan niyaong nangapatay sa kalagitnaan ng mga dagat.

<span id="an_28:9">28:9</span> Sabihin mo pa kaya sa harap niya na
pumapatay sa iyo, Ako'y Dios? nguni't ikaw ay tao, at hindi Dios, sa
kamay niya na sumusugat sa iyo.

<span id="an_28:10">28:10</span> Ikaw ay mamamatay ng pagkamatay ng mga
hindi tuli sa pamamagitan ng kamay ng mga taga ibang lupa: sapagka't ako
ang nagsalita, sabi ng Panginoong Dios.

<span id="an_28:11">28:11</span> Bukod dito'y ang salita ng Panginoon ay
dumating sa akin, na nagsasabi,

<span id="an_28:12">28:12</span> Anak ng tao, panaghuyan mo ang hari sa
Tiro, at sabihin mo sa kaniya, Ganito ang sabi ng Panginoong Dios, iyong
tinatatakan ang kabuoan, na puno ng karunungan, at sakdal sa kagandahan.

<span id="an_28:13">28:13</span> Ikaw ay nasa Eden, na halamanan ng
Dios; lahat na mahalagang bato ay iyong kasuutan, ang sardio, ang
topacio, at ang diamante, ang berilo, ang onix, at ang jaspe, ang
zafiro, ang esmeralda, at ang karbungko, at ang ginto: ang pagkayari ng
iyong pandereta at iyong mga plauta ay napasa iyo; sa kaarawan na ikaw
ay lalangin ay nangahanda.

<span id="an_28:14">28:14</span> Ikaw ang pinahirang kerubin na
tumatakip: at itinatag kita, na anopa't ikaw ay nasa ibabaw ng banal na
bundok ng Dios; ikaw ay nagpanhik manaog sa gitna ng mga batong
mahalaga.

<span id="an_28:15">28:15</span> Ikaw ay sakdal sa iyong mga lakad mula
sa araw na ikaw ay lalangin, hanggang sa ang kalikuan ay nasumpungan sa
iyo.

<span id="an_28:16">28:16</span> Dahil sa karamihan ng iyong kalakal ay
kanilang pinuno ang gitna mo ng pangdadahas, at ikaw ay nagkasala:
kaya't inihagis kitang parang dumi mula sa bundok ng Dios; at ipinahamak
kita, Oh tumatakip na kerubin, mula sa gitna ng mga batong mahalaga.

<span id="an_28:17">28:17</span> Ang iyong puso ay nagmataas dahil sa
iyong kagandahan; iyong ipinahamak ang iyong karunungan dahil sa iyong
kaningningan: aking inihagis ka sa lupa; aking inilagay ka sa harap ng
mga hari, upang kanilang masdan ka.

<span id="an_28:18">28:18</span> Sa pamamagitan ng karamihan ng iyong
mga kasamaan, sa kalikuan ng iyong pangangalakal, iyong nilapastangan
ang iyong mga santuario: kaya't ako'y naglabas ng apoy sa gitna mo;
sinupok ka, at pinapaging abo ka sa ibabaw ng lupa sa paningin ng lahat
na nanganonood sa iyo.

<span id="an_28:19">28:19</span> Silang lahat na nangakakakilala sa iyo
sa gitna ng mga bayan, mangatitigilan dahil sa iyo: ikaw ay naging
kakilakilabot, at ikaw ay hindi na mabubuhay pa.

<span id="an_28:20">28:20</span> At ang salita ng Panginoon ay dumating
sa akin, na nagsasabi,

<span id="an_28:21">28:21</span> Anak ng tao, ititig mo ang iyong mukha
sa Sidon, at manghula ka laban doon,

<span id="an_28:22">28:22</span> At iyong sabihin, ganito ang sabi ng
Panginoong Dios: Narito, ako'y laban sa iyo, Oh Sidon; at ako'y
luluwalhati sa gitna mo; at kanilang malalaman na ako ang Panginoon,
pagka ako'y naglapat ng kahatulan sa kaniya, at aariing banal sa kaniya.

<span id="an_28:23">28:23</span> Sapagka't ako'y magpaparating sa kaniya
ng salot at dugo sa kaniyang mga lansangan; at ang mga may sugat ay
mangabubuwal sa gitna niya, sa pamamagitan ng tabak, na nakaumang sa
kaniya sa lahat ng dako; at kanilang malalaman na ako ang Panginoon.

<span id="an_28:24">28:24</span> At hindi na magkakaroon pa ng dawag na
nakakasalubsob sa sangbahayan ni Israel, o ng tinik mang mapangpahirap
sa alin man sa nangasa palibot niya, na nagwalang kabuluhan sa kanila;
at kanilang malalaman na ako ang Panginoong Dios.

<span id="an_28:25">28:25</span> Ganito ang sabi ng Panginoong Dios:
Pagka aking napisan ang sangbahayan ni Israel mula sa mga bayan na
kanilang pinangalatan, at ako'y aariing banal sa kanila sa paningin ng
mga bansa, sila nga'y magsisitahan sa kanilang sariling lupain na aking
ibinigay sa aking lingkod na kay Jacob.

<span id="an_28:26">28:26</span> At sila'y magsisitahang tiwasay roon,
oo, sila'y mangagtatayo ng mga bahay, at mag-uubasan, at tatahang
tiwasay, pagka ako'y nakapaglapat ng mga kahatulan sa lahat na
nangagwawalang kabuluhan sa palibot nila: at kanilang malalaman na ako
ang Panginoon nilang Dios.

<span id="an_29:1">29:1</span> Nang ikasangpung taon, nang ikasangpung
buwan, nang ikalabing dalawang araw ng buwan, ang salita ng Panginoon ay
dumating sa akin, na nagsasabi,

<span id="an_29:2">29:2</span> Anak ng tao, ititig mo ang iyong mukha
laban kay Faraon na hari sa Egipto, at manghula ka laban sa kaniya, at
laban sa buong Egipto;

<span id="an_29:3">29:3</span> Iyong salitain, at iyong sabihin, Ganito
ang sabi ng Panginoong Dios: Narito, ako'y lalaban sa iyo, Faraong hari
sa Egipto, na malaking buwaya na nahihiga sa gitna ng kaniyang mga ilog,
na nagsabi: Ang ilog ko ay aking sarili, at aking ginawa sa ganang aking
sarili.

<span id="an_29:4">29:4</span> At kakawitan kita ng mga pangbingwit sa
iyong mga panga, at aking padidikitin ang isda ng iyong mga ilog sa
iyong mga kaliskis; at isasampa kita mula sa gitna ng iyong mga ilog, na
kasama ng lahat na isda ng iyong mga ilog na magsisidikit sa iyong mga
kaliskis.

<span id="an_29:5">29:5</span> At ikaw ay aking iiwan tapon sa ilang,
ikaw at ang lahat na isda ng iyong mga ilog: ikaw ay mabubuwal sa luwal
na parang; ikaw ay hindi pipisanin, o pupulutin man; aking ibinigay kang
pagkain sa mga hayop sa lupa, at sa mga ibon sa himpapawid.

<span id="an_29:6">29:6</span> At lahat ng nananahan sa Egipto ay
makakaalam na ako ang Panginoon, sapagka't sila'y naging tukod na tambo
sa sangbahayan ni Israel.

<span id="an_29:7">29:7</span> Nang kanilang pigilan ka sa iyong kamay,
iyong binali, at iyong nilabnot ang kanilang mga balikat; at nang sila'y
sumandal sa iyo, iyong binalian, at iyong pinapanghina ang kanilang mga
balakang.

<span id="an_29:8">29:8</span> Kaya't ganito ang sabi ng Panginoong
Dios: Narito, pagdadalhan kita ng tabak sa iyo, at aking ihihiwalay sa
iyo ang tao at hayop.

<span id="an_29:9">29:9</span> At ang lupain ng Egipto ay magiging giba
at sira; at kanilang malalaman na ako ang Panginoon. Sapagka't kaniyang
sinabi, Ang ilog ay akin, at aking ginawa;

<span id="an_29:10">29:10</span> Kaya't, narito, ako'y laban sa iyo, at
laban sa iyong mga ilog, at aking lubos na gigibain at sisirain ang
lupain ng Egipto, mula sa moog ng Seveneh hanggang sa hangganan ng
Etiopia.

<span id="an_29:11">29:11</span> Walang paa ng tao na daraan doon, o paa
man ng hayop ay daraan doon, o tatahanan man siyang apat na pung taon.

<span id="an_29:12">29:12</span> At aking gagawing sira ang lupain ng
Egipto sa gitna ng mga lupain na sira; at ang kaniyang mga bayan sa
gitna ng mga bayang giba ay magiging sira na apat na pung taon; at aking
pangangalatin ang mga taga Egipto sa gitna ng mga bansa, at aking
pananabugin sila sa mga lupain.

<span id="an_29:13">29:13</span> Sapagka't ganito ang sabi ng Panginoong
Dios: Sa katapusan ng apat na pung taon ay aking pipisanin ang mga taga
Egipto, mula sa mga bayan na kanilang pinangalatan;

<span id="an_29:14">29:14</span> At aking ibabalik uli ang mga bihag sa
Egipto, at aking pababalikin sila sa lupain ng Patros, na lupain na
kinapanganakan sa kanila; at sila'y magiging doo'y isang mababang
kaharian.

<span id="an_29:15">29:15</span> Siyang magiging pinakamababa sa mga
kaharian; at hindi na matataas pa man ng higit kay sa mga bansa: at
aking babawasan sila, upang huwag na silang magpuno sa mga bansa.

<span id="an_29:16">29:16</span> At hindi na magiging pagasa pa ng
sangbahayan ni Israel, na nagpapaalaala ng kasamaan, pagka kanilang
lilingunin sila: at kanilang malalaman na ako ang Panginoong Dios.

<span id="an_29:17">29:17</span> At nangyari, nang ikadalawang pu't
pitong taon, nang unang buwan, nang unang araw ng buwan, ang salita ng
Panginoon ay dumating sa akin, na nagsasabi:

<span id="an_29:18">29:18</span> Anak ng tao, pinapaglilingkod ng
mabigat ni Nabucodonosor na hari sa Babilonia ang kaniyang kawal laban
sa Tiro: lahat ng ulo ay nakalbo, at lahat ng balikat ay nalabnot; gayon
ma'y wala siyang kaupahan, o ang kaniyang hukbo man, mula sa Tiro, sa
paglilingkod na kaniyang ipinaglingkod laban doon.

<span id="an_29:19">29:19</span> Kaya't ganito ang sabi ng Panginoong
Dios: Narito, aking ibibigay ang lupain ng Egipto kay Nabucodonosor na
hari sa Babilonia; at dadalhin niya ang kaniyang karamihan, at kukunin
ang samsam sa kaniya, at kukunin ang huli sa kaniya; at magiging
kaupahan para sa kaniyang hukbo.

<span id="an_29:20">29:20</span> Ibinigay ko sa kaniya ang lupain ng
Egipto na pinakaganti sa kaniya dahil sa kaniyang ipinaglingkod,
sapagka't sila'y nagsipagpagal ng dahil sa akin, sabi ng Panginoong
Dios.

<span id="an_29:21">29:21</span> Sa araw na yao'y aking palilitawin ang
isang sungay upang tumulong sa sangbahayan ni Israel, at aking
papangyayarihin ang iyong salita sa gitna nila: at kanilang malalaman na
ako ang Panginoon.

<span id="an_30:1">30:1</span> Ang salita ng Panginoon ay dumating uli
sa akin, na nagsasabi,

<span id="an_30:2">30:2</span> Anak ng tao, manghula ka, at iyong
sabihin, Ganito ang sabi ng Panginoong Dios: Manambitan kayo: Sa aba ng
araw na yaon!

<span id="an_30:3">30:3</span> Sapagka't ang kaarawan ay malapit na, sa
makatuwid baga'y ang kaarawan ng Panginoon ay malapit na; magiging
kaarawan ng pagaalapaap; panahon ng mga bansa.

<span id="an_30:4">30:4</span> At isang tabak ay darating sa Egipto, at
kahirapan ay sasa Etiopia, pagka ang mga patay ay mangabubuwal sa
Egipto; at dadalhin nila ang kaniyang karamihan, at ang kaniyang mga
patibayan ay mangawawasak.

<span id="an_30:5">30:5</span> Ang Etiopia, at ang Phut, at ang Lud, at
ang buong halohalong bayan, at ang Chub, at ang mga anak ng lupain na
nangasa pagkakasundo, mangabubuwal na kasama nila sa pamamagitan ng
tabak.

<span id="an_30:6">30:6</span> Ganito ang sabi ng Panginoon: Sila namang
nagsialalay sa Egipto ay mangabubuwal; at ang kapalaluan ng kaniyang
kapangyarihan ay mabababa: mula sa moog ng Seveneh ay mangabubuwal sila
roon sa pamamagitan ng tabak, sabi ng Panginoong Dios.

<span id="an_30:7">30:7</span> At sila'y magiging sira sa gitna ng mga
lupain na sira; at ang kaniyang mga bayan ay ibibilang sa mga bayan na
giba.

<span id="an_30:8">30:8</span> At kanilang malalaman na ako ang
Panginoon, pagka ako'y nagsulsol ng apoy sa Egipto, at lahat niyang
katulong ay nangalipol.

<span id="an_30:9">30:9</span> Sa araw na yaon ay magsisilabas ang mga
sugo mula sa harap ko sa mga sasakyan upang takutin ang mga walang
bahalang taga Etiopia; at magkakaroon ng kahirapan sa kanila gaya sa
kaarawan ng Egipto; sapagka't narito, dumarating.

<span id="an_30:10">30:10</span> Ganito ang sabi ng Panginoong Dios:
Akin namang paglilikatin ang karamihan ng Egipto, sa pamamagitan ni
Nabucodonosor na hari sa Babilonia.

<span id="an_30:11">30:11</span> Siya at ang kaniyang bayan na kasama
niya, na kakilakilabot sa mga bansa, ay ipapasok upang gibain ang
lupain; at kanilang hahawakan ang kanilang mga tabak laban sa Egipto, at
pupunuin ng mga patay ang lupain.

<span id="an_30:12">30:12</span> At aking tutuyuin ang mga ilog, at
aking ipagbibili ang lupain sa kamay ng mga masamang tao; at aking
sisirain ang lupain, at lahat na nandoon, sa pamamagitan ng kamay ng mga
taga ibang lupa: akong Panginoon ang nagsalita.

<span id="an_30:13">30:13</span> Ganito ang sabi ng Panginoong Dios:
Akin din namang sisirain ang mga diosdiosan, at aking paglilikatin ang
mga larawan sa Memphis; at hindi na magkakaroon pa ng prinsipe sa lupain
ng Egipto; at ako'y maglalagay ng katakutan sa lupain ng Egipto.

<span id="an_30:14">30:14</span> At aking sisirain ang Patros, at ako'y
magsisilab ng apoy sa Zoan, at maglalapat ako ng mga kahatulan sa No.

<span id="an_30:15">30:15</span> At aking ibubugso ang aking kapusukan
sa Sin, na katibayan ng Egipto; at aking ihihiwalay ang karamihan ng mga
taga No.

<span id="an_30:16">30:16</span> At ako'y magsusulsol ng apoy sa Egipto:
ang Sin ay malalagay sa malaking kadalamhatian, at ang No ay magigiba:
at ang Memphis ay magkakaroon ng mga kaaway sa kaarawan.

<span id="an_30:17">30:17</span> Ang mga binata sa Aven at sa Pi-beseth
ay mangabubuwal sa pamamagitan ng tabak; at ang mga ito ay magsisipasok
sa pagkabihag.

<span id="an_30:18">30:18</span> Sa Tafnes nama'y magdidilim ang araw,
pagka aking inalis roon ang mga atang ng Egipto, at ang kapalaluan ng
kaniyang kapangyarihan ay maglilikat doon: tungkol sa kaniya, ay
tatakpan siya ng alapaap, at ang kaniyang mga anak na babae ay
magsisipasok sa pagkabihag.

<span id="an_30:19">30:19</span> Ganito maglalapat ako ng mga kahatulan
sa Egipto; at kanilang malalaman na ako ang Panginoon.

<span id="an_30:20">30:20</span> At nangyari nang ikalabing isang taon
nang unang buwan, nang ikapitong araw ng buwan, na ang salita ng
Panginoon ay dumating sa akin, na nagsasabi,

<span id="an_30:21">30:21</span> Anak ng tao, aking binali ang kamay ni
Faraon na hari sa Egipto; at, narito, hindi natalian, upang lapatan ng
mga gamot, na lagyan ng isang tapal upang talian, upang humawak na
matibay ng tabak.

<span id="an_30:22">30:22</span> Kaya't ganito ang sabi ng Panginoong
Dios: Narito, ako'y laban kay Faraon na hari sa Egipto, at aking
babaliin ang kaniyang mga bisig, ang malakas na bisig, at yaon na
nabali; at aking palalagpakin ang tabak mula sa kaniyang kamay.

<span id="an_30:23">30:23</span> At aking pangangalatin ang mga taga
Egipto sa gitna ng mga bansa, at pananabugin ko sila sa mga lupain.

<span id="an_30:24">30:24</span> At aking palalakasin ang mga bisig ng
hari sa Babilonia, at ilalagay ko ang aking tabak sa kaniyang kamay;
nguni't aking babaliin ang mga bisig ni Faraon, at siya'y dadaing sa
harap niyaon ng mga daing ng taong nasugatan ng ikamamatay.

<span id="an_30:25">30:25</span> At aking aalalayan ang mga bisig ng
hari sa Babilonia; at ang mga bisig ni Faraon ay bababa; at kanilang
malalaman na ako ang Panginoon, pagka aking ilalagay ang aking tabak sa
kamay ng hari sa Babilonia, at kaniyang iuunat sa lupain ng Egipto.

<span id="an_30:26">30:26</span> At aking pangangalatin ang mga taga
Egipto sa gitna ng mga bansa, at pananabugin ko sila sa mga lupain; at
kanilang malalaman na ako ang Panginoon.

<span id="an_31:1">31:1</span> At nangyari nang ikalabing isang taon,
nang ikatlong buwan, nang unang araw ng buwan, na ang salita ng
Panginoon ay dumating sa akin, na nagsasabi,

<span id="an_31:2">31:2</span> Anak ng tao, sabihin mo kay Faraon, na
hari sa Egipto, at sa kaniyang karamihan: Sino ang iyong kawangis sa
iyong kalakhan?

<span id="an_31:3">31:3</span> Narito, ang taga Asiria ay isang cedro sa
Libano, na may magandang mga sanga, at may mayabong na lilim, at may
mataas na kataasan; at ang kaniyang dulo ay nasa gitna ng mga mayabong
na sanga.

<span id="an_31:4">31:4</span> Kinakandili siya ng tubig, pinalalaki
siya ng kalaliman: ang kaniyang mga ilog ay nagsisiagos sa palibot ng
kaniyang kinatatamnan; at kaniyang pinaaagos ang kaniyang mga bangbang
ng tubig sa lahat ng punong kahoy sa parang.

<span id="an_31:5">31:5</span> Kaya't ang kaniyang kataasan ay nataas ng
higit kay sa lahat na punong kahoy sa parang; at ang kaniyang mga sanga
ay nagsidami, at ang kaniyang mga sanga ay nagsihaba dahil sa karamihan
ng tubig, nang kaniyang pabugsuan.

<span id="an_31:6">31:6</span> Lahat ng ibon sa himpapawid ay nagsigawa
ng kanilang mga pugad sa kaniyang mga sanga; at sa ilalim ng kaniyang
mga sanga ay nagsipanganak ang lahat ng mga hayop sa parang; at sa
kaniyang lilim ay nagsitahan ang lahat na malaking bansa.

<span id="an_31:7">31:7</span> Ganito siya gumanda sa kaniyang kalakhan,
sa kahabaan ng kaniyang mga sanga: sapagka't ang kaniyang ugat ay nasa
siping ng maraming tubig.

<span id="an_31:8">31:8</span> Ang mga cedro sa halamanan ng Dios hindi
makapantay sa kaniya; ang mga puno ng abeto ay hindi gaya ng kaniyang
mga sanga, at ang mga puno ng kastano ay hindi gaya ng kaniyang mga
sanga, o may anomang punong kahoy sa halamanan ng Dios na kagaya niya sa
kaniyang kagandahan.

<span id="an_31:9">31:9</span> Pinaganda ko siya sa karamihan ng
kaniyang mga sanga, na anopa't lahat ng punong kahoy sa Eden, na nangasa
halamanan ng Dios, nanaghili sa kaniya.

<span id="an_31:10">31:10</span> Kaya't ganito ang sabi ng Panginoong
Dios: Sapagka't ikaw ay nataas sa kataasan, at inilagay niya ang
kaniyang dulo sa gitna ng mga mayabong na sanga, at ang kaniyang puso ay
nagmataas sa kaniyang pagkataas;

<span id="an_31:11">31:11</span> Aking ibibigay nga siya sa kamay ng
makapangyarihan sa mga bansa; walang pagsalang siya'y susugpuin: aking
pinalayas siya dahil sa kaniyang kasamaan.

<span id="an_31:12">31:12</span> At inihiwalay siya at iniwan siya, ng
mga taga ibang lupa, ng kakilakilabot sa mga bansa: sa ibabaw ng mga
bundok at sa lahat ng mga libis ay nangalaglag ang kaniyang mga sanga,
at ang kaniyang mga sanga ay nangabali sa siping ng lahat ng mga ilog ng
lupain; at bumaba ang lahat ng tao sa lupa mula sa kaniyang lilim at
iniwan siya.

<span id="an_31:13">31:13</span> Sa kaniyang guho ay magsisitahan ang
lahat ng mga ibon sa himpapawid, at lahat ng mga hayop sa parang ay
mangapapa sa kaniyang mga sanga;

<span id="an_31:14">31:14</span> Upang walang magmataas sa kanilang
kataasan sa lahat na punong kahoy sa siping ng tubig, o maglagay man ng
kanilang dulo sa gitna ng mga mayabong na sanga, o ang kanila mang mga
makapangyarihan ay magsitayo sa kanilang pagkataas, sa makatuwid baga'y
yaong lahat na nagsisiinom ng tubig: sapagka't silang lahat ay
nangabigay sa kamatayan, sa pinakamalalim na bahagi ng lupa, sa gitna ng
mga anak ng tao, na kasama ng nagsibaba sa hukay.

<span id="an_31:15">31:15</span> Ganito ang sabi ng Panginoong Dios:
Nang araw na siya'y bumaba sa Sheol ay nagpatangis ako: aking tinakpan
ang kalaliman dahil sa kaniya, at pinigil ko ang mga ilog niya; at ang
mga malaking ilog ay nagsitigil; at aking pinapanangis sa kaniya ang
Libano, at ang lahat na punong kahoy sa parang ay nanglupaypay dahil sa
kaniya.

<span id="an_31:16">31:16</span> Aking niyanig ang mga bansa sa hugong
ng kaniyang pagkabuwal, nang aking ihagis siya sa Sheol na kasama ng
nagsibaba sa hukay; at ang lahat na punong kahoy sa Eden, ang pili at
pinakamahusay ng Libano, lahat ng nagsisiinom ng tubig ay nangaaliw sa
pinakamalalim na bahagi ng lupa.

<span id="an_31:17">31:17</span> Sila rin nama'y nagsibaba sa Sheol na
kasama niya sa kanila na nangapatay ng tabak; oo, silang pinakakamay
niya na nagsisitahan sa kaniyang lilim sa gitna ng mga bansa.

<span id="an_31:18">31:18</span> Sino ang gaya mong ganito sa
kaluwalhatian at sa kalakhan sa gitna ng mga punong kahoy sa Eden? gayon
ma'y mabababa ka na kasama ng mga punong kahoy sa Eden, sa pinakamalalim
na bahagi ng lupa: ikaw ay malalagay sa gitna ng mga di tuli, na kasama
nila na nangapatay ng tabak. Ito'y si Faraon at ang buo niyang
karamihan, sabi ng Panginoong Dios.

<span id="an_32:1">32:1</span> At nangyari, nang ikalabing dalawang
taon, nang ikalabing dalawang buwan, nang unang araw ng buwan, na ang
salita ng Panginoon ay dumating sa akin, na nagsasabi:

<span id="an_32:2">32:2</span> Anak ng tao, panaghuyan mo si Faraong
hari sa Egipto, at sabihin mo sa kaniya, Ikaw ay kawangis ng isang
batang leon sa mga bansa; gayon man ikaw ay parang malaking hayop sa mga
dagat; at ikaw ay sumagupa sa iyong mga ilog, at nilabo mo ng iyong mga
paa ang tubig, at dinumhan mo ang kanilang mga ilog.

<span id="an_32:3">32:3</span> Ganito ang sabi ng Panginoong Dios: Aking
ilaladlad ang aking lambat sa iyo na kasama ng isang pulutong ng
maraming tao; at iaahon ka nila sa aking lambat.

<span id="an_32:4">32:4</span> At iiwan kita sa lupain, ihahagis kita sa
luwal na parang, at aking padadapuin sa iyo ang lahat ng mga ibon sa
himpapawid, at aking bubusugin sa iyo ang mga hayop ng buong lupa.

<span id="an_32:5">32:5</span> At aking ilalagay ang iyong laman sa
ibabaw ng mga bundok, at pupunuin ko ang mga libis ng iyong kataasan.

<span id="an_32:6">32:6</span> Akin namang didiligin ng iyong dugo ang
lupain na iyong nilalanguyan, hanggang sa mga bundok; at ang mga daan ng
tubig ay mapupuno.

<span id="an_32:7">32:7</span> At pagka ikaw ay aking nautas, aking
tatakpan ang langit, at padidilimin ko ang mga bituin niyaon; aking
tatakpan ng alapaap ang araw, at ang buwan ay hindi magbibigay ng
kaniyang liwanag.

<span id="an_32:8">32:8</span> Lahat na maningning na liwanag sa langit
ay aking padidilimin sa iyo, at tatakpan ko ng kadiliman ang iyong
lupain, sabi ng Panginoong Dios.

<span id="an_32:9">32:9</span> Akin namang papaghihirapin ang puso ng
maraming bayan, pagka aking dadalhin ang iyong kagibaan sa gitna ng mga
bansa, sa mga lupain na hindi mo nakilala.

<span id="an_32:10">32:10</span> Oo, aking papanggigilalasin ang
maraming bayan sa iyo, at ang kanilang mga hari ay lubhang matatakot sa
iyo, pagka aking ikinumpas ang aking tabak sa harap nila; at sila'y
manginginig tuwituwina, bawa't tao dahil sa kaniyang sariling buhay sa
kaarawan ng iyong pagkabuwal.

<span id="an_32:11">32:11</span> Sapagka't ganito ang sabi ng Panginoong
Dios: Ang tabak ng hari sa Babilonia ay darating sa iyo.

<span id="an_32:12">32:12</span> Sa pamamagitan ng mga tabak ng
makapangyarihan ay aking ipabubuwal ang iyong karamihan; kakilakilabot
sa mga bansa silang lahat: at kanilang wawalaing halaga ang kapalaluan
ng Egipto, at ang buong karamihan niyao'y malilipol.

<span id="an_32:13">32:13</span> Akin din namang lilipuling lahat ang
mga hayop niyaon mula sa siping ng maraming tubig; at hindi na
lalabukawin pa man ng paa ng tao, o ang kuko man ng mga hayop ay
magsisilabukaw sa mga yaon.

<span id="an_32:14">32:14</span> Kung magkagayo'y aking palilinawin ang
kanilang tubig, at aking paaagusin ang kanilang mga ilog na parang
langis, sabi ng Panginoong Dios.

<span id="an_32:15">32:15</span> Pagka aking gagawin ang lupain ng
Egipto na sira at giba, na lupaing iniwan ng lahat na nangandoon, pagka
aking sasaktan silang lahat na nagsisitahan doon kung magkagayon ay
kanila ngang malalaman na ako ang Panginoon.

<span id="an_32:16">32:16</span> Ito nga ang panaghoy na kanilang
itataghoy; na itataghoy ng mga anak na babae ng mga bansa; sa Egipto, at
sa lahat na kaniyang karamihan ay itataghoy nila, sabi ng Panginoong
Dios.

<span id="an_32:17">32:17</span> Nangyari rin nang ikalabing dalawang
taon, nang ikalabing limang araw ng buwan, na ang salita ng Panginoon ay
dumating sa akin na nagsasabi,

<span id="an_32:18">32:18</span> Anak ng tao, taghuyan mo ang karamihan
ng Egipto, at ibaba mo sila, sa makatuwid baga'y siya, at ang mga anak
na babae ng mga bantog na bansa, hanggang sa pinakamalalim na bahagi ng
lupa, na kasama ng nagsibaba sa hukay.

<span id="an_32:19">32:19</span> Sinong iyong dinadaig sa kagandahan?
bumaba ka, at malagay kang kasama ng mga di tuli.

<span id="an_32:20">32:20</span> Sila'y mangabubuwal sa gitna nila na
nangapatay ng tabak: siya'y nabigay sa tabak: ilabas mo siya at ang
lahat niyang karamihan.

<span id="an_32:21">32:21</span> Ang malakas sa gitna ng makapangyarihan
ay magsasalita sa kaniya na mula sa gitna ng Sheol na kasama ng
nagsitulong sa kaniya: sila'y nagsibaba, sila'y nangakatigil, sa
makatuwid baga'y ang mga hindi tuli, na nangapatay ng tabak.

<span id="an_32:22">32:22</span> Ang Assur ay nandoon at ang buo niyang
pulutong; ang kaniyang mga libingan ay nangasa palibot niya: silang
lahat na nangapatay, na nangabuwal sa pamamagitan ng tabak;

<span id="an_32:23">32:23</span> Na ang mga libingan ay nangalalagay sa
pinakamalalim na bahagi ng hukay, at ang kaniyang pulutong ay nasa
palibot ng kaniyang libingan; silang lahat na nangapatay, na nangabuwal
sa pamamagitan ng tabak, na nakapangingilabot sa lupain ng buhay.

<span id="an_32:24">32:24</span> Nandoon ang Elam at ang buo niyang
karamihan sa palibot ng kaniyang libingan; silang lahat na nangapatay na
nangabuwal sa pamamagitan ng tabak, na nagsibabang hindi mga tuli sa
pinakamalalim na bahagi ng lupa, na nakapagpangilabot sila sa lupain ng
buhay, at dinala ang kanilang kahihiyan na kasama ng nagsibaba sa hukay.

<span id="an_32:25">32:25</span> Inilagay nila ang kaniyang higaan sa
gitna ng mga patay na kasama ng buong karamihan niya; ang kaniyang mga
libingan ay nangasa palibot niya; silang lahat na di tuli na nangapatay
sa pamamagitan ng tabak; sapagka't nakapagpangilabot sila sa lupain ng
buhay, at dinala nila ang kanilang kahihiyan na kasama ng nagsibaba sa
hukay: siya'y nalagay sa gitna niyaong nangapatay.

<span id="an_32:26">32:26</span> Nandoon ang Mesech, ang Tubal, at ang
buo niyang karamihan; ang mga libingan niya ay nangasa palibot niya;
silang lahat na hindi tuli, na nangapatay sa pamamagitan ng tabak;
sapagka't sila'y nakapagpangilabot sa lupain ng buhay.

<span id="an_32:27">32:27</span> At sila'y hindi mangahihiga na kasama
ng makapangyarihan na nangabuwal sa mga di tuli, na nagsibaba sa Sheol
na may kanilang mga almas na pangdigma, at nangaglagay ng kanilang mga
tabak sa ilalim ng kanilang mga ulo, at ang kanilang mga kasamaan ay
nangasa kanilang mga buto; sapagka't sila ang kakilabutan ng
makapangyarihan sa lupain ng buhay.

<span id="an_32:28">32:28</span> Nguni't ikaw ay mabubuwal sa gitna ng
mga di tuli, at ikaw ay mahihiga na kasama nila na nangapatay sa
pamamagitan ng tabak.

<span id="an_32:29">32:29</span> Nandoon ang Edom, ang kaniyang mga hari
at lahat niyang prinsipe, na sa kanilang kapangyarihan ay nangahiga na
kasama ng nangapatay ng tabak: sila'y mangahihiga na kasama ng mga di
tuli, at niyaong nagsibaba sa hukay.

<span id="an_32:30">32:30</span> Nandoon ang mga prinsipe sa hilagaan,
silang lahat, at lahat ng mga taga Sidon, na nagsibabang kasama ng
nangapatay; sa kakilabutan na kanilang ipinangilabot ng kanilang
kapangyarihan sila'y nangapahiya; at sila'y nangahihigang hindi tuli na
kasama ng nangapapatay sa pamamagitan ng tabak, at taglay ang kanilang
kahihiyan na kasama ng nagsibaba sa hukay.

<span id="an_32:31">32:31</span> Makikita sila ni Faraon, at maaaliw sa
lahat niyang karamihan, sa makatuwid baga'y ni Faraon at ng buo niyang
hukbo, na nangapatay ng tabak, sabi ng Panginoong Dios.

<span id="an_32:32">32:32</span> Sapagka't inilagay ko ang kaniyang
kakilabutan sa lupain ng buhay; at siya'y ihihiga sa gitna ng mga di
tuli, na kasama ng nangapatay ng tabak, si Faraon at ang buong karamihan
niya, sabi ng Panginoong Dios.

<span id="an_33:1">33:1</span> At ang salita ng Panginoon ay dumating sa
akin, na nagsasabi,

<span id="an_33:2">33:2</span> Anak ng tao, salitain mo sa mga anak ng
iyong bayan, at sabihin mo sa kanila, Pagka aking dinala ang tabak sa
lupain, kung ang bayan ng lupain ay kumuha ng isang lalake sa gitna
nila, at ilagay na pinakabantay nila;

<span id="an_33:3">33:3</span> Kung, pagkakita niya ng tabak na
dumarating sa lupain, kaniyang hipan ang pakakak, at magbigay alam sa
bayan;

<span id="an_33:4">33:4</span> Sinoman ngang makarinig ng tunog ng
pakakak, at hindi pinansin kung ang tabak ay dumating at dalhin siya,
ang kaniyang dugo ay mapapasa kaniyang sariling ulo.

<span id="an_33:5">33:5</span> Narinig niya ang tunog ng pakakak, at
hindi pinansin; ang kaniyang dugo ay sasa kaniya; sapagka't kung siya'y
pumansin ay kaniyang nailigtas sana ang kaniyang buhay.

<span id="an_33:6">33:6</span> Nguni't kung makita ng bantay na
dumarating ang tabak, at hindi humihip ng pakakak, at ang bayan ay hindi
napagbigyang alam, at ang tabak ay dumating, at maghiwalay ng sinoman
mula sa gitna nila; siya'y nahiwalay sa kaniyang kasamaan, nguni't ang
kaniyang dugo ay sisiyasatin ko sa kamay ng bantay.

<span id="an_33:7">33:7</span> Sa gayo'y ikaw, anak ng tao, ay inilagay
ko na bantay sa sangbahayan ni Israel; kaya't dinggin mo ang salita sa
aking bibig, at magbigay alam ka sa kanila sa ganang akin.

<span id="an_33:8">33:8</span> Pagka aking sinabi sa masama, Oh masamang
tao, ikaw ay walang pagsalang mamamatay, at ikaw ay hindi nagsasalita
upang magbigay alam sa masama ng kaniyang lakad: ang masamang yaon ay
mamamatay sa kaniyang kasamaan, nguni't ang kaniyang dugo ay sisiyasatin
ko sa iyong kamay.

<span id="an_33:9">33:9</span> Gayon ma'y kung iyong bigyang alam ang
masama ng kaniyang lakad upang humiwalay, at hindi niya hiniwalayan ang
kaniyang lakad; mamamatay siya sa kaniyang kasamaan, nguni't iniligtas
mo ang iyong kaluluwa.

<span id="an_33:10">33:10</span> At ikaw, anak ng tao, sabihin mo sa
sangbahayan ni Israel, Ganito ang inyong sinasalita, na sinasabi, Ang
aming pagsalangsang, at ang aming mga kasalanan ay nangasa amin, at
aming pinanglulupaypayan; paano ngang kami ay mangabubuhay?

<span id="an_33:11">33:11</span> Sabihin mo sa kanila, Buhay ako, sabi
ng Panginoong Dios, wala akong kasayahan sa kamatayan ng masama; kundi
ang masama ay humiwalay sa kaniyang lakad at mabuhay: manumbalik kayo,
manumbalik kayo na mula sa inyong masasamang lakad; sapagka't bakit kayo
mangamamatay, Oh sangbahayan ni Israel?

<span id="an_33:12">33:12</span> At ikaw, anak ng tao, sabihin mo sa mga
anak ng iyong bayan, Ang katuwiran ng matuwid ay hindi makapagliligtas
sa kaniya sa kaarawan ng kaniyang pagsalangsang; at tungkol sa kasamaan
ng masama, hindi niya kabubuwalan sa araw na kaniyang hiwalayan ang
kaniyang kasamaan; ni ikabubuhay man ng matuwid ang kaniyang katuwiran
sa araw na siya'y magkasala.

<span id="an_33:13">33:13</span> Pagka aking sasabihin sa matuwid na
siya'y walang pagsalang mabubuhay; kung siya'y tumiwala sa kaniyang
katuwiran, at gumawa ng kasamaan, anoman sa kaniyang mga matuwid na gawa
ay hindi aalalahanin; kundi sa kaniyang kasamaan na kaniyang nagawa doon
siya mamamatay.

<span id="an_33:14">33:14</span> Muli, pagka aking sinabi sa masama,
Ikaw ay walang pagsalang mamamatay; kung kaniyang iwan ang kaniyang
kasalanan, at gawin ang tapat at matuwid;

<span id="an_33:15">33:15</span> Kung isauli ng masama ang sanla, ibigay
uli ang kinuha sa pagnanakaw, lumakad sa palatuntunan ng buhay, na di
gumawa ng kasamaan, siya'y walang pagsalang mabubuhay, siya'y hindi
mamamatay.

<span id="an_33:16">33:16</span> Wala sa kaniyang mga kasalanan na
kaniyang nagawa na aalalahanin laban sa kaniya; kaniyang ginawa ang
tapat at matuwid; siya'y walang pagsalang mabubuhay.

<span id="an_33:17">33:17</span> Gayon ma'y sinabi ng mga anak ng iyong
bayan, Ang daan ng Panginoon ay hindi matuwid: nguni't tungkol sa
kanila, ay hindi matuwid ang kanilang lakad.

<span id="an_33:18">33:18</span> Pagka iniwan ng matuwid ang kaniyang
katuwiran, at gumagawa ng kasamaan, kaniyang ikamamatay yaon.

<span id="an_33:19">33:19</span> At kung hiwalayan ng masama ang
kaniyang kasamaan, at gumawa ng tapat at matuwid, kaniyang ikabubuhay
yaon.

<span id="an_33:20">33:20</span> Gayon ma'y inyong sinasabi, Ang daan ng
Panginoon ay hindi matuwid. Oh sangbahayan ni Israel, aking hahatulan
kayo bawa't isa, ayon sa kaniyang mga lakad.

<span id="an_33:21">33:21</span> At nangyari, nang ikalabing dalawang
taon ng ating pagkabihag, nang ikasangpung buwan; nang ikalimang araw ng
buwan, na isa na nakatanan mula sa Jerusalem ay naparoon sa akin, na
nagsasabi, Ang bayan ay nasaktan.

<span id="an_33:22">33:22</span> Ang kamay nga ng Panginoon ay sumaakin
nang kinahapunan, bago dumating ang nakatanan; at ibinuka niya ang aking
bibig, hanggang sa siya'y dumating sa akin nang kinaumagahan; at ang
aking bibig ay nabuka at hindi na ako pipi.

<span id="an_33:23">33:23</span> At ang salita ng Panginoon ay dumating
sa akin, na nagsasabi,

<span id="an_33:24">33:24</span> Anak ng tao, ang nagsisitahan sa mga
gibang dakong yaon ng lupain ng Israel, ay nangagsasalita, na sinasabi,
Si Abraham ay iisa, at kaniyang minana ang lupain: nguni't tayo'y
marami; ang lupain ay ibinigay sa ating pinakamana.

<span id="an_33:25">33:25</span> Kaya't sabihin mo sa kanila, Ganito ang
sabi ng Panginoong Dios: Kayo'y nagsisikain ng may dugo, at itinataas
ninyo ang inyong mga mata sa inyong mga diosdiosan, at nagbububo ng
dugo: at inyo bagang aariin ang lupain?

<span id="an_33:26">33:26</span> Kayo'y nagsisitayo sa inyong tabak,
kayo'y nagsisigawa ng kasuklamsuklam, at nanirang puri bawa't isa sa
inyo ng asawa ng kaniyang kapuwa: at inyo bagang aariin ang lupain?

<span id="an_33:27">33:27</span> Sabihin mong ganito sa kanila, Ganito
ang sabi ng Panginoong Dios: Buhay ako, walang pagsalang silang nangasa
mga ibang dako ay mangabubuwal sa pamamagitan ng tabak, at siyang nasa
luwal na parang ay ibibigay ko sa mga hayop upang lamunin, at silang
nangasa mga katibayan at sa mga yungib ay mangamamatay sa salot.

<span id="an_33:28">33:28</span> At aking gagawing sira ang lupain at
katigilan; at ang kahambugan ng kaniyang lakas ay maglilikat; at ang mga
bundok ng Israel ay mangasisira, na walang dadaan.

<span id="an_33:29">33:29</span> Kung magkagayo'y malalaman nila na ako
ang Panginoon, pagka aking ginawang sira at katigilan ang lupain, dahil
sa lahat nilang kasuklamsuklam na kanilang nagawa.

<span id="an_33:30">33:30</span> At tungkol sa iyo, anak ng tao,
pinagsasalitaanan ka pa ng mga anak ng iyong bayan sa siping ng mga
pader at sa mga pintuan ng mga bahay, at nangagsasalitaan na bawa't
isa'y sa kaniyang kapatid, na sinasabi, Pumarito ka, isinasamo ko sa
iyo, at dinggin mo kung ano ang salita na nanggagaling sa Panginoon.

<span id="an_33:31">33:31</span> At dumating sa iyo na wari ang bayan ay
dumarating, at sila'y nagsisiupo sa harap mo na gaya ng aking bayan, at
kanilang dinidinig ang iyong mga salita, nguni't hindi nila ginagawa;
sapagka't sila'y nangagsasalita ng malaking pagibig ng kanilang bibig,
nguni't ang kanilang puso ay nasa kanilang pakinabang.

<span id="an_33:32">33:32</span> At, narito, ikaw ay parang masayang
awit sa kanila na may maligayang tinig, at nakatutugtog na mabuti sa
panugtog; sapagka't kanilang naririnig ang iyong mga salita, nguni't
hindi nila ginagawa.

<span id="an_33:33">33:33</span> At pagka ito'y nangyari, (narito,
nangyayari,) kanila ngang malalaman na isang propeta ay napasa gitna
nila.

<span id="an_34:1">34:1</span> At ang salita ng Panginoon ay dumating sa
akin, na nagsasabi,

<span id="an_34:2">34:2</span> Anak ng tao, manghula ka laban sa mga
pastor ng Israel, manghula ka, at iyong sabihin sa kanila, sa mga
pastor, Ganito ang sabi ng Panginoong Dios: Sa aba ng mga pastor ng
Israel na pinakakain ang kanilang sarili! hindi baga dapat pakanin ng
mga pastor ang mga tupa?

<span id="an_34:3">34:3</span> Kayo'y nagsisikain ng gatas, at kayo'y
nangananamit sa inyo ng lana, inyong pinapatay ang mga pinataba; nguni't
hindi ninyo pinakakain ang mga tupa.

<span id="an_34:4">34:4</span> Hindi ninyo pinalakas ang payat, o inyo
mang pinagaling ang may sakit, o inyo mang tinalian ang may bali, o inyo
mang ibinalik ang iniligaw, o inyo mang hinanap ang nawala; kundi inyong
pinagpunuang may karahasan at may kahigpitan.

<span id="an_34:5">34:5</span> At sila'y nangalat dahil sa walang
pastor, at sila'y naging pagkain sa lahat ng hayop sa parang, at sila'y
nangalat.

<span id="an_34:6">34:6</span> Ang aking mga tupa ay nagsisilaboy sa
lahat ng bundok, at sa lahat na mataas na burol: oo, ang aking mga tupa
ay nangalat sa buong ibabaw ng lupa; at walang magsiyasat o humanap sa
kanila.

<span id="an_34:7">34:7</span> Kaya't kayong mga pastor, pakinggan ninyo
ang salita ng Panginoon:

<span id="an_34:8">34:8</span> Buhay ako, sabi ng Panginoong Dios,
walang pagsala na dahil sa ang aking mga tupa ay naging samsam, at ang
aking mga tupa ay naging pagkain sa lahat na hayop sa parang, sapagka't
walang pastor, o hinanap man ng aking mga pastor ang aking mga tupa,
kundi ang mga pastor ay nagsikain, at hindi pinakain ang aking mga tupa;

<span id="an_34:9">34:9</span> Kaya't, Oh kayong mga pastor, pakinggan
ninyo ang salita ng Panginoon:

<span id="an_34:10">34:10</span> Ganito ang sabi ng Panginoong Dios,
Narito, ako'y laban sa mga pastor; at aking aalisin ang aking mga tupa
sa kanilang kamay, at akin silang patitigilin ng pagpapakain ng mga
tupa; at hindi na naman pakakanin ng mga pastor ang kanilang sarili; at
aking ililigtas ang aking mga tupa sa kanilang bibig, upang huwag maging
pagkain sa kanila.

<span id="an_34:11">34:11</span> Sapagka't ganito ang sabi ng Panginoong
Dios: Narito, ako, sa makatuwid baga'y ako, sisiyasat ng aking mga tupa,
at aking hahanapin sila.

<span id="an_34:12">34:12</span> Kung paanong hinanap ng pastor ang
kaniyang kawan sa kaarawan na siya'y nasa gitna ng kaniyang mga tupa na
nangangalat, gayon ko hahanapin ang aking mga tupa; at ililigtas ko sila
sa lahat ng dako na kanilang pinangalatan sa maulap at madilim na araw.

<span id="an_34:13">34:13</span> At aking ilalabas sila sa mga bayan, at
pipisanin ko sila mula sa mga lupain, at dadalhin ko sila sa kanilang
sariling lupain; at pasasabsabin ko sila sa mga bundok ng Israel, sa
tabi ng mga daan ng tubig, at sa lahat na tinatahanang dako sa lupain.

<span id="an_34:14">34:14</span> Aking pakakanin sila sa mabuting
pastulan; at sa mga mataas na bundok ng kataasan ng Israel ay malalagay
ang kanilang kulungan: doon mangahihiga sila sa mabuting kulungan; at sa
matabang pastulan ay manginginain sila sa mga bundok ng Israel.

<span id="an_34:15">34:15</span> Ako ay magiging kanilang pastor ng
aking mga tupa at aking pahihigain sila, sabi ng Panginoong Dios.

<span id="an_34:16">34:16</span> Aking hahanapin ang nawala, at ibabalik
ang iniligaw, at tatalian ang nabalian, at palalakasin ang may sakit:
nguni't aking lilipulin ang mataba at malakas; aking pakakanin sila sa
katuwiran.

<span id="an_34:17">34:17</span> At tungkol sa inyo, Oh aking kawan,
ganito ang sabi ng Panginoong Dios: Narito, ako'y humahatol sa gitna ng
hayop at hayop, sa gitna ng mga lalaking tupa at mga kambing na lalake.

<span id="an_34:18">34:18</span> Inaakala baga ninyong munting bagay sa
inyo na kumain sa mabuting pastulan, nguni't inyong marapat yapakan ng
inyong mga paa ang nalabi sa inyong pastulan? at uminom sa malinaw na
tubig, nguni't inyong marapat lampisawin ng inyong mga paa ang nalabi?

<span id="an_34:19">34:19</span> At tungkol sa aking mga tupa, kanilang
kinakain ang inyong niyapakan ng inyong mga paa, at kanilang iniinom ang
nilampisaw ng inyong mga paa.

<span id="an_34:20">34:20</span> Kaya't ganito ang sabi ng Panginoong
Dios sa kanila: Narito, ako, sa makatuwid baga'y ako, ay hahatol sa
matabang tupa at sa payat na tupa.

<span id="an_34:21">34:21</span> Sapagka't inyong itinulak ng tagiliran
at ng balikat, at inyong sinuwag ng inyong mga sungay ang lahat na may
sakit, hanggang sa inyong napangalat sila;

<span id="an_34:22">34:22</span> Kaya't aking ililigtas ang aking kawan,
at hindi na sila magiging samsam; at ako'y hahatol sa tupa at tupa.

<span id="an_34:23">34:23</span> At ako'y maglalagay ng isang pastor sa
kanila, at kaniyang papastulin sila sa makatuwid baga'y ang aking
lingkod na si David; kaniyang papastulin sila, at siya'y magiging
kanilang pastor,

<span id="an_34:24">34:24</span> At akong Panginoon ay magiging kanilang
Dios, at ang aking lingkod na si David ay prinsipe sa kanila; akong
Panginoon ang nagsalita.

<span id="an_34:25">34:25</span> At ako'y makikipagtipan sa kanila ng
tipan ng kapayapaan, at aking papawiin ang mga masamang hayop sa lupain;
at sila'y magsisitahang tiwasay sa ilang, at mangatutulog sa mga gubat.

<span id="an_34:26">34:26</span> At aking gagawing mapapalad sila at ang
mga dakong nangasa palibot ng aking burol; at aking palalagpakin ang
ulan sa kapanahunan; magkakaroon ng ulan ng pagpapala.

<span id="an_34:27">34:27</span> At ang punong kahoy sa parang ay
magbubunga, at ang lupa'y magsisibol ng halaman niya, at sila'y
matitiwasay sa kanilang lupain; at kanilang malalaman na ako ang
Panginoon, pagka aking binali ang tali ng kanilang pamatok, at aking
nailigtas sila sa kamay ng mga pinaglilingkuran nila.

<span id="an_34:28">34:28</span> At sila'y hindi na magiging pinakahuli
sa mga bansa, o lalamunin man sila ng hayop sa lupa; kundi sila'y
magsisitahang tiwasay, at walang tatakot sa kanila.

<span id="an_34:29">34:29</span> At aking pagkakalooban sila ng mga
pananim na ikababantog, at sila'y hindi na mangalilipol pa ng kagutom sa
lupain, o magtataglay pa man ng kahihiyan sa mga bansa.

<span id="an_34:30">34:30</span> At kanilang malalaman na akong
Panginoon nilang Dios ay sumasa kanila, at sila na sangbahayan ni Israel
ay aking bayan, sabi ng Panginoong Dios.

<span id="an_34:31">34:31</span> At kayong mga tupa ko, na mga tupa sa
aking pastulan ay mga tao, at ako'y inyong Dios, sabi ng Panginoong
Dios.

<span id="an_35:1">35:1</span> Bukod dito'y ang salita ng Panginoon ay
dumating sa akin, na nagsasabi,

<span id="an_35:2">35:2</span> Anak ng tao, ititig mo ang iyong mukha sa
bundok ng Seir, at manghula ka laban doon,

<span id="an_35:3">35:3</span> At sabihin mo roon, Ganito ang sabi ng
Panginoong Dios: Narito, ako'y laban sa iyo, Oh bundok ng Seir, at aking
iniunat ang aking kamay laban sa iyo, at gagawin kitang sira at
katigilan.

<span id="an_35:4">35:4</span> Aking ilalagay na giba ang iyong mga
bayan, at ikaw ay magiging sira; at iyong malalaman na ako ang
Panginoon.

<span id="an_35:5">35:5</span> Sapagka't ikaw ay nagkaroon ng laging
pakikipagkaalit, at ibinigay mo ang mga anak ni Israel sa kapangyarihan
ng tabak sa kapanahunan ng kanilang kasakunaan, sa kapanahunan ng
parusang pinaka wakas;

<span id="an_35:6">35:6</span> Kaya't buhay ako, sabi ng Panginoong
Dios, aking itatalaga ka sa dugo, at ang dugo ay hahabol sa iyo: yamang
hindi mo kinapootan ang dugo, kaya't matatalaga ka sa dugo.

<span id="an_35:7">35:7</span> Ganito ko gagawin ang bundok ng Seir na
isang katigilan at kasiraan; at aking ihihiwalay sa kaniya siya na
nagdaraan at siyang nagbabalik.

<span id="an_35:8">35:8</span> At aking pupunuin ang kaniyang mga bundok
ng kaniyang mga nangapatay: sa iyong mga burol at sa iyong mga libis at
sa lahat mong mga daan ng tubig ay mangabubuwal sila na nangapatay ng
tabak.

<span id="an_35:9">35:9</span> Ikaw ay gagawin kong pangpalaging
kasiraan, at ang iyong mga bayan ay hindi tatahanan; at inyong malalaman
na ako ang Panginoon.

<span id="an_35:10">35:10</span> Sapagka't iyong sinabi, Ang dalawang
bansang ito, at ang dalawang lupaing ito ay magiging akin, at aming
aariin; bagaman kinaroroonan ng Panginoon:

<span id="an_35:11">35:11</span> Kaya't buhay ako, sabi ng Panginoong
Dios, aking gagawin ayon sa iyong galit, at ayon sa iyong pananaghili na
iyong ipinakilala sa iyong pagtatanim laban sa kanila: at ako'y
pakikilala sa gitna nila pagka aking hahatulan ka.

<span id="an_35:12">35:12</span> At iyong malalaman na akong Panginoon
ay nakarinig ng lahat mong panunungayaw na iyong sinalita laban sa mga
bundok ng Israel, na sinasabi, Nangalagay na sira ang mga yaon,
nangabigay sa atin upang lamunin.

<span id="an_35:13">35:13</span> At kayo'y nangagmalaki laban sa akin ng
inyong bibig, at inyong pinarami ang inyong mga salita laban sa akin:
aking narinig yaon.

<span id="an_35:14">35:14</span> Ganito ang sabi ng Panginoong Dios:
Pagka ang buong lupa ay nagagalak, akin gagawin kang sira.

<span id="an_35:15">35:15</span> Kung paanong ikaw ay nagalak sa mana ng
sangbahayan ni Israel, dahil sa sira, gayon ang gagawin ko sa iyo: ikaw
ay magiging sira, Oh bundok ng Seir, at buong Edom, oo, lahat ng ito; at
kanilang malalaman na ako ang Panginoon.

<span id="an_36:1">36:1</span> At ikaw, anak ng tao, manghula ka laban
sa mga bundok ng Israel, at sabihin mo, Kayong mga bundok ng Israel,
pakinggan ninyo ang salita ng Panginoon.

<span id="an_36:2">36:2</span> Ganito ang sabi ng Panginoong Dios:
sapagka't sinabi ng kaaway sa inyo, Aha! at, Ang dating mga mataas na
dako ay aming pag-aari;

<span id="an_36:3">36:3</span> Kaya't manghula ka, at iyong sabihin,
Ganito ang sabi ng Panginoong Dios: Sapagka't, sa makatuwid baga'y
sapagka't kanilang ginawang sira kayo, at nadaig kayo sa lahat ng dako,
upang kayo'y maging pag-aari ng nalabi sa mga bansa, at kayo'y nabanggit
ng mga labi ng mga mangdadaldal, at masamang ulat ng bayan;

<span id="an_36:4">36:4</span> Kaya't kayong mga bundok ng Israel,
inyong pakinggan ang salita ng Panginoong Dios: Ganito ang sabi ng
Panginoong Dios sa mga bundok at sa mga burol, sa mga daan ng tubig at
sa mga libis, sa mga sirang dako at sa mga bayan na nangapabayaan, na
mga naging samsam at kakutyaan na nalabi sa mga bansa na nangasa
palibot;

<span id="an_36:5">36:5</span> Kaya't ganito ang sabi ng Panginoong
Dios: Tunay na sa silakbo ng aking paninibugho ay nagsalita ako laban sa
nalabi sa mga bansa, at laban sa buong Edom, na nagtakda ng aking lupain
sa kanilang sarili na pag-aari na may kagalakan ng buo nilang puso, na
may sama ng loob, upang ihagis na pinakasamsam.

<span id="an_36:6">36:6</span> Kaya't manghula ka tungkol sa lupain ng
Israel, at sabihin mo sa mga bundok at sa mga burol, sa mga daan ng
tubig at sa mga libis, Ganito ang sabi ng Panginoong Dios: Narito, ako'y
nagsalita sa aking paninibugho at sa aking kapusukan, sapagka't inyong
tinaglay ang kahihiyan ng mga bansa.

<span id="an_36:7">36:7</span> Kaya't ganito ang sabi ng Panginoong
Dios: Aking itinaas ang aking kamay, na aking sinasabi, Tunay na ang mga
bansa na nangasa palibot ninyo, mangagtataglay sila ng malaking
kahihiyan.

<span id="an_36:8">36:8</span> Nguni't, kayo, Oh mga bundok ng Israel,
inyong isusupling ang inyong mga sanga, at magbubunga sa aking bayang
Israel; sapagka't sila'y malapit nang dumating.

<span id="an_36:9">36:9</span> Sapagka't, narito, ako'y sa inyo, at
ako'y babalik sa inyo, at kayo'y mabubukid at mahahasikan;

<span id="an_36:10">36:10</span> At ako'y magpaparami ng mga tao sa
inyo, buong sangbahayan ni Israel, sa makatuwid baga'y siyang lahat; at
ang mga bayan ay tatahanan, at ang mga sirang dako ay mangatatayo;

<span id="an_36:11">36:11</span> At ako'y magpaparami sa inyo ng tao at
hayop; at sila'y magsisidami at mangagkakaanak: at aking patatahanin
kayo ayon sa inyong dating kalagayan, at gagawan ko kayo ng magaling kay
sa una: at inyong malalaman na ako ang Panginoon.

<span id="an_36:12">36:12</span> Oo, aking palalakarin sa inyo ang mga
tao, sa makatuwid baga'y ang aking bayang Israel; at kanilang aariin ka,
at ikaw ay magiging kanilang mana, at hindi mo na sila wawalaan ng mga
anak.

<span id="an_36:13">36:13</span> Ganito ang sabi ng Panginoong Dios:
Sapagka't kanilang sinasabi sa iyo, Ikaw na lupain ay manglalamon nga ng
mga tao, at naging mapagpahirap sa iyong bansa;

<span id="an_36:14">36:14</span> Kaya't hindi ka na manglalamon pa ng
mga tao o papatay pa man sa iyong bansa, sabi ng Panginoong Dios;

<span id="an_36:15">36:15</span> O iparirinig ko pa man sa iyo ang
kahihiyan ng mga bansa, o magtataglay ka pa man ng kakutyaan ng mga
bayan, o ititisod mo pa man ang iyong bansa, sabi ng Panginoong Dios.

<span id="an_36:16">36:16</span> Bukod dito'y dumating sa akin ang
salita ng Panginoon, na nagsasabi,

<span id="an_36:17">36:17</span> Anak ng tao, nang tumatahan ang
sangbahayan ni Israel sa kanilang sariling lupain, kanilang inihawa ng
kanilang lakad at ng kanilang mga gawa: ang kanilang lakad sa harap ko
ay naging parang karumihan ng babae sa kaniyang kapanahunan.

<span id="an_36:18">36:18</span> Kaya't aking ibinugso ang aking
kapusukan sa kanila dahil sa dugo na kanilang ibinubo sa lupain, at
dahil sa kanilang nilapastangan ng kanilang mga diosdiosan;

<span id="an_36:19">36:19</span> At aking pinangalat sila sa mga bansa,
at sila'y nagsipanabog sa mga lupain: ayon sa kanilang lakad at ayon sa
kanilang mga gawa ay hinatulan ko sila.

<span id="an_36:20">36:20</span> At nang sila'y dumating sa mga bansa,
na kanilang pinaroonan, kanilang nilapastangan ang aking banal na
pangalan; sa pagsasabi ng mga tao tungkol sa kanila, Ang mga ito ay
bayan ng Panginoon, at nagsilabas sa kaniyang lupain.

<span id="an_36:21">36:21</span> Nguni't iginalang ko ang aking banal na
pangalan, na nilapastangan ng sangbahayan ni Israel sa mga bansa na
kanilang pinaroonan.

<span id="an_36:22">36:22</span> Kaya't sabihin mo sa sangbahayan ni
Israel, Ganito ang sabi ng Panginoong Dios; Hindi ko ginawa ito dahil sa
inyo, Oh sangbahayan ni Israel, kundi dahil sa aking banal na pangalan,
na inyong nilapastangan sa mga bansa na inyong pinaroonan.

<span id="an_36:23">36:23</span> At aking babanalin ang aking dakilang
pangalan, na nalapastangan sa mga bansa, na inyong nilapastangan sa
gitna nila; at malalaman ng mga bansa na ako ang Panginoon, sabi ng
Panginoong Dios, pagka ako'y aariing banal sa inyo sa harap ng kanilang
mga mata.

<span id="an_36:24">36:24</span> Sapagka't aking kukunin kayo sa mga
bansa, at pipisanin ko kayo na mula sa lahat ng lupain, at dadalhin ko
kayo sa inyong sariling lupain.

<span id="an_36:25">36:25</span> At ako'y magwiwisik ng malinis na tubig
sa inyo, at kayo'y magiging malinis: sa buo ninyong karumihan, at sa
lahat ninyong mga diosdiosan, lilinisin ko kayo.

<span id="an_36:26">36:26</span> Bibigyan ko rin naman kayo ng bagong
puso, at lalagyan ko ang loob ninyo ng bagong diwa; at aking aalisin ang
batong puso sa inyong katawan, at aking bibigyan kayo ng pusong laman.

<span id="an_36:27">36:27</span> At aking ilalagay ang aking Espiritu sa
loob ninyo, at palalakarin ko kayo ng ayon sa aking mga palatuntunan, at
inyong iingatan ang aking mga kahatulan, at isasagawa.

<span id="an_36:28">36:28</span> At kayo'y magsisitahan sa lupain na
ibinigay ko sa inyong mga magulang; at kayo'y magiging aking bayan, at
ako'y magiging inyong Dios.

<span id="an_36:29">36:29</span> At lilinisin ko kayo sa lahat ninyong
karumihan: at aking patutubuin ang trigo, at aking pararamihin, at hindi
na ako magpaparating ng kagutom sa inyo.

<span id="an_36:30">36:30</span> At aking pararamihin ang bunga ng
punong kahoy, at ang ani sa bukid, upang huwag na kayong tumanggap pa ng
kadustaan ng kagutom sa mga bansa.

<span id="an_36:31">36:31</span> Kung magkagayo'y inyong maaalaala ang
inyong mga masamang lakad, at ang inyong mga gawa na hindi mabuti; at
kayo'y mayayamot sa inyong sarili sa inyong paninging sarili, dahil sa
inyong mga kasamaan at dahil sa inyong mga kasuklamsuklam.

<span id="an_36:32">36:32</span> Hindi dahil sa inyo ginagawa ko ito,
sabi ng Panginoong Dios, tantuin ninyo: kayo'y mangahiya at mangalito
dahil sa inyong mga lakad, Oh sangbahayan ni Israel.

<span id="an_36:33">36:33</span> Ganito ang sabi ng Panginoong Dios: Sa
araw na aking linisin kayo sa lahat ninyong kasamaan, aking patatahanan
ang mga bayan, at ang mga gibang dako ay mangatatayo.

<span id="an_36:34">36:34</span> At ang lupain na naging sira ay
mabubukid, na naging sira sa paningin ng lahat na nangagdaraan.

<span id="an_36:35">36:35</span> At kanilang sasabihin, Ang lupaing ito
na naging sira ay naging gaya ng halamanan ng Eden; at ang sira at giba
at wasak na mga bayan ay nakukutaan at tinatahanan.

<span id="an_36:36">36:36</span> Kung magkagayo'y malalaman ng mga bansa
na nalabi sa palibot ninyo na akong Panginoon ay nagtayo ng mga guhong
dako, at tinamnan ko ang dakong sira: akong Panginoon ang nagsalita, at
aking gagawin.

<span id="an_36:37">36:37</span> Ganito ang sabi ng Panginoong Dios:
Bukod dito pa'y pagsasanggunian ako ng sangbahayan ni Israel, upang
gawin sa kanila; ako'y magpaparami sa kanila ng tao na parang kawan.

<span id="an_36:38">36:38</span> Kung paano ang kawan na panghain, kung
paano ang kawan ng Jerusalem sa kanilang mga takdang kapistahan, gayon
mapupuno ang mga gibang bayan ng mga kawan ng mga tao: at kanilang
malalaman na ako ang Panginoon.

<span id="an_37:1">37:1</span> Ang kamay ng Panginoon ay sumasa akin, at
kaniyang dinala ako sa Espiritu ng Panginoon, at inilagay niya ako sa
gitna ng libis; at yao'y puno ng mga buto.

<span id="an_37:2">37:2</span> At pinaraan niya ako sa tabi ng mga yaon
sa palibot: at, narito, may totoong marami sa luwal na libis; at,
narito, mga totoong tuyo.

<span id="an_37:3">37:3</span> At kaniyang sinabi sa akin, Anak ng tao,
maaari bagang mabuhay ang mga butong ito? At ako'y sumagot, Oh
Panginoong Dios; ikaw ang nakakaalam.

<span id="an_37:4">37:4</span> Muling sinabi niya sa akin, Manghula ka
sa mga butong ito, at sabihin mo sa kanila, Oh kayong mga tuyong buto,
inyong pakinggan ang salita ng Panginoon.

<span id="an_37:5">37:5</span> Ganito ang sabi ng Panginoong Dios sa mga
butong ito: Narito, aking papapasukin ang hinga sa inyo, at kayo'y
mangabubuhay.

<span id="an_37:6">37:6</span> At lalagyan ko kayo ng mga litid, at
babalutin ko kayo ng laman, at tatakpan ko kayo ng balat, at lalagyan ko
kayo ng hininga, at kayo'y mangabubuhay; at inyong malalaman na ako ang
Panginoon.

<span id="an_37:7">37:7</span> Sa gayo'y nanghula ako ng gaya ng iniutos
sa akin: at habang ako'y nanghuhula, may naghinugong, at, narito, isang
lindol; at ang mga buto ay nangagkalapit, buto sa kaniyang buto.

<span id="an_37:8">37:8</span> At ako'y tumingin, at, narito, may mga
litid sa mga yaon, at laman ay lumitaw sa mga yaon at ang balat ay
tumakip sa mga yaon sa ibabaw; nguni't walang hininga sa kanila.

<span id="an_37:9">37:9</span> Nang magkagayo'y sinabi niya sa akin,
Manghula ka sa hangin, manghula ka, anak ng tao, at sabihin mo sa
hangin, Ganito ang sabi ng Panginoong Dios: Manggaling ka sa apat na
hangin, Oh hinga, at humihip ka sa mga patay na ito, upang sila'y
mangabuhay.

<span id="an_37:10">37:10</span> Sa gayo'y nanghula ako ng gaya ng
iniutos niya sa akin, at ang hininga ay pumasok sa kanila, at sila'y
nangabuhay, at nagsitayo ng kanilang mga paa, isang totoong malaking
pulutong.

<span id="an_37:11">37:11</span> Nang magkagayo'y sinabi niya sa akin,
Anak ng tao, ang mga butong ito ay ang buong sangbahayan ni Israel:
narito, kanilang sinasabi, Ang ating mga buto ay natuyo, at ang ating
pagasa ay nawala; tayo'y lubos na nahiwalay.

<span id="an_37:12">37:12</span> Kaya't manghula ka, at sabihin mo sa
kanila, Ganito ang sabi ng Panginoong Dios: Narito, aking bubuksan ang
inyong mga libingan, at aking pasasampahin kayo mula sa inyong mga
libingan, Oh bayan ko; at aking dadalhin kayo sa lupain ng Israel.

<span id="an_37:13">37:13</span> At inyong malalaman na ako ang
Panginoon, pagka aking binuksan ang inyong libingan, at aking pinasampa
kayo na mula sa inyong mga libingan, Oh bayan ko.

<span id="an_37:14">37:14</span> At aking ilalagay ang aking Espiritu sa
inyo, at kayo'y mangabubuhay, at aking ilalagay kayo sa inyong sariling
lupain, at inyong mangalalaman na akong Panginoon ang nagsalita, at
nagsagawa, sabi ng Panginoon.

<span id="an_37:15">37:15</span> Ang salita ng Panginoon ay dumating uli
sa akin, na nagsasabi:

<span id="an_37:16">37:16</span> At ikaw, anak ng tao, kumuha ka ng
isang tungkod, at sulatan mo sa ibabaw, Sa Juda at sa mga anak ni Israel
na kaniyang mga kasama: saka kumuha ka ng ibang tungkod, at iyong
sulatan: Sa Jose, na siyang tungkod ng Ephraim, at sa buong sangbahayan
ni Israel na kaniyang mga kasama:

<span id="an_37:17">37:17</span> At iyong papagugnayugnayin sa ganang
iyo na maging isang tungkod, upang maging isa sa iyong kamay.

<span id="an_37:18">37:18</span> At pagka ang mga anak ng iyong bayan ay
mangagsasalita sa iyo, na mangagsasabi, Hindi mo baga ipakikilala sa
amin kung ano ang kahulugan ng mga ito?

<span id="an_37:19">37:19</span> Sabihin mo sa kanila, Ganito ang sabi
ng Panginoong Dios: Narito, aking kukunin ang tungkod ng Jose, na nasa
kamay ng Ephraim, at ang mga lipi ng Israel na kaniyang mga kasama: at
akin silang isasama roon, sa tungkod ng Juda, at gagawin ko silang isang
tungkod, at sila'y magiging isa sa aking kamay.

<span id="an_37:20">37:20</span> At ang tungkod na iyong sinusulatan ay
hahawakan mo sa harap ng kanilang mga mata.

<span id="an_37:21">37:21</span> At sabihin mo sa kanila, Ganito ang
sabi ng Panginoong Dios: Narito, aking kukunin ang mga anak ni Israel
mula sa gitna ng mga bansa, na kanilang pinaroonan, at pipisanin ko sila
sa lahat ng dako, at dadalhin ko sila sa kanilang sariling lupain:

<span id="an_37:22">37:22</span> At gagawin ko silang isang bansa sa
lupain, sa mga bundok ng Israel; at isang hari ang magiging hari sa
kanilang lahat; at hindi na sila magiging dalawang bansa, o mahahati pa
man sila sa dalawang kaharian;

<span id="an_37:23">37:23</span> At hindi na naman mapapahamak pa sila
ng dahil sa kanilang mga diosdiosan, o sa kanila mang mga kasuklamsuklam
na bagay, o sa anoman sa kanilang mga pagsalangsang; kundi aking
ililigtas sila mula sa lahat nilang tahanang dako, na kanilang
pinagkasalanan, at lilinisin ko sila: sa gayo'y magiging bayan ko sila,
at ako'y magiging kanilang Dios.

<span id="an_37:24">37:24</span> At ang aking lingkod na si David ay
magiging hari sa kanila; at silang lahat ay magkakaroon ng isang pastor;
magsisilakad din naman sila ng ayon sa aking mga kahatulan, at susundin
ang aking mga palatuntunan, at isasagawa.

<span id="an_37:25">37:25</span> At sila'y magsisitahan sa lupain na
aking ibinigay kay Jacob na aking lingkod, na tinahanan ng inyong mga
magulang; at sila'y magsisitahan doon, sila at ang kanilang mga anak, at
ang mga anak ng kanilang mga anak, magpakailan man: at si David na aking
lingkod ay magiging kanilang prinsipe magpakailan man.

<span id="an_37:26">37:26</span> Bukod dito'y makikipagtipan ako ng
tipan ng kapayapaan sa kanila; magiging tipan na walang hanggan sa
kanila; at aking ilalagay sila, at pararamihin sila at itatatag ko ang
aking santuario sa gitna nila magpakailan man.

<span id="an_37:27">37:27</span> Ang aking tabernakulo naman ay mapapasa
gitna nila; at ako'y magiging kanilang Dios, at sila'y magiging aking
bayan.

<span id="an_37:28">37:28</span> At malalaman ng mga bansa na ako ang
Panginoon na nagpapabanal sa Israel, pagka ang aking santuario ay
mapapasa gitna nila magpakailan man.

<span id="an_38:1">38:1</span> At ang salita ng Panginoon ay dumating sa
akin, na nagsasabi,

<span id="an_38:2">38:2</span> Anak ng tao, iharap mo ang iyong mukha sa
dako ni Gog, sa lupain ng Magog, na prinsipe sa Ros, sa Mesech, at sa
Tubal, at manghula ka laban sa kaniya,

<span id="an_38:3">38:3</span> At iyong sabihin, ganito ang sabi ng
Panginoong Dios: Narito, ako'y laban sa iyo, Oh Gog, na pangulo sa Ros,
sa Mesech, at sa Tubal:

<span id="an_38:4">38:4</span> At aking ipipihit ka sa palibot, at
kakawitan ko ng mga pangbingwit ang iyong mga panga, at ilalabas kita,
at ang iyong buong kawal, mga kabayo at mga mangangabayo, na nasusuutan
silang lahat ng buong kasakbatan, na malaking pulutong na may longki at
kalasag, silang lahat ay nangagtatangan ng mga tabak:

<span id="an_38:5">38:5</span> Ang Persia, ang Cus, at ang Phut ay
kasama nila; silang lahat na may kalasag at turbante;

<span id="an_38:6">38:6</span> Ang Gomer at ang lahat niyang mga
pulutong; ang sangbahayan ni Togarma sa mga pinakahuling bahagi ng
hilagaan, at lahat niyang mga pulutong; maraming bayan na kasama mo.

<span id="an_38:7">38:7</span> Humanda ka, oo, humanda ka, ikaw, at ang
lahat ng iyong mga pulutong na napisan ko sa iyo, at maging bantay ka sa
kanila.

<span id="an_38:8">38:8</span> Pagkatapos ng maraming araw ay dadalawin
ka: sa mga huling taon ay papasok ka sa lupain na ibinalik na mula sa
paghabol ng tabak na napisan mula sa maraming bayan, sa mga bundok ng
Israel, na naging laging giba; nguni't nalabas sa mga bayan, at sila'y
magsisitahang tiwasay, silang lahat.

<span id="an_38:9">38:9</span> At ikaw ay sasampa, ikaw ay darating na
parang bagyo, ikaw ay magiging parang ulap na tatakip sa lupain, ikaw,
at ang lahat mong mga pulutong, at ang maraming tao na kasama mo.

<span id="an_38:10">38:10</span> Ganito ang sabi ng Panginoong Dios:
Mangyayari sa araw na yaon, na mga bagay ay darating sa iyong pagiisip,
at ikaw ay magpapanukala ng masamang panukala:

<span id="an_38:11">38:11</span> At iyong sasabihin, Ako'y sasampa sa
lupaing may mga nayong walang kuta; sasampahin ko sila na nasa
katahimikan, na nagsisitahang tiwasay, silang lahat na nagsisitahang
walang kuta, at wala kahit mga halang o mga pintuang-bayan man;

<span id="an_38:12">38:12</span> Upang kumuha ng samsam, at upang kumuha
ng huli; upang ibalik ang iyong kamay laban sa mga gibang dako na
tinatahanan ngayon, at laban sa bayan na napisan mula sa mga bansa, na
nagtangkilik ng mga hayop at mga pag-aari, na nagsisitahan sa gitna ng
lupa.

<span id="an_38:13">38:13</span> Ang Seba, at ang Dedan, at ang mga
mangangalakal sa Tarsis, sangpu ng lahat ng batang leon niyaon, ay
magsasabi sa iyo, Naparito ka baga upang kumuha ng samsam? pinisan mo
baga ang iyong pulutong upang kumuha ng samsam? upang magdala ng pilak
at ginto, upang magdala ng mga hayop at mga pag-aari, upang kumuha ng
malaking samsam?

<span id="an_38:14">38:14</span> Kaya't, anak ng tao, ikaw ay manghula,
at sabihin mo kay Gog, Ganito ang sabi ng Panginoong Dios: Sa araw na
ang aking bayang Israel ay tatahang tiwasay, hindi mo baga malalaman?

<span id="an_38:15">38:15</span> At ikaw ay darating na mula sa iyong
dako, mula sa mga kahulihulihang bahagi ng hilagaan, ikaw, at ang
maraming tao na kasama mo, silang lahat na nangakasakay sa mga kabayo,
malaking pulutong at makapangyarihang hukbo;

<span id="an_38:16">38:16</span> At ikaw ay sasampa laban sa aking
bayang Israel, na parang ulap na tatakip sa lupain: mangyayari sa mga
huling araw, na dadalhin kita laban sa aking lupain, upang makilala ako
ng mga bansa, pagka ako'y aariing banal sa iyo, Oh Gog, sa harap ng
kanilang mga mata.

<span id="an_38:17">38:17</span> Ganito ang sabi ng Panginoong Dios:
Ikaw baga yaong aking sinalita nang una sa pamamagitan ng aking mga
lingkod na mga propeta ng Israel, na nagsipanghula nang mga araw na
yaon, ng tungkol sa malaong panahon, na aking dadalhin ka laban sa
kanila?

<span id="an_38:18">38:18</span> At mangyayari sa araw na yaon, pagka si
Gog ay paroroon laban sa lupain ng Israel, sabi ng Panginoong Dios, na
ang aking kapusukan ay sasampa sa aking mga butas ng ilong.

<span id="an_38:19">38:19</span> Sapagka't sa aking paninibugho at sa
sigalbo ng aking poot ay nagsalita ako, Tunay na sa araw na yaon ay
magkakaroon ng malaking panginginig sa lupain ng Israel;

<span id="an_38:20">38:20</span> Na anopa't ang mga isda sa dagat, at
ang mga ibon sa himpapawid, at ang mga hayop sa parang, at lahat na
nagsisiusad na bagay na nagsisiusad sa ibabaw ng lupa, at lahat ng tao
na nangasa ibabaw ng lupa, magsisipanginig sa aking harapan, at ang mga
bundok ay mangaguguho at ang mga matarik na dako ay mangabababa, at
bawa't kuta ay mangababagsak sa lupa.

<span id="an_38:21">38:21</span> At aking tatawagin sa lahat ng aking
mga bundok ang tabak laban sa kaniya, sabi ng Panginoong Dios: ang tabak
ng bawa't lalake ay magiging laban sa kaniyang kapatid.

<span id="an_38:22">38:22</span> At ako'y makikipaglaban sa kaniya sa
pamamagitan ng salot at ng dugo; at pauulanan ko siya, at ang kaniyang
mga pulutong, at ang maraming bayan na kasama niya, ng napakalakas na
ulan, at ng mga malaking granizo, ng apoy, at ng azufre.

<span id="an_38:23">38:23</span> At ako'y pakikitang dakila at banal, at
ako'y pakikilala sa harap ng mga mata ng maraming bansa; at kanilang
malalaman na ako ang Panginoon.

<span id="an_39:1">39:1</span> At ikaw, anak ng tao, manghula ka laban
kay Gog, at iyong sabihin, Ganito ang sabi ng Panginoong Dios: Narito,
ako'y laban sa iyo, Oh Gog, na prinsipe sa Ros, sa Mesech, at sa Tubal:

<span id="an_39:2">39:2</span> At aking ipipihit ka sa palibot, at
ihahatid kita, at pasasampahin kita mula sa mga pinakahuling bahagi ng
hilagaan; at aking dadalhin ka sa mga bundok ng Israel;

<span id="an_39:3">39:3</span> At aking sisirain ang iyong busog sa
iyong kaliwa, at aking ihuhulog ang iyong pana sa iyong kanan.

<span id="an_39:4">39:4</span> Ikaw ay mabubuwal sa mga bundok ng
Israel, ikaw, at ang lahat mong mga pulutong, at ang mga bayan na kasama
mo: aking ibibigay ka sa mga mangdadagit na ibong sarisari, at sa mga
hayop sa parang upang lamunin ka.

<span id="an_39:5">39:5</span> Ikaw ay mabubuwal sa luwal na parang:
sapagka't aking sinalita, sabi ng Panginoong Dios.

<span id="an_39:6">39:6</span> At ako'y magpapasapit ng apoy sa Magog,
at sa kanilang nagsisitahang tiwasay sa mga pulo; at kanilang malalaman
na ako ang Panginoon.

<span id="an_39:7">39:7</span> At ang aking banal na pangalan ay
ipakikilala ko sa gitna ng aking bayang Israel; at hindi ko man
titiising malapastangan pa ang aking banal na pangalan: at malalaman ng
mga bansa na ako ang Panginoon, ang banal sa Israel.

<span id="an_39:8">39:8</span> Narito, dumarating, at mangyayari, sabi
ng Panginoong Dios; ito ang araw na aking sinalita.

<span id="an_39:9">39:9</span> At silang nagsisitahan sa mga bayan ng
Israel ay magsisilabas, at sisilaban ng mga apoy ang mga almas, at
susunugin ang mga kalasag at gayon din ang mga longki, ang mga busog at
ang mga pana, at ang mga tungkod, at ang mga sibat, at mga sisilaban
nilang pitong taon;

<span id="an_39:10">39:10</span> Na anopa't sila'y hindi magsisikuha ng
kahoy sa parang, o magsisiputol man ng anoman sa mga gubat; sapagka't
kanilang sisilaban ang mga almas; at kanilang sasamsaman yaong
nagsisamsam sa kanila, at nanakawan yaong nangagnakaw sa kanila, sabi ng
Panginoong Dios.

<span id="an_39:11">39:11</span> At mangyayari sa araw na yaon, na ako'y
magbibigay kay Gog ng dakong pinakalibangan sa Israel, ang libis nila na
nagsisidaang patungo sa silanganan ng dagat: at paglilikatan nilang
daanan; at doon nila ililibing si Gog at ang buo niyang karamihan; at
kanilang tatawagin ito: Ang libis ng Hamon-gog.

<span id="an_39:12">39:12</span> At pitong buwan na mangaglilibing ang
sangbahayan ni Israel, upang kanilang linisin ang lupain.

<span id="an_39:13">39:13</span> Oo, sila'y mangaglilibing ng buong
bayan ng lupain; at magiging sa kanila'y kabantugan, sa araw na ako'y
luluwalhati, sabi ng Panginoong Dios.

<span id="an_39:14">39:14</span> At sila'y mangaghahalal ng mga lalaking
magkakatungkulang palagi, na mangagdaraan sa lupain at, kasama nilang
nangagdaraan, silang nangaglilibing ng nalabi sa ibabaw ng lupain, upang
linisin: pagkatapos ng pitong buwan ay mangagsisihanap sila.

<span id="an_39:15">39:15</span> At silang nangagdaraan sa lupain ay
mangagdaraan; at pagka ang sinoman ay nakakita ng buto ng tao, lalagyan
nga niya ng tanda, hanggang sa mailibing ng mga manglilibing sa libis ng
Hamon-gog.

<span id="an_39:16">39:16</span> At Hamonah ang magiging pangalan ng
bayan. Ganito nila lilinisin ang lupain.

<span id="an_39:17">39:17</span> At ikaw, anak ng tao, ganito ang sabi
ng Panginoong Dios: Salitain mo sa sarisaring ibon, at sa lahat na hayop
sa parang, Magpupulong kayo, at kayo'y magsiparito; magpipisan kayo sa
lahat ng dako sa aking hain na aking inihahain sa inyo, sa malaking hain
sa ibabaw ng mga bundok ng Israel, upang kayo'y mangakakain ng laman at
mangakainom ng dugo.

<span id="an_39:18">39:18</span> Kayo'y magsisikain ng laman ng
makapangyarihan, at magsisiinom ng dugo ng mga prinsipe sa lupa, ng mga
lalaking tupa, ng mga batang tupa, at ng mga kambing, ng mga toro, na
pawang patabain sa Basan.

<span id="an_39:19">39:19</span> At kayo'y magsisikain ng taba hanggang
sa kayo'y mangabusog, at magsisiinom ng dugo hanggang sa kayo'y
mangalango, sa aking hain na aking inihain sa inyo.

<span id="an_39:20">39:20</span> At kayo'y mangabubusog sa aking dulang
ng mga kabayo at mga karo, ng mga makapangyarihang lalake, at ng lahat
na lalaking mangdidigma, sabi ng Panginoong Dios.

<span id="an_39:21">39:21</span> At aking pararatingin ang aking
kaluwalhatian sa mga bansa; at makikita ng lahat ng bansa ang aking
kahatulan na aking inilapat, at ang aking kamay na aking binuhat sa
kanila.

<span id="an_39:22">39:22</span> Sa gayo'y malalaman ng sangbahayan ni
Israel na ako ang Panginoon na kanilang Dios, mula sa araw na yaon
hanggang sa haharapin.

<span id="an_39:23">39:23</span> At malalaman ng mga bansa na ang
sangbahayan ni Israel ay pumasok sa pagkabihag dahil sa kanilang
kasamaan; sapagka't sila'y nagsisalangsang laban sa akin, at ikinubli ko
ang aking mukha sa kanila: sa gayo'y ibinigay ko sila sa kamay ng
kanilang mga kaaway, at silang lahat ay nangabuwal sa pamamagitan ng
tabak.

<span id="an_39:24">39:24</span> Ayon sa kanilang karumihan at ayon sa
kanilang mga pagsalangsang ay gumawa ako sa kanila; at ikinubli ko ang
aking mukha sa kanila.

<span id="an_39:25">39:25</span> Kaya't ganito ang sabi ng Panginoong
Dios: Ngayo'y aking ibabalik ang Jacob na mula sa pagkabihag, at maaawa
ako sa buong sangbahayan ni Israel; at ako'y magiging mapanibughuin
dahil sa aking banal na pangalan.

<span id="an_39:26">39:26</span> At sila'y mangagtataglay ng kanilang
kahihiyan, at ng kanilang lahat na pagsalangsang na kanilang
isinalangsang laban sa akin, pagka sila'y magsisitahang tiwasay sa
kanilang lupain, at walang tatakot sa kanila;

<span id="an_39:27">39:27</span> Pagka sila'y aking nadala uli na mula
sa mga bayan, at nangapisan na mula sa mga lupain ng kanilang mga
kaaway, at ako'y inaaring banal sa kanila sa paningin ng maraming bansa.

<span id="an_39:28">39:28</span> At kanilang malalaman na ako ang
Panginoon nilang Dios, sa pagpapapasok ko sa kanila sa pagkabihag sa
gitna ng mga bansa, at sa pagpipisan ko sa kanila sa kanilang sariling
lupain; at hindi ako magiiwan sa kanila ng sino pa man doon;

<span id="an_39:29">39:29</span> Ni hindi ko na naman ikukubli pa ang
aking mukha sa kanila; sapagka't binuhusan ko ng aking Espiritu ang
sangbahayan ni Israel, sabi ng Panginoong Dios.

<span id="an_40:1">40:1</span> Nang ikadalawang pu't limang taon ng
aming pagkabihag, nang pasimula ng taon, nang ikasangpung araw ng buwan,
nang ikalabing apat na taon pagkatapos na ang bayan ay masaktan nang
kaarawang yaon, ang kamay ng Panginoon ay sumaakin, at dinala niya ako
roon.

<span id="an_40:2">40:2</span> Sa mga pangitain na mula sa Dios ay
dinala niya ako sa lupain ng Israel, at inilagay ako sa totoong mataas
na bundok, na kinaroroonan ng parang isang bayan sa timugan.

<span id="an_40:3">40:3</span> At dinala niya ako roon; at, narito, may
isang lalake na ang anyo ay parang anyo ng tanso, na may pising lino sa
kaniyang kamay, at isang panukat na tambo; at siya'y natayo sa
pintuang-bayan.

<span id="an_40:4">40:4</span> At sinabi ng lalake sa akin, Anak ng tao,
tumingin ka ng iyong mga mata, at makinig ka ng iyong mga pakinig, at
ilagak mo ang iyong puso sa lahat na aking ipakikita sa iyo; sapagka't
sa haka na aking mga maipakikita sa iyo ay dinala ka rito: ipahayag mo
ang lahat na iyong nakikita sa sangbahayan ni Israel.

<span id="an_40:5">40:5</span> At, narito; isang kuta sa dakong labas ng
bahay sa palibot, at sa kamay ng lalake ay isang panukat na tambo na may
anim na siko ang haba, na tigisang siko at isang dangkal ang luwang ng
bawa't isa: sa gayo'y kaniyang sinukat ang luwang ng bahay, na isang
tambo; at ang taas, isang tambo.

<span id="an_40:6">40:6</span> Nang magkagayo'y naparoon siya sa
pintuang-daan, na nakaharap sa dakong silanganan, at sumampa sa mga
baytang niyaon: at kaniyang sinukat ang pasukan sa pintuang-daan, isang
tambo ang luwang; at ang kabilang pasukan, isang tambo ang luwang.

<span id="an_40:7">40:7</span> At bawa't silid ng bahay ay isang tambo
ang haba, at isang tambo ang luwang; at ang pagitan ng mga silid ng
bantay ay limang siko; at ang pasukan sa pintuang-daan sa tabi ng
portiko sa pintuang-daan sa dako ng bahay ay isang tambo.

<span id="an_40:8">40:8</span> Kaniya rin namang sinukat ang portiko sa
pintuang-daan sa dakong bahay, isang tambo.

<span id="an_40:9">40:9</span> Nang magkagayo'y sinukat niya ang portiko
sa pintuang-daan, walong siko; at ang mga haligi niyaon, dalawang siko;
at ang portiko sa pintuang-daan ay nasa dako ng bahay.

<span id="an_40:10">40:10</span> At ang mga silid ng bantay ng
pintuang-daan sa dakong silanganan ay tatlo sa dakong ito, at tatlo sa
dakong yaon; ang tatlo ay iisang sukat: at ang mga haligi ng pintuan ay
iisang sukat sa dakong ito, at sa dakong yaon.

<span id="an_40:11">40:11</span> At kaniyang sinukat ang luwang ng
pasukan ng pintuang-daan, sangpung siko; at ang haba ng pintuang-daan,
labing tatlong siko;

<span id="an_40:12">40:12</span> At ang pagitan sa harap ng mga silid ng
bantay, isang siko sa dakong ito, at ang isang pagitan, isang siko sa
dakong yaon; at ang mga silid ng bantay, anim na siko sa dakong ito, at
anim na siko sa dakong yaon;

<span id="an_40:13">40:13</span> At kaniyang sinukat ang pintuang-daan
mula sa bubungan ng isang silid ng bantayan hanggang sa bubungan ng
kabila, may luwang na dalawang pu't limang siko; pintuan sa tapat ng
pintuan.

<span id="an_40:14">40:14</span> Gumawa naman siya ng mga haligi ng
pintuan, na anim na pung siko; at ang looban ay hanggang sa haligi, ang
pintuang-daan ay sa palibot.

<span id="an_40:15">40:15</span> At mula sa harap ng pintuang-daan sa
pasukan hanggang sa harap ng pinakaloob na portiko sa pintuang-daan ay
limang pung siko.

<span id="an_40:16">40:16</span> At may makikipot na dungawan sa mga
silid ng bantay, at sa mga haligi ng mga yaon sa loob ng pintuang-daan
sa palibot, at gayon din sa mga hubog; at ang mga dungawan ay nangasa
palibot sa dakong loob; at sa bawa't haligi ay may mga puno ng palma.

<span id="an_40:17">40:17</span> Nang magkagayo'y dinala niya ako sa
loob ng looban sa labas; at, narito, may mga silid at may isang lapag na
ginawa sa palibot ng looban: tatlong pung silid ang nasa lapag.

<span id="an_40:18">40:18</span> At ang lapag ay nasa tabi ng mga
pintuang-daan, ayon sa haba ng mga pintuang-daan, sa makatuwid baga'y
ang lalong mababang lapag.

<span id="an_40:19">40:19</span> Nang magkagayo'y kaniyang sinukat ang
luwang mula sa harap ng lalong mababang pintuang-daan hanggang sa harap
ng pinakaloob na looban sa may labas, na isang daang siko, sa dakong
silanganan at gayon din sa dakong hilagaan.

<span id="an_40:20">40:20</span> At ang pintuang-daan ng looban sa labas
na nakaharap sa dakong hilagaan, kaniyang sinukat ang haba niyaon at ang
luwang niyaon.

<span id="an_40:21">40:21</span> At ang mga silid ng bantay niyaon ay
tatlo sa dakong ito at tatlo sa dakong yaon; at ang mga haligi niyaon at
ang mga hubog niyaon ay ayon sa sukat ng unang pintuang-daan: ang haba
niyaon ay limang pung siko, at ang luwang ay dalawang pu't limang siko.

<span id="an_40:22">40:22</span> At ang mga dungawan niyaon, at ang mga
hubog niyaon, at ang mga puno ng palma niyaon ay ayon sa sukat ng
pintuang-daan na nakaharap sa dakong silanganan; at kanilang sinampa ng
pitong baytang; at ang mga hubog niyaon ay nangasa harap nila.

<span id="an_40:23">40:23</span> At may pintuang-daan sa lalong loob na
looban sa tapat ng kabilang pintuang-daan, sa dakong hilagaan at gayon
din sa dakong silanganan; at kaniyang sinukat mula sa pintuang-daan
hanggang sa pintuang-daan na isang daang siko.

<span id="an_40:24">40:24</span> At dinala niya ako sa dakong timugan;
at, narito, ang isang pintuang-daan sa dakong timugan: at kaniyang
sinukat ang mga haligi niyaon, at ang mga hubog niyaon ayon sa mga sukat
na ito.

<span id="an_40:25">40:25</span> At may mga dungawan doon at sa mga
hubog niyaon sa palibot, gaya ng mga dungawang yaon: ang haba ay limang
pung siko, at ang luwang ay dalawang pu't limang siko.

<span id="an_40:26">40:26</span> At may pitong baytang na sampahan, at
ang mga hubog niyaon ay nangasa harap ng mga yaon; at may mga puno ng
palma; sa dakong ito, at isa sa dakong yaon, sa mga haligi niyaon.

<span id="an_40:27">40:27</span> At may pintuang-daan sa lalong loob na
looban sa dakong timugan: at kaniyang sinukat mula sa pintuang-daan
hanggang sa pintuang-daan sa dakong timugan na isang daang siko.

<span id="an_40:28">40:28</span> Nang magkagayo'y dinala niya ako sa
lalong loob na looban sa tabi ng pintuang-daan sa timugan: at kaniyang
sinukat ang pintuang-daang timugan ayon sa mga sukat ding ito;

<span id="an_40:29">40:29</span> At ang mga silid ng bantay niyaon, at
ang mga hubog niyaon, ay ayon sa mga sukat na ito: at may mga dungawan
yaon, at gayon din sa mga hubog niyaon sa palibot; may limang pung siko
ang haba, at dalawang pu't limang siko ang luwang.

<span id="an_40:30">40:30</span> At may mga hubog sa palibot, na
dalawang pu't limang siko ang haba, at limang siko ang luwang.

<span id="an_40:31">40:31</span> At ang mga hubog niyaon ay nangasa dako
ng looban sa labas; at mga puno ng palma ang nangasa mga haligi niyaon:
at ang sampahan ay may walong baytang.

<span id="an_40:32">40:32</span> At dinala niya ako sa lalong loob na
looban sa dakong silanganan; at sinukat niya ang pintuang-daan ayon sa
mga sukat na ito.

<span id="an_40:33">40:33</span> At ang mga silid ng bantay niyaon, at
ang mga haligi niyaon, at ang mga hubog niyaon, ayon sa mga sukat na
ito: at may mga dungawan sa loob at sa mga hubog niyaon sa palibot: may
limang pung siko ang haba, at dalawang pu't limang siko ang luwang.

<span id="an_40:34">40:34</span> At ang mga hubog niyaon ay nangasa dako
ng looban sa labas; at mga puno ng palma ang nangasa mga haligi niyaon,
sa dakong ito, at sa dakong yaon: at ang sampahan ay may walong baytang.

<span id="an_40:35">40:35</span> At dinala niya ako sa pintuang-daang
hilagaan: at sinukat niya ayon sa mga sukat na ito;

<span id="an_40:36">40:36</span> Ang mga silid ng bantay niyaon, ang mga
haligi niyaon, at ang mga hubog niyaon: at may mga dungawan sa loob sa
palibot; ang haba ay limang pung siko, at ang luwang ay dalawang pu't
limang siko.

<span id="an_40:37">40:37</span> At ang mga haligi niyaon ay nangasa
dako ng looban sa labas; at mga puno ng palma ang nangasa haligi niyaon,
sa dakong ito, at sa dakong yaon: at ang sampahan ay may walong baytang.

<span id="an_40:38">40:38</span> At isang silid na may pintuan ay nasa
tabi ng mga haligi sa mga pintuang-daan; doon sila naghugas ng handog na
susunugin.

<span id="an_40:39">40:39</span> At sa portiko ng pintuang-daan ay may
dalawang dulang sa dakong ito, at dalawang dulang sa dakong yaon, upang
patayin doon ang handog na susunugin, at ang handog dahil sa kasalanan
at ang handog dahil sa pagkakasala.

<span id="an_40:40">40:40</span> At sa isang dako sa labas na gaya ng
kung sasampa sa pasukan ng pintuang-daan sa dakong hilagaan ay may
dalawang dulang; at sa kabilang dako, na ukol sa portiko ng
pintuang-daan, ay may dalawang dulang.

<span id="an_40:41">40:41</span> Apat na dulang sa dakong ito, at apat
na dulang sa dakong yaon sa tabi ng pintuang-daan; walong dulang ang
kanilang pinagpatayan ng mga hain.

<span id="an_40:42">40:42</span> At may apat na dulang na ukol sa handog
na susunugin, na batong tinabas, na isang siko at kalahati ang haba, at
isang siko at kalahati ang luwang, at isang siko ang taas; na kanilang
pinaglapagan ng mga kasangkapan na kanilang ipinagpatay sa handog na
susunugin at sa hain.

<span id="an_40:43">40:43</span> At ang mga pangipit na may isang lapad
ng kamay ang haba, ay natitibayan sa loob sa palibot; at nasa ibabaw ng
mga dulang ang laman na alay.

<span id="an_40:44">40:44</span> At sa labas ng lalong loob na
pintuang-daan ay may mga silid na ukol sa mga mangaawit sa lalong loob
na looban, na nasa tabi ng pintuang-daang hilagaan; at mga nakaharap sa
timugan; isa sa dako ng silanganang daan na nahaharap sa dakong
hilagaan.

<span id="an_40:45">40:45</span> At kaniyang sinabi sa akin, Ang silid
na ito na nakaharap sa dakong timugan, ay sa mga saserdote, sa mga
namamahala sa bahay;

<span id="an_40:46">40:46</span> At ang silid na nakaharap sa dakong
hilagaan ay sa mga saserdote, na mga namamahala sa dambana: ang mga ito
ay mga anak ni Sadoc, na sa mga anak ni Levi ay nagsilapit sa Panginoon
upang magsipangasiwa sa kaniya.

<span id="an_40:47">40:47</span> At sinukat niya ang looban na isang
daang siko ang haba, at isang daang siko ang luwang, parisukat; at ang
dambana ay nasa harap ng bahay.

<span id="an_40:48">40:48</span> Nang magkagayo'y dinala niya ako sa
portiko ng bahay, at sinukat niya ang bawa't haligi ng portiko na limang
siko sa dakong ito, at limang siko sa dakong yaon: at ang luwang ng
pintuang-daan ay tatlong siko sa dakong ito, at tatlong siko sa dakong
yaon.

<span id="an_40:49">40:49</span> Ang haba ng portiko ay dalawang pung
siko, at ang luwang ay labing isang siko: kahit sa pamamagitan ng mga
baytang na kanilang sinampahan: at may mga haligi, isa sa dakong ito, at
isa sa dakong yaon.

<span id="an_41:1">41:1</span> At dinala niya ako sa templo at sinukat
ang mga haligi, na anim na siko ang luwang sa isang dako, at anim na
siko ang luwang sa kabilang dako, na siyang luwang ng tabernakulo.

<span id="an_41:2">41:2</span> At ang luwang ng pasukan ay sangpung
siko; at ang mga tagiliran ng pasukan ay limang siko sa isang dako, at
limang siko sa kabilang dako: at sinukat niya ang haba niyaon na apat na
pung siko, at ang luwang, dalawang pung siko.

<span id="an_41:3">41:3</span> Nang magkagayo'y pumasok siya sa loob, at
sinukat ang bawa't haligi sa pasukan, na dalawang siko; at ang pasukan
ay anim na siko; at ang luwang ng pasukan, pitong siko.

<span id="an_41:4">41:4</span> At sinukat niya ang haba niyaon, dalawang
pung siko, at ang luwang, dalawang pung siko, sa harap ng templo: at
sinabi niya sa akin, Ito ang kabanalbanalang dako.

<span id="an_41:5">41:5</span> Nang magkagayo'y sinukat niya ang pader
ng bahay, anim na siko; at ang luwang ng bawa't tagilirang silid apat na
siko, sa palibot ng bahay sa lahat ng dako.

<span id="an_41:6">41:6</span> At ang mga tagilirang silid ay tatlong
grado, patongpatong at tatlong pu sa ayos; at nangakakapit sa pader na
nauukol sa bahay na nasa tagilirang silid sa palibot upang mangakapit
doon, at huwag makapit sa pader ng bahay.

<span id="an_41:7">41:7</span> At ang mga tagilirang silid ay lalong
maluwang habang lumiligid sa bahay na paitaas ng paitaas; sapagka't ang
gilid ng bahay ay paitaas ng paitaas sa palibot ng bahay: kaya't ang
luwang ng bahay ay patuloy na paitaas; at sa gayo'y ang isa ay
napaiitaas mula sa pinakamababang silid, hanggang sa pinakamataas sa
pamamagitan ng gitna na silid.

<span id="an_41:8">41:8</span> Aking nakita naman na ang bahay ay may
nakatayong tungtungan sa palibot: ang mga patibayan ng mga tagilirang
silid ay buong tambo na anim na malaking siko ang haba.

<span id="an_41:9">41:9</span> Ang kapal ng pader, na nasa mga
tagilirang silid, sa dakong labas, ay limang siko: at ang naiwan ay dako
ng mga tagilirang silid na ukol sa bahay.

<span id="an_41:10">41:10</span> At ang pagitan ng mga silid ay may
luwang na dalawang pung siko sa palibot ng bahay sa lahat ng dako.

<span id="an_41:11">41:11</span> At ang mga pintuan ng mga tagilirang
silid ay sa dakong naiwan, isang pintuan sa dakong hilagaan, at isang
pintuan sa dakong timugan: at ang luwang ng dakong naiwan ay limang siko
sa palibot.

<span id="an_41:12">41:12</span> At ang bahay na nasa harapan ng bukod
na dako sa tagilirang dakong kalunuran ay pitong pung siko ang luwang;
at ang pader ng bahay ay limang siko ang kapal sa palibot, at ang haba
niyaon ay siyam na pung siko.

<span id="an_41:13">41:13</span> Sa gayo'y sinukat niya ang bahay, na
isang daang siko ang haba; at ang bukod na dako, at ang bahay, sangpu ng
pader niyaon, isang daang siko ang haba;

<span id="an_41:14">41:14</span> Ang luwang naman ng harapan ng bahay,
at ng bukod na dako sa dakong silanganan, isang daang siko.

<span id="an_41:15">41:15</span> At sinukat niya ang haba ng bahay sa
harap ng bukod na dako na nasa likuran niyaon, at ang mga galeria niyaon
sa isang dako, at sa kabilang dako, isang daang siko; at ang lalong loob
na templo at ang mga portiko ng looban;

<span id="an_41:16">41:16</span> Ang mga pasukan, at ang mga nasasarang
dungawan, at ang mga galeria sa palibot sa tatlong grado, sa tapat ng
pasukan, nakikisamihan ng tabla sa palibot, at mula sa lapag hanggang sa
mga dungawan (natatakpan nga ang mga dungawan),

<span id="an_41:17">41:17</span> Sa pagitan ng itaas ng pintuan, sa
lalong loob ng bahay, at sa labas, at ang buong pader sa palibot sa loob
at sa labas ay sinukat.

<span id="an_41:18">41:18</span> At ang pader ay niyaring may mga
kerubin at may mga puno ng palma; at isang puno ng palma ay sa pagitan
ng kerubin at kerubin, at bawa't kerubin ay may dalawang mukha;

<span id="an_41:19">41:19</span> Na anopa't may mukha ng isang tao sa
dako ng puno ng palma sa isang dako, at mukha ng batang leon sa dako ng
puno ng palma sa kabilang dako. Ganito ang pagkayari sa buong bahay sa
palibot:

<span id="an_41:20">41:20</span> Mula sa lapag hanggang sa itaas ng
pintuan ay may mga kerubin at mga puno ng palma na yari; ganito ang
pader ng templo.

<span id="an_41:21">41:21</span> Tungkol sa templo, ang mga haligi ng
pintuan ay parisukat; at tungkol sa harapan ng santuario, ang anyo
niyao'y gaya ng anyo ng templo.

<span id="an_41:22">41:22</span> Ang dambana ay kahoy, na tatlong siko
ang taas, at ang haba niyao'y dalawang siko; at ang mga sulok niyaon at
ang haba niyaon, at ang mga pader niyaon, ay kahoy: at sinabi niya sa
akin, Ito ang dulang na nasa harap ng Panginoon.

<span id="an_41:23">41:23</span> At ang templo, at ang santuario ay may
dalawang pintuan.

<span id="an_41:24">41:24</span> At ang mga pintuan ay may tigdadalawang
pinto, dalawang tiklop na pinto, dalawang pinto sa isang pintuan, at
dalawang pinto sa kabila.

<span id="an_41:25">41:25</span> At mga niyari sa mga yaon, sa mga
pintuan ng templo, mga kerubin at mga puno ng palma, gaya ng niyari sa
mga pader; at may pasukan na kahoy sa harap ng portiko sa labas.

<span id="an_41:26">41:26</span> At may nangasasarang dungawan at mga
puno ng palma sa isang dako at sa kabilang dako, sa mga tagiliran ng
portiko: ganito ang mga tagilirang silid ng bahay, at ang mga pasukan.

<span id="an_42:1">42:1</span> Nang magkagayo'y dinala niya ako sa
looban sa labas ng bahay, sa daan na dakong hilagaan: at dinala niya ako
sa silid na nasa tapat ng bukod na dako, at siyang nasa tapat ng bahay
sa dakong hilagaan.

<span id="an_42:2">42:2</span> Sa harapan ng isang daang siko ang haba,
ay nandoon ang pintuang hilagaan, at ang luwang ay limang pung siko.

<span id="an_42:3">42:3</span> Sa tapat ng dalawang pung siko na ukol sa
lalong loob na looban, at sa tapat ng lapag na ukol sa looban sa labas
ng bahay, ay galeria sa tapat ng galeria na tatlong grado.

<span id="an_42:4">42:4</span> At sa harap ng mga silid ay may isang
lakaran na sangpung siko ang luwang sa loob, isang daanang may isang
siko; at ang mga pintuan ay sa dakong hilagaan.

<span id="an_42:5">42:5</span> Ang lalong mataas ngang silid ay siyang
lalong maikli; sapagka't ang mga galeria ay kumukuha sa mga ito, ng
higit kay sa lalong mababa at sa pinaka gitna sa bahay.

<span id="an_42:6">42:6</span> Sapagka't tatlong grado, at walang mga
haligi na gaya ng mga haligi ng mga looban: kaya't ang pinakamataas ay
lalong munti kay sa pinakamababa at kay sa pinaka gitna mula sa lupa.

<span id="an_42:7">42:7</span> At ang pader na nasa labas sa tabi ng mga
silid, sa dako ng looban sa labas ng bahay sa harap ng mga silid, ang
haba niyao'y limang pung siko.

<span id="an_42:8">42:8</span> Sapagka't ang haba ng mga silid na nasa
looban sa labas ay limang pung siko: at, narito, ang harapan ng templo
ay may isang daang siko.

<span id="an_42:9">42:9</span> At nasa ilalim ng mga silid na ito ang
pasukan sa dakong silanganan, sa pagpasok na mula sa looban sa labas.

<span id="an_42:10">42:10</span> Sa kakapalan ng pader ng looban sa
dakong silanganan, sa harap ng bukod na dako, at sa harap ng bahay, may
mga silid.

<span id="an_42:11">42:11</span> At ang daan sa harap ng mga yaon ay
gaya ng anyo ng daan sa mga silid na nangasa dakong hilagaan; ayon sa
haba ay gayon ang luwang: ang lahat ng labasan ng mga yaon ay ayon sa
mga anyo ng mga yaon, at ayon sa mga pintuan ng mga yaon.

<span id="an_42:12">42:12</span> At ayon sa mga pintuan ng mga silid na
nangasa dakong timugan ay may isang pintuan sa bukana ng daan, sa daang
tuwid na patuloy sa pader sa dakong silanganan, sa papasok sa mga yaon.

<span id="an_42:13">42:13</span> Nang magkagayo'y sinabi niya sa akin,
Ang silid na hilagaan at ang silid na timugan na nasa harap ng bukod na
dako, mga itinalagang silid, na pagkakanan ng mga kabanalbanalang bagay
ng mga saserdote na malapit sa Panginoon: doon nila ilalapag ang mga
kabanalbanalang bagay, at ang handog na harina, at ang handog dahil sa
kasalanan, at ang handog dahil sa pagkakasala; sapagka't ang dako ay
banal.

<span id="an_42:14">42:14</span> Pagka ang mga saserdote ay
nagsisipasok, hindi nga sila magsisilabas sa banal na dako na papasok sa
looban sa labas, kundi doon nila ilalapag ang kanilang mga kasuutan na
kanilang ipinangangasiwa; sapagka't mga banal: at sila'y mangagsusuot ng
mga ibang kasuutan, at magsisilapit sa ukol sa bayan.

<span id="an_42:15">42:15</span> Nang matapos nga niyang masukat ang
lalong loob ng bahay, inilabas niya ako sa daan ng pintuang-daan na
nakaharap sa dakong silanganan, at sinukat sa palibot.

<span id="an_42:16">42:16</span> Sinukat niya sa dakong silanganan ng
panukat na tambo, na limang daang tambo, ng panukat na tambo sa palibot.

<span id="an_42:17">42:17</span> Sinukat niya sa dakong hilagaan, na
limang daang tambo ng panukat na tambo sa palibot.

<span id="an_42:18">42:18</span> Sinukat niya sa dakong timugan, na
limang daang tambo ng panukat na tambo.

<span id="an_42:19">42:19</span> Siya'y pumihit sa dakong kalunuran, at
sinukat ng limang daang tambo ng panukat na tambo.

<span id="an_42:20">42:20</span> Sinukat niya sa apat na sulok: may
pader sa palibot, ang haba'y limang daan, at ang luwang ay limang daan,
upang igawa ng pagkakahiwalay ang banal at ang karaniwan.

<span id="an_43:1">43:1</span> Pagkatapos ay dinala niya ako sa
pintuang-daan, sa makatuwid baga'y sa pintuang-daan na nakaharap sa
dakong silanganan.

<span id="an_43:2">43:2</span> At, narito, ang kaluwalhatian ng Dios ng
Israel ay nanggagaling sa dakong silanganan: at ang kaniyang tinig ay
gaya ng lagaslas ng maraming tubig; at ang lupa ay nagningning sa
kaniyang kaluwalhatian.

<span id="an_43:3">43:3</span> At ayon sa anyo ng pangitain na aking
nakita, ayon sa pangitain na nakita ko nang ako'y pumaroon upang gibain
ang bayan; at ang mga pangitain ay gaya ng pangitain na aking nakita sa
tabi ng ilog Chebar: at ako'y nasubasob.

<span id="an_43:4">43:4</span> At ang kaluwalhatian ng Panginoon ay
pumasok sa bahay sa daan ng pintuang-daan na nakaharap sa dakong
silanganan.

<span id="an_43:5">43:5</span> At itinaas ako ng Espiritu, at dinala ako
sa lalong loob na looban; at, narito, napuno ng kaluwalhatian ng
Panginoon ang bahay.

<span id="an_43:6">43:6</span> At aking narinig ang isang nagsasalita sa
akin mula sa bahay; at isang lalake ay tumayo sa siping ko.

<span id="an_43:7">43:7</span> At sinabi niya sa akin, Anak ng tao, ito
ang dako ng aking luklukan, at dako ng mga talampakan ng aking mga paa,
na aking tatahanan sa gitna ng mga anak ni Israel magpakailan man. At
hindi na lalapastanganin pa ng sangbahayan ni Israel ang aking banal na
pangalan, nila man, o ng kanilang mga hari man, ng kanilang
pagpapatutot, at ng mga bangkay man ng kanilang mga hari sa kanilang mga
mataas na dako;

<span id="an_43:8">43:8</span> Sa kanilang paglalagay ng kanilang
pasukan sa tabi ng aking pasukan, at ng kanilang haligi ng pintuan sa
tabi ng aking haligi ng pintuan, at wala kundi pader sa pagitan ko at
nila; at kanilang nilapastangan ang aking banal na pangalan sa
pamamagitan ng kanilang mga kasuklamsuklam na kanilang ginawa: kaya't
aking pinugnaw sila sa aking galit.

<span id="an_43:9">43:9</span> Iwan nga nila ang kanilang pagpapatutot,
at ilayo sa akin ang mga bangkay ng kanilang mga hari, at ako'y tatahan
sa gitna nila magpakailan man.

<span id="an_43:10">43:10</span> Ikaw, anak ng tao, ituro mo ang bahay
sa sangbahayan ni Israel, upang sila'y mangapahiya sa kanilang mga
kasamaan; at sukatin nila ang anyo.

<span id="an_43:11">43:11</span> At kung sila'y mangapahiya sa lahat
nilang ginawa, ipakilala mo sa kanila ang anyo ng bahay, at ang
pagka-anyo niyaon, at ang mga labasan niyaon, at ang mga pasukan niyaon,
at lahat ng anyo niyaon, at ang lahat ng mga alituntunin niyaon, at
lahat ng anyo niyaon, at lahat ng kautusan niyaon; at iyong isulat yaon
sa kanilang paningin; upang kanilang maingatan ang buong anyo niyaon, at
ang lahat ng mga alituntunin niyaon, at kanilang isagawa.

<span id="an_43:12">43:12</span> Ito ang kautusan tungkol sa bahay; ang
taluktok ng bundok sa buong hangganan niyaon sa palibot ay magiging
kabanalbanalan. Narito, ito ang kautusan tungkol sa bahay.

<span id="an_43:13">43:13</span> At ito ang mga sukat ng dambana ayon sa
mga siko (ang siko na pinakasukat ay isang siko at isang lapad ng
kamay): ang patungan ay isang siko, at ang luwang ay isang siko, at ang
gilid niyaon sa palibot ay isang dangkal; at ito ang magiging patungan
ng dambana.

<span id="an_43:14">43:14</span> At mula sa patungan sa lupa sa lalong
mababang grado ay malalagay na dalawang siko, at ang luwang ay isang
siko; at mula sa lalong mababang grado hanggang sa lalong mataas na
grado ay malalagay na apat na siko, at ang luwang ay isang siko.

<span id="an_43:15">43:15</span> At ang lalong mataas na dambana ay
magiging apat na siko; at mula sa apuyan ng dambana hanggang sa dakong
itaas ay magkakaroon ng apat na sungay.

<span id="an_43:16">43:16</span> At ang apuyan ng dambana ay magkakaroon
ng labing dalawang siko ang haba at labing dalawa ang luwang, parisukat
sa apat na tagiliran niyaon.

<span id="an_43:17">43:17</span> At ang patungan niyaon ay magkakaroon
ng labing apat na siko ang haba at labing apat na siko ang luwang sa
apat na tagiliran niyaon; at ang gilid sa palibot ay magiging kalahating
siko; at ang patungan niyaon ay magiging isang siko sa palibot; at ang
mga baytang niyaon ay paharap sa dakong silanganan.

<span id="an_43:18">43:18</span> At sinabi niya sa akin, Anak ng tao,
ganito ang sabi ng Panginoong Dios: Ito ang mga alituntunin tungkol sa
dambana sa kaarawan na kanilang gagawin, upang paghandugan sa ibabaw ng
mga handog na susunugin, at upang pagwisikan ng dugo.

<span id="an_43:19">43:19</span> Iyong ibibigay sa mga saserdote na mga
Levita na sa angkan ni Sadoc na malapit sa akin, upang magsipangasiwa sa
akin, sabi ng Panginoong Dios, ang isang guyang baka na pinakahandog
dahil sa kasalanan.

<span id="an_43:20">43:20</span> At kukuha ka ng dugo niyaon, at
ilalagay mo sa apat na sungay niyaon, at sa apat na sulok ng patungan,
at sa laylayan sa palibot: ganito mo lilinisin yaon at tutubusin ito.

<span id="an_43:21">43:21</span> Iyo rin namang kukunin ang guyang toro
na handog dahil sa kasalanan, at susunugin mo sa takdang dako ng bahay,
sa labas ng santuario.

<span id="an_43:22">43:22</span> At sa ikalawang araw ay maghahandog ka
ng kambing na lalake na walang kapintasan na pinakahandog dahil sa
kasalanan; at kanilang lilinisin ang dambana gaya ng kanilang pagkalilis
sa pamamagitan ng guyang toro.

<span id="an_43:23">43:23</span> Pagka ikaw ay nakatapos ng paglilinis,
maghahandog ka ng isang guyang toro na walang kapintasan, at isang
lalaking tupa na mula sa kawan na walang kapintasan.

<span id="an_43:24">43:24</span> At iyong ilalapit ang mga yaon sa harap
ng Panginoon, at hahagisan ng asin ang mga yaon ng mga saserdote, at
kanilang ihahandog na pinakahandog na susunugin sa Panginoon.

<span id="an_43:25">43:25</span> Pitong araw na maghahanda ka sa bawa't
araw ng isang kambing na pinakahandog dahil sa kasalanan: maghahanda rin
sila ng guyang toro, at isang lalaking tupang mula sa kawan, na walang
kapintasan.

<span id="an_43:26">43:26</span> Pitong araw na kanilang tutubusin ang
dambana at lilinisin; gayon nila itatalaga.

<span id="an_43:27">43:27</span> At pagka kanilang naganap ang mga
kaarawan, mangyayari na sa ikawalong araw, at sa haharapin, maghahandog
ang mga saserdote ng inyong mga handog na susunugin sa ibabaw ng
dambana, at ang inyong mga handog tungkol sa kapayapaan; at aking
tatanggapin kayo, sabi ng Panginoong Dios.

<span id="an_44:1">44:1</span> Nang magkagayo'y ibinalik niya ako sa
daan ng pintuan sa labas ng santuario, na nakaharap sa dakong
silanganan; at ito'y nasara.

<span id="an_44:2">44:2</span> At sinabi ng Panginoon sa akin, Ang
pintuang-daang ito ay sasarhan, hindi bubuksan, o papasukan man ng
sinoman, sapagka't pinasukan ng Panginoon, ng Dios ng Israel; kaya't
ito'y masasara.

<span id="an_44:3">44:3</span> Tungkol sa prinsipe, siya'y mauupo roon
na pinaka prinsipe upang kumain ng tinapay sa harap ng Panginoon; siya'y
papasok sa daan ng portiko ng pintuang-daan, at lalabas sa daan ding
yaon.

<span id="an_44:4">44:4</span> Nang magkagayo'y dinala niya ako sa daan
ng pintuang-daang hilagaan sa harap ng bahay: at ako'y tumingin, at,
narito, napuno ng kaluwalhatian ng Panginoon ang bahay ng Panginoon: at
nasubasob ako.

<span id="an_44:5">44:5</span> At ang Panginoon ay nagsabi sa akin, Anak
ng tao, tandaan mong mabuti, at masdan mo ng iyong mga mata, at
pakinggan mo ng iyong mga pakinig ang lahat na aking sinasabi sa iyo
tungkol sa lahat ng alituntunin hinggil sa bahay ng Panginoon, at
tungkol sa lahat ng kautusan doon; at tandaan mong mabuti ang pasukan ng
bahay sangpu ng bawa't labasan sa santuario.

<span id="an_44:6">44:6</span> At iyong sasabihin sa mapanghimagsik, sa
makatuwid baga'y sa sangbahayan ni Israel, Ganito ang sabi ng Panginoong
Dios: Oh kayong sangbahayan ni Israel, mangaglikat na kayo sa lahat
ninyong kasuklamsuklam,

<span id="an_44:7">44:7</span> Sa inyong pagpapasok ng mga taga ibang
lupa na hindi tuli sa puso at hindi tuli sa laman, upang malagay sa
aking santuario, na lapastanganin yaon, sa makatuwid baga'y ang aking
bahay, pagka inyong inihahandog ang aking tinapay, ang taba at ang dugo,
at sinira nila ang aking tipan, upang idagdag sa lahat ninyong mga
kasuklamsuklam.

<span id="an_44:8">44:8</span> At hindi ninyo iningatan ang katungkulan
sa aking mga banal na bagay; kundi kayo'y nangaglagay ng mga
tagapangasiwa sa aking santuario sa ganang inyong sarili.

<span id="an_44:9">44:9</span> Ganito ang sabi ng Panginoong Dios,
Walang taga ibang lupa, na hindi tuli sa puso at hindi tuli sa laman na
papasok sa aking santuario, kahit sinomang taga ibang lupa na nasa gitna
ng mga anak ni Israel.

<span id="an_44:10">44:10</span> Nguni't ang mga Levita na nagsilayo sa
akin nang ang Israel ay maligaw sa akin sa pagsunod sa kanilang mga
diosdiosan; mangagdadanas sila ng kanilang kasamaan.

<span id="an_44:11">44:11</span> Gayon ma'y magiging tagapangasiwa sila
sa aking santuario, na sila ang mamamahala sa mga pintuang-daan ng
bahay, at magsisipangasiwa sa bahay: kanilang papatayin ang handog na
susunugin at ang hain para sa bayan, at sila'y magsisitayo sa harap ng
mga yaon upang pangasiwaan nila.

<span id="an_44:12">44:12</span> Sapagka't kanilang pinangasiwaan sila
sa harap ng kanilang mga diosdiosan, at naging ikatitisod sila sa
ikasasama ng sangbahayan ni Israel; kaya't itinaas ko ang aking kamay
laban sa kanila, sabi ng Panginoong Dios, at dadanasin nila ang kanilang
kasamaan.

<span id="an_44:13">44:13</span> At hindi sila magsisilapit sa akin
upang magsagawa ng katungkulan ng saserdote sa akin, o magsisilapit man
sa alin man sa mga banal na bagay ko, sa mga bagay na kabanalbanalan;
kundi tataglayin nila ang kanilang kahihiyan, at ang kanilang mga
kasuklamsuklam na kanilang ginawa.

<span id="an_44:14">44:14</span> Gayon ma'y gagawin ko silang
tagapangasiwa sa bahay, para sa buong paglilingkod doon, at sa lahat na
gagawin doon.

<span id="an_44:15">44:15</span> Nguni't ang mga saserdoteng Levita na
mga anak na lalake ni Sadoc, na nagiingat ng katungkulan sa aking
santuario nang ang mga anak ni Israel ay magsihiwalay sa akin, sila'y
magsisilapit sa akin upang magsipangasiwa sa akin; at sila'y magsisitayo
sa harap ko upang mangaghandog sa akin ng taba at ng dugo, sabi ng
Panginoong Dios:

<span id="an_44:16">44:16</span> Sila'y magsisipasok sa aking santuario,
at sila'y magsisilapit sa aking dulang, upang magsipangasiwa sa akin, at
iingatan nila ang kanilang katungkulan sa akin.

<span id="an_44:17">44:17</span> At mangyayari, na pagka sila'y
magsisipasok sa mga pintuang-daan ng lalong loob na looban, susuutan
sila ng mga kayong linong kasuutan; at walang lanang dadaiti sa kanila,
samantalang sila'y nagsisipangasiwa sa mga pintuang-daan ng lalong loob
na looban, at sa loob.

<span id="an_44:18">44:18</span> Sila'y mangagpupugong ng kayong lino sa
kanilang mga ulo, at mangagtatapi ng kayong lino sa kanilang mga
balakang; hindi sila mangagbibigkis ng anomang nakapagpapapawis.

<span id="an_44:19">44:19</span> At pagka kanilang lalabasin ang mga tao
sa looban sa labas, ng bahay, kanilang huhubarin ang kanilang mga
kasuutan na kanilang ipinangangasiwa, at ilalagay nila ang mga ito sa
mga banal na silid; at mangagsusuot sila ng ibang mga kasuutan, upang
huwag nilang banalin ang mga tao ng kanilang mga kasuutan.

<span id="an_44:20">44:20</span> Ni aahitan man nila ang kanilang mga
ulo, ni titiisin man ang kanilang buhok ay humaba; kanila lamang
gugupitan ang kanilang mga ulo.

<span id="an_44:21">44:21</span> Ni iinom ng alak ang sinomang saserdote
pagka sila'y magsisipasok sa lalong loob na looban.

<span id="an_44:22">44:22</span> Ni mangagaasawa man sa babaing bao, o
sa inihiwalay man: kundi sila'y magaasawa ng mga dalaga sa lahi ng
sangbahayan ni Israel, o ng babaing bao na nabao sa saserdote.

<span id="an_44:23">44:23</span> At kanilang ituturo sa aking bayan ang
pagkakaiba ng banal at ng karaniwan, at ipakikilala nila sa kanila ang
marumi at malinis.

<span id="an_44:24">44:24</span> At sa pagtatalo ay magsisitayo sila
upang magsihatol; ayon sa aking mga kahatulan ay kanilang hahatulan: at
kanilang iingatan ang aking mga kautusan at ang aking mga palatuntunan
sa lahat kong takdang kapistahan; at kanilang ipangingilin ang aking mga
sabbath.

<span id="an_44:25">44:25</span> At hindi sila magsisilapit sa alin mang
patay na tao na mangagpakahawa; nguni't sa ama, o sa ina, o sa anak na
lalake, o babae, sa kapatid na lalake, o babae na hindi nagkaasawa,
maaaring mangagpakahawa sila.

<span id="an_44:26">44:26</span> At pagkatapos na siya'y malinis, sila'y
bibilang sa kaniya ng pitong araw.

<span id="an_44:27">44:27</span> At sa kaarawan na siya'y pumasok sa
santuario, sa lalong loob na looban upang mangasiwa sa santuario, siya'y
maghahandog ng kaniyang handog dahil sa kasalanan, sabi ng Panginoong
Dios.

<span id="an_44:28">44:28</span> At sila'y mangagkakaroon ng mana; ako'y
kanilang mana; at hindi ninyo bibigyan sila ng pag-aari sa Israel; ako'y
kanilang pag-aari.

<span id="an_44:29">44:29</span> Sila'y magsisikain ng handog na harina,
at ng handog dahil sa kasalanan, at ng handog dahil sa pagkakasala; at
bawa't bagay na itinalaga sa Israel ay magiging kanila.

<span id="an_44:30">44:30</span> At ang una sa lahat na unang bunga ng
bawa't bagay, at lahat na alay na bawa't bagay, sa lahat ninyong mga
alay ay magiging sa saserdote: inyo rin namang ibibigay sa mga saserdote
ang una sa inyong masa upang pagpalain ang inyong bahay.

<span id="an_44:31">44:31</span> Ang mga saserdote ay hindi kakain ng
anomang bagay na namamatay sa kaniyang sarili, o nalapa, maging ibon o
hayop man.

<span id="an_45:1">45:1</span> Bukod dito'y pagka inyong hahatiin sa
pamamagitan ng sapalaran ang lupain na pinakamana, mangaghahandog kayo
ng alay sa Panginoon, isang banal na bahagi ng lupain; ang haba ay
magkakaroon ng habang dalawang pu't limang libong tambo, at ang luwang
ay magiging sangpung libo: ito'y magiging banal sa lahat ng hangganan
niyaon sa palibot.

<span id="an_45:2">45:2</span> Dito'y magkakaroon ukol sa dakong banal
ng limang daan ang haba at limang daang luwang, parisukat sa palibot;
limang pung siko sa pagitan niyaon sa palibot.

<span id="an_45:3">45:3</span> At sa sukat na ito iyong susukatin, na
ang haba ay dalawang pu't limang libo, at ang luwang ay sangpung libo:
at doo'y malalagay ang santuario, na pinakabanal.

<span id="an_45:4">45:4</span> Siyang banal na bahagi ng lupain; ito'y
para sa mga saserdote, na mga tagapangasiwa ng santuario, na
nagsisilapit upang magsipangasiwa sa Panginoon; at ito'y magiging dakong
kalalagyan ng kanilang mga bahay, at banal na dakong kalalagyan ng
santuario.

<span id="an_45:5">45:5</span> At dalawang pu't limang libo ang haba, at
sangpung libo ang luwang ay magiging sa mga Levita, na mga tagapangasiwa
ng bahay, na pinaka pag-aari sa kanilang sarili, na dalawang pung silid.

<span id="an_45:6">45:6</span> At inyong itatakda ang pag-aari ng bayan
na limang libo ang luwang, at dalawang pu't limang libo ang haba, sa
tabi ng alay na banal na bahagi: magiging ukol sa buong sangbahayan ni
Israel.

<span id="an_45:7">45:7</span> Magkakaroon naman para sa prinsipe ng
bahagi sa isang dako at sa kabilang dako sa banal na alay at sa pag-aari
ng bayan, sa harap ng banal na alay at sa harap ng pag-aari ng bayan, sa
dakong kalunuran na gawing kalunuran, at sa dakong silanganan na gawing
silanganan; at ang haba ay ayon sa isa sa mga bahagi, mula sa hangganang
kalunuran hanggang sa hangganang silanganan.

<span id="an_45:8">45:8</span> Sa lupaing ito'y magiging kaniya na
pinakaari sa Israel: at hindi na pipighatiin pa ng aking mga prinsipe
ang aking bayan; kundi ibibigay nila ang lupain sa sangbahayan ni Israel
ayon sa kanilang mga lipi.

<span id="an_45:9">45:9</span> Ganito ang sabi ng Panginoong Dios:
Magkasiya ito sa inyo, Oh mga prinsipe ng Israel: iwan ninyo ang
pangdadahas at pagsamsam, at magsagawa kayo ng kahatulan at ng
kaganapan; alisin ninyo ang inyong atang sa aking bayan, sabi ng
Panginoong Dios.

<span id="an_45:10">45:10</span> Kayo'y magkakaroon ng mga ganap na
timbangan; at ganap na efa, at ganap na bath.

<span id="an_45:11">45:11</span> Ang efa at ang bath ay magiging iisang
takalan, upang ang bath ay maglaman ng ikasangpung bahagi ng isang
homer, at ang efa ay ikasangpung bahagi ng isang homer: ang takal niyaon
ay magiging ayon sa homer.

<span id="an_45:12">45:12</span> At ang siklo ay magiging dalawang pung
gera: dalawangpung siklo, lima at dalawang pung siklo, labing limang
siklo ay siyang magiging maneh ninyo.

<span id="an_45:13">45:13</span> Ito ang alay na inyong ihahandog: ang
ikaanim na bahagi ng isang efa mula sa isang homer ng trigo; at inyong
ibibigay ang ikaanim na bahagi ng isang efa mula sa isang homer ng
cebada;

<span id="an_45:14">45:14</span> At ang takdang bahagi ng langis, ng
bath ng langis, ang ikasangpung bahagi ng bath mula sa isang kor, na
sangpung bath, o isang homer (sapagka't sangpung bath ay isang homer);

<span id="an_45:15">45:15</span> At isang batang tupa sa kawan, mula sa
dalawang daan, na mula sa matabang pastulan ng Israel; na pinakahandog
na harina, at pinakahandog na susunugin, at pinakahandog tungkol sa
kapayapaan, upang ipangtubos sa kanila, sabi ng Panginoong Dios.

<span id="an_45:16">45:16</span> Buong bayan ng lupain ay magbibigay ng
alay na ito sa prinsipe sa Israel.

<span id="an_45:17">45:17</span> At magiging tungkulin ng prinsipe na
magbigay ng mga handog na susunugin, at ng mga handog na harina, at ng
mga inuming handog, sa mga kapistahan, at sa mga bagong buwan, at sa mga
sabbath, sa lahat ng takdang kapistahan ng sangbahayan ni Israel: siya'y
maghahanda ng handog dahil sa kasalanan, at ng handog na harina, at ng
handog na susunugin, at ng mga handog tungkol sa kapayapaan, upang
ipangtubos sa sangbahayan ni Israel.

<span id="an_45:18">45:18</span> Ganito ang sabi ng Panginoong Dios: Sa
unang buwan, sa unang araw ng buwan, kukuha ka ng guyang toro na walang
kapintasan; at iyong lilinisin ang santuario.

<span id="an_45:19">45:19</span> At ang saserdote ay kukuha ng dugo ng
handog dahil sa kasalanan, at ilalagay sa mga haligi ng pintuan ng
bahay, at sa apat na sulok ng patungang dambana, at sa mga haligi ng
pintuang-daan ng lalong loob na looban.

<span id="an_45:20">45:20</span> At gayon ang iyong gagawin sa ikapitong
araw ng buwan para sa bawa't nagkakamali, at sa bawa't walang malay:
gayon ninyo lilinisin ang bahay.

<span id="an_45:21">45:21</span> Sa unang buwan, sa ikalabing apat na
araw ng buwan, magdidiwang kayo ng paskua, isang kapistahan na pitong
araw; tinapay na walang levadura ang kakanin.

<span id="an_45:22">45:22</span> At sa araw na yaon ay maghahanda ang
prinsipe para sa kaniya at sa buong bayan ng lupain ng isang guyang toro
na pinakahandog dahil sa kasalanan.

<span id="an_45:23">45:23</span> At sa pitong araw ng kapistahan ay
ipaghahanda niya ng handog na susunugin ang Panginoon, pitong toro at
pitong tupa na walang kapintasan sa araw-araw na pitong araw; at isang
kambing araw-araw na pinakahandog dahil sa kasalanan.

<span id="an_45:24">45:24</span> At siya'y maghahanda ng handog na
harina, ng isang efa sa isang toro, at ng isang efa sa isang lalaking
tupa, at isang hin ng langis sa isang efa.

<span id="an_45:25">45:25</span> Sa ikapitong buwan, sa ikalabing limang
araw ng buwan, sa kapistahan, kaniyang gagawin ang gaya ng pitong araw;
ayon sa handog dahil sa kasalanan, ayon sa handog na susunugin, at ayon
sa handog na harina, at ayon sa langis.

<span id="an_46:1">46:1</span> Ganito ang sabi ng Panginoong Dios, Ang
pintuang-daan ng lalong loob na looban na nakaharap sa dakong silanganan
ay sasarhan sa anim na araw na iginagawa; nguni't sa sabbath ay
bubuksan, at sa kaarawan ng bagong buwan ay bubuksan.

<span id="an_46:2">46:2</span> At ang prinsipe ay papasok sa daan ng
portiko ng pintuang-daan sa labas; at tatayo sa tabi ng haligi ng
pintuang-daan; at maghahanda ang mga saserdote ng kaniyang handog na
susunugin, at ng kaniyang mga handog tungkol sa kapayapaan, at siya'y
sasamba sa may pasukan ng pintuang-daan; kung magkagayo'y lalabas siya;
nguni't ang pintuang-daan ay hindi sasarhan hanggang sa hapon.

<span id="an_46:3">46:3</span> At ang bayan ng lupain ay sasamba sa may
pintuan ng pintuang-daang yaon sa harap ng Panginoon sa mga sabbath at
sa mga bagong buwan.

<span id="an_46:4">46:4</span> At ang handog na susunugin na ihahandog
ng prinsipe sa Panginoon sa araw ng sabbath ay anim na batang tupa na
walang kapintasan at isang lalaking tupang walang kapintasan;

<span id="an_46:5">46:5</span> At ang handog na harina ay isang efa sa
lalaking tupa, at ang handog na harina sa mga batang tupa ay ang
kaniyang kayang ibigay, at isang hin ng langis sa isang efa.

<span id="an_46:6">46:6</span> At sa kaarawan ng bagong buwan ay isang
guyang toro na walang kapintasan, at anim na batang tupa at isang
lalaking tupa; mga walang kapintasan:

<span id="an_46:7">46:7</span> At siya'y maghahanda ng handog na harina,
isang efa sa toro, at isang efa sa lalaking tupa, at sa mga batang tupa
ay ayon sa kaniyang kaya, at isang hin na langis sa isang efa.

<span id="an_46:8">46:8</span> At pagka ang prinsipe ay papasok, siya'y
papasok sa daan ng portiko ng pintuang-daan, at sa daan ding yaon siya
lalabas.

<span id="an_46:9">46:9</span> Nguni't pagka ang bayan ng lupain ay
haharap sa Panginoon sa mga takdang kapistahan, siyang pumapasok sa daan
ng pintuang-daang hilagaan upang sumamba ay lalabas sa daan ng
pintuang-daang timugan ay lalabas sa daan ng pintuang-daang hilagaan;
hindi siya babalik sa daan ng pintuang-daan na kaniyang pinasukan, kundi
lalabas na matuwid sa harap niya.

<span id="an_46:10">46:10</span> At ang prinsipe, pagka sila'y
magsisipasok, ay magsisipasok sa gitna ng mga yaon; at pagka sila'y
magsisilabas ay magsisilabas na magkakasama.

<span id="an_46:11">46:11</span> At sa mga kapistahan at sa mga
kadakilaan ay ang handog na harina ay magiging isang efa sa isang toro,
at isang efa sa lalaking tupa, at sa mga batang tupa ay ang kayang
ibigay niya, at isang hin ng langis sa isang efa.

<span id="an_46:12">46:12</span> At pagka ang prinsipe ay maghahanda ng
kusang handog, ng handog na susunugin o ng mga handog tungkol sa
kapayapaan na pinakakusang handog sa Panginoon, may isang magbubukas sa
kaniya ng pintuang-daan na nakaharap sa dakong silanganan; at kaniyang
ihahanda ang kaniyang handog na susunugin at ang kaniyang mga handog
tungkol sa kapayapaan, gaya ng kaniyang ginagawa sa araw ng sabbath;
kung magkagayo'y lalabas siya; at pagkalabas niya ay sasarhan ng isa ang
pintuang-daan.

<span id="an_46:13">46:13</span> At ikaw ay maghahanda ng isang batang
tupa ng unang taon na walang kapintasan na pinakahandog na susunugin sa
Panginoon araw-araw: tuwing umaga ay maghahanda ka.

<span id="an_46:14">46:14</span> At iyong ihahandang handog na harina na
kasama niyaon tuwing umaga, ang ikaanim na bahagi ng isang efa, at ang
ikatlong bahagi ng isang hin ng langis, upang basain ang mainam na
harina; isang handog na harina na lagi sa Panginoon: na pinakalaging
alituntunin.

<span id="an_46:15">46:15</span> Ganito nila ihahanda ang batang tupa at
ang handog na harina, at ang langis, tuwing umaga, na pinakahandog na
susunuging lagi.

<span id="an_46:16">46:16</span> Ganito ang sabi ng Panginoong Dios:
Kung ang prinsipe ay magbigay ng kaloob sa kanino man sa kaniyang mga
anak, ay magiging kaniyang mana, mauukol sa kaniyang mga anak; siyang
kanilang pag-aari na pinakamana.

<span id="an_46:17">46:17</span> Nguni't kung ibigay niya ang kaniyang
mana na pinakakaloob sa isa sa kaniyang mga alipin, magiging kaniya sa
taon ng kalayaan; kung magkagayo'y mababalik sa prinsipe; nguni't
tungkol sa kaniyang mana, magiging sa kaniyang mga anak.

<span id="an_46:18">46:18</span> Bukod dito'y hindi kukuha ang prinsipe
ng mana ng bayan, na aalisin sa kanila ang kanilang pag-aari; siya'y
magbibigay ng mana sa kaniyang mga anak na mula sa kaniyang sariling
pag-aari, upang ang aking bayan ay huwag mangalat bawa't isa sa kaniyang
pag-aari.

<span id="an_46:19">46:19</span> Nang magkagayo'y dinala niya ako sa
pasukan, na nasa tabi ng pintuang-daan, sa loob ng mga banal na silid na
ukol sa mga saserdote, na nakaharap sa hilagaan: at, narito, may isang
dako sa lalong loob na bahagi na dakong kalunuran.

<span id="an_46:20">46:20</span> At sinabi niya sa akin, Ito ang dako na
pagpapakuluan ng mga saserdote ng handog sa pagkakasala at ng handog
dahil sa kasalanan, na siyang kanilang pagiihawan ng handog na harina;
upang huwag nilang mailabas sa lalong labas na looban, upang banalin ang
bayan.

<span id="an_46:21">46:21</span> Nang magkagayo'y inilabas niya ako sa
labas ng looban ng bahay at pinaraan niya ako sa apat na sulok ng
looban; at, narito, sa bawa't sulok ng looban ay may isang looban.

<span id="an_46:22">46:22</span> Sa apat na sulok ng looban ay may mga
looban na nababakod, apat na pung siko ang haba at tatlong pu ang
luwang: ang apat na ito sa mga sulok ay may isang sukat.

<span id="an_46:23">46:23</span> At may isang pader sa palibot ng mga
yaon, sa palibot ng apat, at may ginawang pakuluang mga dako sa ilalim
ng mga pader sa palibot.

<span id="an_46:24">46:24</span> Nang magkagayo'y sinabi niya sa akin,
Ito ang mga dako na pakuluan na pagpapakuluan ng mga tagapangasiwa sa
bahay ng hain ng bayan.

<span id="an_47:1">47:1</span> At ibinalik niya ako sa pintuan ng bahay;
at, narito, ang tubig ay lumalabas sa ilalim ng pasukan sa bahay sa
dakong silanganan (sapagka't ang harapan ng bahay ay sa dakong
silanganan); at ang tubig ay umaagos sa ilalim, mula sa dakong kanan ng
bahay, sa timugan ng dambana.

<span id="an_47:2">47:2</span> Nang magkagayo'y inilabas niya ako sa
daan ng pintuang-daang hilagaan, at pinatnubayan niya ako sa palibot ng
daan sa labas, sa lalong labas ng pintuang-daan, sa daan ng
pintuang-daan na nakaharap sa dakong silanganan; at, narito, doo'y
lumalabas ang tubig sa dakong kanan.

<span id="an_47:3">47:3</span> Nang ang lalake ay lumabas sa dakong
silanganan na may pising panukat sa kaniyang kamay, siya'y sumukat ng
isang libong siko, at pinaraan niya ako sa tubig, sa tubig na hanggang
bukongbukong.

<span id="an_47:4">47:4</span> Muling sumukat siya ng isang libo, at
pinaraan niya ako sa tubig, sa tubig na hanggang mga tuhod. Muli siyang
sumukat ng isang libo, at pinaraan niya ako sa tubig, sa tubig na
hanggang sa mga balakang.

<span id="an_47:5">47:5</span> Pagkatapos ay sumukat siya ng isang libo;
at isang ilog na hindi ko naraanan; sapagka't ang tubig ay sumasampa,
tubig upang languyan, ilog na hindi mararaanan.

<span id="an_47:6">47:6</span> At sinabi niya sa akin, Anak ng tao,
nakita mo baga ito? Nang magkagayo'y dinala niya ako, at pinabalik niya
ako sa pangpang ng ilog.

<span id="an_47:7">47:7</span> Nang ako nga'y makabalik, narito, sa
pangpang ng ilog, ay may totoong maraming puno ng kahoy sa magkabilang
dako.

<span id="an_47:8">47:8</span> Nang magkagayo'y sinabi niya sa akin, Ang
tubig na ito ay lumalabas sa dakong silanganang lupain, at bababa sa
Araba; at huhugos sa dagat; sa dagat ay huhugos ang tubig na pinalabas;
at ang tubig ay mapagagaling.

<span id="an_47:9">47:9</span> At mangyayari, na bawa't likhang may
buhay na dumadami, saan mang dako umaagos ang tubig, ay mabubuhay; at
magkakaroon ng totoong napakaraming isda; sapagka't ang tubig na ito ay
dumarating diyan at ang tubig ng dagat ay mapagagaling, at bawa't may
buhay ay mabubuhay saan man dumating ang ilog.

<span id="an_47:10">47:10</span> At mangyayari, na ang mga mangingisda
ay magsisitayo sa tabi niyaon: mula sa En-gedi hanggang sa En-eglaim ay
magiging dako na ladlaran ng mga lambat; ang mga isda ng mga yaon ay
magiging ayon sa pagkakaisda ng mga yaon, gaya ng isda sa malaking
dagat, na totoong marami.

<span id="an_47:11">47:11</span> Nguni't ang kaniyang mga dakong
maburak, at ang mga lumbak niyaon, ay hindi mapapagaling; magiging
asinan nga.

<span id="an_47:12">47:12</span> At sa pangpang ng ilog sa tabi niyaon,
sa dakong ito at sa dakong yaon, tutubo ang sarisaring punong kahoy na
pinakapagkain, na ang dahon ay hindi matutuyo, ni magkukulang man ang
bunga niyaon: magbubunga ng bago buwan-buwan, sapagka't ang tubig niyaon
ay lumalabas sa santuario; at ang bunga niyaon ay magiging pagkain at
ang dahon niyaon ay pangpagaling.

<span id="an_47:13">47:13</span> Ganito ang sabi ng Panginoong Dios: Ito
ang magiging hangganan, na inyong pagbabahagihan ng lupain na pinakamana
ayon sa labing dalawang lipi ng Israel: ang Jose ay magkakaroon ng
dalawang bahagi.

<span id="an_47:14">47:14</span> At inyong mamanahin, ng isa na gaya ng
iba; sapagka't aking isinumpa na ibigay ito sa inyong mga magulang: at
ang lupaing ito ay mahuhulog sa inyo na pinakamana.

<span id="an_47:15">47:15</span> At ito ang magiging hangganan ng
lupain: Sa dakong hilagaan, mula sa malaking dagat, sa daang Hethlon,
hanggang sa pasukan sa Sedad;

<span id="an_47:16">47:16</span> Hamath, Berotha, Sibrahim, na nasa
pagitan ng hangganan ng Damasco at ng hangganan ng Hamath;
Haser-hatticon na nasa tabi ng hangganan ng Hauran.

<span id="an_47:17">47:17</span> At ang hangganang mula sa dagat ay
magiging ang Hazar-enon sa hangganan ng Damasco, at nasa hilagaan na
dakong hilagaan ang hangganan ng Hamath. Ito ang dakong hilagaan.

<span id="an_47:18">47:18</span> At ang dakong silanganan, ang pagitan
ng Hauran at ng Damasco at ng Galaad, at ang lupain ng Israel, ay siyang
magiging Jordan; mula sa hilagaang hangganan hanggang sa silanganang
dagat ay inyong susukatin. Ito ang dakong silanganan.

<span id="an_47:19">47:19</span> At ang timugang dako na gawing timugan
ay magiging mula sa Tamar hanggang sa tubig ng Meribot-cades, sa batis
ng Egipto, hanggang sa malaking dagat. Ito ang timugang dako na gawing
timugan.

<span id="an_47:20">47:20</span> At ang dakong kalunuran ay magiging ang
malaking dagat, mula sa hangganang timugan hanggang sa tapat ng pasukan
sa Hamath. Ito ang dakong kalunuran.

<span id="an_47:21">47:21</span> Gayon ninyo hahatiin ang lupaing ito sa
inyo ayon sa mga lipi ng Israel.

<span id="an_47:22">47:22</span> At mangyayari na inyong hahatiin sa
sapalaran na pinakamana sa inyo at sa mga taga ibang lupa na
makikipamayan sa gitna ninyo, na magkakaanak sa gitna ninyo; at sila'y
magiging sa inyo'y gaya ng ipinanganak sa gitna ng mga anak ni Israel;
sila'y magkakaroon ng mana na kasama ninyo sa gitna ng mga lipi ng
Israel.

<span id="an_47:23">47:23</span> At mangyayari, na kung saang lipi
nakipamayan ang taga ibang lupa, doon ninyo bibigyan siya ng mana, sabi
ng Panginoong Dios.

<span id="an_48:1">48:1</span> Ang mga ito nga ang mga pangalan ng mga
lipi: Mula sa dulong hilagaan, sa tabi ng daan ng Hethlon hanggang sa
pasukan sa Hamath, Hasar-enan, sa hangganan ng Damasco, na dakong
hilagaan sa gawing yaon ng Hamath; (at mga magkakaroon ng mga dakong
silanganan at kalunuran), ang Dan, isang bahagi.

<span id="an_48:2">48:2</span> At sa tabi ng hangganan ng Dan, mula sa
dakong silanganan hanggang sa dakong kalunuran, ang Aser, isang bahagi.

<span id="an_48:3">48:3</span> At sa tabi ng hangganan ng Aser, mula sa
dakong silanganan hanggang sa dakong kalunuran, ang Nephtali, isang
bahagi.

<span id="an_48:4">48:4</span> At sa tabi ng hangganan ng Nephtali, mula
sa dakong silanganan hanggang sa dakong kalunuran, ang Manases, isang
bahagi.

<span id="an_48:5">48:5</span> At sa tabi ng hangganan ng Manases, mula
sa dakong silanganan hanggang sa dakong kalunuran, ang Ephraim, isang
bahagi.

<span id="an_48:6">48:6</span> At sa tabi ng hangganan ng Ephraim, mula
sa dakong silanganan hanggang sa dakong kalunuran, ang Ruben, isang
bahagi.

<span id="an_48:7">48:7</span> At sa tabi ng hangganan ng Ruben, mula sa
dakong silanganan hanggang sa dakong kalunuran, ang Juda, isang bahagi.

<span id="an_48:8">48:8</span> At sa tabi ng hangganan ng Juda, mula sa
dakong silanganan hanggang sa dakong kalunuran, malalagay ang alay na
inyong ihahandog, dalawang pu't limang libong tambo ang luwang, at ang
haba ay gaya ng isa sa mga bahagi, mula sa dakong silanganan hanggang sa
dakong kalunuran; at ang santuario ay malalagay sa gitna niyaon.

<span id="an_48:9">48:9</span> Ang alay na inyong ihahandog sa Panginoon
ay magiging dalawang pu't limang libong tambo ang haba, at sangpung libo
ang luwang.

<span id="an_48:10">48:10</span> At magiging sa mga ito, sa makatuwid
baga'y sa mga saserdote, ang banal na alay; sa dakong hilagaan ay
dalawang pu't limang libo ang haba, at sa dakong kalunuran ay sangpung
libo ang luwang, at sa dakong timugan ay dalawang pu't limang libo ang
haba: at ang santuario ng Panginoon ay maglalagay sa gitna niyaon.

<span id="an_48:11">48:11</span> Ito'y magiging sa mga saserdote na mga
pinapaging banal sa mga anak ni Sadoc, na nagsisiganap ng katungkulan sa
akin na hindi nangagpakaligaw nang mangagpakaligaw ang mga anak ni
Israel, na gaya ng mga Levita na nangagpakaligaw.

<span id="an_48:12">48:12</span> At sa kanila'y magiging alay na mula sa
alay ng lupain, bagay na kabanalbanalan sa tabi ng hangganan ng mga
Levita.

<span id="an_48:13">48:13</span> At ayon sa hangganan ng mga saserdote,
ang mga Levita ay mangagkakaroon ng dalawang pu't limang libo ang haba,
at sangpung libo ang luwang: ang buong haba ay magiging dalawang pu't
limang libo, at ang luwang ay sangpung libo.

<span id="an_48:14">48:14</span> At hindi nila ipagbibili, o ipagpapalit
man, o ipagkakaloob sa iba man ang mga unang bunga ng lupain; sapagka't
ito'y banal sa Panginoon.

<span id="an_48:15">48:15</span> At ang limang libo na naiwan sa
naluwangan, sa tapat ng dalawang pu't limang libo, magiging sa
karaniwang kagamitan na ukol sa bayan, sa tahanan at sa mga nayon; at
ang bayan ay malalagay sa gitna niyaon.

<span id="an_48:16">48:16</span> At ang mga ito ang magiging mga sukat
niyaon: sa dakong hilagaan ay apat na libo at limang daan, at sa dakong
timugan ay apat na libo at limang daan, at sa dakong silanganan ay apat
na libo at limang daan, at sa dakong kalunuran ay apat na libo at limang
daan.

<span id="an_48:17">48:17</span> At ang bayan ay magkakaroon ng mga
nayon: sa dakong hilagaan ay dalawang daan at limang pu, at sa dakong
timugan ay dalawang daan at limang pu, at sa dakong silanganan ay
dalawang daan at limang pu, at sa dakong kalunuran ay dalawang daan at
limang pu.

<span id="an_48:18">48:18</span> At ang labis sa haba, na nauukol sa
banal na alay, magiging sangpung libo sa dakong silanganan, at sangpung
libo sa dakong kalunuran; at magiging ukol sa banal na alay; at ang
bunga niyaon ay magiging pinakapagkain sa nagsisigawa sa bayan.

<span id="an_48:19">48:19</span> At tatamnan nilang nagsisigawa sa bayan
sa lahat ng mga lipi ng Israel.

<span id="an_48:20">48:20</span> Buong alay ay magiging dalawang pu't
limang libong tambo at dalawang pu't limang libo: inyong ihahandog na
parisukat ang banal na alay, sangpu ng pag-aari ng bayan.

<span id="an_48:21">48:21</span> At ang labis ay magiging sa prinsipe,
sa isang dako at sa kabilang dako ng banal na alay at sa pag-aari ng
bayan; sa tapat ng dalawang pu't limang libo sa alay sa dako ng
silanganang hangganan, at sa dakong kalunuran sa tapat ng dalawang pu't
limang libo sa dako ng kalunurang hangganan, na ukol sa mga bahagi,
magiging sa prinsipe: at ang banal na alay at ang santuario ng bahay ay
malalagay sa gitna niyaon.

<span id="an_48:22">48:22</span> Bukod dito'y mula sa pag-aari ng mga
Levita, at mula sa pag-aari ng bayan na nasa gitna ng sa prinsipe, sa
pagitan ng hangganan ng Juda at ng hangganan ng Benjamin, magiging sa
prinsipe.

<span id="an_48:23">48:23</span> At tungkol sa nalabi sa mga lipi: mula
sa dakong silanganan hanggang sa dakong kalunuran, ang Benjamin, isang
bahagi.

<span id="an_48:24">48:24</span> At sa tabi ng hangganan ng Benjamin,
mula sa dakong silanganan hanggang sa dakong kalunuran, ang Simeon,
isang bahagi.

<span id="an_48:25">48:25</span> At sa tabi ng hangganan ng Simeon, mula
sa dakong silanganan hanggang sa dakong kalunuran, ang Issachar, isang
bahagi.

<span id="an_48:26">48:26</span> At sa tabi ng hangganan ng Issachar,
mula sa dakong silanganan hanggang sa dakong kalunuran, ang Zabulon,
isang bahagi.

<span id="an_48:27">48:27</span> At sa tabi ng hangganan ng Zabulon mula
sa dakong silanganan hanggang sa dakong kalunuran, ang Gad, isang
bahagi.

<span id="an_48:28">48:28</span> At sa tabi ng hangganan ng Gad, sa
dakong timugan na gawing timugan, ang hangganan ay magiging mula sa
Tamar hanggang sa tubig ng Meribat-cades sa batis ng Egipto, hanggang sa
malaking dagat.

<span id="an_48:29">48:29</span> Ito ang lupain na inyong babahagihin sa
sapalaran sa mga lipi ng Israel na pinakamana, at ang mga ito ang
kanilang mga iba't ibang bahagi, sabi ng Panginoong Dios.

<span id="an_48:30">48:30</span> At ang mga ito ang mga labasan sa
bayan: Sa dakong hilagaan ay apat na libo at limang daang tambo sa
sukat;

<span id="an_48:31">48:31</span> At ang mga pintuang-daan ng bayan ay
magiging ayon sa mga pangalan ng mga lipi ng Israel, tatlong
pintuang-daan sa dakong hilagaan: ang pintuang-daan ng Ruben, isa; ang
pintuang-daan ng Juda, isa; ang pintuang-daan ng Levi, isa.

<span id="an_48:32">48:32</span> At sa dakong silanganan ay apat na libo
at limang-daang tambo, at tatlong pintuang-daan: ang pintuang-daan ng
Jose, isa; ang pintuang-daan ng Benjamin, isa; ang pintuang-daan ng Dan,
isa:

<span id="an_48:33">48:33</span> At sa dakong timugan ay apat na libo at
limang daang tambo sa sukat, at tatlong pintuang-daan: ang pintuang-daan
ng Simeon, isa; ang pintuang-daan ng Issachar, isa; ang pintuang-daan ng
Zabulon, isa:

<span id="an_48:34">48:34</span> Sa dakong kalunuran ay apat na libo at
limang daang tambo, na may kanilang tatlong pintuang-daan: ang
pintuang-daan ng Gad, isa; ang pintuang-daan ng Aser, isa; ang
pintuang-daan ng Nephtali, isa.

<span id="an_48:35">48:35</span> Magkakaroon ng labing walong libong
tambo ang sukat sa palibot: at ang magiging pangalan ng bayan mula sa
araw na yaon ay, Ang Panginoon ay naroroon.

------------------------------------------------------------------------

[Next: Daniel](dan.md)
