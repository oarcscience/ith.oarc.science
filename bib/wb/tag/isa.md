[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](sol)  [Next](jer) 

------------------------------------------------------------------------

### Tagalog Bible: Isaiah

<span id="an_1:1">1:1</span> Ang pangitain ni Isaias na anak ni Amoz, na
nakita tungkol sa Juda at Jerusalem, sa mga kaarawan ni Uzias, ni
Jotham, ni Ahaz, at ni Ezechias, na mga hari sa Juda.

<span id="an_1:2">1:2</span> Dinggin mo, Oh langit, at pakinggan mo, Oh
lupa, sapagka't sinalita ng Panginoon: Ako'y nagalaga at nagpalaki ng
mga bata, at sila'y nanganghimagsik laban sa akin.

<span id="an_1:3">1:3</span> Nakikilala ng baka ang kaniyang panginoon,
at ng asno ang pasabsaban ng kaniyang panginoon: nguni't ang Israel ay
hindi nakakakilala, ang bayan ko ay hindi gumugunita.

<span id="an_1:4">1:4</span> Ah bansang salarin, bayang napapasanan ng
kasamaan, lahi ng mga manggagawa ng kasamaan, mga anak na nagsisigawa ng
kalikuan: pinabayaan nila ang Panginoon, hinamak nila ang Banal ng
Israel, sila'y nangapalayo na nagsiurong.

<span id="an_1:5">1:5</span> Bakit kayo'y hahampasin pa, na kayo'y
manganghimagsik ng higit at higit? ang buong ulo ay masakit, at ang
buong puso ay nanglulupaypay.

<span id="an_1:6">1:6</span> Mula sa talampakan ng paa hanggang sa ulo
ay walang kagalingan; kundi mga sugat, at mga pasa, at nangagnananang
sugat: hindi nangatikom, o nangatalian man, o nangapahiran man ng
langis.

<span id="an_1:7">1:7</span> Ang inyong lupain ay giba; ang inyong mga
bayan ay sunog ng apoy; ang inyong lupain ay nilalamon ng mga taga ibang
lupa sa inyong harapan, at giba, na gaya ng iniwasak ng mga taga ibang
lupa.

<span id="an_1:8">1:8</span> At ang anak na babae ng Sion ay naiwang
parang balag sa isang ubasan, parang pahingahan sa halamanan ng mga
pepino, parang bayang nakukubkob.

<span id="an_1:9">1:9</span> Kung hindi nagiwan sa atin ng
napakakaunting labi ang Panginoon ng mga hukbo, naging gaya sana tayo ng
Sodoma, naging gaya sana tayo ng Gomorra.

<span id="an_1:10">1:10</span> Pakinggan ninyo ang salita ng Panginoon,
ninyong mga pinuno ng Sodoma; mangakinig kayo sa kautusan ng ating Dios,
kayong bayan ng Gomorra.

<span id="an_1:11">1:11</span> Sa anong kapararakan ang karamihan ng
inyong mga hain sa akin? sabi ng Panginoon: ako'y puno ng mga handog na
susunugin na mga lalaking tupa, at ng mataba sa mga hayop na pinataba;
at ako'y hindi nalulugod sa dugo ng mga toro, o ng mga kordero o ng mga
kambing na lalake.

<span id="an_1:12">1:12</span> Nang kayo'y magsidating na pakita sa
harap ko, sinong humingi nito sa inyong kamay, upang inyong yapakan ang
aking mga looban?

<span id="an_1:13">1:13</span> Huwag na kayong magdala ng mga walang
kabuluhang alay; kamangyan ay karumaldumal sa akin; ang bagong buwan, at
ang sabbath, ang tawag ng mga kapulungan, hindi ako makapagtitiis ng
kasamaan at ng takdang pulong.

<span id="an_1:14">1:14</span> Ipinagdaramdam ng aking puso ang inyong
mga bagong buwan at ang inyong mga takdang kapistahan: mga kabagabagan
sa akin; ako'y pata ng pagdadala ng mga yaon.

<span id="an_1:15">1:15</span> At pagka inyong iginagawad ang inyong mga
kamay, aking ikukubli ang aking mga mata sa inyo: oo, pagka kayo'y
nagsisidalangin ng marami, hindi ko kayo didinggin: ang inyong mga kamay
ay puno ng dugo.

<span id="an_1:16">1:16</span> Mangaghugas kayo, mangaglinis kayo;
alisin ninyo ang kasamaan ng inyong mga gawa sa harap ng aking mga mata;
mangaglikat kayo ng paggawa ng kasamaan:

<span id="an_1:17">1:17</span> Mangatuto kayong magsigawa ng mabuti;
inyong hanapin ang kahatulan, inyong saklolohan ang napipighati, inyong
hatulan ang ulila, ipagsanggalang ninyo ang babaing bao.

<span id="an_1:18">1:18</span> Magsiparito kayo ngayon, at tayo'y
magkatuwiranan, sabi ng Panginoon: bagaman ang inyong mga kasalanan ay
maging tila mapula, ay magiging mapuputi na parang niebe; bagaman maging
mapulang gaya ng matingkad na pula, ay magiging parang balahibo ng
bagong paligong tupa,

<span id="an_1:19">1:19</span> Kung kayo'y magkusa at mangagmasunurin,
kayo'y magsisikain ng buti ng lupain:

<span id="an_1:20">1:20</span> Nguni't kung kayo'y magsitanggi at
manganghimagsik, kayo'y lilipulin ng tabak: sapagka't sinalita ng bibig
ng Panginoon.

<span id="an_1:21">1:21</span> Ano't ang tapat na bayan ay naging tila
patutot! noong una siya'y puspos ng kahatulan! katuwiran ay tumatahan sa
kaniya, nguni't ngayo'y mga mamamatay tao.

<span id="an_1:22">1:22</span> Ang iyong pilak ay naging dumi, ang iyong
alak ay nahaluan ng tubig.

<span id="an_1:23">1:23</span> Ang iyong mga pangulo ay mapanghimagsik,
at mga kasama ng mga tulisan; bawa't isa'y umiibig ng mga suhol, at
naghahangad ng mga kabayaran: hindi nila hinahatulan ang ulila, o
pinararating man sa kanila ang usap ng babaing bao.

<span id="an_1:24">1:24</span> Kaya't sabi ng Panginoon, ng Panginoon ng
mga hukbo, ng Makapangyarihan ng Israel, Ah kukuhang sulit ako sa aking
mga kaalit, at manghihiganti ako sa aking mga kaaway.

<span id="an_1:25">1:25</span> At aking ibabalik ang aking kamay sa iyo,
at aking lilinising lubos ang naging dumi mo, at aalisin ko ang iyong
lahat na tingga:

<span id="an_1:26">1:26</span> At aking papananauliin ang iyong mga
hukom na gaya ng una, at ang iyong mga kasangguni na gaya ng pasimula:
pagkatapos ay tatawagin ka, Ang bayan ng katuwiran, ang tapat na bayan.

<span id="an_1:27">1:27</span> Ang Sion ay tutubusin ng kahatulan, at ng
katuwiran ang kaniyang mga nahikayat.

<span id="an_1:28">1:28</span> Nguni't ang pagkalipol ng mga
mananalangsang at ng mga makasalanan ay magkakapisan, at silang
nagtatakuwil sa Panginoon ay mangalilipol.

<span id="an_1:29">1:29</span> Sapagka't kanilang ikahihiya ang mga
encina na inyong ninasa, at kayo'y mangalilito dahil sa mga halamanan na
inyong pinili.

<span id="an_1:30">1:30</span> Sapagka't kayo'y magiging parang encina
na ang dahon ay nalalanta, at parang halamanan na walang tubig.

<span id="an_1:31">1:31</span> At ang malakas ay magiging parang taling
estopa, at ang kaniyang gawa ay parang alipato; at kapuwa sila
magliliyab, at walang papatay sa apoy.

<span id="an_2:1">2:1</span> Ang salita na naalaman ni Isaias na anak ni
Amoz tungkol sa Juda at Jerusalem.

<span id="an_2:2">2:2</span> At mangyayari sa mga huling araw, na ang
bundok ng bahay ng Panginoon ay matatatag sa taluktok ng mga bundok, at
magiging mataas sa mga burol; at lahat ng bansa ay magsisiparoon doon.

<span id="an_2:3">2:3</span> At maraming bayan ay magsisiyaon at
mangagsasabi, Halina kayo, at tayo'y magsiahon sa bundok ng Panginoon,
sa bahay ng Dios ni Jacob; at tuturuan niya tayo ng kaniyang mga daan,
at tayo'y magsisilakad sa kaniyang mga landas: sapagka't mula sa Sion ay
lalabas ang kautusan, at ang salita ng Panginoon ay mula sa Jerusalem.

<span id="an_2:4">2:4</span> At siya'y hahatol sa gitna ng mga bansa, at
sasaway sa maraming tao: at kanilang pupukpukin ang kanilang mga tabak
upang maging mga sudsod, at ang kanilang mga sibat ay maging mga karit:
ang bansa ay hindi magtataas ng tabak laban sa bansa, o mangagaaral pa
man sila ng pakikipagdigma.

<span id="an_2:5">2:5</span> Oh sangbahayan ni Jacob, halikayo, at
tayo'y magsilakad sa liwanag ng Panginoon.

<span id="an_2:6">2:6</span> Sapagka't iyong binayaan ang iyong bayan na
sangbahayan ni Jacob, sapagka't sila'y puspos ng mga kaugaliang mula sa
silanganan, at mga enkantador gaya ng mga Filisteo, at sila'y
nangakikipagkamay sa mga anak ng mga taga ibang lupa.

<span id="an_2:7">2:7</span> Ang kanilang lupain naman ay puno ng pilak
at ginto, ni walang wakas ang kanilang mga kayamanan; ang kanila namang
lupain ay puno ng mga kabayo, ni walang katapusang bilang ang kanilang
mga karo.

<span id="an_2:8">2:8</span> Ang kanila namang lupain ay puno ng mga
diosdiosan; kanilang sinasamba ang gawa ng kanilang sariling mga kamay,
na ginawa ng kanilang sariling mga daliri.

<span id="an_2:9">2:9</span> At ang taong hamak ay yumuyuko, at ang
mataas na tao ay nabababa: kaya't huwag mong patawarin sila.

<span id="an_2:10">2:10</span> Pumasok ka sa malaking bato, at magkubli
ka sa alabok, sa kakilabutan sa Panginoon, at sa kaluwalhatian ng
kaniyang kamahalan.

<span id="an_2:11">2:11</span> Ang mga tinging mapagmataas ng tao ay
mabababa, at ang mga pagmamataas ng mga tao ay mahuhutok, at ang
Panginoon magisa ay mabubunyi sa kaarawang yaon.

<span id="an_2:12">2:12</span> Sapagka't magkakaroon ng isang kaarawan
ang Panginoon ng mga hukbo sa lahat na palalo at mapagmataas, at sa
lahat na nagmamataas; at yao'y mabababa:

<span id="an_2:13">2:13</span> At sa lahat ng cedro ng Libano, na
matayog at mataas, at sa lahat ng encina ng Basan;

<span id="an_2:14">2:14</span> At sa lahat ng matataas na bundok, at sa
lahat ng mga burol na nangataas;

<span id="an_2:15">2:15</span> At sa bawa't matayog na moog, at sa
bawa't kutang nababakod:

<span id="an_2:16">2:16</span> At sa lahat ng mga sasakyang dagat ng
Tarsis, at sa lahat ng maligayang bagay.

<span id="an_2:17">2:17</span> At ang kahambugan ng tao ay huhutukin, at
ang mga pagmamataas ng mga tao ay mabababa: at ang Panginoon magisa ay
mabubunyi sa kaarawang yaon.

<span id="an_2:18">2:18</span> At ang mga diosdiosan ay mapapawing
lubos.

<span id="an_2:19">2:19</span> At ang mga tao ay magsisipasok sa mga
yungib ng malalaking bato, at sa mga puwang ng lupa, sa harap ng
kakilabutan sa Panginoon, at sa kaluwalhatian ng kaniyang kamahalan,
pagka siya'y bumangon upang yaniging may kapangyarihan ang lupa.

<span id="an_2:20">2:20</span> Sa kaarawang yaon ay ihahagis ng mga tao
ang kanilang mga diosdiosang pilak, at ang kanilang mga diosdiosang
ginto, na kanilang ginawa upang sambahin, sa yungib ng mga bilig at ng
mga paniki;

<span id="an_2:21">2:21</span> Upang pumasok sa mga puwang ng malalaking
bato, at sa mga bitak ng mga malaking bato, sa harap ng kakilabutan sa
Panginoon, at sa kaluwalhatian ng kaniyang kamahalan, pagka siya'y
bumangon upang yaniging may kapangyarihan ang lupa.

<span id="an_2:22">2:22</span> Layuan ninyo ang tao, na ang hinga ay
nasa kaniyang mga butas ng ilong: sapagka't sa ano pahahalagahan siya?

<span id="an_3:1">3:1</span> Sapagka't, narito, ang Panginoon, ang
Panginoon ng mga hukbo, ay nagaalis sa Jerusalem at sa Juda ng alalay at
tungkod, ng buong alalay na tinapay at ng buong alalay na tubig;

<span id="an_3:2">3:2</span> Ng makapangyarihang lalake, at ng lalaking
mangdidigma; ng hukom, at ng propeta, at ng manghuhula, at ng matanda;

<span id="an_3:3">3:3</span> Ng kapitan ng lilimang puin, at ng marangal
na tao, at ng tagapayo, at ng bihasang manggagawa, at ng matalinong
mangeenkanto.

<span id="an_3:4">3:4</span> At mga bata ang ilalagay kong maging
kanilang mga pangulo, at mga sanggol ang magpupuno sa kanila.

<span id="an_3:5">3:5</span> At ang bayan ay mapipighati, bawa't isa'y
ng iba, at bawa't isa'y ng kaniyang kapuwa: ang bata ay magpapalalo
laban sa matanda at ang hamak laban sa marangal.

<span id="an_3:6">3:6</span> Pagka ang lalake ay hahawak sa kaniyang
kapatid sa bahay ng kaniyang ama, na magsasabi: Ikaw ay may damit, ikaw
ay maging aming pinuno, at ang pagkabagsak ito ay mapasa ilalim ng iyong
kamay:

<span id="an_3:7">3:7</span> Sa araw na yaon ay manglalakas siya ng
kaniyang tinig, na magsasabi, Hindi ako magiging tagapagpagaling;
sapagka't sa aking bahay ay wala kahit tinapay o damit man; huwag ninyo
akong gawing pinuno ng bayan.

<span id="an_3:8">3:8</span> Sapagka't ang Jerusalem ay giba, at ang
Juda ay bagsak: sapagka't ang kanilang dila at ang kanilang mga gawa ay
laban sa Panginoon, upang mungkahiin ang mga mata niyang maluwalhati.

<span id="an_3:9">3:9</span> Ang kanilang pagtatangi ng mga tao ay
sumasaksi laban sa kanila; at kanilang ipinahahayag ang kanilang mga
kasalanan na gaya ng Sodoma, hindi nila ikinukubli. Sa aba ng kanilang
kaluluwa! sapagka't sila'y nagsiganti ng kasamaan sa kanilang sarili.

<span id="an_3:10">3:10</span> Sabihin ninyo sa matuwid, na ikabubuti
niya: sapagka't sila'y magsisikain ng bunga ng kanilang mga gawa.

<span id="an_3:11">3:11</span> Sa aba ng masama! ikasasama niya:
sapagka't ang kagantihan sa kaniyang mga kamay ay mabibigay sa kaniya.

<span id="an_3:12">3:12</span> Tungkol sa aking bayan, mga bata ang mga
mamimighati sa kanila, at mga babae ang mangagpupuno sa kanila. Oh bayan
ko, silang nagsisipatnubay sa iyo, mangagliligaw sa iyo, at sisira ng
daan ng iyong mga landas.

<span id="an_3:13">3:13</span> Ang Panginoon ay tumayo upang
magsanggalang, at tumayo upang humatol sa mga bayan.

<span id="an_3:14">3:14</span> Ang Panginoon ay hahatol sa mga matanda
ng kaniyang bayan, at sa mga pangulo niyaon; Kayo ang nagkainan sa
ubasan: ang samsam sa dukha ay nasa inyong mga bahay;

<span id="an_3:15">3:15</span> Anong ibig ninyong sabihin na inyong
dinidikdik ang aking bayan, at inyong ginigiling ang mukha ng dukha?
sabi ng Panginoon, ng Panginoon ng mga hukbo.

<span id="an_3:16">3:16</span> Bukod dito'y sinabi ng Panginoon,
Sapagka't ang mga anak na babae ng Sion ay mga mapagmataas, at
nagsisilakad na mga may kapalaluan at mga matang nakairap, na
nagsisilakad at nagsisikendeng habang nagsisiyaon, at nagpapakalatis ng
kanilang mga paa:

<span id="an_3:17">3:17</span> Kaya't papaglalangibin ng Panginoon ang
bao ng ulo ng mga anak na babae ng Sion, at huhubdan ng Panginoon ang
kanilang mga lihim na bahagi.

<span id="an_3:18">3:18</span> Sa araw na yaon ay aalisin ng Panginoon
ang kagayakan ng kanilang mga hiyas ng paa, at ang mga hiyas ng ulo, at
ang mga pahiyas na may anyong kalahating buwan;

<span id="an_3:19">3:19</span> Ang mga hikaw, at ang mga pulsera, at ang
mga lambong na pangmukha;

<span id="an_3:20">3:20</span> Ang mga laso ng buhok, at ang mga
kuwintas sa bukong-bukong, at ang mga pamigkis, at ang mga sisidlan ng
pabango, at ang mga amuleto;

<span id="an_3:21">3:21</span> Ang mga singsing, at ang mga hiyas na
pang-ilong;

<span id="an_3:22">3:22</span> Ang mga damit na pamista, at ang mga
balabal, at ang mga panleeg, at ang mga supot;

<span id="an_3:23">3:23</span> Ang mga maliit na salamin, at ang mainam
na kayong lino, at ang mga turbante, at ang mga lambong.

<span id="an_3:24">3:24</span> At mangyayari na sa halip na mga mainam
na especia ay kabulukan; at sa halip na pamigkis ay panali; at sa halip
na buhok na ayos ay kakalbuhan; at sa halip na pamigkis na mainam ay
pamigkis na kayong magaspang; hero sa halip ng kagandahan.

<span id="an_3:25">3:25</span> Ang iyong mga lalake ay mangabubuwal sa
pamamagitan ng tabak, at ang iyong mga makapangyarihan ay sa
pakikipagdigma.

<span id="an_3:26">3:26</span> At ang kaniyang mga pintuang-bayan ay
tataghoy at magsisitangis; at siya'y magiging giba at guho sa lupa.

<span id="an_4:1">4:1</span> At pitong babae ay magsisihawak sa isang
lalake sa araw na yaon, na mangagsasabi, Kami ay magsisikain ng aming
sariling tinapay, at mangagsusuot ng aming sariling kasuutan: tawagin
lamang kami sa iyong pangalan; alisin mo ang aming kadustaan.

<span id="an_4:2">4:2</span> Sa araw na yaon ay magiging maganda at
maluwalhati ang sanga ng Panginoon, at ang bunga ng lupain ay magiging
magaling at mainam sa kanilang mga taga Israel na nangakatanan.

<span id="an_4:3">4:3</span> At mangyayari, na siyang naiwan sa Sion, at
siyang nalabi sa Jerusalem, tatawaging banal, sa makatuwid baga'y bawa't
nasusulat sa mga nabubuhay sa Jerusalem:

<span id="an_4:4">4:4</span> Pagka huhugasan ng Panginoon ang karumhan
ng mga anak na babae ng Sion, at lilinisin ang dugo ng Jerusalem sa
gitna ng bayan sa pamamagitan ng bisa ng kahatulan, at sa pamamagitan ng
bisa ng pagniningas.

<span id="an_4:5">4:5</span> At ang Panginoon ay lilikha sa itaas ng
buong tahanan ng bundok ng Sion, at sa itaas ng kaniyang mga kapulungan
ng isang ulap at usok sa araw, at ng liwanag ng nagniningas na apoy sa
gabi: sapagka't sa itaas ng lahat ng kaluwalhatian ay magkakaroon ng
isang kubong na kayo.

<span id="an_4:6">4:6</span> At magkakaroon ng kanlungan upang maging
lilim sa kaarawan laban sa init, at upang maging kanlungan at kublihan
sa bagyo at sa ulan.

<span id="an_5:1">5:1</span> Paawitin ninyo ako sa aking pinakamamahal,
ng awit ng aking minamahal tungkol sa kaniyang ubasan. Ang aking
pinakamamahal ay may ubasan sa isang mainam na burol:

<span id="an_5:2">5:2</span> At kaniyang binangbangan ang palibot at
inalis ang mga bato, at tinamnan ng piling puno ng ubas, at nagtayo ng
isang moog sa gitna niyaon, at tinabasan din naman ng isang pisaan ng
ubas: at kaniyang hinintay na magbunga ng ubas, at nagbunga ng ubas
gubat.

<span id="an_5:3">5:3</span> At ngayon, Oh mga nananahan sa Jerusalem at
mga tao sa Juda, hatulan ninyo, isinasamo ko sa inyo, ako at ang aking
ubasan.

<span id="an_5:4">5:4</span> Ano pa ang magagawa ko sa aking ubasan na
hindi ko nagawa? ano't nang aking hinihintay na magbubunga ng mga ubas,
nagbunga ng ubas gubat?

<span id="an_5:5">5:5</span> At ngayo'y aking sasaysayin sa inyo ang
gagawin ko sa aking ubasan: aking aalisin ang bakod na siit niyaon, at
sasalantain; aking ibabagsak ang bakod niyaon at mayayapakan:

<span id="an_5:6">5:6</span> At aking pababayaang sira; hindi kakapunin
o bubukirin man; kundi magsisitubo ay mga dawag at mga tinik: akin ding
iuutos sa mga alapaap, na huwag nilang ulanan.

<span id="an_5:7">5:7</span> Sapagka't ang ubasan ng Panginoon ng mga
hukbo ay ang sangbahayan ng Israel, at ang mga tao sa Juda ay ang
kaniyang maligayang pananim: at siya'y naghihintay ng kahatulan, nguni't
narito, kapighatian; ng katuwiran, nguni't narito, daing.

<span id="an_5:8">5:8</span> Sa aba nila, na nangaguugpong ng bahay sa
bahay, na nangaglalagay ng bukid sa bukid hanggang sa mawalan ng
pagitan, at kayo'y magsisitahang magisa sa gitna ng lupain!

<span id="an_5:9">5:9</span> Sa aking mga pakinig ay sinasabi ng
Panginoon ng mga hukbo, Sa katotohana'y maraming bahay ang magigiba,
malalaki at magaganda, na walang mananahan.

<span id="an_5:10">5:10</span> Sapagka't sangpung acre ng ubasan ay
mangagbubunga ng isang bath, at isang homer na binhi ay magbubunga ng
isang epa.

<span id="an_5:11">5:11</span> Sa aba nila na nagsisibangong maaga sa
umaga, upang sila'y makasunod sa nakalalasing na inumin; na nagtatagal
hanggang sa kalaliman ng gabi, hanggang sa magalab ang alak sa kanila!

<span id="an_5:12">5:12</span> At ang alpa at ang viola, ang pandareta
at ang plauta, at ang alak, ay nangasa kanilang mga kapistahan: nguni't
hindi nila pinakundanganan ang gawa ng Panginoon, o ginunita man nila
ang gawa ng kaniyang mga kamay.

<span id="an_5:13">5:13</span> Kaya't ang aking bayan ay nasok sa
pagkabihag, sa kasalatan sa kaalaman: at ang kanilang mararangal na tao
ay nangagugutom, at ang kanilang karamihan ay nangahahandusay sa uhaw.

<span id="an_5:14">5:14</span> Kaya't pinalaki ng Sheol ang kaniyang
nasa, at ibinuka ang kaniyang bibig ng walang sukat: at ang kanilang
kaluwalhatian, at ang kanilang karamihan, at ang kanilang kahambugan, at
ang nagagalak sa gitna nila ay bumaba roon.

<span id="an_5:15">5:15</span> At ang taong hamak ay pinayuyukod, at ang
makapangyarihang tao ay pinapagpapakumbaba, at ang mga mata ng
nagmamataas ay pinapagpapakumbaba:

<span id="an_5:16">5:16</span> Nguni't ang Panginoon ng mga hukbo ay
nabunyi sa kahatulan, at ang Dios na Banal ay inaring banal sa
katuwiran.

<span id="an_5:17">5:17</span> Kung magkagayo'y sasabsab ang mga kordero
na gaya sa kanilang sabsaban, at ang mga sirang dako ng matataba ay
kakanin ng mga palaboy.

<span id="an_5:18">5:18</span> Sa aba nila na nagsisihila ng kasamaan sa
pamamagitan ng mga panali ng walang kabuluhan, at ng kasalanan na tila
panali ng kariton:

<span id="an_5:19">5:19</span> Na nagsasabi, Magmaliksi siya, madaliin
niya ang kaniyang gawa upang aming makita: at lumapit at dumating nawa
ang payo ng Banal ng Israel upang aming maalaman!

<span id="an_5:20">5:20</span> Sa aba nila na nagsisitawag ng mabuti ay
masama, at ng masama ay mabuti; na inaaring dilim ang liwanag, at
liwanag ang dilim; na inaaring mapait ang matamis, at matamis ang
mapait!

<span id="an_5:21">5:21</span> Sa aba nila na pantas sa kanilang
sariling mga mata, at mabait sa kanilang sariling paningin!

<span id="an_5:22">5:22</span> Sa aba nila na malakas uminom ng alak, at
mga taong malakas sa paghahalo ng matapang na inumin:

<span id="an_5:23">5:23</span> Na nagsisiaring ganap sa masama dahil sa
suhol, at inaalis ang katuwiran sa matuwid!

<span id="an_5:24">5:24</span> Kaya't kung paanong ang liyab ng apoy ay
pumupugnaw ng pinagputulan ng trigo, at kung paanong ang tuyong damo ay
nasusupok sa alab, gayon magiging gaya ng kabulukan ang kanilang ugat,
at ang kanilang bulaklak ay iilanglang na gaya ng alabok: sapagka't
kanilang itinakuwil ang kautusan ng Panginoon ng mga hukbo, at hinamak
ang salita ng Banal ng Israel.

<span id="an_5:25">5:25</span> Kaya't nagalab ang galit ng Panginoon
laban sa kaniyang bayan, at iniunat niya ang kaniyang kamay laban sa
kanila, at sinaktan sila, at ang mga burol ay nanginig, at ang kanilang
mga bangkay ay naging dumi sa gitna ng mga lansangan. Sa lahat ng ito ay
hindi napawi ang kaniyang galit, kundi laging nakaunat ang kaniyang
kamay.

<span id="an_5:26">5:26</span> At siya'y magtataas ng watawat sa mga
bansa mula sa malayo, at susutsutan sila mula sa wakas ng lupa: at,
narito, sila'y darating na lubhang nagmamadali:

<span id="an_5:27">5:27</span> Walang mapapagod o matitisod man sa
kanila; walang iidlip o matutulog man; ni hindi man kakalagin ang
pamigkis ng kanilang mga balakang, o mapapatid man ang mga panali ng
kanilang mga panyapak:

<span id="an_5:28">5:28</span> Na ang kanilang mga pana ay hasa, at
lahat nilang busog ay nangakaakma; ang mga kuko ng kanilang mga kabayo
ay maibibilang na parang pingkiang bato, at ang kanilang mga gulong ay
parang ipoipo:

<span id="an_5:29">5:29</span> Ang kanilang angal ay magiging gaya ng sa
leon, sila'y magsisiangal na gaya ng mga batang leon: oo, sila'y
magsisiangal, at magsisipangal ng huli, at tatangayin, at walang
magliligtas.

<span id="an_5:30">5:30</span> At ang mga yao'y magsisiangal laban sa
kanila sa araw na yaon na gaya ng hugong ng dagat: at kung tingnan ang
lupain, narito, kadiliman at kahirapan, at ang liwanag ay magdidilim sa
mga ulap niyaon.

<span id="an_6:1">6:1</span> Noong taong mamatay ang haring Uzzias ay
nakita ko ang Panginoon na nakaupo sa isang luklukan, matayog at mataas;
at pinuno ang templo ng kaniyang kaluwalhatian.

<span id="an_6:2">6:2</span> Sa itaas niya ay nangakatayo ang mga
serapin: bawa't isa'y may anim na pakpak: na may dalawa na nagsisitakip
ng kaniyang mukha, at may dalawa na nagsisitakip ng kaniyang mga paa, at
may dalawa na naglilipad sa kaniya.

<span id="an_6:3">6:3</span> At nagsisigawang isa't isa, at nagsasabi,
Banal, banal, banal ang Panginoon ng mga hukbo: ang buong lupa ay napuno
ng kaniyang kaluwalhatian.

<span id="an_6:4">6:4</span> At ang mga patibayan ng mga pintuan ay
nakilos sa tinig ng sumisigaw, at ang bahay ay napuno ng usok.

<span id="an_6:5">6:5</span> Nang magkagayo'y sinabi ko, Sa aba ko!
sapagka't ako'y napahamak; sapagka't ako'y lalaking may maruming mga
labi, at ako'y tumatahan sa gitna ng bayan na may maruming mga labi:
sapagka't nakita ng aking mga mata ang Hari, ang Panginoon ng mga hukbo.

<span id="an_6:6">6:6</span> Nang magkagayo'y nilipad ako ng isa sa mga
serapin, na may baga sa kaniyang kamay, na kaniyang kinuha ng mga
pangipit mula sa dambana:

<span id="an_6:7">6:7</span> At hinipo niya niyaon ang aking bibig, at
nagsabi, Narito, hinipo nito ang iyong mga labi; at ang iyong kasamaan
ay naalis, at ang iyong kasalanan ay naalis.

<span id="an_6:8">6:8</span> At narinig ko ang tinig ng Panginoon, na
nagsasabi, Sinong susuguin ko, at sinong yayaon sa ganang amin? Nang
magkagayo'y sinabi ko: Narito ako; suguin mo ako.

<span id="an_6:9">6:9</span> At sinabi niya, Ikaw ay yumaon, at saysayin
mo sa bayang ito, inyong naririnig nga, nguni't hindi ninyo nauunawa; at
nakikita nga ninyo, nguni't hindi ninyo namamalas.

<span id="an_6:10">6:10</span> Patabain mo ang puso ng bayang ito, at
iyong pabigatin ang kanilang mga pakinig, at iyong ipikit ang kanilang
mga mata; baka sila'y mangakakita ng kanilang mga mata; at mangakarinig
ng kanilang mga pakinig, at mangakaunawa ng kanilang puso, at
mangagbalik loob, at magsigaling.

<span id="an_6:11">6:11</span> Nang magkagayo'y sinabi ko, Panginoon,
hanggang kailan? At siya'y sumagot, Hanggang sa ang mga bayan ay
mangagiba na walang tumahan, at ang mga bahay ay mangawalan ng tao, at
ang lupain ay maging lubos na giba,

<span id="an_6:12">6:12</span> At ilayo ng Panginoon ang mga tao, at ang
mga nilimot na dako ay magsidami sa gitna ng lupain.

<span id="an_6:13">6:13</span> At kung magkaroon ng ikasangpung bahagi
roon, mapupugnaw uli: gaya ng isang roble, at gaya ng isang encina, na
ang puno ay naiiwan, pagka pinuputol; gayon ang banal na lahi ay siyang
puno niyaon.

<span id="an_7:1">7:1</span> At nangyari, nang mga kaarawan ni Achaz na
anak ni Jotham, anak ni Uzzias, na hari sa Juda, na si Rezin na hari sa
Siria, at si Peca na anak ni Remalias, hari sa Israel, ay nagsiahon sa
Jerusalem upang makipagdigma laban doon; nguni't hindi nanganaig laban
doon.

<span id="an_7:2">7:2</span> At nasaysay sa sangbahayan ni David, na
sinasabi, Ang Siria ay nalakip sa Ephraim. At ang puso niya'y nakilos,
at ang puso ng kaniyang bayan na gaya ng mga punong kahoy sa gubat na
kinilos ng hangin.

<span id="an_7:3">7:3</span> Nang magkagayo'y sinabi ng Panginoon kay
Isaias, Lumabas ka na iyong salubungin si Achaz, ikaw, at si Sear-jasub
na iyong anak, sa dulo ng padaluyan ng tipunan ng tubig sa itaas, sa
lansangan ng parang ng nagpapaputi ng kayo;

<span id="an_7:4">7:4</span> At sabihin mo sa kaniya, Ikaw ay magingat,
at tumahimik ka; huwag kang matakot, o manglupaypay man ang iyong puso
ng dahil sa dalawang buntot na apoy na ito na umuusok, ng dahil sa
mabangis na galit ng Rezin at Siria, at ng anak ni Remalias.

<span id="an_7:5">7:5</span> Dahil sa ang Siria ay pumayo ng masama
laban sa iyo, ang Ephraim din naman, at ang anak ni Remalias, na
nagsasabi,

<span id="an_7:6">7:6</span> Magsiahon tayo laban sa Juda, at ating
bagabagin, at ating papasukin sila, at tayo'y maglagay ng hari sa gitna
niyaon, sa makatuwid baga'y ang anak ni Tabeel:

<span id="an_7:7">7:7</span> Ganito ang sabi ng Panginoong Dios, Hindi
matatayo o mangyayari man.

<span id="an_7:8">7:8</span> Sapagka't ang pangulo ng Siria ay ang
Damasco, at ang pangulo ng Damasco ay ang Rezin: at sa loob ng anim na
pu't limang taon ay magkakawatakwatak ang Ephraim, upang huwag maging
bayan:

<span id="an_7:9">7:9</span> At ang pangulo ng Ephraim ay ang Samaria,
at ang pangulo ng Samaria ay ang anak ni Remalias. Kung kayo'y hindi
maniniwala, tunay na hindi kayo mangatatatag.

<span id="an_7:10">7:10</span> At ang Panginoon ay nagsalita uli kay
Achaz, na nagsasabi,

<span id="an_7:11">7:11</span> Humingi ka sa ganang iyo ng tanda na mula
sa Panginoon mong Dios; humingi ka maging sa kalaliman, o sa kaitaasan
sa itaas.

<span id="an_7:12">7:12</span> Nguni't sinabi ni Achaz, Hindi ako
hihingi, ni tutuksuhin ko man ang Panginoon.

<span id="an_7:13">7:13</span> At kaniyang sinabi, Dinggin ninyo ngayon,
Oh sangbahayan ni David; maliit na bagay ba sa inyo ang mamagod sa mga
tao na inyong papagurin rin ang aking Dios?

<span id="an_7:14">7:14</span> Kaya't ang Panginoon nga ay magbibigay sa
inyo ng tanda; narito, isang dalaga ay maglilihi, at manganganak ng
isang lalake, at tatawagin ang kaniyang pangalan na Emmanuel.

<span id="an_7:15">7:15</span> Siya'y kakain ng mantekilla at pulot,
pagka siya'y natutong tumanggi sa kasamaan, at pumili ng mabuti.

<span id="an_7:16">7:16</span> Sapagka't bago maalaman ng bata na
tumanggi sa kasamaan, at pumili ng mabuti, pababayaan ang lupain ng
dalawang haring iyong kinayayamutan.

<span id="an_7:17">7:17</span> Ang Panginoon ay magpapasapit sa iyo, at
sa iyong bayan, at sa sangbahayan ng iyong magulang ng mga araw na hindi
nangyari mula ng araw na humiwalay ang Ephraim sa Juda; sa makatuwid
baga'y ang hari sa Asiria.

<span id="an_7:18">7:18</span> At mangyayari sa araw na yaon, na
susutsutan ng Panginoon ang langaw na nasa kahulihulihang bahagi ng mga
ilog ng Egipto, at ang pukyutan na nasa lupain ng Asiria.

<span id="an_7:19">7:19</span> At sila'y magsisidating, at silang lahat
ay mangagpapahinga sa mga gibang libis, at sa mga bitak ng malalaking
bato, at sa lahat ng mga tinikan, at sa lahat ng mga sukal.

<span id="an_7:20">7:20</span> Sa araw na yaon ay aahitin ng Panginoon
ang ulo at ang balahibo ng mga paa, ng pangahit na inupahan, ang nangasa
bahagi ng dako roon ng Ilog, ang hari sa Asiria: at aalisin din ang
balbas.

<span id="an_7:21">7:21</span> At mangyayari sa araw na yaon, na ang
isang tao ay magaalaga ng guyang baka, at ng dalawang tupa;

<span id="an_7:22">7:22</span> At mangyayari, na dahil sa kasaganaan ng
gatas na kanilang ibibigay ay kakain siya ng mantekilla: sapagka't ang
bawa't isa na naiwan sa gitna ng lupain ay kakain ng mantekilla at
pulot.

<span id="an_7:23">7:23</span> At mangyayari sa araw na yaon, na ang
bawa't dakong kinaroroonan ng libong puno ng ubas na nagkakahalaga ng
isang libong siklong pilak, ay magiging dawagan at tinikan.

<span id="an_7:24">7:24</span> Paroroon ang isa na may mga pana at may
busog; sapagka't ang buong lupain ay magiging mga dawag at mga tinikan.

<span id="an_7:25">7:25</span> At ang lahat ng burol na hinukay ng
azarol, hindi mo paroroonan dahil sa takot sa mga dawag at sa mga
tinikan; kundi magiging pagalaan sa mga baka, at yurakan ng mga tupa.

<span id="an_8:1">8:1</span> At sinabi ng Panginoon sa akin, Kumuha ka
ng malapad na tabla, at sulatan mo ng panulat ng tao, Kay
Maher-salalhash-baz;

<span id="an_8:2">8:2</span> At magdadala ako ng mga tapat na saksi
upang mangagpaalaala, si Urias na saserdote, at si Zacarias na anak ni
Jeberechias.

<span id="an_8:3">8:3</span> At ako'y naparoon sa propetisa; at siya'y
naglihi, at nanganak ng isang lalake. Nang magkagayo'y sinabi ng
Panginoon sa akin, Tawagin mo ang kaniyang pangalan na
Maher-salalhash-baz.

<span id="an_8:4">8:4</span> Sapagka't bago ang anak ay matutong dumaing
ng, Ama ko, at: Ina ko, ang mga kayamanan ng Damasco at ang samsam sa
Samaria ay dadalahin sa harap ng hari ng Asiria.

<span id="an_8:5">8:5</span> At nagsalita pa ang Panginoon uli sa akin,
na nagsasabi,

<span id="an_8:6">8:6</span> Yamang tinanggihan ng bayang ito ang tubig
ng Siloe na nagsisiagos na marahan, at siya'y nagagalak kay Rezin at sa
anak ni Remalias;

<span id="an_8:7">8:7</span> Ngayon nga, narito, iniaahon ng Panginoon
sa kanila ang tubig ng Ilog, malakas at marami, sa makatuwid baga'y ang
hari sa Asiria at ang buo niyang kaluwalhatian: at siya'y aahon sa lahat
niyang bangbang, at aapaw sa buo niyang baybayin:

<span id="an_8:8">8:8</span> At magpapatuloy sa dako ng loob ng Juda;
aapaw at lalampas; aabot hanggang sa leeg; at ang laganap ng kaniyang
mga pakpak ay siyang magpupuno ng kaluwangan ng iyong lupain, Oh
Emmanuel.

<span id="an_8:9">8:9</span> Kayo'y magsamasama, Oh mga bayan, at kayo'y
mangagkakawatakwatak; at kayo'y mangakinig, kayong lahat na taga
malayong lupain: mangagbigkis kayo, at kayo'y mangagkakawatakwatak;
kayo'y mangagbigkis, at kayo'y mangagkakawatakwatak.

<span id="an_8:10">8:10</span> Mangagsanggunian kayo, at yao'y mauuwi sa
wala; mangagsalita kayo ng salita at hindi matatayo: sapagka't ang Dios
ay sumasaamin.

<span id="an_8:11">8:11</span> Sapagka't ang Panginoon ay nagsalitang
ganito sa akin na may malakas na kamay, at tinuruan ako na huwag lumakad
ng lakad ng bayang ito, na sinasabi,

<span id="an_8:12">8:12</span> Huwag ninyong sabihin, Pagbabanta;
tungkol sa lahat na sasabihin ng bayang ito, Pagbabanta, o huwag mang
mangatakot kayo ng kanilang takot, o mangilabot man doon.

<span id="an_8:13">8:13</span> Ang Panginoon ng mga hukbo, siya ang
inyong aariing banal; at sumakaniya ang inyong takot, at sumakaniya ang
inyong pangingilabot.

<span id="an_8:14">8:14</span> At siya'y magiging pinakasantuario;
nguni't pinakabatong katitisuran at pinaka malaking batong pangbuwal sa
dalawang sangbahayan ng Israel, na pinakabitag at pinakasilo sa mga
nananahan sa Jerusalem.

<span id="an_8:15">8:15</span> At marami ang mangatitisod doon, at
mangabubuwal, at mangababalian, at mangasisilo, at mangahuhuli.

<span id="an_8:16">8:16</span> Talian mo ang patotoo, tatakan mo ang
kautusan sa gitna ng aking mga alagad.

<span id="an_8:17">8:17</span> At aking hihintayin ang Panginoon na
nagkukubli ng kaniyang mukha sa sangbahayan ni Jacob, at aking hahanapin
siya.

<span id="an_8:18">8:18</span> Narito, ako at ang mga anak na ibinigay
ng Panginoon sa akin ay mga pinakatanda at pinaka kababalaghan sa Israel
na mula sa Panginoon ng mga hukbo, na tumatahan sa bundok ng Sion.

<span id="an_8:19">8:19</span> At pagka kanilang sasabihin sa inyo,
Hanapin ninyo silang nakikipagsanggunian sa masamang espiritu at mga
manghuhula, na nagsisihuni at nagsisibulong; hindi ba marapat na
sanggunian ng bayan ang kanilang Dios? dahil baga sa mga buhay ay
sasangguni sila sa mga patay?

<span id="an_8:20">8:20</span> Sa kautusan at sa patotoo! kung hindi
sila magsalita ng ayon sa salitang ito, tunay na walang umaga sa kanila.

<span id="an_8:21">8:21</span> At sila'y magsisidaan doon, na
nahihirapan at gutom: at mangyayari, na pagka sila'y mangagugutom,
sila'y mangagagalit, at magsisisumpa alangalang sa kanilang hari at sa
kanilang Dios, at ititingala nila ang kanilang mga mukha:

<span id="an_8:22">8:22</span> At sila'y titingin sa lupa, at, narito,
kahirapan at kadiliman, ulap ng kahapisan, at sa salimuot na kadiliman
ay itataboy sila.

<span id="an_9:1">9:1</span> Gayon man ay hindi magkakaroon ng paguulap
sa kaniya na nasa kahapisan. Nang unang panahon ay dinala niya sa
pagkawalang kabuluhan ang lupain ng Zabulon at ang lupain ng Nephtali,
nguni't sa huling panahon ay ginawa niyang maluwalhati, sa daang patungo
sa dagat, sa dako roon ng Jordan, ng Galilea ng mga bansa.

<span id="an_9:2">9:2</span> Ang bayan na lumalakad sa kadiliman ay
nakakita ng dakilang liwanag: silang nagsisitahan sa lupain ng lilim ng
kamatayan, sa kanila sumilang ang liwanag.

<span id="an_9:3">9:3</span> Iyong pinarami ang bansa, iyong pinalago
ang kanilang kagalakan: sila'y nangagagalak sa harap mo ayon sa
kagalakan sa pagaani, gaya ng mga tao na nangagagalak pagka
nangagbabahagi ng samsam.

<span id="an_9:4">9:4</span> Sapagka't ang pamatok na kaniyang pasan, at
ang pingga sa kaniyang balikat, ang panghampas ng mamimighati sa kaniya,
ay iyong sinira na gaya sa kaarawan ng Madian.

<span id="an_9:5">9:5</span> Sapagka't ang lahat na sakbat ng
nasasakbatang tao sa kaguluhan, at ang mga kasuutang puno ng dugo ay
magiging para sa pagkasunog, para sa mitsa ng apoy.

<span id="an_9:6">9:6</span> Sapagka't sa atin ay ipinanganak ang isang
bata, sa atin ay ibinigay ang isang anak na lalake; at ang pamamahala ay
maaatang sa kaniyang balikat: at ang kaniyang pangalan ay tatawaging
Kamanghamangha, Tagapayo, Makapangyarihang Dios, Walang hanggang Ama,
Pangulo ng Kapayapaan.

<span id="an_9:7">9:7</span> Ang paglago ng kaniyang pamamahala at ng
kapayapaan ay hindi magkakaroon ng wakas, sa luklukan ni David, at sa
kaniyang kaharian, upang itatag, at upang alalayan ng kahatulan at ng
katuwiran mula ngayon hanggang sa magpakailan man. Isasagawa ito ng
sikap ng Panginoon ng mga hukbo.

<span id="an_9:8">9:8</span> Nagpasabi ang Panginoon sa Jacob, at
naliliwanagan ang Israel,

<span id="an_9:9">9:9</span> At malalaman ng buong bayan ng Ephraim, at
ng nananahan sa Samaria, na nagsasabi sa kapalaluan at sa pagmamatigas
ng ulo,

<span id="an_9:10">9:10</span> Ang mga laryo ay nangahulog, nguni't
aming itatayo ng tinabas na bato: ang mga sikomoro ay nangaputol,
nguni't aming papalitan ng mga cedro.

<span id="an_9:11">9:11</span> Kaya't itataas ng Panginoon laban sa
kaniya ang mga kaaway ng Rezin, at manghihikayat ng kaniyang mga kaalit;

<span id="an_9:12">9:12</span> Ang mga taga Siria sa unahan, at ang mga
Filisteo sa likuran; at kanilang lalamunin ang Israel ng bukang bibig.
Sa lahat na ito ang kaniyang galit ay hindi napawi, kundi ang kaniyang
kamay ay laging nakaunat.

<span id="an_9:13">9:13</span> Gayon ma'y ang bayan ay hindi
nagbalik-loob sa kaniya na sumakit sa kanila, o hinanap man nila ang
Panginoon ng mga hukbo.

<span id="an_9:14">9:14</span> Kaya't puputulin ng Panginoon sa Israel
ang ulo't buntot, ang sanga ng palma at ang tambo, sa isang araw.

<span id="an_9:15">9:15</span> Ang matanda at ang marangal na tao,
siyang ulo; at ang propeta na nagtuturo ng mga kabulaanan, siyang
buntot.

<span id="an_9:16">9:16</span> Sapagka't silang nagsisipatnubay ng
bayang ito ay siyang nangagliligaw; at silang pinapatnubayan ay
nangapapahamak.

<span id="an_9:17">9:17</span> Kaya't ang Panginoon ay hindi magagalak
sa kanilang mga binata, ni mahahabag man sa kanilang mga ulila at mga
babaing bao: sapagka't bawa't isa ay marumi at manggagawa ng kasamaan,
at bawa't bibig ay nagsasalita ng kamangmangan. Sa lahat na ito ang
galit niya ay hindi napawi, kundi ang kaniyang kamay ay laging nakaunat.

<span id="an_9:18">9:18</span> Sapagka't ang kasamaan ay sumusunog na
gaya ng apoy; pumupugnaw ng mga dawag at mga tinikan: oo, nagaalab na sa
siitan sa gubat, at umiilanglang na paitaas sa mga masinsing ulap na
usok.

<span id="an_9:19">9:19</span> Sa poot ng Panginoon ng mga hukbo ay
nasusunog ang lupain: ang bayan naman ay gaya ng panggatong sa apoy;
walang taong mahahabag sa kaniyang kapatid.

<span id="an_9:20">9:20</span> At isa'y susunggab ng kanang kamay, at
magugutom; at kakain ng kaliwa, at hindi sila mabubusog: sila'y
magsisikain bawa't isa ng laman ng kaniyang sariling bisig:

<span id="an_9:21">9:21</span> Ang Manases, ay kakanin ang Ephraim; at
ang Ephraim, ay ang Manases: at sila kapuwa ay magiging laban sa Juda.
Sa lahat na ito ang galit niya ay hindi napawi, kundi ang kaniyang kamay
ay laging nakaunat.

<span id="an_10:1">10:1</span> Sa aba nila na nagpapasiya ng mga likong
pasiya, at ng mga manunulat na sumusulat ng mga kasuwailan:

<span id="an_10:2">10:2</span> Upang iligaw sa kahatulan ang
mapagkailangan, at upang alisin ang katuwiran ng dukha ng aking bayan,
upang ang mga babaing bao ay maging kanilang samsam, at upang kanilang
gawing kanilang huli ang mga ulila!

<span id="an_10:3">10:3</span> At ano ang inyong gagawin sa araw ng
pagdalaw, at sa kagibaan na manggagaling sa malayo? sa kanino kayo
magsisitakas upang kayo'y tulungan? at saan ninyo iiwan ang inyong
kaluwalhatian?

<span id="an_10:4">10:4</span> Sila'y magsisiyukod na gaya ng mga
bilanggo, at mangabubuwal sa bunton ng mga patay. Sa lahat ng ito ang
galit niya ay hindi napawi, kundi ang kaniyang kamay ay laging nakaunat.

<span id="an_10:5">10:5</span> Hoy, taga Asiria, na pamalo ng aking
galit, siyang tungkod na kasangkapan ng aking pag-iinit.

<span id="an_10:6">10:6</span> Aking susuguin siya laban sa maruming
bansa, at laban sa bayan na aking kinapopootan ay pagbibilinan ko siya,
upang manamsam, at upang manunggab, at yapakan sila na parang putik ng
mga lansangan.

<span id="an_10:7">10:7</span> Gayon ma'y hindi niya inaakalang gayon, o
iniisip mang gayon ng kaniyang puso; kundi ang nasa kaniyang puso ay
manggiba, at manglipol ng mga bansa na hindi kakaunti.

<span id="an_10:8">10:8</span> Sapagka't kaniyang sinasabi, Hindi baga
ang aking mga pangulo ay hari silang lahat?

<span id="an_10:9">10:9</span> Hindi baga ang calno ay gaya ng
Carchemis? hindi ba ang Hamath ay gaya ng Arphad? hindi ba ang Samaria
ay gaya ng Damasco?

<span id="an_10:10">10:10</span> Kung paanong nakasumpong ang aking
kamay ng mga kaharian ng mga diosdiosan, na ang mga larawan nilang
inanyuan ay mga higit ng dami kay sa Jerusalem at sa Samaria;

<span id="an_10:11">10:11</span> Hindi ko baga gagawing gayon sa
Jerusalem at sa kaniyang mga diosdiosan, ang gaya ng ginawa ko sa
Samaria at sa kaniyang mga diosdiosan?

<span id="an_10:12">10:12</span> Kaya't mangyayari, na pagka naisagawa
ng Panginoon ang buo niyang gawain sa bundok ng Sion at sa Jerusalem,
aking parurusahan ang kagagawan ng mapagmalaking loob na hari sa Asiria,
at ang kaluwalhatian ng kaniyang mga mapagmataas na tingin.

<span id="an_10:13">10:13</span> Sapagka't kaniyang sinabi, Aking ginawa
ito sa kalakasan ng aking kamay at sa aking karunungan; sapagka't ako'y
mabait: at aking binago ang mga hangganan ng mga tao, at ninakaw ko ang
kanilang mga kayamanan, at parang matapang na lalake na ibinaba ko
silang nangakaupo sa mga luklukan:

<span id="an_10:14">10:14</span> At nasumpungan ng aking kamay na parang
pugad ang mga kayamanan ng mga tao; at ako'y namulot sa buong lupa na
parang namumulot ng mga itlog na napabayaan: at walang magkilos ng
pakpak, o magbuka ng bibig o sumiyap.

<span id="an_10:15">10:15</span> Magmamapuri ba ang palakol laban sa
nagpuputol niyaon? Nakapagmamalaki ba ang lagari laban sa humahawak
niyaon? gaya ng kung ang pamalo ay makapagpapanginig sa kanila na
nagtataas niyaon, o gaya ng kung ang tungkod ay magtataas sa tao na
hindi kahoy.

<span id="an_10:16">10:16</span> Kaya't pangangayayatin ng Panginoon, ng
Panginoon ng mga hukbo, ang kaniyang mga mataba; at sa ilalim ng
kaniyang kaluwalhatian ay magkakaroon ng pagniningas na gaya ng ningas
na apoy.

<span id="an_10:17">10:17</span> At ang liwanag ng Israel ay magiging
pinakaapoy, at ang kaniyang Banal ay pinakaliyab: at magniningas at
susupukin ang kaniyang mga tinikan at mga dawag sa isang araw.

<span id="an_10:18">10:18</span> At kaniyang pupugnawin ang
kaluwalhatian ng kaniyang gubat, at ng kaniyang pinakikinabangang bukid,
ang kaluluwa at gayon din ang katawan: at magiging gaya ng kung
nanglulupaypay ang may dala ng watawat.

<span id="an_10:19">10:19</span> At ang nalabi sa mga punong kahoy ng
kaniyang gubat ay mangangaunti, na anopat mabibilang ng bata.

<span id="an_10:20">10:20</span> At mangyayari sa araw na yaon, na ang
nalabi sa Israel, at ang nangakatanan sa sangbahayan ni Jacob, hindi na
titiwala pa uli sa kaniya na sumakit sa kanila; kundi titiwala sa
Panginoon, sa Banal ng Israel, sa katotohanan.

<span id="an_10:21">10:21</span> Isang nalabi ay manunumbalik, sa
makatuwid baga'y ang nalabi sa Jacob, sa makapangyarihang Dios.

<span id="an_10:22">10:22</span> Sapagka't bagaman ang iyong bayang
Israel ay magiging parang buhangin sa dagat, ang isang nalabi lamang sa
kanila ang manunumbalik: ang pagkalipol ay naipasiya, na magtataglay ng
katuwiran.

<span id="an_10:23">10:23</span> Sapagka't ang kagibaan, at ang
ipinasiya, gagawin ng Panginoon, ng Panginoon ng mga hukbo, sa gitna ng
buong lupa.

<span id="an_10:24">10:24</span> Kaya't ganito ang sabi ng Panginoon, ng
Panginoon ng mga hukbo, Oh bayan kong tumatahan sa Sion, huwag kang
matakot sa taga Asiria: bagaman ikaw ay sinaktan niya ng pamalo at
nagtaas ng kaniyang tungkod laban sa iyo, ayon sa paraan ng Egipto.

<span id="an_10:25">10:25</span> Sapagka't sangdali pa, at ang
pagkagalit ay magaganap, at ang aking galit, sa kanilang ikamamatay.

<span id="an_10:26">10:26</span> At ibabangon ng Panginoon ng mga hukbo,
ang kasakunaan laban sa kaniya, na gaya ng pagpatay sa Madian sa bato ng
Oreb: at ang kaniyang panghampas ay malalagay sa dagat, at kaniyang
itataas ng ayon sa paraan ng Egipto.

<span id="an_10:27">10:27</span> At mangyayari sa araw na yaon, na ang
atang niya ay mahihiwalay sa iyong balikat, at ang kaniyang ipinasan sa
iyong leeg, at ang ipinasan ay malalagpak dahil sa pinahiran.

<span id="an_10:28">10:28</span> Siya'y dumating sa Ajad, siya'y nagdaan
sa Migron; sa Michmas inilalapag niya ang kaniyang mga daladalahan:

<span id="an_10:29">10:29</span> Sila'y nangagdaraan sa landas; sila'y
nagsituloy na nangagpahinga sa Geba: ang Rama ay nanginginig; ang Gabaa
ni Saul ay tumakas.

<span id="an_10:30">10:30</span> Humiyaw kang malakas ng iyong tinig, Oh
anak na babae ng Galim! duminig ka, Oh Lais! Oh ikaw na kaawaawang
Anathoth!

<span id="an_10:31">10:31</span> Madmena ay palaboy; ang mga nananahan
sa Gebim ay nagtitipon upang magsitakas.

<span id="an_10:32">10:32</span> Sa araw ding ito ay titigil siya sa
Nob: kaniyang iniuunat ang kaniyang kamay sa bundok ng anak na babae ng
Sion, na burol ng Jerusalem.

<span id="an_10:33">10:33</span> Narito, puputulin ng Panginoon, ng
Panginoon ng mga hukbo, na kakilakilabot ang mga sanga: at ang mga
mataas sa anyo ay ibubuwal, at ang mapagmataas ay ibababa.

<span id="an_10:34">10:34</span> At kaniyang puputulin ang mga siitan ng
gubat sa pamamagitan ng bakal, at ang Libano ay mawawasak sa pamamagitan
ng isang makapangyarihan.

<span id="an_11:1">11:1</span> At may lalabas na usbong sa puno ni Isai,
at isang sanga mula sa kaniyang mga ugat ay magbubunga:

<span id="an_11:2">11:2</span> At ang Espiritu ng Panginoon ay sasa
kaniya, ang diwa ng karunungan at ng kaunawaan, ang diwa ng payo at ng
katibayan, ang diwa ng kaalaman at ng takot sa Panginoon;

<span id="an_11:3">11:3</span> At ang kaniyang kaluguran ay magiging sa
pagkatakot sa Panginoon: at hindi siya hahatol ng ayon sa paningin ng
kaniyang mga mata, ni sasaway man ng ayon sa pakinig ng kaniyang mga
tainga:

<span id="an_11:4">11:4</span> Kundi hahatol siya ng katuwiran sa dukha,
at sasaway na may karampatan dahil sa mga maamo sa lupa: at sasaktan
niya ang lupa ng pamalo ng kaniyang bibig, at ng hinga ng kaniyang mga
labi ay kaniyang papatayin ang masama.

<span id="an_11:5">11:5</span> At katuwiran ang magiging bigkis ng
kaniyang baywang, at pagtatapat ang pamigkis ng kaniyang mga balakang.

<span id="an_11:6">11:6</span> At ang lobo ay tatahang kasama ng
kordero, at ang leopardo ay mahihigang kasiping ng batang kambing; at
ang guya, at ang batang leon, at ang patabain na magkakasama; at
papatnubayan sila ng munting bata.

<span id="an_11:7">11:7</span> At ang baka at ang oso ay manginginain;
ang kanilang mga anak ay mahihigang magkakasiping: at ang leon ay kakain
ng dayami na gaya ng baka.

<span id="an_11:8">11:8</span> At ang batang pasusuhin ay maglalaro sa
lungga ng ahas, at isusuot ng batang kahihiwalay sa suso ang kaniyang
kamay sa lungga ng ulupong.

<span id="an_11:9">11:9</span> Hindi sila magsisipanakit o magsisipanira
man sa aking buong banal na bundok: sapagka't ang lupa ay mapupuno ng
kaalaman ng Panginoon, gaya ng tubig na tumatakip sa dagat.

<span id="an_11:10">11:10</span> At mangyayari, sa araw na yaon na ang
angkan ni Isai, na tumatayong pinakawatawat ng mga bayan, hahanapin ng
mga bansa; at ang kaniyang pahingahang dako ay magiging maluwalhati.

<span id="an_11:11">11:11</span> At mangyayari, sa araw na yaon, na
ilalapag ng Panginoon uli ang kaniyang kamay na ikalawa upang mabawi ang
nalabi sa kaniyang bayan na malalabi, mula sa Asiria, at mula sa Egipto,
at mula sa Patros, at mula sa Cus, at mula sa Elam, at mula sa Sinar, at
mula sa Amath, at mula sa mga pulo ng dagat.

<span id="an_11:12">11:12</span> At siya'y maglalagay ng pinakawatawat
sa mga bansa, at titipunin niya ang mga tapon ng Israel, at pipisanin
ang mga nangalat ng Juda mula sa apat na sulok ng lupa.

<span id="an_11:13">11:13</span> Ang inggit naman ng Ephraim ay maaalis,
at ang mga lumiligalig ng Juda ay mahihiwalay: ang Ephraim ay hindi
maiinggit sa Juda, at ang Juda ay hindi liligalig sa Ephraim.

<span id="an_11:14">11:14</span> At sila'y lulusob sa mga Filisteo sa
kalunuran; magkasamang sasamsam sila sa mga anak ng silanganan: kanilang
iuunat ang kanilang kamay sa Edom at sa Moab; at susundin sila ng mga
anak ni Ammon.

<span id="an_11:15">11:15</span> At lubos na sisirain ng Panginoon ang
look ng dagat ng Egipto; at iwawaswas ang kaniyang kamay sa Ilog ng
kaniyang malakas na hangin, at papagpipituhing batis, at palalakarin ang
mga tao na hindi basa ang mga paa.

<span id="an_11:16">11:16</span> At magkakaroon ng isang lansangan sa
nalabi sa kaniyang bayan, na malalabi, mula sa Asiria; gaya ng nagkaroon
sa Israel ng araw na siya'y umahon mula sa lupain ng Egipto.

<span id="an_12:1">12:1</span> At sa araw na yaon ay iyong sasabihin,
Ako'y pasasalamat sa iyo, Oh Panginoon; sapagka't bagaman ikaw ay
nagalit sa akin ang iyong galit ay napawi, at iyong inaaliw ako.

<span id="an_12:2">12:2</span> Narito, Dios ay aking kaligtasan; ako'y
titiwala, at hindi ako matatakot: sapagka't ang Panginoon si Jehova ay
aking kalakasan at awit; at siya'y naging aking kaligtasan.

<span id="an_12:3">12:3</span> Kaya't kayo'y iigib ng tubig na may
kagalakan sa mga balon ng kaligtasan.

<span id="an_12:4">12:4</span> At sa araw na yao'y inyong sasabihin,
Mangagpasalamat kayo sa Panginoon, kayo'y magsitawag sa kaniyang
pangalan, ipahayag ninyo ang kaniyang mga gawa sa mga bayan, sabihin
ninyo na ang kaniyang pangalan ay marangal.

<span id="an_12:5">12:5</span> Magsiawit kayo sa Panginoon; sapagka't
siya'y gumawa ng mga marilag na bagay: ipaalam ito sa buong lupa.

<span id="an_12:6">12:6</span> Humiyaw ka ng malakas at sumigaw ka, ikaw
na nananahan sa Sion: sapagka't dakila ang Banal ng Israel sa gitna mo.

<span id="an_13:1">13:1</span> Ang hula tungkol sa Babilonia na nakita
ni Isaias na anak ni Amoz.

<span id="an_13:2">13:2</span> Kayo'y mangaglagay ng isang watawa't sa
bundok, na walang punong kahoy, mangaglakas kayo ng tinig sa kanila,
inyong senyasan ng kamay, upang sila'y magsipasok sa mga pintuang-bayan
ng mga mahal na tao.

<span id="an_13:3">13:3</span> Aking inutusan ang aking mga itinalaga,
oo, aking tinawag ang aking mga makapangyarihang lalake dahil sa aking
galit, sa makatuwid baga'y ang nangagagalak sa aking kamahalan.

<span id="an_13:4">13:4</span> Ang ingay ng karamihan sa mga bundok,
gaya ng malaking bayan: ang ingay ng kagulo ng mga kaharian ng mga bansa
na nagpipisan! pinipisan ng Panginoon ng mga hukbo ang hukbo ukol sa
pagbabaka.

<span id="an_13:5">13:5</span> Sila'y nangagmumula sa malayong lupain,
mula sa kaduluduluhang bahagi ng langit, sa makatuwid baga'y ang
Panginoon, at ang mga almas ng kaniyang galit, upang gibain ang buong
lupain.

<span id="an_13:6">13:6</span> Magsiangal kayo; sapagka't ang araw ng
Panginoon ay malapit na; darating na pinaka paggiba na mula sa
Makapangyarihan sa lahat.

<span id="an_13:7">13:7</span> Kaya't lahat ng kamay ay manghihina, at
bawa't puso ng tao ay manglulumo:

<span id="an_13:8">13:8</span> At sila'y manglulupaypay; mga pagdaramdam
at mga kapanglawan ay dadanasin nila; sila'y mangaghihirap na gaya ng
babae sa pagdaramdam: mangagkakatigilan; ang kanilang mga mukha ay
magiging parang liyab.

<span id="an_13:9">13:9</span> Narito, ang kaarawan ng Panginoon ay
dumarating, mabagsik, na may poot at mabangis na galit; upang gawin
kagibaan ang lupa, at upang lipulin mula roon ang mga makasalanan
niyaon.

<span id="an_13:10">13:10</span> Sapagka't ang mga bituin ng langit at
ang mga gayak niyaon, hindi magbibigay ng kanilang liwanag: ang araw ay
magdidilim sa kaniyang pagsikat, at hindi pasisilangin ng buwan ang
kaniyang liwanag.

<span id="an_13:11">13:11</span> At aking parurusahan ang sanglibutan
dahil sa kanilang kasamaan, at ang mga masama dahil sa kanilang
kabalakyutan; at aking patitigilin ang kahambugan ng palalo, at aking
ibababa ang kapalaluan ng kakilakilabot.

<span id="an_13:12">13:12</span> At aking gagawin ang isang lalake ay
maging mahalaga kay sa dalisay na ginto, ang tao na higit kay sa dalisay
na ginto ng Ophir.

<span id="an_13:13">13:13</span> Kaya't aking panginginigin ang mga
langit, at ang lupa ay yayanigin mula sa kinaroroonan sa poot ng
Panginoon ng mga hukbo, at sa kaarawan ng kaniyang mabangis na galit,

<span id="an_13:14">13:14</span> At mangyayari, na kung paano ang usang
hinahabol, at kung paano ang mga tupa na walang pumisan, ay magsisibalik
sila bawa't isa sa kaniyang sariling bayan, at tatakas bawa't isa sa
kaniyang sariling lupain.

<span id="an_13:15">13:15</span> Bawa't masusumpungan ay palalagpasan;
at bawa't nahuli ay mabubuwal sa tabak.

<span id="an_13:16">13:16</span> Ang kanilang mga sanggol ay
pagluluraylurayin sa harap ng kanilang mga mata; ang kanilang mga bahay
ay sasamsaman, at ang kanilang mga asawa ay dadahasin.

<span id="an_13:17">13:17</span> Narito, aking hihikayatin ang mga Medo
laban sa kanila, na hindi magpapakundangan sa pilak, at tungkol sa
ginto, hindi nila kaluluguran.

<span id="an_13:18">13:18</span> At pagluluraylurayin ng kanilang mga
busog ang mga binata; at sila'y hindi maaawa sa bunga ng bahay-bata; ang
kanilang mata ay hindi mahahabag sa mga bata.

<span id="an_13:19">13:19</span> At ang Babilonia, ang kaluwalhatian ng
mga kaharian, ang ganda ng kapalaluan ng mga Caldeo, ay magiging gaya
nang gibain ng Dios ang Sodoma at Gomorra.

<span id="an_13:20">13:20</span> Hindi matatahanan kailan man, ni di
tatahanan sa buong panahon: ni di magtatayo roon ang taga Arabia ng
tolda; ni di pahihigain doon ng mga pastor ang kanilang kawan.

<span id="an_13:21">13:21</span> Kundi mga maiilap na hayop sa ilang ang
magsisihiga roon; at ang kanilang mga bahay ay mangapupuno ng mga hayop
na nagsisiungal; at mga avestruz ay magsisitahan doon, at ang mga
lalaking kambing ay magluluksuhan roon.

<span id="an_13:22">13:22</span> At ang mga lobo ay magsisihiyaw sa
kanilang mga moog, at ang mga chakal sa mga maligayang palasio: at ang
kanilang panahon ay malapit nang sumapit, at ang kanilang mga kaarawan
ay hindi magtatagal.

<span id="an_14:1">14:1</span> Sapagka't ang Panginoon ay maaawa sa
Jacob, at kaniyang pipiliin pa ang Israel, at ilalagay sila sa kanilang
sariling lupain: at ang taga ibang lupa ay lalakip sa kanila, at sila'y
masasanib sa sangbahayan ni Jacob.

<span id="an_14:2">14:2</span> At kukunin sila ng mga tao, at dadalhin
sila sa kanilang dako: at aariin sila ng sangbahayan ng Israel sa lupain
ng Panginoon, na mga pinakaaliping lalake at babae: at kanilang
bibihagin sila, na nagsibihag sa kanila; at mangagpupuno sila sa mga
mamimighati sa kanila.

<span id="an_14:3">14:3</span> At mangyayari, sa araw na bibigyan ka ng
Panginoon ng kapahingahan sa iyong kapanglawan, at sa iyong kabagabagan,
at sa mabigat na paglilingkod na ipinapaglingkod sa iyo,

<span id="an_14:4">14:4</span> Na iyong gagamitin ang talinghagang ito
laban sa hari sa Babilonia, at iyong sasabihin, Kung paano ang
mamimighati ay naglikat! ang bayang ginto ay naglikat!

<span id="an_14:5">14:5</span> Binali ng Panginoon ang tungkod ng
masama, ang cetro ng mga pinuno;

<span id="an_14:6">14:6</span> Siya na sumakit ng mga tao sa poot ng
walang likat na bugbog, na nagpuno sa mga bansa sa galit, na may
pag-uusig na hindi pinigil ng sinoman.

<span id="an_14:7">14:7</span> Ang buong lupa ay nasa katiwasayan, at
tahimik: sila'y biglang nagsisiawit.

<span id="an_14:8">14:8</span> Oo, ang mga puno ng cipres ay nagagalak
dahil sa iyo, at ang mga cedro sa Libano, na nangagsasabi, Mula nang
ikaw ay malugmok wala nang mamumutol na umaahon laban sa amin.

<span id="an_14:9">14:9</span> Ang Sheol mula sa ibaba ay nakikilos sa
iyo upang salubungin ka sa iyong pagdating; nangapupukaw ang mga patay
dahil sa iyo, sa makatuwid baga'y ang lahat na pinakapangulo sa lupa;
nagsitindig mula sa kanilang mga luklukan ang lahat ng hari ng mga
bansa.

<span id="an_14:10">14:10</span> Silang lahat ay magsisisagot at
mangagsasabi sa iyo, Pati ba ikaw ay naging mahinang gaya namin? ikaw
ba'y naging gaya namin?

<span id="an_14:11">14:11</span> Ang iyong kahambugan ay nababa sa Sheol
pati ng tunog ng iyong mga biola: ang uod ay nangangalat sa ilalim mo,
at tinatakpan ka ng mga uod.

<span id="an_14:12">14:12</span> Ano't nahulog ka mula sa langit, Oh
tala sa umaga, anak ng umaga! paanong ikaw ay lumagpak sa lupa, ikaw na
siyang nagpahina sa mga bansa!

<span id="an_14:13">14:13</span> At sinabi mo sa iyong sarili, Ako'y
sasampa sa langit, aking itataas ang aking luklukan sa itaas ng mga
bituin ng Dios; at ako'y uupo sa bundok ng kapisanan, sa mga
kaduluduluhang bahagi ng hilagaan:

<span id="an_14:14">14:14</span> Ako'y sasampa sa itaas ng mga kaitaasan
ng mga alapaap; ako'y magiging gaya ng Kataastaasan.

<span id="an_14:15">14:15</span> Gayon ma'y mabababa ka sa Sheol, sa mga
kaduluduluhang bahagi ng hukay.

<span id="an_14:16">14:16</span> Silang nangakakakita sa iyo ay
magsisititig sa iyo, kanilang mamasdan ka, na mangagsasabi, Ito baga ang
lalake na nagpayanig ng lupa, na nagpauga ng mga kaharian;

<span id="an_14:17">14:17</span> Na ginawang gaya ng ilang ang
sanglibutan, at gumiba ng mga bayan nito; na hindi nagpakawala ng
kaniyang mga bilanggo upang magsiuwi?

<span id="an_14:18">14:18</span> Lahat ng mga hari ng mga bansa, silang
lahat, nangatutulog sa kaluwalhatian, bawa't isa'y sa kaniyang sariling
bahay.

<span id="an_14:19">14:19</span> Nguni't ikaw ay natapon mula sa iyong
libingan na gaya ng kasuklamsuklam na sanga, gaya ng bihisan ng mga
patay, na tinaga ng tabak, na bumaba sa mga bato ng hukay: gaya ng
bangkay na nayapakan ng paa.

<span id="an_14:20">14:20</span> Ikaw ay hindi malalakip sa kanila sa
libingan, sapagka't iyong sinira ang iyong lupain, iyong pinatay ang
iyong bayan; ang angkan ng mga manggagawa ng kasamaan ay hindi lalagi
magpakailan man.

<span id="an_14:21">14:21</span> Mangaghanda kayo na pumatay sa kanilang
mga anak dahil sa kasamaan ng kanilang mga magulang; upang sila'y huwag
magsibangon, at ariin ang lupain, at punuin ang ibabaw ng lupa ng mga
bayan.

<span id="an_14:22">14:22</span> At ako'y babangon laban sa kanila, sabi
ng Panginoon ng mga hukbo, at ihihiwalay ko sa Babilonia ang pangalan at
ang nalabi, at ang anak at ang anak ng anak, sabi ng Panginoon.

<span id="an_14:23">14:23</span> Akin namang gagawing pinakaari ng hayop
na erizo, at mga lawa ng tubig: at aking papalisin ng pangpalis na
kagibaan, sabi ng Panginoon ng mga hukbo.

<span id="an_14:24">14:24</span> Ang Panginoon ng mga hukbo ay sumumpa,
na nagsabi, Tunay na kung ano ang iniisip ko, gayon ang mangyayari; at
kung ano ang aking pinanukala, gayon mananayo:

<span id="an_14:25">14:25</span> Na aking lalansagin ang taga Asiria sa
aking lupain, at sa aking mga bundok ay yayapakan ko siya sa ilalim ng
paa; kung magkagayo'y mahihiwalay ang kaniyang atang sa kanila, at ang
ipinasan niya ay mahihiwalay sa kanilang balikat.

<span id="an_14:26">14:26</span> Ito ang panukala na aking pinanukala sa
buong lupa: at ito ang kamay na umunat sa lahat ng mga bansa.

<span id="an_14:27">14:27</span> Sapagka't pinanukala ng Panginoon ng
mga hukbo, at sinong wawala ng kabuluhan? at ang kaniyang kamay na
nakaunat, at sinong maguurong?

<span id="an_14:28">14:28</span> Nagkaroon ng hulang ito nang taong
mamatay ang haring Achaz.

<span id="an_14:29">14:29</span> Ikaw ay huwag magalak, ikaw na buong
Filistia, sa pagkabali ng pamalo na sumakit sa iyo: sapagka't sa ahas ay
lalabas ang ulupong, at ang kaniyang anak ay magiging mabangis na ahas
na lumilipad.

<span id="an_14:30">14:30</span> At ang panganay ng dukha ay kakain, at
ang mapagkailangan ay mahihigang tiwasay: at aking papatayin ng gutom
ang iyong angkan, at ang nalabi sa iyo ay papatayin.

<span id="an_14:31">14:31</span> Ikaw ay umungal, Oh pintuang-bayan;
ikaw ay humiyaw, Oh bayan; ikaw ay napugnaw, Oh ikaw na buong Filistia;
sapagka't lumalabas ang usok na mula sa hilagaan, at walang malalabi sa
kaniyang mga takdang panahon.

<span id="an_14:32">14:32</span> Ano nga ang isasagot sa mga sugo ng
bansa? Na itinayo ng Panginoon ang Sion, at doon nanganganlong ang
nagdadalamhati sa kaniyang bayan.

<span id="an_15:1">15:1</span> Ang hula tungkol sa Moab. Sapagka't sa
isang gabi ang Ar ng Moab ay nagiba, at nawalan ng kabuluhan; sapagka't
sa isang gabi ay nagiba ang Kir ng Moab, at nawalan ng kabuluhan.

<span id="an_15:2">15:2</span> Siya'y umahon sa Bayith, at sa Dibon, sa
mga mataas na dako, upang umiyak: ang Moab ay umaangal sa Nebo, at sa
Medeba: lahat nilang ulo ay kalbo, bawa't balbas ay gupit.

<span id="an_15:3">15:3</span> Sa kanilang mga lansangan ay
nangagbibigkis sila ng kayong magaspang: sa kanilang mga bubungan, at sa
kanilang mga luwal na dako, umaangal ang bawa't isa, na umiiyak ng di
kawasa.

<span id="an_15:4">15:4</span> At ang Hesbon ay humihiyaw, at ang
Eleale; ang kanilang tinig ay naririnig hanggang sa Jahas: kaya't ang
mga lalaking nangasasakbatan sa Moab ay nagsihiyaw ng malakas; ang
kaniyang kalooban ay nagugulumihanan.

<span id="an_15:5">15:5</span> Ang aking puso ay dumadaing dahil sa
Moab, ang kaniyang mga mahal na tao ay nagsisitakas sa Zoar, sa
Eglat-selisiyah: sapagka't sa ahunan sa Luhith ay nagsisiahon silang may
iyakan: sapagka't sa daan ng Horonaim ay nagsisihagulhol sila sa
kapahamakan.

<span id="an_15:6">15:6</span> Sapagka't ang tubig ng Nimrim ay natuyo,
sapagka't ang damo ay natuyo, ang sariwang damo ay nalalanta, walang
sariwang bagay.

<span id="an_15:7">15:7</span> Kaya't ang kasaganaan na kanilang tinamo,
at ang kanilang tinipon, ay kanilang dadalhin sa mga batis ng mga kahoy
na sauce.

<span id="an_15:8">15:8</span> Sapagka't ang daing ay lumilipana sa mga
hangganan ng Moab; ang angal niya ay hanggang sa Eglaim, at ang angal
niya ay hanggang sa Beer-elim.

<span id="an_15:9">15:9</span> Sapagka't ang tubig ng Dimon ay nahaluan
ng dugo: sapagka't magpapasapit pa ako sa Dimon ng isang leon na
nakatanan sa Moab, at sa nalabi sa lupain.

<span id="an_16:1">16:1</span> Ipadadala ninyo ang mga kordero na ukol
sa pinuno ng lupain mula sa Selah na nasa dakong ilang, hanggang sa
bundok ng anak na babae ng Sion.

<span id="an_16:2">16:2</span> Sapagka't mangyayari, na gaya ng mga
ibong nagsisigala, na gaya ng kalat na pugad, magiging gayon ang mga
anak na babae ng Moab sa mga tawiran ng Arnon.

<span id="an_16:3">16:3</span> Magpayo ka, magsagawa ka ng kahatulan;
iyong gawin ang iyong anino na gaya ng gabi sa gitna ng katanghaliang
tapat: ikubli mo ang mga tapon; huwag mong ilitaw ang palaboy.

<span id="an_16:4">16:4</span> Patirahin mong kasama mo ang aking
natapon; tungkol sa Moab, maging kanlungan ka niya sa mukha ng
mananamsam: sapagka't ang mamimighati ay mauuwi sa wala, ang pagsamsam
ay matitigil, ang mga mamimighati ay malilipol sa lupain.

<span id="an_16:5">16:5</span> At ang luklukan ay matatatag sa
kagandahang-loob, at isa'y uupo roon sa katotohanan, sa tabernakulo ni
David; na humahatol at humahanap ng kahatulan, at nagmamadaling
nagsasagawa ng katuwiran.

<span id="an_16:6">16:6</span> Aming nabalitaan ang kapalaluan ng Moab,
na siya'y totoong palalo; ang kaniyang kahambugan, at ang kaniyang
kapalaluan, at ang kaniyang poot, ang kaniyang paghahambog ay nauuwi sa
wala.

<span id="an_16:7">16:7</span> Kaya't aangal ang Moab dahil sa Moab,
bawa't isa'y aangal: dahil sa mga binilong pasas ng Kirhareseth ay
mananangis kayong lubha na nangamamanglaw.

<span id="an_16:8">16:8</span> Sapagka't ang mga bukid ng Hesbon ay
nanghihina, at ang ubasan ng Sibma; sinira ng mga mahal na tao ng mga
bansa ang mga piling pananim niyaon; sila'y nagsisapit hanggang sa
Jazer, sila'y nagsilaboy sa ilang; ang kaniyang mga sanga ay
nangalaladlad, sila'y nagsitawid sa dagat.

<span id="an_16:9">16:9</span> Kaya't iiyak ako ng iyak ng Jazer dahil
sa puno ng ubas ng Sibma: aking didiligin ka ng aking mga luha, Oh
Hesbon, at Eleale; sapagka't sa iyong mga bunga ng taginit at sa iyong
pagaani, dumating ang hiyaw sa pakikipagbaka.

<span id="an_16:10">16:10</span> At ang kasayahan ay naalis, at ang
kagalakan sa mainam na bukid; at sa mga ubasan ay hindi magkakaroon ng
mga awitan, o masayang kaingay man: walang manyayapak na gagawa ng alak
sa alakan; aking pinatigil ang awitan sa pagaani.

<span id="an_16:11">16:11</span> Kaya't ang aking tiyan ay tumutunog na
parang alpa dahil sa Moab, at ang aking mga lamang-loob dahil sa
Kir-hares.

<span id="an_16:12">16:12</span> At mangyayari, pagka ang Moab ay
humarap, pagka siya'y napagod sa mataas na dako, at paroroon sa kaniyang
santuario upang dumalangin, ay hindi siya mananaig.

<span id="an_16:13">16:13</span> Ito ang salita na sinalita ng Panginoon
tungkol sa Moab sa panahong nakaraan.

<span id="an_16:14">16:14</span> Nguni't ngayo'y nagsalita ang
Panginoon, na nagsasabi, Sa loob ng tatlong taon, na gaya ng mga taon ng
isang upahan, ay mawawalang kabuluhan ang kaluwalhatian ng Moab sangpu
ng lahat niyang karamihan; at ang nalabi ay mangangaunti at walang
halaga.

<span id="an_17:1">17:1</span> Ang hula tungkol sa Damasco. Narito, ang
Damasco ay naalis sa pagkabayan, at magiging isang buntong ginto.

<span id="an_17:2">17:2</span> Ang mga bayan ng Aroer ay napabayaan:
yao'y magiging sa mga kawan, na hihiga, at walang tatakot.

<span id="an_17:3">17:3</span> Ang moog sa kuta naman ay mawawala sa
Ephraim, at mawawalan ng kaharian ang Damasco, at ang nalabi sa Siria;
sila'y magiging gaya ng kaluwalhatian ng mga anak ni Israel, sabi ng
Panginoon ng mga hukbo.

<span id="an_17:4">17:4</span> At mangyayari sa araw na yaon, na ang
kaluwalhatian ng Jacob ay mangliliit, at ang katabaan ng kaniyang laman
ay mangangayayat.

<span id="an_17:5">17:5</span> At mangyayari na gaya ng pamumulot ng
mangaani ng nakatayong trigo, at ng panggapas ng kaniyang kamay ng mga
uhay; oo, magiging gaya ng pamumulot ng mga uhay sa libis ng Ephraim.

<span id="an_17:6">17:6</span> Gayon ma'y maiiwan doon ang mga pinulot,
gaya ng pagugog sa puno ng olibo na dalawa o tatlong bunga ay naiiwan sa
dulo ng kataastaasang sanga, apat o lima sa kaduluduluhang mga sanga ng
mabungang punong kahoy, sabi ng Panginoon, ng Dios ng Israel.

<span id="an_17:7">17:7</span> Sa araw na yaon ay titingin ang mga tao
sa Maylalang sa kanila, ang kanilang mga mata ay magkakaroon ng pitagan
sa Banal ng Israel.

<span id="an_17:8">17:8</span> At sila'y hindi titingin sa mga dambana,
na gawa ng kanilang mga kamay, o magkakaroon man sila ng pitagan sa
ginawa ng kanilang mga daliri, maging sa mga Asera, o sa mga larawang
araw.

<span id="an_17:9">17:9</span> Sa araw na yao'y ang kanilang mga matibay
na bayan ay magiging gaya ng mga dakong pinabayaan sa gubat, at sa
taluktok ng bundok, na pinabayaan sa harap ng angkan ni Israel: at
magiging sira.

<span id="an_17:10">17:10</span> Sapagka't iyong nilimot ang Dios ng
inyong kaligtasan, at hindi mo inalaala ang malaking bato ng iyong
kalakasan: kaya't nagtatanim ka ng mga maligayang pananim, at iyong
ibinabaon ang punla ng iba:

<span id="an_17:11">17:11</span> Sa araw ng iyong pagtatanim ay iyong
binabakuran, at sa kinaumagahan ay iyong pinamumulaklak ang iyong binhi;
nguni't nawawalan ng ani sa araw ng kalumbayan at sa lubhang kahapisan.

<span id="an_17:12">17:12</span> Ah, ang kaingay ng maraming bayan, na
nagsisiugong na gaya ng ugong ng mga dagat; at ang daluhong ng mga
bansa, na nagsisiugong na parang ugong ng bugso ng tubig!

<span id="an_17:13">17:13</span> Ang mga bansa ay magsisihugos na parang
agos ng maraming tubig nguni't sila'y sasawayin niya, at magsisitakas sa
malayo, at papaspasin na gaya ng ipa sa mga bundok sa harap ng hangin,
at gaya ng ipoipong alabok sa harap ng bagyo.

<span id="an_17:14">17:14</span> Sa gabi ay narito ang kakilabutan; at
bago dumating ang umaga ay wala na sila. Ito ang bahagi nila na
nagsisisamsam sa atin, at ang palad nila na nangagnanakaw sa atin.

<span id="an_18:1">18:1</span> Ah, ang lupain ng pagaspas ng mga pakpak,
na nasa dako roon ng mga ilog ng Etiopia:

<span id="an_18:2">18:2</span> Na nagsusugo ng mga sugo na
nangagdadagat, sa makatuwid baga'y sa mga sasakyang papiro sa tubig, na
nagsasabi, Magsiyaon kayo, maliliksing sugo, sa bansang mataas at patag,
sa bayang kakilakilabot mula sa kanilang pasimula at sa haharapin; sa
bansang sumusukat at yumayapak, na ang lupain ay hinahati ng mga ilog!

<span id="an_18:3">18:3</span> Kayong lahat na nananahan sa sanglibutan,
at kayong mga naninirahan sa lupa, pagka ang isang watawat ay nataas sa
mga bundok, inyong tingnan; at pagka ang pakakak ay hinipan, makinig
kayo.

<span id="an_18:4">18:4</span> Sapagka't ganito ang sinabi ng Panginoon
sa akin, Ako'y tatahimik, at aking mamasdan mula sa aking dakong
tahanan, gaya ng malinaw na init sa sikat ng araw, gaya ng ulap na hamog
sa init ng pagaani.

<span id="an_18:5">18:5</span> Sapagka't bago magani, pagka ang bulaklak
ay nalagas, at ang bulaklak ay nagiging ubas na nahihinog, kaniyang
puputulin ng karit na pangkapon ang mga usbong, at ang mga ladlad na
sanga ay kaniyang aalisin at puputulin.

<span id="an_18:6">18:6</span> Ang mga yaon ay pawang mangaiiwan sa mga
ibong mangdadagit sa mga bundok, at sa mga hayop sa lupa: at
pagtataginitan ang mga yaon ng mga ibong mangdadagit, at pagtataginawan
ang mga yaon ng lahat na hayop sa lupa.

<span id="an_18:7">18:7</span> Sa panahong yao'y dadalhin ang isang
kaloob sa Panginoon ng mga hukbo ng mga taong matataas at makikisig, at
mula sa bayang kakilakilabot na mula sa kanilang pasimula hanggang sa
haharapin; isang bansa na sumusukat at yumayapak, na ang lupain ay
hinahati ng mga ilog, sa dako ng pangalan ng Panginoon ng mga hukbo, na
bundok ng Sion.

<span id="an_19:1">19:1</span> Ang hula tungkol sa Egipto. Narito, ang
Panginoon ay nakasakay sa isang matuling alapaap, at napasasa Egipto: at
ang mga diosdiosan ng Egipto ay makikilos sa kaniyang harapan, at ang
puso ng Egipto ay manglulumo sa gitna niyaon.

<span id="an_19:2">19:2</span> At aking hihikayatin ang mga Egipcio
laban sa mga Egipcio: at lalaban bawa't isa sa kanikaniyang kapatid, at
bawa't isa laban sa kaniyang kapuwa; bayan laban sa bayan, at kaharian
laban sa kaharian.

<span id="an_19:3">19:3</span> At ang diwa ng Egipto ay mauupos sa gitna
niyaon; at aking sisirain ang payo niyaon: at sasangguni sila sa mga
diosdiosan, at sa mga enkantador, at sa mga nakikipagsanggunian sa
masamang espiritu, at sa mga manghuhula.

<span id="an_19:4">19:4</span> At aking ibibigay ang mga Egipcio sa
kamay ng mabagsik na panginoon; at mabangis na hari ay magpupuno sa
kanila, sabi ng Panginoon, ng Panginoon ng mga hukbo.

<span id="an_19:5">19:5</span> At magkukulang ng tubig sa mga dagat, at
ang ilog ay mawawalan ng tubig at matutuyo.

<span id="an_19:6">19:6</span> At ang mga ilog ay babaho; ang mga batis
ng Egipto ay huhupa at matutuyo: ang mga tambo at mga talahib ay
mangatutuyo.

<span id="an_19:7">19:7</span> Ang mga parang sa pangpang ng Nilo, sa
baybayin ng Nilo, at lahat na nahasik sa tabi ng Nilo, mangatutuyo,
mangatatangay, at mangawawala.

<span id="an_19:8">19:8</span> Ang mga mangingisda naman ay
magsisitaghoy, at lahat ng nangaglalawit ng bingwit sa Nilo ay tatangis,
at silang nangaglaladlad ng mga lambat sa mga tubig ay manganglalata.

<span id="an_19:9">19:9</span> Bukod dito'y silang nagsisigawa sa mga
lino, at silang nagsisihabi ng puting damit ay mangapapahiya.

<span id="an_19:10">19:10</span> At ang kaniyang mga haligi ay
magkakaputolputol, silang lahat na nangagpapaupa ay nangagdadalamhati
ang kalooban.

<span id="an_19:11">19:11</span> Ang mga pangulo sa Zoan ay lubos na
mangmang; ang payo ng mga pinakapantas at kasangguni ni Faraon ay naging
tampalasan: paanong masasabi ninyo kay Faraon, Ako'y anak ng pantas,
anak ng mga dating hari?

<span id="an_19:12">19:12</span> Saan nangaroon nga ang iyong mga
pantas? at sasabihin nila sa iyo ngayon; at alamin nila kung ano ang
pinanukala ng Panginoon ng mga hukbo tungkol sa Egipto.

<span id="an_19:13">19:13</span> Ang mga pangulo sa Zoan ay naging mga
mangmang, ang mga pangulo sa Nof ay nangadaya; kanilang iniligaw ang
Egipto, na siyang panulok na bato ng kaniyang mga lipi.

<span id="an_19:14">19:14</span> Naghalo ang Panginoon ng diwa ng
kasuwailan sa gitna niya: at iniligaw nila ang Egipto sa bawa't gawa
niya, na parang langong tao na nahahapay sa kaniyang suka.

<span id="an_19:15">19:15</span> Hindi na magkakaroon man sa Egipto ng
anomang gawain, na magagawa ng ulo o ng buntot, sanga ng palma, o tambo.

<span id="an_19:16">19:16</span> Sa araw na yaon ay magiging parang mga
babae ang Egipto: at manginginig at matatakot dahil sa bala ng kamay ng
Panginoon ng mga hukbo, na kaniyang ibinabala.

<span id="an_19:17">19:17</span> At ang lupain ng Juda ay magiging
kakilabutan sa Egipto; sa kanino man mabanggit yaon ay matatakot, dahil
sa panukala ng Panginoon ng mga hukbo, na ipinanukala laban doon.

<span id="an_19:18">19:18</span> Sa araw na yaon ay magkakaroon ng
limang bayan sa lupain ng Egipto, na mangagsasalita ng wika ng Canaan,
at magsisisumpa sa Panginoon ng mga hukbo; isa'y tatawagin: Ang bayang
giba.

<span id="an_19:19">19:19</span> Sa araw na yaon ay magkakaroon ng isang
dambana sa Panginoon sa gitna ng lupain ng Egipto, at isang haligi sa
hangganan niyaon sa Panginoon.

<span id="an_19:20">19:20</span> At magiging pinakatanda at pinakasaksi
sa Panginoon ng mga hukbo sa lupain ng Egipto: sapagka't sila'y
magsisidaing sa Panginoon dahil sa mga mamimighati, at magsusugo siya sa
kanila ng isang tagapagligtas, at isang tagapagsanggalang, at kaniyang
ililigtas sila.

<span id="an_19:21">19:21</span> At ang Panginoon ay makikilala sa
Egipto, at makikilala ng mga Egipcio ang Panginoon sa araw na yaon; oo,
sila'y magsisisamba na may hain at alay, at magsisipanata ng panata sa
Panginoon, at tutuparin.

<span id="an_19:22">19:22</span> At sasaktan ng Panginoon ang Egipto, na
nananakit at magpapagaling; at sila'y manunumbalik sa Panginoon, at
siya'y madadalanginan nila, at pagagalingin niya sila.

<span id="an_19:23">19:23</span> Sa araw na yaon ay magkakaroon ng
lansangan mula sa Egipto hanggang sa Asiria, at ang mga taga Asiria ay
magsisipasok sa Egipto, at ang mga Egipcio ay sa Asiria, at ang mga
Egipcio ay magsisisambang kasama ng mga taga Asiria.

<span id="an_19:24">19:24</span> Sa araw na yao'y magiging pangatlo ang
Israel sa Egipto at sa Asiria, na pagpapala sa gitna ng lupain:

<span id="an_19:25">19:25</span> Sapagka't pinagpala sila ng Panginoon
ng mga hukbo, na sinasabi, Pagpalain ang bayan kong Egipto, at ang
Asiria na gawa ng aking mga kamay, at ang Israel na aking mana.

<span id="an_20:1">20:1</span> Nang taong dumating si Tartan kay Asdod,
nang suguin siya ni Sargon na hari sa Asiria, at siya'y makipaglaban kay
Asdod, at sakupin niya;

<span id="an_20:2">20:2</span> Nang panahong yaon ay nagsalita ang
Panginoon sa pamamagitan ni Isaias na anak ni Amoz, na nagsasabi, Ikaw
ay yumaon, at kalagin mo ang kayong magaspang sa iyong mga balakang, at
maghubad ka ng iyong panyapak sa iyong paa. At ginawa niyang gayon na
lumakad na hubad at walang panyapak.

<span id="an_20:3">20:3</span> At sinabi ng Panginoon, Kung paanong ang
aking lingkod na si Isaias ay lumakad na hubad at walang panyapak na
tatlong taon na pinakatanda at pinakakamanghaan sa Egipto at sa Etiopia;

<span id="an_20:4">20:4</span> Gayon ihahatid ng hari sa Asiria ang mga
bihag sa Egipto, at ang mga tapon sa Etiopia, bata at matanda, hubad at
walang panyapak, at may mga pigi na litaw, sa ikapapahiya ng Egipto.

<span id="an_20:5">20:5</span> At sila'y manganglulupaypay at
mangapapahiya, dahil sa Etiopia na kanilang pagasa at sa Egipto na
kanilang kaluwalhatian.

<span id="an_20:6">20:6</span> At ang nananahan sa baybaying ito ay
mangagsasabi sa araw na yaon, Narito, gayon na lamang ang aming pagasa,
na aming tinakasan na hiningan ng tulong upang makalaya sa hari sa
Asiria: at kami paanong makatatanan?

<span id="an_21:1">21:1</span> Ang hula tungkol sa ilang na nasa
baybayin ng dagat. Kung paanong umiikot ang mga ipoipo sa Timugan gayon
dumarating ang hangin na mula sa ilang mula sa kakilakilabot na lupain.

<span id="an_21:2">21:2</span> Isang malubhang pangitain ay naipahayag
sa akin; ang manggagawa ng karayaan ay gumagawang may karayaan, at ang
mananamsam ay nananamsam. Umahon ka, Oh Elam; kumubkob ka, Oh Media;
lahat ng buntong-hininga niya'y aking pinatigil.

<span id="an_21:3">21:3</span> Kaya't ang aking mga balakang ay puspos
ng kahirapan; mga hirap ay dinamdam ko, gaya ng mga hirap ng babae sa
pagdaramdam; ako'y naghihirap na anopa't hindi ako makarinig; ako'y
nanglulupaypay na anopa't hindi ako makakita.

<span id="an_21:4">21:4</span> Ang aking puso ay sumisikdo, kakilabutan
ay tumakot sa akin: ang pagtatakip-silim na aking ninasa ay naging
kapanginigan sa akin.

<span id="an_21:5">21:5</span> Sila'y nangaghanda ng dulang, sila'y
nangaglagay ng bantay, sila'y nagsisikain, sila'y nagsisiinom:
magsitindig kayo, kayong mga pangulo, inyong ihanda ang kalasag.

<span id="an_21:6">21:6</span> Sapagka't ganito ang sinabi ng Panginoon
sa akin, Ikaw ay yumaon, maglagay ka ng bantay; ipahayag niya kung ano
ang nakikita niya:

<span id="an_21:7">21:7</span> At pagka siya'y nakakita ng pulutong, ng
mga nangangabayong dalawa't dalawa, ng mga asno, ng pulutong ng mga
kamelyo siya'y masikap na makikinig na ma'y pagiingat.

<span id="an_21:8">21:8</span> At siya'y umungal na parang leon: Oh
Panginoon, ako'y tumatayong lagi sa moog na bantayan kung araw, at ako'y
tumatanod sa aking bantayan na magdamagan:

<span id="an_21:9">21:9</span> At, narito, dito'y dumarating ang isang
pulutong na lalake, mga nangangabayong dalawa't dalawa. At siya'y
sumagot at nagsabi, Babilonia ay nabagsak, nabagsak, at lahat na
larawang inanyuan na kaniyang mga dios ay nangabagsak sa lupa.

<span id="an_21:10">21:10</span> Oh ikaw na aking giniik, at trigo ng
aking giikan: ang aking narinig sa Panginoon ng mga hukbo, sa Dios ng
Israel, aking ipinahayag sa iyo.

<span id="an_21:11">21:11</span> Ang hula tungkol sa Duma. May tumatawag
sa akin mula sa Seir, Bantay, anong nangyari sa gabi? Bantay, anong
nangyari sa gabi?

<span id="an_21:12">21:12</span> Sinabi ng bantay, Ang umaga ay
dumarating, at gayon din ang gabi: kung inyong uusisain, usisain ninyo:
magsipihit kayo, parito kayo.

<span id="an_21:13">21:13</span> Ang hula tungkol sa Arabia. Sa gubat ng
Arabia ay magsisitigil kayo, Oh kayong nangaglalakbay na pulupulutong na
mga Dedaneo.

<span id="an_21:14">21:14</span> Ang nauuhaw ay dinadalhan nila ng
tubig; sinalubong ng mga nananahan sa lupain ng Tema na may kanilang
tinapay ang mga bihag.

<span id="an_21:15">21:15</span> Sapagka't kanilang tinatakasan ang mga
tabak, ang bunot na tabak, at ang akmang busog, at ang lala ng digmaan.

<span id="an_21:16">21:16</span> Sapagka't ganito ang sinabi ng
Panginoon sa akin, Sa loob ng isang taon, ayon sa mga taon ng
magpapaupa, ang lahat ng kaluwalhatian ng Cedar ay mapapawi:

<span id="an_21:17">21:17</span> At ang malabi sa bilang sa mga
mangbubusog, sa mga makapangyarihang lalake na mga anak ni Cedar, ay
mangiilan: sapagka't ang Panginoon, ang Dios ng Israel, siyang
nagsalita.

<span id="an_22:1">22:1</span> Ang hula tungkol sa libis ng pangitain.
Anong ipinakikialam mo ngayon na ikaw ay lubos na sumampa sa mga
bubungan?

<span id="an_22:2">22:2</span> Oh ikaw na puspos ng mga hiyawan,
magulong bayan, masayang bayan; ang iyong mga patay ay hindi nangapatay
ng tabak, o nangamatay man sila sa pakikipagbaka.

<span id="an_22:3">22:3</span> Lahat mong pinuno ay nagsitakas na
magkakasama, nangatalian ng mga mangbubusog: lahat na nangasumpungan sa
iyo ay nangataliang magkakasama, nagsitakas na malayo.

<span id="an_22:4">22:4</span> Kaya't sinabi ko, Bayaan ninyo ako, ako'y
iiyak na may kapanglawan; huwag ninyong sikaping aliwin ako, ng dahil sa
pagkasamsam sa anak na babae ng aking bayan.

<span id="an_22:5">22:5</span> Sapagka't araw na pagkatulig at ng
pagyurak, at ng pagkalito, mula sa Panginoon, mula sa Panginoon ng mga
hukbo, sa libis ng pangitain; pagkabagsak ng mga kuta at paghiyaw sa mga
bundok.

<span id="an_22:6">22:6</span> At ang Elam ay may dalang lalagyan ng
pana, may mga karo ng mga tao at mga mangangabayo; at ang Kir ay Bunot
ang kalasag.

<span id="an_22:7">22:7</span> At nangyari, na ang iyong pinakapiling
libis ay puno ng mga karo, at ang mga mangangabayo ay nagsisihanay sa
pintuang-bayan.

<span id="an_22:8">22:8</span> At kaniyang inalis ang takip ng Juda; at
ikaw ay tumitig ng araw na yaon sa sakbat sa bahay na kahoy sa gubat.

<span id="an_22:9">22:9</span> At inyong nakita ang mga sira ng bayan ni
David, na napakarami: at inyong pinisan ang tubig ng mababang tangke.

<span id="an_22:10">22:10</span> At inyong binilang ang mga bahay ng
Jerusalem, at inyong iginiba ang mga bahay upang patibayin ang kuta.

<span id="an_22:11">22:11</span> Kayo'y nagsigawa naman ng tipunang
tubig sa pagitan ng dalawang kuta para sa tubig ng dating tangke.
Nguni't hindi ninyo tiningnan siyang gumawa nito, o nagpakundangan man
kayo sa kaniya na naganyo nito na malaon na.

<span id="an_22:12">22:12</span> At nang araw na yao'y tumawag ang
Panginoon, ang Panginoon ng mga hukbo, sa pagiyak, at sa pagtangis, at
sa pagkakalbo, at sa pagbibigkis ng kayong magaspang.

<span id="an_22:13">22:13</span> At, narito, kagalakan at kasayahan,
pagpatay ng mga baka at pagpatay ng mga tupa, pagkain ng karne, at
paginom ng alak: Tayo'y magsikain at magsiinom, sapagka't bukas tayo ay
mangamamatay.

<span id="an_22:14">22:14</span> At ang Panginoon ng mga hukbo ay
naghayag sa aking mga pakinig, Tunay na ang kasamaang ito ay hindi
malilinis sa inyo hanggang sa kayo'y mangamatay, sabi ng Panginoon, ng
Panginoon ng mga hukbo.

<span id="an_22:15">22:15</span> Ganito ang sabi ng Panginoon, ng
Panginoon ng mga hukbo, Ikaw ay yumaon, pumaroon ka sa tagaingat-yamang
ito sa makatuwid baga'y kay Sebna, na katiwala sa bahay, at iyong
sabihin,

<span id="an_22:16">22:16</span> Anong ginagawa mo rito? at sinong
ibinaon mo rito, na gumawa ka rito ng isang libingan para sa iyo? na
gumagawa ka ng libingan sa itaas, at umuukit ka ng tahanan niyang sarili
sa malaking bato!

<span id="an_22:17">22:17</span> Narito, ibabagsak kang bigla ng
Panginoon na gaya ng malakas na tao: oo, kaniyang hihigpitan ka.

<span id="an_22:18">22:18</span> Tunay niyang papipihit-pihitin at
itatapon ka na parang bola sa malaking lupain; doon ka mamamatay, at
doon malalagay ang mga karo ng iyong kaluwalhatian, ikaw na kahihiyan ng
sangbahayan ng iyong panginoon.

<span id="an_22:19">22:19</span> At aalisin kita sa iyong katungkulan,
at sa iyong kinaroroonan ay ibubuwal ka.

<span id="an_22:20">22:20</span> At mangyayari sa araw na yaon, na aking
tatawagin ang aking lingkod na si Eliacim na anak ni Hilcias:

<span id="an_22:21">22:21</span> At aking susuutan siya ng iyong
balabal, at patitibayin siya ng iyong pamigkis, at aking ipagkakatiwala
ang iyong pamamahala sa kaniyang kamay: at siya'y magiging ama sa mga
nananahan sa Jerusalem, at sa sangbahayan ni Juda.

<span id="an_22:22">22:22</span> At ang katungkulan sa sangbahayan ni
David ay iaatang ko sa kaniyang balikat; at siya'y magbubukas, at walang
magsasara; at siya'y magsasara, at walang magbubukas.

<span id="an_22:23">22:23</span> At aking ikakapit siya na parang pako
sa isang matibay na dako; at siya'y magiging pinakaluklukan ng
kaluwalhatian sa sangbahayan ng kaniyang magulang.

<span id="an_22:24">22:24</span> At kanilang ipagkakaloob sa kaniya ang
buong kaluwalhatian ng sangbahayan ng kaniyang magulang, ang mga anak at
ang angkan, bawa't sisidlan, mula sa mga munting sisidlan hanggang sa
mga malalaking sisidlan.

<span id="an_22:25">22:25</span> Sa araw na yaon, sabi ng Panginoon ng
mga hukbo, matatanggal ang pakong nakapit sa matibay na dako; at
mababalikwat, at mahuhulog, at ang mga sabit niyaon ay malalaglag;
sapagka't sinalita ng Panginoon.

<span id="an_23:1">23:1</span> Ang hula tungkol sa Tiro. Magsiangal
kayo, kayong mga sasakyang dagat ng Tarsis; sapagka't nasira, na anopa't
walang bahay, walang pasukan: mula sa lupain ng Chittim ay nahayag sa
kanila.

<span id="an_23:2">23:2</span> Magsitahimik kayo, kayong mga nananahan
sa baybayin; ikaw na pinasagana ng mga mangangalakal ng Sidon, na
nagdaraan sa dagat.

<span id="an_23:3">23:3</span> At nasa baybayin ng malawak na tubig ang
binhi ng Sihor, ang ani ng Nilo, naging kaniyang pakinabang; at siya'y
naging pamilihan ng mga bansa.

<span id="an_23:4">23:4</span> Mahiya ka, O Sidon: sapagka't sinalita ng
dagat, ng tanggulan ng dagat, na sinasabi, hindi ako nagdamdam, o
nanganak man, o nagalaga man ako ng mga binata, o nagpalaki ng mga
dalaga.

<span id="an_23:5">23:5</span> Pagka ang balita ay dumating sa Egipto,
ay mamamanglaw silang mainam sa balita tungkol sa Tiro.

<span id="an_23:6">23:6</span> Mangagpatuloy kayo sa Tarsis: magsiangal
kayo, kayong mga nananahan sa baybayin.

<span id="an_23:7">23:7</span> Ito baga ang inyong masayang bayan, na
matanda na mula pa noong unang araw, na dinadala ng kaniyang mga paa sa
malayo upang mangibang bayan?

<span id="an_23:8">23:8</span> Sinong nagpanukala nito laban sa Tiro na
siyang bayang nagpuputong, na ang mga manininda ay mga pangulo, na ang
mga mangangalakal ay mararangal sa lupa.

<span id="an_23:9">23:9</span> Pinanukala ng Panginoon ng mga hukbo,
upang hamakin ang kapalaluan ng buong kaluwalhatian, upang hiyain ang
lahat na mararangal sa lupa?

<span id="an_23:10">23:10</span> Magdaan ka sa iyong lupain na gaya ng
Nilo, Oh anak na babae ng Tarsis; wala ka ng lakas.

<span id="an_23:11">23:11</span> Kaniyang iniunat ang kaniyang kamay sa
dagat, kaniyang niyanig ang mga kaharian: ang Panginoon ay nagutos
tungkol sa Canaan, upang gibain ang mga kuta niyaon.

<span id="an_23:12">23:12</span> At kaniyang sinabi, Ikaw ay hindi na
magagalak pa, Oh ikaw na aping dalaga ng Sidon; bumangon ka, magdaan ka
sa Chittim: doon ma'y hindi ka magkakaroon ng kapahingahan.

<span id="an_23:13">23:13</span> Tingnan mo ang lupain ng mga Caldeo;
ang bayang ito ay wala na; inilaan ng taga Asiria para sa mga hayop sa
ilang; kanilang itinayo ang kanilang mga moog; iginiba nila ang mga
palacio niyaon: kaniyang pinapaging isang guho.

<span id="an_23:14">23:14</span> Magsiangal kayo, kayong mga sasakyang
dagat ng Tarsis: sapagka't ang inyong tanggulan ay giba.

<span id="an_23:15">23:15</span> At mangyayari, sa araw na yaon na ang
Tiro ay malilimutang pitong pung taon, ayon sa mga kaarawan ng isang
hari: pagkatapos ng pitong pung taon ay mangyayari sa Tiro ang gaya sa
awit ng patutot.

<span id="an_23:16">23:16</span> Ikaw ay humawak ng alpa, lumibot ka sa
bayan, ikaw na patutot na nalimutan; magpainam ka ng tinig, umawit ka ng
maraming awit, upang ikaw ay maalaala.

<span id="an_23:17">23:17</span> At mangyayari, sa katapusan ng pitong
pung taon, na dadalawin ng Panginoon ang Tiro, at pagbabalikan niya ang
kaniyang upa, at magiging patutot sa lahat ng kaharian ng sanglibutan sa
ibabaw ng lupa.

<span id="an_23:18">23:18</span> At ang kaniyang kalakal at ang upa sa
kaniya ay itatalaga sa Panginoon: hindi itatago o isisimpan man,
sapagka't ang kaniyang kalakal ay magiging sa ganang kanila na
nagsisitahan sa harap ng Panginoon, upang magsikaing may kabusugan, at
manamit na mainam.

<span id="an_24:1">24:1</span> Narito, pinawawalan ng laman ng Panginoon
ang lupa, at sinisira, at binabaligtad, at pinangangalat ang mga
nananahan doon.

<span id="an_24:2">24:2</span> At mangyayari, na kung paano sa mga tao,
gayon sa saserdote; kung paano sa alipin, gayon sa kaniyang panginoon;
kung paano sa alilang babae, gayon sa kaniyang panginoong babae; kung
paano sa mamimili, gayon sa nagbibili; kung paano sa mapagpahiram, gayon
sa manghihiram; kung paano sa mapagpatubo, gayon sa pinatutubuan.

<span id="an_24:3">24:3</span> Ang lupa ay lubos na mawawalan ng laman,
at lubos na masasamsaman; sapagka't sinalita ng Panginoon ang salitang
ito.

<span id="an_24:4">24:4</span> Ang lupa ay tumatangis at nasisira, ang
sanglibutan ay nanghihina at nanglalata, ang mapagmataas na bayan sa
lupa ay nanghihina.

<span id="an_24:5">24:5</span> Ang lupa naman ay nadumhan sa ilalim ng
mga nananahan doon; sapagka't kanilang sinalangsang ang kautusan, binago
ang alituntunin, sinira ang walang hanggang tipan.

<span id="an_24:6">24:6</span> Kaya't nilamon ng sumpa ang lupa, at
silang nagsisitahan doon ay nangasumpungang salarin; kaya't ang mga
nananahan sa lupa ay nangasunog, at nangagilan ang tao.

<span id="an_24:7">24:7</span> Ang bagong alak ay pinabayaan, ang puno
ng ubas ay nalanta, lahat ng masayang puso ay nagbubuntong-hininga.

<span id="an_24:8">24:8</span> Ang saya ng mga pandereta ay naglikat,
ang kaingay nila na nangagagalak ay nagkawakas, ang galak ng alpa ay
naglikat.

<span id="an_24:9">24:9</span> Sila'y hindi magsisiinom ng alak na may
awitan; matapang na alak ay magiging mapait sa kanila na nagsisiinom
niyaon.

<span id="an_24:10">24:10</span> Ang bayan ng pagkalito ay nabagsak:
bawa't bahay ay nasarhan, upang walang taong makapasok doon.

<span id="an_24:11">24:11</span> May daing sa mga lansangan dahil sa
alak; lahat ng kagalakan ay naparam, ang kasayahan sa lupa ay nawala.

<span id="an_24:12">24:12</span> Naiwan sa bayan ay kagibaan, at ang
pintuang-bayan ay nawasak.

<span id="an_24:13">24:13</span> Sapagka't ganito ang mangyayari sa mga
tao sa gitna ng lupain na gaya ng paguga sa isang punong olibo, gaya ng
pamumulot ng ubas pagkatapos ng pag-aani.

<span id="an_24:14">24:14</span> Ang mga ito ay maglalakas ng kanilang
tinig, sila'y magsisihiyaw; dahil sa kamahalan ng Panginoon ay
nagsisihiyaw sila ng malakas mula sa dagat.

<span id="an_24:15">24:15</span> Kaya't luwalhatiin ninyo ang Panginoon
sa silanganan, sa makatuwid baga'y ang pangalan ng Panginoon, ng Dios ng
Israel, sa mga pulo ng dagat.

<span id="an_24:16">24:16</span> Mula sa kaduluduluhang bahagi ng lupa
ay nakarinig kami ng mga awit, kaluwalhatian sa matuwid. Nguni't aking
sinabi, Namamatay ako, namamayat ako, sa aba ko! ang mga manggagawang
taksil ay nagsisigawang may kataksilan, oo, ang mga manggagawang taksil
ay nagsisigawa na may lubhang kataksilan.

<span id="an_24:17">24:17</span> Takot, at ang hukay, at ang silo ay
nangasa iyo, Oh nananahan sa lupa.

<span id="an_24:18">24:18</span> At mangyayari, na siyang tumatakas sa
kakilakilabot na kaingay ay mahuhulog sa hukay; at siyang sumasampa mula
sa gitna ng hukay ay mahuhuli sa silo: sapagka't ang mga dungawan sa
itaas ay nangabuksan, at ang mga patibayan ng lupa ay umuuga.

<span id="an_24:19">24:19</span> Ang lupa ay nagibang lubos, ang lupa ay
lubos na nasira, ang lupa ay nakilos ng di kawasa.

<span id="an_24:20">24:20</span> Ang lupa ay gigiray na parang lango, at
mauuga na parang dampa; at ang kaniyang pagsalangsang ay magiging
mabigat sa kaniya, at mabubuwal, at hindi na magbabangon.

<span id="an_24:21">24:21</span> At mangyayari, sa araw na yaon, na
parurusahan ng Panginoon ang hukbo ng mga mataas sa itaas, at ang mga
hari sa lupa sa ibabaw ng lupa.

<span id="an_24:22">24:22</span> At sila'y mangapipisan, gaya ng mga
bilanggo na mangapipisan sa hukay, at masasarhan sa bilangguan, at
pagkaraan ng maraming araw ay dadalawin sila.

<span id="an_24:23">24:23</span> Kung magkagayo'y malilito ang buwan, at
ang araw ay mapapahiya; sapagka't ang Panginoon ng mga hukbo ay
maghahari sa bundok ng Sion, at sa Jerusalem; at sa harap ng kaniyang
mga matanda ay may kaluwalhatian.

<span id="an_25:1">25:1</span> Oh Panginoon, ikaw ay aking Dios; aking
ibubunyi ka, aking pupurihin ang iyong pangalan; sapagka't ikaw ay
gumawa ng kagilagilalas na bagay, sa makatuwid baga'y ang iyong binalak
noong una, sa pagtatapat at katotohanan.

<span id="an_25:2">25:2</span> Sapagka't iyong pinapaging isang bunton
ang isang bayan, ang bayang matibay ay pinapaging isang guho: ang
palasio ng mga taga ibang lupa ay di na magiging bayan; hindi matatayo
kailan man.

<span id="an_25:3">25:3</span> Kaya't luluwalhatiin ka ng matibay na
bayan, ang bayan ng kakilakilabot na mga bansa ay matatakot sa iyo.

<span id="an_25:4">25:4</span> Sapagka't ikaw ay naging ampunan sa
dukha, ampunan sa mapagkailangan sa kaniyang kahirapan, silongan sa
bagyo, lilim sa init, pagka ang hihip ng mga kakilakilabot ay parang
bagyo laban sa kuta.

<span id="an_25:5">25:5</span> Gaya ng init sa tuyong dako patitigilin
mo ang ingay ng mga taga ibang lupa; gaya ng init sa pamamagitan ng
lilim ng alapaap, matitigil ang awit ng mga kakilakilabot.

<span id="an_25:6">25:6</span> At sa bundok na ito ay gagawa ang
Panginoon ng mga hukbo sa lahat ng mga bayan, ng isang kapistahan ng mga
matabang bagay, ng isang kapistahan ng mga alak na laon, ng mga matabang
bagay na puno ng utak, ng mga alak na laon na totoong sala.

<span id="an_25:7">25:7</span> At kaniyang aalisin sa bundok na ito ang
takip na nalagay sa lahat ng mga bayan, at ang lambong na naladlad sa
lahat na bansa.

<span id="an_25:8">25:8</span> Sinakmal niya ang kamatayan magpakailan
man; at papahirin ng Panginoong Dios ang mga luha sa lahat ng mga mukha;
at ang kakutyaan ng kaniyang bayan ay maaalis sa buong lupa: sapagka't
sinalita ng Panginoon.

<span id="an_25:9">25:9</span> At sasabihin sa araw na yaon, Narito,
ito'y ating Dios; hinintay natin siya, at ililigtas niya tayo: ito ang
Panginoon; ating hinintay siya, tayo'y matutuwa at magagalak sa kaniyang
pagliligtas.

<span id="an_25:10">25:10</span> Sapagka't sa bundok na ito magpapahinga
ang kamay ng Panginoon; at ang Moab ay mayayapakan sa kaniyang dako,
gaya ng dayami na nayayapakan sa tapunan ng dumi.

<span id="an_25:11">25:11</span> At kaniyang iuunat ang kaniyang mga
kamay sa gitna niyaon, gaya ng paguunat ng lumalangoy upang lumangoy: at
kaniyang ibababa ang kaniyang kapalaluan sangpu ng gawa ng kaniyang mga
kamay.

<span id="an_25:12">25:12</span> At ang mataas na moog ng iyong mga kuta
ay kaniyang ibinaba, giniba, at ibinagsak sa lupa, hanggang sa alabok.

<span id="an_26:1">26:1</span> Sa araw na yaon ay aawitin ang awit na
ito sa lupain ng Juda: Tayo ay may matibay na bayan; kaligtasan ay
kaniyang ilalagay na pinakakuta at pinakakatibayan.

<span id="an_26:2">26:2</span> Buksan ninyo ang mga pintuang-bayan,
upang mapasukan ng matuwid na bansa na nagiingat ng katotohanan.

<span id="an_26:3">26:3</span> Iyong iingatan siya sa lubos na
kapayapaan, na ang pagiisip ay sumasa iyo: sapagka't siya'y tumitiwala
sa iyo.

<span id="an_26:4">26:4</span> Magsitiwala kayo sa Panginoon magpakailan
man: sapagka't nasa Panginoong Jehova ang walang hanggang bato.

<span id="an_26:5">26:5</span> Sapagka't ibinaba niya sila na
nagsisitahan sa itaas, na mapagmataas na bayan: kaniyang ibinaba,
ibinaba hanggang sa lupa: kaniyang ibinagsak hanggang sa alabok.

<span id="an_26:6">26:6</span> Yayapakan ng paa, sa makatuwid baga'y ng
mga paa ng dukha, at ng mga hakbang ng mapagkailangan.

<span id="an_26:7">26:7</span> Ang daan ng ganap ay katuwiran: ikaw na
matuwid ay nagtuturo ng landas ng ganap.

<span id="an_26:8">26:8</span> Oo, sa daan ng iyong mga kahatulan, Oh
Panginoon, nangaghintay kami sa iyo: sa iyong pangalan at sa alaala sa
iyo ang nasa ng aming kaluluwa.

<span id="an_26:9">26:9</span> Ninasa kita ng aking kaluluwa sa gabi;
oo, ng diwa ko sa loob ko ay hahanapin kita na masikap: sapagka't pagka
nasa lupa ang iyong mga kahatulan ay nangatututo ng katuwiran ang mga
nananahan sa sanglibutan.

<span id="an_26:10">26:10</span> Magpakita man ng awa sa masama, hindi
rin siya matututo ng katuwiran; sa lupain ng katuwiran ay gagawa siyang
may kamalian, at hindi niya mapapansin ang kamahalan ng Panginoon.

<span id="an_26:11">26:11</span> Panginoon, ang iyong kamay ay nakataas,
gayon ma'y hindi nila nakikita: nguni't makikita nila ang iyong sikap sa
bayan, at mangapapahiya; oo, sasakmalin ng apoy ang iyong mga kaaway.

<span id="an_26:12">26:12</span> Panginoon, ikaw ay magaayos ng
kapayapaan sa amin: sapagka't ikaw rin ang gumawa ng lahat naming gawa
na para sa amin.

<span id="an_26:13">26:13</span> Oh Panginoon naming Dios, ang ibang mga
panginoon, bukod sa iyo ay nagtaglay ng pagkapanginoon sa amin; nguni't
ikaw lamang ang babanggitin namin sa pangalan.

<span id="an_26:14">26:14</span> Sila'y patay, sila'y hindi mabubuhay;
sila'y namatay, sila'y hindi babangon: kaya't iyong dinalaw at sinira
sila, at pinawi mo ang lahat na alaala sa kanila.

<span id="an_26:15">26:15</span> Iyong pinarami ang bansa, Oh Panginoon,
iyong pinarami ang bansa; ikaw ay nagpakaluwalhati: iyong pinalaki ang
lahat na hangganan ng lupain.

<span id="an_26:16">26:16</span> Panginoon, sa kabagabagan ay dinalaw ka
nila, sila'y nangagbugso ng dalangin, nang pinarurusahan mo sila.

<span id="an_26:17">26:17</span> Gaya ng babae na nagdadalang-tao na
lumalapit ang panahon ng kaniyang panganganak, ay nasa hirap at
humihiyaw sa kaniyang pagdaramdam; naging gayon kami sa harap mo, Oh
Panginoon.

<span id="an_26:18">26:18</span> Kami ay nangagdalang-tao, kami ay
nalagay sa pagdaramdam, kami ay tila nanganak ng hangin; kami ay hindi
nagsigawa ng anomang kagalingan sa lupa; o nabuwal man ang mga nananahan
sa sanglibutan.

<span id="an_26:19">26:19</span> Ang iyong mga patay ay mangabubuhay;
ang aking patay na katawan ay babangon. Magsigising at magsiawit, kayong
nagsisitahan sa alabok: sapagka't ang iyong hamog ay gaya ng hamog ng
mga damo, at iluluwa ng lupa ang mga patay.

<span id="an_26:20">26:20</span> Ikaw ay parito, bayan ko, pumasok ka sa
iyong mga silid, at isara mo ang iyong mga pintuan sa palibot mo:
magkubli kang sangdali, hanggang sa ang galit ay makalampas;

<span id="an_26:21">26:21</span> Sapagka't, narito, ang Panginoon ay
lumalabas mula sa kaniyang dako upang parusahan ang mga nananahan sa
lupa dahil sa kanilang kasamaan: ililitaw naman ng lupa ang kaniyang
dugo, at hindi na tatakpan ang kaniyang nangapatay.

<span id="an_27:1">27:1</span> Sa araw na yaon ay parurusahan ng
Panginoon, ng kaniyang matigas at malaki at matibay na tabak ang
leviatan na maliksing ahas, at ang leviatan na lumilikaw na ahas, at
kaniyang papatayin ang buwaya na nasa dagat.

<span id="an_27:2">27:2</span> Sa araw na yaon: Awitin ninyo sa kaniya
ang tungkol sa isang ubasang pinagkunan ng alak.

<span id="an_27:3">27:3</span> Akong Panginoon ang nagiingat; aking
didiligin tuwituwina: baka saktan ng sinoman, aking iingatan gabi't
araw.

<span id="an_27:4">27:4</span> Kagalitan ay hindi sumasa akin: kung
makipagbaka sana ang mga dawag at mga tinik laban sa akin! akin yaong
yayapakan, aking susunuging magkakasama.

<span id="an_27:5">27:5</span> O manghawak sana siya sa aking lakas,
upang siya'y makipagpayapaan sa akin; oo, makipagpayapaan siya sa akin.

<span id="an_27:6">27:6</span> Sa mga araw na darating ay maguugat ang
Jacob; ang Israel ay mamumulaklak at magbubuko: at pupunuin nila ng
bunga ang ibabaw ng sanglibutan.

<span id="an_27:7">27:7</span> Sinaktan baga niya siya na gaya ng
pagsakit niya sa mga yaon, na nanakit sa kaniya? o pinatay siya ng ayon
sa pagpatay nila, na napatay niya?

<span id="an_27:8">27:8</span> Sa sukat, pagka iyong pinayayaon siya,
ikaw ay nakikipagtalo sa kaniya; kaniyang binago siya ng kaniyang
pagispis na hihip sa kaarawan ng silanganang hangin.

<span id="an_27:9">27:9</span> Kaya't sa pamamagitan nito ay malilinis
ang kasamaan ng Jacob, at ito ang buong bunga ng pagaalis ng kaniyang
kasalanan: pagka kaniyang ginagawa ang mga bato ng dambana na gaya ng
mga malambot na batong naluluray upang ang mga Asera at ang mga Iarawang
araw ay hindi na matatayo.

<span id="an_27:10">27:10</span> Sapagka't ang bayang nakukutaan ay
nagiisa, isang tahanang pinabayaan at iniwanan gaya ng ilang: doon
manginginain ang guya, at doon hihiga, at kakainin ang mga sanga niyaon.

<span id="an_27:11">27:11</span> Pagka ang mga sanga niyaon ay
nangatuyo, babaliin; paroroonan ng mga babae at igagatong sa apoy:
sapagka't bayan na walang unawa; kaya't ang gumawa sa kanila ay hindi
magdadalang habag sa kanila, at ang naganyo sa kanila ay hindi
magpapakita sa kanila ng lingap.

<span id="an_27:12">27:12</span> At mangyayari sa araw na yaon, na
lalagasin ng Panginoon ang bunga niyaon mula sa agos ng ilog hanggang sa
batis ng Egipto, at kayo'y mapipisang isa isa, Oh kayong mga anak ni
Israel.

<span id="an_27:13">27:13</span> At mangyayari sa araw na yaon, na ang
malaking pakakak ay hihipan; at silang nangapapahamak sa lupain ng
Asiria ay magsisiparito, at silang mga tapon sa lupain ng Egipto; at
sila'y magsisisamba sa Panginoon sa banal na bundok ng Jerusalem.

<span id="an_28:1">28:1</span> Sa aba ng putong ng kapalaluan ng mga
manglalasing sa Ephraim, at ng lipas na bulaklak ng kaniyang
maluwalhating kagandahan, na nasa ulunan ng mainam na libis nila na
nadaig ng alak!

<span id="an_28:2">28:2</span> Narito, ang Panginoon ay may isang
makapangyarihan at malakas na sugo parang bagyo ng granizo, na
manggigibang bagyo, parang unos ng bumubugsong tubig na bumabaha, ay
ibubuwal niya sa lupa sa pamamagitan ng malakas na kamay.

<span id="an_28:3">28:3</span> Ang putong ng kapalaluan ng mga
manglalasing sa Ephraim ay mayayapakan ng paa:

<span id="an_28:4">28:4</span> At ang lipas na bulaklak ng kaniyang
maluwalhating kagandahan, na nasa ulunan ng mainam na libis, magiging
gaya ng maagang hinog na bunga ng igos bago magtaginit; na kung nakikita
ng tumitingin, samantalang na sa kaniyang kamay pa, kinakain na niya.

<span id="an_28:5">28:5</span> Sa araw na yaon ay magiging putong ng
kaluwalhatian ang Panginoon ng mga hukbo, at pinakadiadema ng
kagandahan, sa nalabi sa kaniyang bayan;

<span id="an_28:6">28:6</span> At pinaka diwa ng kahatulan sa kaniya na
nauupo sa kahatulan, at pinakalakas sa kanila na umuurong sa
pakikipagbaka hanggang sa pintuang-daan.

<span id="an_28:7">28:7</span> Gayon man ang mga ito ay gumigiray dahil
sa alak, at dahil sa matapang na alak ay pahapayhapay; ang saserdote at
ang propeta ay gumigiray dahil sa matapang na alak, sila'y nangasakmal
ng alak, sila'y pahapayhapay dahil sa matapang na alak: sila'y
nangamamali sa pangitain, sila'y nangatitisod sa paghatol.

<span id="an_28:8">28:8</span> Sapagka't lahat ng mga dulang ay puno ng
suka, at ng karumihan, na anopa't walang dakong malinis.

<span id="an_28:9">28:9</span> Kanino siya magtuturo ng kaalaman? at
kanino niya ipatatalastas ang balita? silang nangalayo sa gatas, at
nangahiwalay sa suso?

<span id="an_28:10">28:10</span> Sapagka't utos at utos: utos at utos;
bilin at bilin, bilin at bilin; dito'y kaunti, doo'y kaunti.

<span id="an_28:11">28:11</span> Hindi, kundi sa pamamagitan ng mga
taong may ibang pangungusap at may iba't ibang wika ay sasalitain niya
sa bayang ito.

<span id="an_28:12">28:12</span> Na kaniyang pinagsabihan, Ito ang
kapahingahan, papagpahingahin ninyo siya na pagod; at ito ang
kaginhawahan: gayon ma'y hindi nila pinakinggan.

<span id="an_28:13">28:13</span> Kaya't ang salita ng Panginoon ay
magiging sa kanila'y utos at utos, utos at utos; bilin at bilin, bilin
at bilin; dito'y kaunti, doo'y kaunti; upang sila'y mangakayaon, at
mangapahinga, at mangabalian, at mangasilo, at mangahuli.

<span id="an_28:14">28:14</span> Kaya't iyong dinggin ang salita ng
Panginoon, ninyong mga mangduduwahaging tao, na nangagpupuno sa bayang
ito na nasa Jerusalem:

<span id="an_28:15">28:15</span> Sapagka't inyong sinabi, Tayo'y
nakipagtipan sa kamatayan, at sa Sheol ay nakipagkasundo tayo; pagka ang
mahigpit na kasakunaan ay dumaan, hindi darating sa atin; sapagka't
ating ginawang pinakakanlungan natin ang mga kabulaanan, at sa ilalim ng
kasinungalingan ay nangagkubli tayo,

<span id="an_28:16">28:16</span> Kaya't ganito ang sabi ng Panginoong
Dios, Narito, aking inilalagay sa Sion na pinakapatibayan ang isang
bato, isang batong subok, isang mahalagang batong panulok na may matibay
na patibayan: ang naniniwala ay hindi magmamadali.

<span id="an_28:17">28:17</span> At aking ilalagay na pinakapising
panukat ang katuwiran, at pinakapabato ang kabanalan: at papalisin ng
granizo ang kanlungan ng mga kabulaanan, at aapawan ng tubig ang taguang
dako.

<span id="an_28:18">28:18</span> At ang inyong tipan sa kamatayan ay
mawawalan ng kabuluhan, at ang iyong pakikipagkasundo sa Sheol ay hindi
mamamalagi; pagka ang mahigpit na kasakunaan ay daraan, kayo nga'y
ipapahamak niyaon.

<span id="an_28:19">28:19</span> Sa tuwing dadaan, tatangayin kayo;
sapagka't tuwing umaga ay daraan, sa araw at sa gabi: at mangyayari na
ang balita ay magiging kakilakilabot na matalastas.

<span id="an_28:20">28:20</span> Sapagka't ang higaan ay lalong maikli
na hindi maunatan ng tao; at ang kumot ay lalong makitid na hindi
makabalot sa kaniya.

<span id="an_28:21">28:21</span> Sapagka't ang Panginoon ay babangon na
gaya sa bundok ng Perasim, siya'y napopoot na gaya sa libis ng Gabaon;
upang kaniyang magawa ang kaniyang gawain, ang kaniyang kakaibang
gawain, at papangyarihin ang kaniyang gawain, ang kaniyang kakaibang
gawain.

<span id="an_28:22">28:22</span> Huwag nga kayong mapagtuya, baka ang
mga panali sa inyo ay magsitibay: sapagka't ang paglipol na ipinasiya,
narinig ko sa Panginoon, sa Panginoon ng mga hukbo, sa buong lupa.

<span id="an_28:23">28:23</span> Pakinggan ninyo, at dinggin ninyo ang
aking tinig, inyong dinggin, at pakinggan ang aking pananalita.

<span id="an_28:24">28:24</span> Nag-aararo bagang lagi ang mang-aararo
upang maghasik? Kaniya bagang laging binubungkal at dinudurog ang
kaniyang lupa.

<span id="an_28:25">28:25</span> Pagka kaniyang napatag ang ibabaw
niyaon hindi ba niya binibinhian ng eneldo, at ikinakalat ang binhing
comino, at inihahanay ang trigo, at ang cebada sa takdang dako, at ang
espelta sa hangganan niyaon?

<span id="an_28:26">28:26</span> Sapagka't itinuturong matuwid sa kaniya
ng kaniyang Dios, at itinuturo sa kaniya:

<span id="an_28:27">28:27</span> Sapagka't ang eneldo ay hindi ginigiik
ng panggiik na matalas, o ang gulong man ng karo ay gugulong sa comino;
kundi ang eneldo ay hinahampas ng tungkod, at ang comino ay ng pamalo.

<span id="an_28:28">28:28</span> Ang trigong ginagawang tinapay ay
ginigiling; sapagka't hindi laging magigiik: at bagaman pangalatin yaon
ng gulong ng kaniyang karo at ng kaniyang mga kabayo, hindi niya
ginigiling.

<span id="an_28:29">28:29</span> Gayon ma'y ito'y mula rin sa Panginoon
ng mga hukbo, na kamanghamangha sa payo, at marilag sa karunungan.

<span id="an_29:1">29:1</span> Hoy Ariel, Ariel, na bayang hinantungan
ni David! magdagdag kayo ng taon sa taon; magdiwang sila ng mga
kapistahan:

<span id="an_29:2">29:2</span> Akin ngang pahihirapan ang Ariel, at
magsisitangis at mananaghoy: at siya'y magiging gaya ng Ariel sa akin.

<span id="an_29:3">29:3</span> At ako'y magtatayo ng kampamento laban sa
iyo sa palibot, at kukubkubin kita ng mga kuta, at ako'y magbabangon ng
mga pangkubkob laban sa iyo.

<span id="an_29:4">29:4</span> At ikaw ay mabababa, at magsasalita mula
sa lupa, at ang iyong salita ay magiging mababa na mula sa alabok: at
ang iyong tinig ay magiging gaya ng isang nakikipagsanggunian sa
masamang espiritu, mula sa lupa, at ang iyong pananalita ay bubulong
mula sa alabok.

<span id="an_29:5">29:5</span> Nguni't ang karamihan ng iyong mga kaaway
ay magiging gaya ng munting alabok, at ang karamihan ng mga
kakilakilabot ay gaya ng ipang inililipad ng hangin: oo, magiging sa
biglang sandali.

<span id="an_29:6">29:6</span> Siya'y dadalawin ng Panginoon ng mga
hukbo sa pamamagitan ng kulog, at ng lindol, at ng malaking kaingay, ng
ipoipo at bagyo, at ng liyab ng mamumugnaw na apoy.

<span id="an_29:7">29:7</span> At ang karamihan ng lahat na bansa na
nagsisilaban sa Ariel, lahat na nagsisilaban sa kaniya at sa kaniyang
kuta, at ang nagpapahirap sa kaniya, ay magiging gaya ng panaginip na
isang pangitain sa gabi.

<span id="an_29:8">29:8</span> At mangyayari, na gaya ng kung ang isang
gutom ay nananaginip, at, narito, siya'y kumakain; nguni't siya'y
nagigising, at ang kaniyang kaluluwa ay walang anoman: o gaya ng kung
ang isang uhaw ay nananaginip, at, narito, siya'y umiinom; nguni't
siya'y nagigising, at, narito, siya'y malata, at ang kaniyang kaluluwa
ay uhaw: gayon ang mangyayari sa karamihan ng lahat na bansa, na
nagsisilaban sa bundok ng Sion.

<span id="an_29:9">29:9</span> Kayo'y mangatigilan at manganggilalas;
kayo'y mangalugod at mangabulag: sila'y lango, nguni't hindi sa alak;
sila'y gumigiray, nguni't hindi sa matapang na alak.

<span id="an_29:10">29:10</span> Sapagka't inihulog ng Panginoon sa inyo
ang diwa ng mahimbing na pagkakatulog, at ipinikit ang inyong mga mata,
na mga propeta; at ang iyong mga pangulo, na mga tagakita, ay kaniyang
tinakpan.

<span id="an_29:11">29:11</span> At ang lahat ng pangitain ay naging sa
inyo'y gaya ng mga salita ng aklat na natatatakan, na ibinibigay ng mga
tao sa isang marunong bumasa, na sinasabi, Iyong basahin ito, isinasamo
ko sa iyo: at kaniyang sinasabi, Hindi ko mababasa, sapagka't
natatatakan;

<span id="an_29:12">29:12</span> At ang aklat ay nabigay sa kaniya na
hindi marunong, na sinasabi, Iyong basahin ito, isinasamo ko sa iyo: at
kaniyang sinasabi, Ako'y hindi marunong bumasa.

<span id="an_29:13">29:13</span> At sinabi ng Panginoon, Yamang ang
bayang ito ay lumapit sa akin, at pinapupurihan ako ng kanilang bibig at
ng kanilang mga labi, nguni't inilayo ang kanilang puso sa akin, at ang
kanilang takot sa akin ay utos ng mga tao na itinuro sa kanila:

<span id="an_29:14">29:14</span> Dahil dito narito, pasisimulan kong
gawin ang isang kagilagilalas na gawa sa gitna ng bayang ito, isang
kagilagilalas na gawa at kamanghamangha: at ang karunungan ng kanilang
mga pantas ay mapapawi, at ang unawa ng kanilang mga mabait ay
malilingid.

<span id="an_29:15">29:15</span> Sa aba nila, na nagsisihanap ng
kalaliman upang ilingid sa Panginoon ang kanilang payo, at ang kanilang
mga gawa ay nasa kadiliman, at kanilang sinasabi, Sinong nakakakita sa
atin? at sinong nakakakilala sa atin?

<span id="an_29:16">29:16</span> Kayo'y nangagbabaligtad ng mga bagay!
Maibibilang bagang putik ang magpapalyok; upang sabihin ng bagay na yari
sa may-gawa sa kaniya, Hindi niya ginawa ako; o sabihin ng bagay na may
anyo tungkol sa naganyo, Siya'y walang unawa?

<span id="an_29:17">29:17</span> Hindi baga sangdaling-sangdali na
lamang, at ang Libano ay magiging mainam na bukid, at ang mainam na
bukid ay magiging pinakagubat?

<span id="an_29:18">29:18</span> At sa araw na yaon ay makikinig ang
pipi ng mga salita ng aklat, at ang mga mata ng bulag ay makakakita mula
sa kalabuan at sa kadiliman.

<span id="an_29:19">29:19</span> At mananagana naman sa kanilang
kagalakan sa Panginoon, ang maamo, at ang dukha sa gitna ng mga tao ay
magagalak sa Banal ng Israel.

<span id="an_29:20">29:20</span> Sapagka't ang kakilakilabot ay nauwi sa
wala, at ang mangduduwahagi ay naglilikat, at ang lahat na nagbabanta ng
kasamaan ay nangahiwalay:

<span id="an_29:21">29:21</span> Yaong nakapagkasala sa tao sa isang
usapin, at naglalagay ng silo doon sa sumasaway sa pintuang-bayan, at
nagliligaw sa ganap na tao sa pamamagitan ng walang kabuluhan.

<span id="an_29:22">29:22</span> Kaya't ganito ang sabi ng Panginoon, na
siyang tumubos kay Abraham, tungkol sa sangbahayan ni Jacob, Si Jacob
nga ay hindi mapapahiya o mamumula pa man ang kaniyang mukha.

<span id="an_29:23">29:23</span> Nguni't pagka kaniyang nakikita ang
kaniyang mga anak, ang gawa ng aking mga kamay, sa gitna niya, ay
kanilang aariing banal ang aking pangalan; oo, kanilang aariing banal
ang Banal ni Jacob, at magsisitayong may takot sa Dios ng Israel.

<span id="an_29:24">29:24</span> Sila namang nangamamali sa diwa ay
darating sa pagkaunawa, at silang mga mapag-upasala ay mangatututo ng
aral.

<span id="an_30:1">30:1</span> Sa aba ng mga mapanghimagsik na mga anak,
sabi ng Panginoon, na nagsisisangguni, nguni't hindi sa akin; at
nangagaalay ng alay, nguni't hindi sa aking Espiritu, upang
makapagdagdag ng kasalanan sa kasalanan:

<span id="an_30:2">30:2</span> Ang nagsisilakad na nagsisilusong sa
Egipto, at hindi nangagtanong sa aking bibig; upang mangagpakalakas sa
lakas ni Faraon, at magsitiwala sa lilim ng Egipto!

<span id="an_30:3">30:3</span> Kaya't ang lakas ni Faraon ay magiging
inyong kahihiyan, at ang pagtiwala sa lilim ng Egipto ay inyong
pagkalito.

<span id="an_30:4">30:4</span> Sapagka't ang kaniyang mga pangulo ay
nangasa Zoan, at ang kanilang mga sugo ay nagsidating sa Hanes.

<span id="an_30:5">30:5</span> Silang lahat ay mangapapahiya dahil sa
bayan na hindi nila mapapakinabangan, na hindi tulong o pakinabang man,
kundi kahihiyan, at kakutyaan din naman.

<span id="an_30:6">30:6</span> Ang hula tungkol sa mga hayop ng Timugan.
Sa lupain ng kabagabagan at ng kahapisan, na pinanggagalingan ng leong
babae at lalake, ng ulupong at ng lumilipad na makamandag na ahas,
kanilang dinadala ang kanilang mga kayamanan sa mga gulugod ng mga
batang asno, at ang kanilang mga kayamanan sa umbok ng gulugod ng mga
kamelyo, sa isang bayan na hindi nila mapapakinabangan.

<span id="an_30:7">30:7</span> Sapagka't ang Egipto ay tumulong na
walang kabuluhan, at walang kapararakan: kaya't aking tinawag siyang
Rahab na nauupong walang kibo.

<span id="an_30:8">30:8</span> Ngayo'y yumaon ka, isulat mo sa harap
nila sa isang tapyas na bato, at ititik mo sa isang aklat upang manatili
sa panahong darating na walang hanggan.

<span id="an_30:9">30:9</span> Sapagka't mapanghimagsik na bayan, mga
sinungaling na anak, mga anak na hindi didinig ng kautusan ng Panginoon:

<span id="an_30:10">30:10</span> Na nagsasabi sa mga tagakita, Huwag
kayong kumita; at sa mga propeta, Huwag kayong manghula sa amin ng mga
matuwid na bagay, magsalita kayo sa amin ng mga malubay na bagay,
manghula kayo ng mga magdarayang bagay:

<span id="an_30:11">30:11</span> Humiwalay kayo sa daan, lumihis kayo sa
landas, papaglikatin ninyo ang Banal ng Israel sa harap namin.

<span id="an_30:12">30:12</span> Kaya't ganito ang sabi ng Banal ng
Israel, Sapagka't inyong hinamak ang salitang ito, at nagsitiwala kayo
sa kapighatian at kasuwailan, at yaon ay inyong inaasahan:

<span id="an_30:13">30:13</span> Kaya't ang kasamaang ito ay magiging sa
inyo'y gaya ng batong sira na madaling mababagsak, na natatanggal sa
isang matayog na pader, na biglang dumarating ang pagkasira sa isang
sangdali.

<span id="an_30:14">30:14</span> At yao'y kaniyang babasagin na gaya ng
pagbasag ng palyok ng magpapalyok, na nababasag na putolputol na walang
matitira; na anopat walang masusumpungan na kapiraso sa mga putol
niyaon, na maikukuha ng apoy mula sa apuyan, o maikakadlo ng tubig sa
balon.

<span id="an_30:15">30:15</span> Sapagka't ganito ang sabi ng Panginoong
Dios, ng Banal ng Israel, Sa pagbabalik at sa pagpapahinga ay
matitiwasay kayo; sa katahimikan at sa pagasa ay magiging ang inyong
lakas. At hindi ninyo inibig.

<span id="an_30:16">30:16</span> Kundi inyong sinabi, Hindi, sapagka't
kami ay magsisitakas na mangangabayo: kaya kayo'y magsisitakas: at, Kami
ay magsisisakay sa mga maliksi; kaya't silang magsisihabol sa inyo ay
maliliksi.

<span id="an_30:17">30:17</span> Isang libo ay tatakas sa saway ng isa;
sa saway ng lima ay tatakas kayo: hanggang sa kayo'y maiwang parang
isang palatandaan sa taluktok ng bundok, at gaya ng isang watawat sa
isang burol.

<span id="an_30:18">30:18</span> At dahil dito maghihintay ang
Panginoon, upang siya'y maging mapagbiyaya sa inyo, at kaya't mabubunyi
siya, na siya'y magdadalang habag sa inyo: sapagka't ang Panginoon ay
Dios ng kahatulan; mapapalad yaong lahat na nangaghihintay sa kaniya.

<span id="an_30:19">30:19</span> Sapagka't ang bayan ay tatahan sa Sion
sa Jerusalem: ikaw ay hindi na iiyak pa; siya'y tunay na magiging
mapagbiyaya sa iyo sa tinig ng iyong daing; pagka kaniyang maririnig,
sasagutin ka niya.

<span id="an_30:20">30:20</span> At bagaman bigyan kayo ng Panginoon ng
tinapay ng kasakunaan at ng tubig ng kadalamhatian, gayon may hindi na
makukubli pa ang iyong mga tagapagturo, kundi makikita ng iyong mga mata
ang iyong mga tagapagturo:

<span id="an_30:21">30:21</span> At ang iyong mga pakinig ay makakarinig
ng salita sa likuran mo, na nagsasabi, Ito ang daan, lakaran ninyo;
pagka kayo'y pumipihit sa kanan, at pagka kayo'y pumipihit sa kaliwa.

<span id="an_30:22">30:22</span> At inyong lalapastanganin ang mga
panakip ng inyong mga larawang pilak na inanyuan at ang pangbalot sa
inyong mga larawang ginto na binubo: iyong ipaghahagis na gaya ng
maruming bagay: iyong sasabihin, Humayo ka.

<span id="an_30:23">30:23</span> At Siya ay magbibigay ng ulan sa iyong
binhi, na iyong hahasikan ang lupa; at ng pagkaing bunga ng lupa, at
magiging mataba at sagana. Sa araw na yaon ay manginginain ang iyong mga
hayop sa mga malaking pastulan.

<span id="an_30:24">30:24</span> Ang mga baka at gayon din ang mga
guyang asno na bumubukid ng lupa ay magsisikain ng may lasang pagkain,
na pinahanginan ng pala at hunkoy.

<span id="an_30:25">30:25</span> At magkakaroon ng mga ilog at mga balon
ng tubig sa lahat na mataas na bundok, at sa lahat na matayog na burol,
sa araw ng malaking patayan, pagka ang mga moog ay nabubuwal.

<span id="an_30:26">30:26</span> Bukod dito'y ang liwanag ng buwan ay
magiging gaya ng liwanag ng araw, at ang liwanag ng araw ay magpipito,
na gaya ng liwanag ng pitong araw, sa araw na talian ng Panginoon ang
sugat ng kaniyang bayan, at pagalingin ang bugbog na kanilang sugat.

<span id="an_30:27">30:27</span> Narito, ang pangalan ng Panginoon ay
magmumula sa malayo, na nagniningas ng kaniyang galit, at nasa
umiilanglang na salimuot na usok: ang kaniyang mga labi ay puno ng
pagkagalit, at ang kaniyang dila ay gaya ng mamumugnaw na apoy:

<span id="an_30:28">30:28</span> At ang kaniyang hinga ay gaya ng
umaapaw na ilog, na umaabot hanggang sa leeg, upang igigin ang mga bansa
ng pangigig na pangsira; at isang paningkaw na nakapagpapaligaw ay
malalagay sa mga panga ng mga bayan.

<span id="an_30:29">30:29</span> Kayo'y mangagkakaroon ng awit na gaya
ng sa gabi pagka ang banal na kapistahan ay ipinagdidiwang; at kasayahan
ng puso, na gaya ng yumayaon na may plauta upang masok sa bundok ng
Panginoon, sa malaking Bato ng Israel.

<span id="an_30:30">30:30</span> At iparirinig ng Panginoon ang kaniyang
maluwalhating tinig, at ipakikilala ang pagbabaka ng kaniyang bisig, na
may pagkagalit ng kaniyang galit, at ng liyab ng mamumugnaw na apoy, na
may bugso ng ulan, at bagyo, at granizo,

<span id="an_30:31">30:31</span> Sapagka't sa pamamagitan ng tinig ng
Panginoon ay mangagkakawatakwatak ang taga Asiria, na nananakit ng
pamalo.

<span id="an_30:32">30:32</span> At bawa't hampas ng takdang tungkod, na
ibabagsak ng Panginoon sa kaniya, mangyayaring may mga pandereta at may
mga alpa; at sa mga pakikipagbakang may pagkayanig ay makikipaglaban
siya sa kanila,

<span id="an_30:33">30:33</span> Sapagka't ang Topheth ay handa nang
malaon; oo, sa ganang hari ay inihanda; kaniyang pinalalim at pinalaki:
ang bunton niyaon ay apoy at maraming kahoy: ang hinga ng Panginoon na
gaya ng bugso ng azufre, ay nagpapaningas ng apoy.

<span id="an_31:1">31:1</span> Sa aba nila na nagsisilusong sa Egipto na
humihinging tulong, at nagsisiasa sa mga kabayo; at nagsisitiwala sa mga
karo, sapagka't marami, at sa mga mangangabayo, sapagka't mga totoong
napakalakas; nguni't hindi sila nagsisitiwala sa Banal ng Israel, o
hinahanap man ang Panginoon!

<span id="an_31:2">31:2</span> Gayon ma'y siya'y pantas, at magdadala ng
kasamaan, at hindi iuurong ang kaniyang mga salita, kundi babangon laban
sa bahay ng mga manggagawa ng kasamaan, at laban sa tulong nila na
nagsisigawa ng kasamaan.

<span id="an_31:3">31:3</span> Ang mga Egipcio nga ay mga tao, at hindi
Dios; at ang kanilang mga kabayo ay laman, at hindi diwa: at pagka
iuunat ng Panginoon ang kaniyang kamay, siyang tumutulong ay matitisod,
at gayon din siyang tinutulungan ay mabubuwal, at silang lahat ay
mangalilipol na magkakasama.

<span id="an_31:4">31:4</span> Sapagka't ganito ang sabi ng Panginoon sa
akin, Kung paano na ang leon at ang batang leon ay umuungal sa kaniyang
huli, pagka ang karamihan ng mga pastor ay nagpipisan laban sa kaniya,
na hindi siya matatakot sa kanilang tinig, o maduduwag man dahil sa
ingay nila: gayon bababa ang Panginoon ng mga hukbo sa bundok ng Sion,
at sa burol niyaon upang makipaglaban.

<span id="an_31:5">31:5</span> Gaya ng mga ibong nagsisilipad gayon
aampunin ng Panginoon ng mga hukbo ang Jerusalem; yao'y kaniyang
aampunin at ililigtas, siya'y daraan at iingatan niya,

<span id="an_31:6">31:6</span> Kayo'y manumbalik sa kaniya na inyong
pinanghimagsikan lubha, Oh mga anak ni Israel.

<span id="an_31:7">31:7</span> Sapagka't sa araw na yaon ay itatapon ng
bawa't tao ang kaniyang mga diosdiosang pilak, at ang kaniyang mga
diosdiosang ginto, na ginawa ng inyong sariling mga kamay, sa ganang
inyo ay naging kasalanan,

<span id="an_31:8">31:8</span> Kung magkagayo'y mabubuwal ang taga
Asiria sa pamamagitan ng tabak, na hindi sa tao: at ang tabak, na hindi
sa mga tao, lalamon sa kaniya: at kaniyang tatakasan ang tabak, at ang
kaniyang mga binata ay magiging mamumuwis.

<span id="an_31:9">31:9</span> At ang kaniyang malaking bato ay
lalagpasan, dahil sa kakilabutan, at ang kaniyang mga pangulo ay
masisindak sa watawat, sabi ng Panginoon, na ang kaniyang apoy ay nasa
Sion, at ang kaniyang hurno ay nasa Jerusalem.

<span id="an_32:1">32:1</span> Narito, isang hari ay maghahari sa
katuwiran, at mga pangulo ay magpupuno sa kahatulan.

<span id="an_32:2">32:2</span> At isang lalake ay magiging gaya ng isang
kublihang dako sa hangin, at kanlungan sa bagyo, gaya ng mga ilog ng
tubig sa tuyong dako, gaya ng lilim ng malaking bato sa kinapapagurang
lupain.

<span id="an_32:3">32:3</span> At ang mga mata nila na nangakakakita ay
hindi manganlalabo, at ang mga tainga nila na nangakikinig ay
mangakikinig.

<span id="an_32:4">32:4</span> Ang puso naman ng walang bahala ay
makakaunawa ng kaalaman, at ang dila ng mga utal ay mangahahanda upang
mangagsalita ng malinaw.

<span id="an_32:5">32:5</span> Ang taong mangmang ay hindi na tatawagin
pang dakila o ang magdaraya man ay sasabihing magandang-loob.

<span id="an_32:6">32:6</span> Sapagka't ang taong mangmang ay
magsasalita ng kasamaan, at ang kaniyang puso ay gagawa ng kasalanan,
upang magsanay ng paglapastangan, at magsalita ng kamalian laban sa
Panginoon, upang alisan ng makakain ang taong gutom, at upang
papagkulangin ang inumin ng uhaw.

<span id="an_32:7">32:7</span> Ang mga kasangkapan din naman ng
magdaraya ay masama: siya'y kumakatha ng mga masamang katha upang ibuwal
ang mga maamo sa pamamagitan ng mga sinungaling na salita, pagka nga ang
mapagkailangan ay nagsasalita ng matuwid.

<span id="an_32:8">32:8</span> Nguni't ang mapagbiyaya ay kumakatha ng
mga bagay na pagbibiyaya; at sa mga bagay na pagbibiyaya ay mananatili
siya.

<span id="an_32:9">32:9</span> Kayo'y magsibangon, kayong mga babaing
tiwasay, at dinggin ninyo ang tinig ko; ninyong mga walang bahalang anak
na babae, pakinggan ninyo ang aking pananalita.

<span id="an_32:10">32:10</span> Sapagka't sa mga araw na sa dako pa
roon ng isang taon ay mangababagabag kayo, kayong mga walang bahalang
babae: sapagka't ang ani ng ubas ay magkukulang, ang pagaani ay hindi
darating.

<span id="an_32:11">32:11</span> Kayo'y magsipanginig, kayong mga
babaing tiwasay; kayo'y mangabagabag, kayong mga walang bahala; kayo'y
magsipaghubo, at kayo'y magsipaghubad, at mangagbigkis kayo ng kayong
magaspang sa inyong mga balakang.

<span id="an_32:12">32:12</span> Sila'y magsisidagok sa mga dibdib dahil
sa mga maligayang parang, dahil sa mabungang puno ng ubas.

<span id="an_32:13">32:13</span> Sa lupain ng aking bayan ay tutubo ang
mga tinik at mga dawag; oo, sa lahat na bahay na kagalakan sa masayang
bayan:

<span id="an_32:14">32:14</span> Sapagka't ang bahay-hari ay
mapapabayaan; ang mataong bayan ay magiging ilang; ang burol at ang
bantayang moog ay magiging mga pinaka yungib magpakailan man, kagalakan
ng mga mailap na asno, pastulan ng mga kawan;

<span id="an_32:15">32:15</span> Hanggang sa mabuhos sa atin ang
Espiritu na mula sa itaas, at ang ilang ay maging mabungang bukid, at
ang mabungang bukid ay mabilang na pinakagubat.

<span id="an_32:16">32:16</span> Kung magkagayo'y tatahan ang kahatulan
sa ilang, at ang katuwiran ay titira sa mabungang bukid.

<span id="an_32:17">32:17</span> At ang gawain ng katuwiran ay magiging
kapayapaan; at ang bunga ng katuwiran ay katahimikan at pagkakatiwala
kailan man.

<span id="an_32:18">32:18</span> At ang bayan ko ay tatahan sa payapang
tahanan, at sa mga tiwasay na tahanan, at sa mga tahimik na dako na
pahingahan.

<span id="an_32:19">32:19</span> Nguni't lalagpak ang granizo, sa
ikasisira ng gubat; at ang bayan ay lubos na mawawasak.

<span id="an_32:20">32:20</span> Mapapalad kayo na nangaghahasik sa
siping ng lahat na tubig, na nangagpapalakad ng mga paa ng baka at ng
asno.

<span id="an_33:1">33:1</span> Sa aba mo na sumasamsam, at ikaw ay hindi
nasamsaman; at gumagawa na may kataksilan, at sila'y hindi gumawang may
kataksilan sa iyo! Pagka ikaw ay naglikat ng pagsamsam, ikaw ay
sasamsaman; at pagka ikaw ay nakatapos ng paggawang may kataksilan,
sila'y gagawang may kataksilan sa iyo.

<span id="an_33:2">33:2</span> Oh Panginoon, magmahabagin ka sa amin;
aming hinintay ka: ikaw ay maging kanilang bisig tuwing umaga; aming
kaligtasan naman sa panahon ng kabagabagan.

<span id="an_33:3">33:3</span> Sa ingay ng kagulo ay nagsisitakas ang
mga bayan; sa pagbangon mo ay nagsisipangalat ang mga bansa.

<span id="an_33:4">33:4</span> At ang iyong samsam ay pipisanin na gaya
ng pagpisan ng uod: kung paanong ang mga balang ay nagsisilukso ay gayon
luluksuhan ng mga tao.

<span id="an_33:5">33:5</span> Ang Panginoon ay nahayag; sapagka't
siya'y tumatahan sa mataas: kaniyang pinuno ang Sion ng kahatulan at
katuwiran.

<span id="an_33:6">33:6</span> At magkakaroon ng kapanatagan sa iyong
mga panahon, kasaganaan ng kaligtasan, karunungan at kaalaman: ang
pagkatakot sa Panginoon ay kaniyang kayamanan.

<span id="an_33:7">33:7</span> Narito, ang kanilang mga matapang ay
nagsisihiyaw sa labas; ang mga sugo ng kapayapaan ay nagsisiiyak na
mainam.

<span id="an_33:8">33:8</span> Ang mga lansangan ay sira, ang palalakad
na tao ay naglilikat: kaniyang sinira ang tipan, kaniyang hinamak ang
mga bayan, hindi niya pinakukundanganan ang kapuwa tao.

<span id="an_33:9">33:9</span> Ang lupain ay nananangis at nahahapis:
ang Libano ay nahihiya at natutuyo: ang Saron ay gaya ng isang ilang; at
ang Basan at ang Carmel ay napapaspas ang kanilang mga dahon.

<span id="an_33:10">33:10</span> Ngayo'y babangon ako, sabi ng
Panginoon; ngayo'y magpapakataas ako; ngayo'y magpapakadakila ako.

<span id="an_33:11">33:11</span> Kayo'y mangaglilihi ng ipa, kayo'y
manganganak ng dayami: ang inyong hinga ay apoy na pupugnaw sa inyo.

<span id="an_33:12">33:12</span> At ang mga bayan ay magiging gaya ng
pagluluto ng apog: gaya ng mga putol na mga tinik, na mga nasusunog sa
apoy.

<span id="an_33:13">33:13</span> Pakinggan ninyo, ninyong nangasa
malayo, kung ano ang aking ginawa; at kilalanin ninyo, na nangasa
malapit, ang aking kapangyarihan.

<span id="an_33:14">33:14</span> Ang mga makasalanan sa Sion ay
nangatatakot; nanginginig ang mga masasama. Sino sa atin ang tatahan sa
mamumugnaw na apoy? Sino sa atin ang tatahan sa walang hanggang ningas?

<span id="an_33:15">33:15</span> Siyang lumalakad ng matuwid, at
nagsasalita ng matuwid; siyang humahamak ng pakinabang sa mga
kapighatian, na iniuurong ang kaniyang mga kamay sa paghawak ng mga
suhol, na nagtatakip ng kaniyang mga tainga ng pagdinig ng tungkol sa
dugo, at ipinipikit ang kaniyang mga mata sa pagtingin sa kasamaan;

<span id="an_33:16">33:16</span> Siya'y tatahan sa mataas, ang kaniyang
dakong sanggalangan ay ang mga katibayan na malalaking bato: ang
kaniyang tinapay ay mabibigay sa kaniya; ang kaniyang tubig ay sagana.

<span id="an_33:17">33:17</span> Makikita ng iyong mga mata ang hari sa
kaniyang kagandahan: sila'y tatanaw sa isang lupaing malawak.

<span id="an_33:18">33:18</span> Ang inyong puso ay gugunita ng
kakilabutan: saan nandoon siya na bumibilang, saan nandoon siya na
tumitimbang ng buwis? saan nandoon siya na bumibilang ng mga moog?

<span id="an_33:19">33:19</span> Hindi mo makikita ang mabagsik na
bayan, ang bayan na may malalim na pananalita na hindi mo matatalastas,
na may ibang wika na hindi mo mauunawa.

<span id="an_33:20">33:20</span> Tumingin ka sa Sion, ang bayan ng ating
mga takdang kapistahan: makikita ng iyong mga mata ang Jerusalem na
tahimik na tahanan, isang tabernakulo na hindi makikilos, ang mga tulos
niyao'y hindi mangabubunot kailan man, o mapapatid man ang alin man sa
mga tali niyaon.

<span id="an_33:21">33:21</span> Kundi doon ay sasa atin ang Panginoon
sa kamahalan, na dako ng mga maluwang na ilog at batis; na hindi
daraanan ng mga daong na may mga gaod, o daraanan man ng magilas na
sasakyang dagat.

<span id="an_33:22">33:22</span> Sapagka't ang Panginoon ay ating hukom,
ang Panginoon ay ating tagapaglagda ng kautusan, ang Panginoon ay ating
hari; kaniyang ililigtas tayo.

<span id="an_33:23">33:23</span> Ang iyong mga tali ay nangakalag: hindi
nila mapatibay ang kanilang palo, hindi nila mailadlad ang layag: ang
huli nga na malaking samsam ay binahagi; ang pilay ay kumuha ng huli.

<span id="an_33:24">33:24</span> At ang mamamayan ay hindi magsasabi,
Ako'y may sakit: ang bayan na tumatahan doon ay patatawarin sa kanilang
kasamaan.

<span id="an_34:1">34:1</span> Kayo'y magsilapit, kayong mga bansa,
upang mangakinig; at dinggin ninyo, ninyong mga bayan: dinggin ng lupa
at ng buong narito; ng sanglibutan, at ng lahat na bagay na nagsisilitaw
rito.

<span id="an_34:2">34:2</span> Sapagka't ang Panginoon ay may galit
laban sa lahat na bansa, at pusok ng loob laban sa lahat nilang hukbo:
kaniyang lubos na nilipol sila, kaniyang ibinigay sila sa patayan.

<span id="an_34:3">34:3</span> Ang kanilang patay naman ay matatapon, at
ang baho ng kanilang mga bangkay ay aalingasaw, at ang mga bundok ay
tutunawin ng kanilang dugo.

<span id="an_34:4">34:4</span> At ang lahat na natatanaw sa langit ay
malilipol, at ang langit ay mababalumbong parang isang ikid: at ang buo
nilang hukbo ay mawawala na parang dahong nalalanta sa puno ng ubas, at
gaya ng lantang dahon ng puno ng igos.

<span id="an_34:5">34:5</span> Sapagka't ang aking tabak ay nalango sa
langit: narito, yao'y bababa sa Edom, at sa bayan ng aking sumpa, sa
kahatulan.

<span id="an_34:6">34:6</span> Ang tabak ng Panginoon ay napuno ng dugo,
tumaba ng katabaan, sa dugo ng mga kordero at ng mga kambing, sa taba ng
mga bato ng mga lalaking tupa: sapagka't may hain sa Panginoon sa Bosra,
at may malaking patayan sa lupain ng Edom.

<span id="an_34:7">34:7</span> At ang mga mailap na baka ay
magsisibabang kasama nila at ang mga baka na kasama ng mga toro, at ang
kanilang lupain ay malalango ng dugo, at ang kanilang alabok ay tataba
ng katabaan.

<span id="an_34:8">34:8</span> Sapagka't kaarawan ng panghihiganti ng
Panginoon, na taon ng kagantihan sa pagaaway sa Sion.

<span id="an_34:9">34:9</span> At ang mga batis niya ay magiging sahing,
at ang alabok niya ay azufre, at ang lupain niya ay magiging nagniningas
na sahing.

<span id="an_34:10">34:10</span> Hindi mapapatay sa gabi o sa araw man;
ang usok niyaon ay iilanglang magpakailan man: sa buong panahon ay
malalagay na sira; walang daraan doon magpakailankailan man.

<span id="an_34:11">34:11</span> Kundi aariin ng ibong pelikano at ng
hayop na erizo; at ang kuwago at ang uwak ay magsisitahan doon: at
kaniyang iuunat doon ang panukat na pising panglito, at ang pabatong
pangpawala ng tao.

<span id="an_34:12">34:12</span> Kanilang tatawagin ang mga mahal na tao
niyaon sa kaharian, nguni't mawawalan doon; at lahat niyang mga pangulo
ay magiging parang wala.

<span id="an_34:13">34:13</span> At mga tinikan ay tutubo sa kaniyang
mga palacio, mga kilitis at mga lipay ay sa mga kuta niyaon: at magiging
tahanan ng mga chakal, looban ng mga avestruz.

<span id="an_34:14">34:14</span> At ang mga mailap na hayop sa ilang ay
makikipagsalubong doon sa mga lobo, at ang lalaking kambing ay hihiyaw
sa kaniyang kasama; oo, ang malaking kuwago ay tatahan doon, at
makakasumpong siya ng dakong pahingahan.

<span id="an_34:15">34:15</span> Doon maglulungga ang maliksing ahas, at
mangingitlog, at mangapipisa, at aampunin sa ilalim ng kaniyang lilim;
oo, doon magpipisan ang mga lawin, bawa't isa'y kasama ng kaniyang
kasamahan.

<span id="an_34:16">34:16</span> Inyong saliksikin sa aklat ng
Panginoon, at inyong basahin: kahit isa sa mga ito ay hindi magkukulang,
walang mangangailangan ng kaniyang kasama; sapagka't iniutos ng aking
bibig, at pinisan sila ng kaniyang Espiritu.

<span id="an_34:17">34:17</span> At kaniyang pinagsapalaran, at binahagi
ng kaniyang kamay sa kanila sa pamamagitan ng pising panukat: kanilang
aariin magpakailan man, sa sali't saling lahi ay tatahan sila roon.

<span id="an_35:1">35:1</span> Ang ilang at ang tuyong lupa ay sasaya;
at ang ilang ay magagalak, at mamumulaklak na gaya ng rosa.

<span id="an_35:2">35:2</span> Mamumulaklak ng sagana, at magagalak ng
kagalakan at awitan; ang kaluwalhatian ng Libano ay mapaparoon, ang
karilagan ng Carmel at ng Saron: kanilang makikita ang kaluwalhatian ng
Panginoon, ang karilagan ng ating Dios.

<span id="an_35:3">35:3</span> Inyong palakasin ang mga mahinang kamay,
at patatagin ang mga mahinang tuhod.

<span id="an_35:4">35:4</span> Inyong sabihin sa kanila na matatakuting
puso, Kayo'y mangagpakatapang, huwag kayong mangatakot: narito, ang
inyong Dios ay pariritong may panghihiganti, may kagantihan ng Dios;
siya'y paririto at ililigtas kayo.

<span id="an_35:5">35:5</span> Kung magkagayo'y madidilat ang mga mata
ng bulag, at ang mga pakinig ng bingi ay mabubuksan.

<span id="an_35:6">35:6</span> Kung magkagayo'y lulukso ang pilay na
parang usa, at ang dila ng pipi ay aawit: sapagka't sa ilang ay bubukal
ang tubig, at magkakailog sa ilang.

<span id="an_35:7">35:7</span> At ang buhanginang kumikislap ay magiging
lawa, at ang uhaw na lupa ay mga bukal ng tubig; sa tahanan ng mga
chakal, na kanilang hinihiligan, magkakaroon ng damo pati ng mga tambo
at mga yantok.

<span id="an_35:8">35:8</span> At magkakaroon doon ng isang lansangan,
at ng isang daan, at tatawagin Ang daan ng kabanalan; ang marumi ay
hindi daraan doon; kundi magiging sa kaniyang bayan: ang mga palalakad
na tao, oo, maging ang mga mangmang, ay hindi mangaliligaw roon.

<span id="an_35:9">35:9</span> Hindi magkakaroon ng leon doon, o sasampa
man doon ang anomang mabangis na hayop, hindi mangasusumpungan doon;
kundi ang nangatubos ay lalakad doon.

<span id="an_35:10">35:10</span> At ang pinagtutubos ng Panginoon ay
mangagbabalik, at magsisiparoong nagaawitan sa Sion; at walang hanggang
kagalakan ay mapapasa kanilang mga ulo: sila'y mangagtatamo ng kasayahan
at kagalakan, at ang kapanglawan at ang pagbubuntong-hininga ay
mapaparam.

<span id="an_36:1">36:1</span> Nangyari nga nang ikalabing apat na taon
ng haring Ezechias, na umahon si Sennacherib na hari sa Asiria laban sa
lahat na bayang nakukutaan ng Juda, at pinagsakop.

<span id="an_36:2">36:2</span> At sinugo ng hari sa Asiria si Rabsaces
sa Jerusalem mula sa Lachis sa haring Ezechias, na may malaking hukbo.
At siya'y tumayo sa tabi ng padaluyan ng tubig ng lalong mataas na
tipunan ng tubig sa lansangan ng parang ng tagapagpaputi.

<span id="an_36:3">36:3</span> Nang magkagayo'y nilabas siya ni Eliacim
na anak ni Hilcias, na katiwala sa bahay, at ni Sebna na kalihim, at ni
Joah na anak ni Asaph na kasangguni.

<span id="an_36:4">36:4</span> At sinabi ni Rabsaces sa kanila, Sabihin
ninyo ngayon kay Ezechias, Ganito ang sabi ng dakilang hari, ng hari sa
Asiria, Anong pagasa itong iyong tinitiwalaan?

<span id="an_36:5">36:5</span> Aking sinasabing ang iyong payo at
kalakasan sa pakikidigma ay mga salita lamang na walang kabuluhan:
ngayo'y kanino ka tumitiwala na ikaw ay nanghimagsik laban sa akin?

<span id="an_36:6">36:6</span> Narito, ikaw ay tumitiwala sa tungkod na
ito na tambong lapok, sa makatuwid baga'y sa Egipto, na kung ang sinoman
ay sumandal, ay bubutas sa kaniyang kamay, at tatasakan: nagiging gayon
si Faraong hari sa Egipto sa lahat na nagsisitiwala sa kaniya.

<span id="an_36:7">36:7</span> Nguni't kung iyong sabihin sa akin, Kami
ay nagsisitiwala sa Panginoon naming Dios: hindi baga siya'y yaong
inalisan ni Ezechias ng mga mataas na dako at ng mga dambana, at nagsabi
sa Juda at sa Jerusalem, Kayo'y magsisisamba sa harap ng dambanang ito?

<span id="an_36:8">36:8</span> Ngayon nga isinasamo ko sa iyo, na
magbigay ka ng mga sanla sa aking panginoon na hari sa Asiria, at
bibigyan kita ng dalawang libong kabayo, kung ikaw ay makapaglalagay sa
ganang iyo ng mga mananakay sa mga yaon.

<span id="an_36:9">36:9</span> Paano ngang iyong mapapipihit ang mukha
ng isang kapitan sa pinakamababa sa mga alipin ng aking panginoon, at
ilalagak mo ang iyong tiwala sa Egipto dahil sa mga karo at dahil sa mga
mangangabayo?

<span id="an_36:10">36:10</span> At ako baga'y umahon na di ko kasama
ang Panginoon laban sa lupaing ito upang lipulin? Sinabi ng Panginoon sa
akin, Ikaw ay umahon laban sa lupaing ito, at iyong lipulin.

<span id="an_36:11">36:11</span> Nang magkagayo'y sinabi ni Eliacim, at
ni Sebna at ni Joah kay Rabsaces, Isinasamo ko sa iyo na ikaw ay
magsalita sa iyong mga lingkod sa wikang Siria: sapagka't aming
naiintindihan: at huwag kang magsalita sa amin sa wikang Judio, sa mga
pakinig ng bayan na nasa kuta.

<span id="an_36:12">36:12</span> Nguni't sinabi ni Rabsaces, Sinugo baga
ako ng aking panginoon sa iyong panginoon, at sa iyo, upang magsalita ng
mga salitang ito? di baga niya ako sinugo sa mga lalake na nangakaupo sa
kuta, upang kumain ng kanilang sariling dumi, at upang uminom ng
kanilang tubig na kasama ninyo?

<span id="an_36:13">36:13</span> Nang magkagayo'y tumayo si Rabsaces, at
humiyaw ng malakas na tinig sa wikang Judio, at nagsabi: Dinggin ninyo
ang mga salita ng dakilang hari, ng hari sa Asiria.

<span id="an_36:14">36:14</span> Ganito ang sabi ng hari, Huwag kayong
padaya kay Ezechias; sapagka't hindi niya maililigtas kayo:

<span id="an_36:15">36:15</span> O patiwalain man kayo ni Ezechias sa
Panginoon, na sabihin: Walang pagsalang ililigtas tayo ng Panginoon; ang
bayang ito ay hindi mapapasa kamay ng hari sa Asiria.

<span id="an_36:16">36:16</span> Huwag ninyong dinggin si Ezechias:
sapagka't ganito ang sabi ng hari sa Asiria, Makipagpayapaan kayo sa
akin, at labasin ninyo ako; at kumain ang bawa't isa sa inyo sa kaniyang
puno ng ubas, at ang bawa't isa sa kaniyang puno ng igos, at inumin ng
bawa't isa sa inyo ang tubig ng kaniyang sariling balon:

<span id="an_36:17">36:17</span> Hanggang sa ako'y dumating at dalhin ko
kayo sa isang lupaing gaya ng inyong sariling lupain, na lupain ng trigo
at ng alak, na lupain ng tinapay at ng mga ubasan.

<span id="an_36:18">36:18</span> Huwag kayong pahikayat kay Ezechias, na
sabihin, Ililigtas tayo ng Panginoon. Nagligtas baga ang sinoman sa mga
dios ng mga bansa ng kaniyang lupain sa kamay ng hari sa Asiria?

<span id="an_36:19">36:19</span> Saan nandoon ang mga dios ng Hamath at
ng Arphad? saan nandoon ang mga dios ng Sephar-vaim? iniligtas baga nila
ang Samaria sa aking kamay?

<span id="an_36:20">36:20</span> Sino sa kanila sa lahat na dios ng mga
lupaing ito, ang nagligtas ng kanilang lupain sa aking kamay, na
ililigtas ng Panginoon ang Jerusalem sa aking kamay?

<span id="an_36:21">36:21</span> Nguni't sila'y nagsitahimik, at hindi
nagsisagot sa kaniya ng kahit isang salita: sapagka't iniutos nga ng
hari na sinasabi, Huwag ninyong sagutin siya.

<span id="an_36:22">36:22</span> Nang magkagayo'y naparoon si Eliacim na
anak ni Hilcias, na siyang tagapamahala sa bahay, at si Sebna na kalihim
at si Joah na anak ni Asaph na kasangguni, kay Ezechias na ang kanilang
suot ay hapak, at isinaysay sa kaniya ang mga salita ni Rabsaces.

<span id="an_37:1">37:1</span> At nangyari, nang marinig ng haring
Ezechias ay hinapak niya ang kaniyang mga suot, at nagbalot ng kayong
magaspang, at pumasok sa bahay ng Panginoon.

<span id="an_37:2">37:2</span> At kaniyang sinugo si Eliacim, na
katiwala sa bahay, at si Sebna na kalihim, at ang mga matanda sa mga
saserdote, na may balot na kayong magaspang, kay Isaias na propeta na
anak ni Amoz.

<span id="an_37:3">37:3</span> At sinabi nila sa kaniya, Ganito ang sabi
ni Ezechias, Ang araw na ito ay kaarawan ng kabagabagan, at ng pagsaway,
at ng paghamak: sapagka't ang mga anak ay dumating sa kapanganakan, at
walang kalakasang ipanganak.

<span id="an_37:4">37:4</span> Marahil ay pakikinggan ng Panginoon mong
Dios ang mga salita ni Rabsaces, na siyang sinugo ng kaniyang panginoon
na hari sa Asiria upang tungayawin ang buhay na Dios, at sansalain ang
mga salita na narinig ng Panginoon mong Dios: kaya't ilakas mo ang iyong
dalangin dahil sa nalabi na naiwan.

<span id="an_37:5">37:5</span> Sa gayo'y ang mga lingkod ng haring
Ezechias ay naparoon kay Isaias.

<span id="an_37:6">37:6</span> At sinabi ni Isaias sa kanila, Ganito ang
inyong sasabihin sa inyong panginoon, Ganito ang sabi ng Panginoon,
Huwag kang matakot sa mga salita na iyong narinig, na ipinanungayaw sa
akin ng mga lingkod ng hari sa Asiria.

<span id="an_37:7">37:7</span> Narito, ako'y maglalagay ng espiritu sa
kaniya, at siya'y makakarinig ng kaingay, at babalik sa kaniyang
sariling lupain; at aking ipabubuwal siya sa pamamagitan ng tabak sa
kaniyang sariling lupain.

<span id="an_37:8">37:8</span> Sa gayo'y bumalik si Rabsaces, at
nasumpungan ang hari sa Asiria na nakikipagdigma laban sa Libna:
sapagka't nabalitaan niya na kaniyang nilisan ang Lachis.

<span id="an_37:9">37:9</span> At kaniyang narinig na sinabi tungkol kay
Tirhakah na hari sa Etiopia, Siya'y lumabas upang makipaglaban sa iyo.
At nang kaniyang marinig, siya'y nagsugo ng mga sugo kay Ezechias, na
sinasabi,

<span id="an_37:10">37:10</span> Ganito ang inyong sasalitain kay
Ezechias na hari sa Juda, na sasabihin, Huwag kang padaya sa iyong Dios
na iyong tinitiwalaan, na sabihin, Ang Jerusalem ay hindi mapapasa kamay
ng hari sa Asiria.

<span id="an_37:11">37:11</span> Narito nabalitaan mo kung ano ang
ginawa ng mga hari sa Asiria sa lahat ng lupain, na yao'y sinira ng
lubos: at maliligtas ka baga?

<span id="an_37:12">37:12</span> Iniligtas baga sila ng mga dios ng mga
bansa, na siyang nilipol ng aking mga magulang, gaya ng Gozan, ng Haran;
at ng Rezeph, at ng mga anak ni Eden, na nangasa Thelasar?

<span id="an_37:13">37:13</span> Saan nandoon ang hari sa Hamath, at ang
hari sa Arphad, at ang hari ng bayan ng Sepharvaim, ng Henah, at ng
Hivah?

<span id="an_37:14">37:14</span> At tinanggap ni Ezechias ang sulat sa
kamay ng mga sugo, at binasa: at umahon si Ezechias sa bahay ng
Panginoon, at binuklat sa harap ng Panginoon.

<span id="an_37:15">37:15</span> At si Ezechias ay dumalangin sa
Panginoon, na kaniyang sinabi,

<span id="an_37:16">37:16</span> Oh Panginoon ng mga hukbo, na Dios ng
Israel, na nakaupo sa mga kerubin, ikaw ang Dios, ikaw lamang, sa lahat
ng kaharian sa lupa; ikaw ang gumawa ng langit at lupa.

<span id="an_37:17">37:17</span> Ikiling mo ang iyong pakinig, Oh
Panginoon, at iyong dinggin; idilat mo ang iyong mga mata, Oh Panginoon,
at tumingin ka; at pakinggan mo ang lahat na salita ni Sennacherib, na
kaniyang ipinasabi upang ipanungayaw sa buhay na Dios.

<span id="an_37:18">37:18</span> Sa katotohanan, Panginoon, ang lahat na
bansa ay sinira ng mga hari sa Asiria at ang kanikanilang lupain.

<span id="an_37:19">37:19</span> At inihagis ang kanikanilang mga dios
sa apoy: sapagka't sila'y hindi mga dios, kundi mga gawa ng mga kamay ng
mga tao, kahoy at bato; kaya't kanilang sinira.

<span id="an_37:20">37:20</span> Ngayon nga, Oh Panginoon naming Dios,
iligtas mo kami sa kaniyang kamay, upang makilala ng lahat na kaharian
sa lupa, na ikaw ang Panginoon, ikaw lamang.

<span id="an_37:21">37:21</span> Nang magkagayo'y nagsugo si Isaias na
anak ni Amoz kay Ezechias, na nagsasabi, Ganito ang sabi ng Panginoon,
ng Dios ng Israel, Yamang ikaw ay dumalangin sa akin laban kay
Sennacherib na hari sa Asiria.

<span id="an_37:22">37:22</span> Ito ang salita na sinalita ng Panginoon
tungkol sa kaniya: Hinamak ka ng anak na dalaga ng Sion, at tinawanan
kang mainam; iginalaw ng anak na babae ng Jerusalem ang kaniyang ulo sa
iyo.

<span id="an_37:23">37:23</span> Sino ang iyong pinulaan at tinungayaw?
at laban kanino itinaas mo ang iyong tinig at ipinandilat mo ang iyong
mga mata ng mataas? laban nga sa Banal ng Israel.

<span id="an_37:24">37:24</span> Sa pamamagitan ng iyong mga lingkod ay
iyong pinulaan ang Panginoon, at nagsabi ka, Sa karamihan ng aking mga
karo ay nakaahon ako sa kataasan ng mga bundok, sa mga kaloobloobang
bahagi ng Libano; at aking puputulin ang mga matayog na cedro niyaon, at
ang mga piling puno ng abeto niyaon: at ako'y papasok sa pinakataluktok
na kataasan, ng gubat ng kaniyang mabuting bukid.

<span id="an_37:25">37:25</span> Ako'y humukay at uminom ng tubig, at
aking tutuyuin ng talampakan ng aking mga paa ang lahat ng mga ilog ng
Egipto.

<span id="an_37:26">37:26</span> Hindi mo baga nabalitaan kung paanong
aking ginawa na malaon na, at aking pinanukala ng una? ngayo'y aking
pinapangyari, upang iyong sirain ang mga bayang nakukutaan na magiging
mga guhong bunton.

<span id="an_37:27">37:27</span> Kaya't ang kanilang mga mananahan ay
may munting kapangyarihan, sila'y nanganglupaypay at nangatulig; sila'y
parang damo sa bukid, at sariwang gugulayin, parang damo sa mga
bubungan, at parang bukid ng trigo bago tumaas.

<span id="an_37:28">37:28</span> Nguni't talastas ko ang iyong pagupo,
at ang iyong paglabas, at ang iyong pagpasok, at ang iyong galit laban
sa akin.

<span id="an_37:29">37:29</span> Dahil sa iyong galit laban sa akin, at
dahil sa iyong kapalaluan ay nanuot sa aking mga pakinig, kaya't
ilalagay ko ang aking taga ng bingwit sa iyong ilong, at ang aking
paningkaw sa iyong mga labi, at pababalikin kita sa daan na iyong
pinanggalingan.

<span id="an_37:30">37:30</span> At ito ang magiging tanda sa iyo:
kayo'y magsisikain sa taong ito ng tumutubo sa kaniyang sarili, at sa
ikalawang taon ay ng tumubo doon; at sa ikatlong taon ay kayo'y
mangaghasik, at magsiani, at mangagtanim ng mga ubasan, at kumain ng
bunga niyaon.

<span id="an_37:31">37:31</span> At ang nalabi na nakatanan sa
sangbahayan ni Juda ay maguugat uli sa ilalim, at magbubunga sa itaas.

<span id="an_37:32">37:32</span> Sapagka't sa Jerusalem ay lalabas ang
nalabi, at mula sa bundok ng Sion ay silang magtatanan. Isasagawa ito ng
sikap ng Panginoon ng mga hukbo.

<span id="an_37:33">37:33</span> Kaya't ganito ang sabi ng Panginoon
tungkol sa hari sa Asiria, Siya'y hindi paririto sa bayang ito o
magpapahilagpos man ng pana diyan, o haharap man siya diyan na may
kalasag, o mahahagis ang bunton laban diyan.

<span id="an_37:34">37:34</span> Sa daan na kaniyang pinanggalingan,
doon din siya babalik, at hindi siya paririto sa bayang ito, sabi ng
Panginoon.

<span id="an_37:35">37:35</span> Sapagka't aking ipagsasanggalang ang
bayang ito upang iligtas, dahil sa akin, at dahil sa aking lingkod na si
David.

<span id="an_37:36">37:36</span> At ang anghel ng Panginoon ay lumabas,
at nanakit sa kampamento ng mga taga Asiria nang isang daan at
walongpu't limang libo: at nang ang mga tao ay magsibangong maaga sa
kinaumagahan, narito, ang lahat ay mga katawang bangkay.

<span id="an_37:37">37:37</span> Sa gayo'y umalis si Sennacherib na hari
sa Asiria, at yumaon at umuwi, at tumahan sa Ninive,

<span id="an_37:38">37:38</span> At nangyari, nang siya'y sumasamba sa
bahay ni Nisroch na kaniyang dios, na sinugatan siya ng tabak ni
Adremelech at ni Sarezer na kaniyang mga anak at sila'y nagtanan sa
lupain ng Ararat. At si Esarhadon na kaniyang anak ay naghari na
kahalili niya.

<span id="an_38:1">38:1</span> Nang mga araw na yaon ay may sakit na
ikamamatay si Ezechias. At si Isaias na propeta na anak ni Amoz ay
naparoon sa kaniya, at nagsabi sa kaniya, Ganito ang sabi ng Panginoon,
Ayusin mo ang iyong sangbahayan; sapagka't ikaw ay mamamatay, at hindi
mabubuhay.

<span id="an_38:2">38:2</span> Nang magkagayo'y ipinihit ni Ezechias ang
kaniyang mukha sa panig, at nanalangin sa Panginoon,

<span id="an_38:3">38:3</span> At nagsabi, Idinadalangin ko sa iyo; Oh
Panginoon, na iyong alalahanin, kung paanong ako'y lumakad sa harap mo
sa katotohanan, at may dalisay na puso, at gumawa ng mabuti sa iyong
paningin. At si Ezechias ay umiyak ng di kawasa.

<span id="an_38:4">38:4</span> Nang magkagayo'y dumating ang salita ng
Panginoon kay Isaias, na nagsasabi,

<span id="an_38:5">38:5</span> Ikaw ay yumaon, at sabihin mo kay
Ezechias, Ganito ang sabi ng Panginoon, ng Dios ni David na iyong
magulang, Aking dininig ang iyong panalangin, aking nakita ang iyong mga
luha: narito, aking idaragdag sa iyong mga kaarawan ang labing limang
taon.

<span id="an_38:6">38:6</span> At aking ililigtas ikaw at ang bayang ito
sa kamay ng hari sa Asiria: at aking ipagsasanggalang ang bayang ito.

<span id="an_38:7">38:7</span> At ito ang magiging pinaka tanda sa iyo
na mula sa Panginoon, na gagawin ng Panginoon ang bagay na ito na
kaniyang sinalita,

<span id="an_38:8">38:8</span> Narito, aking ipauurong ang anino sa mga
baytang, ng sangpung baytang, na aninong pinababa sa mga baytang ni Ahaz
sa pamamagitan ng araw, Sa gayo'y umurong ang araw ng sangpung baytang
sa mga baytang na binabaan.

<span id="an_38:9">38:9</span> Ang sulat ni Ezechias na hari sa Juda,
nang siya'y magkasakit, at gumaling sa kaniyang sakit.

<span id="an_38:10">38:10</span> Aking sinabi, Sa katanghalian ng aking
mga kaarawan ay papasok ako sa mga pintuan ng Sheol: Ako'y nabawahan sa
nalalabi ng aking mga taon.

<span id="an_38:11">38:11</span> Aking sinabi, hindi ko makikita ang
Panginoon, ang Panginoon sa lupain ng buhay: Hindi ko na makikita pa ang
tao, na kasama ng mga nananahan sa sanglibutan.

<span id="an_38:12">38:12</span> Ang tirahan ko'y inaalis, at dinadala
na gaya ng tolda ng pastor: Aking pinupulon ang aking buhay, na gaya ng
pagpupulon ng manghahabi; kaniyang ihihiwalay ako sa habihan: Mula sa
araw hanggang sa kinagabihan ay tatapusin mo ako.

<span id="an_38:13">38:13</span> Ako'y tumigil hanggang sa kinaumagahan;
katulad ng leon, gayon niya binabali ang lahat kong mga buto: Mula sa
araw hanggang sa kinagabihan ay tatapusin mo ako.

<span id="an_38:14">38:14</span> Gaya ng langaylangayan o ng tagak,
humihibik ako; Ako'y tumangis na parang kalapati: ang aking mga mata ay
nangangalumata sa pagtingala; Oh Panginoon, ako'y napipighati, ikaw
nawa'y maging tangulan sa akin.

<span id="an_38:15">38:15</span> Anong aking sasabihin? siya'y nagsalita
sa akin, at kaniya namang ginawa: Ako'y yayaong marahan lahat kong taon,
dahil sa paghihirap ng aking kaluluwa.

<span id="an_38:16">38:16</span> Oh Panginoon, sa pamamagitan ng mga
bagay na ito, nabubuhay ang mga tao; At buong nasa ilalim niyan ang
buhay ng aking diwa: Kaya't pagalingin mo ako, at ako'y iyong buhayin.

<span id="an_38:17">38:17</span> Narito, sa aking ikapapayapa ay nagtamo
ako ng malaking paghihirap: Nguni't ikaw, sa pagibig mo sa aking
kaluluwa ay iyong iniligtas sa hukay ng kabulukan; Sapagka't iyong
itinapon ang lahat ng aking mga kasalanan sa iyong likuran.

<span id="an_38:18">38:18</span> Sapagka't hindi ka maaring purihin ng
Sheol, hindi ka maaring ipagdiwang ng kamatayan! Silang nagsisibaba sa
hukay ay hindi makaaasa sa iyong katotohanan.

<span id="an_38:19">38:19</span> Ang buhay, ang buhay, siya'y pupuri sa
iyo, gaya ng ginagawa ko sa araw na ito: Ang ama sa mga anak ay
magpapatalastas ng iyong katotohanan.

<span id="an_38:20">38:20</span> Ang Panginoon ay handa upang iligtas
ako: Kaya't aming aawitin ang aming mga awit sa mga panugtog na kawad,
Lahat ng kaarawan ng aming buhay sa bahay ng Panginoon.

<span id="an_38:21">38:21</span> Sinabi nga ni Isaias, Magsikuha sila ng
isang binilong igos, at ilagay na pinakatapal sa bukol, at siya'y
gagaling.

<span id="an_38:22">38:22</span> Sinabi rin ni Ezechias, Ano ang tanda
na ako'y sasampa sa bahay ng Panginoon?

<span id="an_39:1">39:1</span> Nang panahong yaon si Merodachbaladan na
anak ni Baladan, na hari sa Babilonia, ay nagpadala ng mga sulat at
isang kaloob kay Ezechias: sapagka't nabalitaan niya na siya'y
nagkasakit, at gumaling.

<span id="an_39:2">39:2</span> At si Ezechias ay natuwa sa kanila, at
ipinakita sa kanila ang bahay ng kaniyang mahalagang bagay, ang pilak,
at ang ginto, at ang mga especia, at ang mahalagang langis, at ang buong
bahay na kaniyang sakbatan, at lahat na nandoon sa kaniyang mga
kayamanan: walang bagay sa kaniyang bahay, o sa buong sakop man niya, na
hindi ipinakita ni Ezechias sa kanila.

<span id="an_39:3">39:3</span> Nang magkagayo'y dumating si Isaias na
propeta sa haring Ezechias, at nagsabi sa kaniya, Anong sinabi ng mga
lalaking ito? at saan nanggaling na nagsiparito sila sa iyo? At sinabi
ni Ezechias, Sila'y nagsiparito sa akin mula sa malayong lupain, sa
Babilonia.

<span id="an_39:4">39:4</span> Nang magkagayo'y sinabi niya, Anong
kanilang nakita sa iyong bahay? At sumagot si Ezechias, Lahat ng nangasa
aking bahay ay kanilang nakita: walang anomang bagay sa aking mga
kayamanan na hindi ko ipinakita sa kanila.

<span id="an_39:5">39:5</span> Nang magkagayo'y sinabi ni Isaias kay
Ezechias, Iyong pakinggan ang salita ng Panginoon ng mga hukbo.

<span id="an_39:6">39:6</span> Narito, ang mga kaarawan ay dumarating,
na ang lahat na nangasa iyong bahay, at ang mga tinangkilik ng iyong mga
magulang hanggang sa kaarawang ito, dadalhin sa Babilonia: walang
maiiwan, sabi ng Panginoon.

<span id="an_39:7">39:7</span> At sa iyong mga anak na magmumula sa iyo,
na ipanganganak sa iyo, ay kanilang dadalhin; at sila'y magiging mga
bating sa bahay ng hari sa Babilonia.

<span id="an_39:8">39:8</span> Nang magkagayo'y sinabi ni Ezechias kay
Isaias, Mabuti ang salita ng Panginoon na iyong sinalita. Kaniyang
sinabi bukod dito, Sapagka't magkakaroon ng kapayapaan at katotohanan sa
aking mga kaarawan.

<span id="an_40:1">40:1</span> Inyong aliwin, inyong aliwin ang aking
bayan, sabi ng inyong Dios.

<span id="an_40:2">40:2</span> Mangagsalita kayong may pagaliw sa
Jerusalem; at sigawan ninyo siya, na ang kaniyang pakikipagdigma ay
naganap, na ang kaniyang kasamaan ay ipinatawad, sapagka't siya'y
tumanggap sa kamay ng Panginoon ng ibayong ukol sa kaniyang lahat na
kasalanan.

<span id="an_40:3">40:3</span> Ang tinig ng isang sumisigaw, Ihanda
ninyo sa ilang ang daan ng Panginoon pantayin ninyo sa ilang ang
lansangan para sa ating Dios.

<span id="an_40:4">40:4</span> Bawa't libis ay mataas, at bawa't bundok
at burol ay mabababa; at ang mga bakobako ay matutuwid, at ang mga hindi
pantay na dako ay mapapatag:

<span id="an_40:5">40:5</span> At ang kaluwalhatian ng Panginoon ay
mahahayag, at makikitang magkakasama ng lahat na tao, sapagka't sinalita
ng bibig ng Panginoon,

<span id="an_40:6">40:6</span> Ang tinig ng isang nagsasabi, Ikaw ay
dumaing. At sinabi ng isa, Ano ang aking idadaing? Lahat ng laman ay
damo, at ang buong kagandahan niyaon ay parang bulaklak ng parang.

<span id="an_40:7">40:7</span> Ang damo ay natutuyo, at ang bulaklak ay
nalalanta, sapagka't ang hinga ng Panginoon ay humihihip doon; tunay na
ang bayan ay damo.

<span id="an_40:8">40:8</span> Ang damo ay natutuyo, ang bulaklak ay
nalalanta; nguni't ang salita ng ating Dios ay mamamalagi magpakailan
man.

<span id="an_40:9">40:9</span> Oh ikaw na nagsasabi ng mga mabuting
balita sa Sion, sumampa ka sa mataas na bundok; Oh ikaw na nagsasabi ng
mga mabuting balita sa Jerusalem, ilakas mo ang iyong tinig na may
kalakasan; ilakas mo, huwag kang matakot; sabihin mo sa mga bayan ng
Juda, Tingnan ang inyong Dios!

<span id="an_40:10">40:10</span> Narito, ang Panginoong Dios ay darating
na gaya ng makapangyarihan, at ang kaniyang kamay ay magpupuno sa ganang
kaniya: Narito, ang kaniyang ganting pala ay dala niya, at ang kaniyang
ganti ay nasa harap niya.

<span id="an_40:11">40:11</span> Kaniyang papastulin ang kaniyang kawan,
na gaya ng pastor, kaniyang pipisanin ang mga kordero sa kaniyang kamay,
at dadalhin sila sa kaniyang sinapupunan, at papatnubayan na marahan
yaong mga nagpapasuso.

<span id="an_40:12">40:12</span> Sino ang tumakal ng tubig sa palad ng
kaniyang kamay, at sumukat sa langit ng dangkal, at nagsilid ng alabok
ng lupa sa isang takal, at tumimbang ng mga bundok sa mga panimbang, at
ng mga burol sa timbangan?

<span id="an_40:13">40:13</span> Sinong pumatnubay ng Espiritu ng
Panginoon, o parang kaniyang kasangguni ay nagturo sa kaniya?

<span id="an_40:14">40:14</span> Kanino siya kumuhang payo, at sinong
nagsaysay sa kaniya, at nagturo sa kaniya sa landas ng kahatulan, at
nagturo sa kaniya ng kaalaman, at nagpakilala sa kaniya ng daan ng
unawa?

<span id="an_40:15">40:15</span> Narito, ang mga bansa ay parang isang
patak ng tubig sa timba, inaari na parang munting alabok sa timbangan:
narito, kaniyang itinataas ang mga pulo na parang napakaliit na bagay.

<span id="an_40:16">40:16</span> At ang Libano ay hindi sukat upang
sunugin, ni ang mga hayop niyaon ay sukat na pinakahandog na susunugin.

<span id="an_40:17">40:17</span> Lahat ng mga bansa ay parang walang
anoman sa harap niya; nangabilang sa kaniya na kulang kay sa wala, at
walang kabuluhan.

<span id="an_40:18">40:18</span> Kanino nga ninyo itutulad ang Dios? o
anong wangis ang iwawangis ninyo sa kaniya?

<span id="an_40:19">40:19</span> Ang larawang inanyuan na binubo ng
mangbububo, at binabalot ng ginto ng platero, at binubuan ng mga pilak
na kuwintas.

<span id="an_40:20">40:20</span> Siyang napakadukha sa gayong alay ay
pumipili ng isang punong kahoy na hindi malalapok; siya'y humahanap sa
ganang kaniya ng isang bihasang manggagawa upang ihandang larawang
inanyuan, na hindi makikilos.

<span id="an_40:21">40:21</span> Hindi ba ninyo naalaman? hindi ba ninyo
narinig? hindi ba nasaysay sa inyo mula ng una? hindi ba nasaysay sa
inyo bago nalagay ang mga patibayan ng lupa?

<span id="an_40:22">40:22</span> Siya ang nakaupo sa balantok ng lupa,
at ang mga nananahan doon ay parang mga balang; siyang naglaladlad ng
langit na parang tabing, at inilaladlad na parang tolda upang tahanan;

<span id="an_40:23">40:23</span> Na iniuuwi sa wala ang mga pangulo;
siyang umaaring tila walang kabuluhan sa mga hukom sa lupa.

<span id="an_40:24">40:24</span> Oo, sila'y hindi nangatanim; oo, sila'y
hindi nangahasik; oo, ang kanilang puno ay hindi nagugat sa lupa: bukod
dito'y humihihip siya sa kanila, at sila'y nangatutuyo, at tinatangay
sila ng ipoipo na gaya ng dayami.

<span id="an_40:25">40:25</span> Kanino nga ninyo itutulad ako, upang
makaparis ako niya? sabi ng Banal.

<span id="an_40:26">40:26</span> Itingin ninyo ang inyong mga mata sa
itaas, at tingnan ninyo kung sinong lumikha ng mga ito, na tinutuos ang
kanilang hukbo ayon sa bilang; tinatawag niya sila sa pangalan; sa
pamamagitan ng kadakilaan ng kaniyang kapangyarihan, at dahil sa siya'y
malakas sa kapangyarihan ay walang nagkukulang.

<span id="an_40:27">40:27</span> Bakit sinasabi mo, Oh Jacob, at
sinasalita mo, Oh Israel, Ang daan ko ay lingid sa Panginoon, at
nilalagpasan ng aking Dios ang kahatulan ko?

<span id="an_40:28">40:28</span> Hindi mo baga naalaman? hindi mo baga
narinig? ang walang hanggang Dios, ang Panginoon, ang Maylalang ng mga
wakas ng lupa, hindi nanlalata, o napapagod man; walang makatarok ng
kaniyang unawa.

<span id="an_40:29">40:29</span> Siya'y nagbibigay ng lakas sa mahina;
at ang walang kapangyarihan ay pinananagana niya sa kalakasan.

<span id="an_40:30">40:30</span> Pati ng mga kabinataan ay manlalata at
mapapagod, at ang mga binata ay lubos na mangabubuwal:

<span id="an_40:31">40:31</span> Nguni't silang nangaghihintay sa
Panginoon ay mangagbabagong lakas; sila'y paiilanglang na may mga pakpak
na parang mga aguila; sila'y magsisitakbo, at hindi mangapapagod; sila'y
magsisilakad, at hindi manganghihina.

<span id="an_41:1">41:1</span> Magsitahimik kayo sa harap ko, Oh mga
pulo; at mangagbagong lakas ang mga bayan: magsilapit sila; saka
mangagsalita sila; tayo'y magsilapit na magkakasama sa kahatulan.

<span id="an_41:2">41:2</span> Sinong nagbangon ng isa na mula sa
silanganan, na kaniyang tinawag sa katuwiran sa kaniyang paanan? siya'y
nagbigay ng mga bansa sa harap niya, at pinagpuno niya siya sa mga hari;
kaniyang ibinibigay sila na parang alabok sa kaniyang tabak, na parang
pinaspas na dayami sa kaniyang busog.

<span id="an_41:3">41:3</span> Kaniyang hinahabol sila, at nagpatuloy na
tiwasay, sa makatuwid baga'y sa daan na hindi niya dinaanan ng kaniyang
mga paa.

<span id="an_41:4">41:4</span> Sinong gumawa at yumari, na tumawag ng
mga sali't saling lahi mula ng una? Akong Panginoon, ang una, at kasama
ng huli, ako nga,

<span id="an_41:5">41:5</span> Nakita ng mga pulo, at nangatakot; ang
mga wakas ng lupa ay nagsipanginig: sila'y nagsilapit, at nagsiparito.

<span id="an_41:6">41:6</span> Sila'y tumutulong bawa't isa sa kaniyang
kapuwa; at bawa't isa'y nagsasabi sa kaniyang kapatid, Ikaw ay
magpakatapang.

<span id="an_41:7">41:7</span> Sa gayo'y pinalalakas ang loob ng
anluwagi ang panday-ginto, at ng pumapatag ng pamukpok ang pumupukpok ng
palihan, na sinasabi tungkol sa paghinang, Mabuti, at kaniyang
inilalapat ng mga pako, upang huwag makilos.

<span id="an_41:8">41:8</span> Nguni't ikaw, Israel, lingkod ko, Jacob
na siyang aking pinili, na binhi ni Abraham na aking kaibigan;

<span id="an_41:9">41:9</span> Ikaw na aking hinawakan mula sa mga wakas
ng lupa, at tinawag kita mula sa mga sulok niyaon, at pinagsabihan kita,
Ikaw ay aking lingkod, aking pinili ka at hindi kita itinakuwil;

<span id="an_41:10">41:10</span> Huwag kang matakot, sapagka't ako'y
sumasaiyo; huwag kang manglupaypay, sapagka't ako'y iyong Dios; aking
palalakasin ka; oo, aking tutulungan ka; oo, aking aalalayan ka ng
kanang kamay ng aking katuwiran.

<span id="an_41:11">41:11</span> Narito, silang lahat na nangagagalit sa
iyo ay mangapapahiya at mangalilito: silang nangakikipaglaban sa iyo ay
papanaw at mangapapahamak.

<span id="an_41:12">41:12</span> Iyong hahanapin sila, at hindi mo
mangasusumpungan, sa makatuwid baga'y silang nangakikipaglaban sa iyo:
silang nakikipagdigma laban sa iyo ay papanaw, at gaya ng bagay ng wala.

<span id="an_41:13">41:13</span> Sapagka't akong Panginoon mong Dios, ay
hahawak ng iyong kanang kamay, na magsasabi sa iyo, Huwag kang matakot;
aking tutulungan ka.

<span id="an_41:14">41:14</span> Huwag kang matakot, ikaw na uod na
Jacob, at kayong mga tao ng Israel; aking tutulungan ka, sabi ng
Panginoon, at ang iyong Manunubos ay ang Banal ng Israel.

<span id="an_41:15">41:15</span> Narito, aking ginawa kang bagong
kasangkapang panggiik na matalas na may mga ngipin; iyong gigiikin ang
mga bundok, at didikdiking durog, at iyong gagawin ang mga burol na
parang ipa.

<span id="an_41:16">41:16</span> Iyong pahahanginan, at tatangayin ng
hangin, at pangangalatin ng ipoipo: at ikaw ay magagalak sa Panginoon,
ikaw ay luwalhati sa Banal ng Israel.

<span id="an_41:17">41:17</span> Ang dukha at mapagkailangan ay
humahanap ng tubig, at wala, at ang kanilang dila ay natutuyo dahil sa
uhaw; akong Panginoon ay sasagot sa kanila, akong Dios ng Israel ay
hindi magpapabaya sa kanila.

<span id="an_41:18">41:18</span> Ako'y magbubukas ng mga ilog sa mga
luwal na kaitaasan, at mga bukal sa gitna ng mga libis: aking gagawin
ang ilang na lawa ng tubig, at ang tuyong lupain ay mga bukal ng tubig.

<span id="an_41:19">41:19</span> Aking itatanim sa ilang ang cedro, ang
puno ng acacia, at ang arayan, at ang olivo; aking ilalagay sa ilang ang
puno ng abeto, at ang pino, at ang boj na magkakasama:

<span id="an_41:20">41:20</span> Upang sila'y makakita at makaalam, at
makagunita, at makatalos na magkakasama, na ginawa ito ng kamay ng
Panginoon, at nilikha ng Banal ng Israel.

<span id="an_41:21">41:21</span> Iharap ninyo ang inyong usap, sabi ng
Panginoon; inyong ilabas ang inyong mga matibay sa pagmamatuwid, sabi ng
Hari ng Jacob.

<span id="an_41:22">41:22</span> Ilabas nila, at ipahayag sa amin kung
anong mangyayari: ipahayag ninyo ang mga dating bagay, maging anoman ang
mga yaon, upang aming mabatid at maalaman ang huling wakas nila: o
pagpakitaan ninyo kami ng mga bagay na darating.

<span id="an_41:23">41:23</span> Inyong ipahayag ang mga bagay na
darating pagkatapos, upang aming maalaman na kayo'y mga dios; oo, kayo'y
magsigawa ng mabuti, o magsigawa ng kasamaan, upang kami ay mangawalan
ng loob, at mamasdan naming magkakasama.

<span id="an_41:24">41:24</span> Narito, kayo'y sa wala, at ang inyong
gawa ay sa wala: kasuklamsuklam siya na pumili sa inyo.

<span id="an_41:25">41:25</span> May ibinangon ako mula sa hilagaan, at
siya'y dumating; mula sa sikatan ng araw ay tumatawag siya sa aking
pangalan: at siya'y paroroon sa mga pinuno na parang cimiento, at para
ng magpapalyok na yumuyurak ng putik na malagkit.

<span id="an_41:26">41:26</span> Sinong nagpahayag noon mula nang
pasimula upang aming maalaman? at nang una, upang aming masabi, Siya'y
matuwid? oo, walang magpahayag, oo, walang magpakita, oo, walang duminig
ng inyong mga salita.

<span id="an_41:27">41:27</span> Ako'y unang magsasabi sa Sion, Narito,
narito sila; at ako'y magbibigay sa Jerusalem ng isa na nagdadala ng mga
mabuting balita.

<span id="an_41:28">41:28</span> At pagka ako'y tumitingin, walang tao;
sa gitna nila ay walang tagapayo, na makasagot ng isang salita, pagka
ako'y tumatanong sa kanila.

<span id="an_41:29">41:29</span> Narito, silang lahat, ang kanilang mga
gawa ay walang kabuluhan at walang anoman ang kanilang mga larawang
binubo ay hangin at kalituhan.

<span id="an_42:1">42:1</span> Narito, ang aking lingkod, na aking
inaalalayan; ang aking hinirang, na kinalulugdan ng aking kaluluwa;
isinakaniya ko ang aking Espiritu; siya'y maglalapat ng kahatulan sa mga
bansa.

<span id="an_42:2">42:2</span> Siya'y hindi hihiyaw, o maglalakas man ng
tinig, o iparirinig man ang kaniyang tinig sa lansangan.

<span id="an_42:3">42:3</span> Ang gapok na tambo ay hindi niya
babaliin, ni ang timsim na umuusok ay hindi niya papatayin: siya'y
maglalapat ng kahatulan sa katotohanan.

<span id="an_42:4">42:4</span> Siya'y hindi manglulupaypay o maduduwag
man, hanggang sa maitatag niya ang kahatulan sa lupa; at ang mga pulo ay
maghihintay sa kaniyang kautusan.

<span id="an_42:5">42:5</span> Ganito ang sabi ng Dios na Panginoon, na
lumikha ng langit, at nagladlad ng mga yaon; siyang naglatag ng lupa at
ng nagsisilitaw rito; siyang nagbibigay ng hinga sa bayang nito, at ng
diwa sa kanila na nagsisilakad dito:

<span id="an_42:6">42:6</span> Ako, ang Panginoon, ay tumawag sa iyo sa
katuwiran, at hahawak ng iyong kamay, at magiingat sa iyo, at ibibigay
kita na pinakatipan sa bayan, na pinakaliwanag sa mga bansa;

<span id="an_42:7">42:7</span> Upang magdilat ng mga bulag na mata,
upang maglabas ng mga bilanggo sa bilangguan, at nilang nangauupo sa
kadiliman mula sa bilangguan.

<span id="an_42:8">42:8</span> Ako ang Panginoon; na siyang aking
pangalan: at ang aking kaluwalhatian ay hindi ko ibibigay sa iba, o ang
akin mang kapurihan sa mga larawang inanyuan.

<span id="an_42:9">42:9</span> Narito, ang mga dating bagay ay
nangyayari na, at ang mga bagong bagay ay ipinahahayag ko: bago
mangalitaw ay sinasaysay ko sa inyo.

<span id="an_42:10">42:10</span> Magsiawit kayo sa Panginoon ng bagong
awit, at ng kapurihan niya na mula sa wakas ng lupa; kayong nagsisibaba
sa dagat, at ang buong nariyan, ang mga pulo, at mga nananahan doon,

<span id="an_42:11">42:11</span> Mangaglakas ng kanilang tinig ang ilang
at ang mga bayan niyaon, ang mga nayon na tinatahanan ng Cedar:
magsiawit ang mga nananahan sa Selah, magsihiyaw sila mula sa mga
taluktok ng mga bundok.

<span id="an_42:12">42:12</span> Mangagbigay luwalhati sila sa
Panginoon, at mangagpahayag ng kaniyang kapurihan sa mga pulo.

<span id="an_42:13">42:13</span> Ang Panginoon ay lalabas na parang
makapangyarihang lalake; siya'y pupukaw ng paninibugho na parang
lalaking mangdidigma: siya'y hihiyaw, oo, siya'y hihiyaw ng malakas;
siya'y gagawang makapangyarihan laban sa kaniyang mga kaaway.

<span id="an_42:14">42:14</span> Ako'y tumahimik ng malaon; ako'y hindi
kumibo, at nagpigil ako: ngayo'y hihiyaw akong parang nagdaramdam na
babae; ako'y manggigiba at mananakmal na paminsan.

<span id="an_42:15">42:15</span> Aking gagawing giba ang mga bundok at
mga burol, at tutuyuin ko ang lahat nilang mga pananim; at gagawin kong
mga pulo ang mga ilog, at aking tutuyuin ang mga lawa.

<span id="an_42:16">42:16</span> At aking dadalhin ang bulag sa daan na
hindi nila nalalaman; sa mga landas na hindi nila nalalaman ay
papatnubayan ko sila; aking gagawing kadiliman ang liwanag sa harap
nila, at mga likong daan ang matuwid. Ang mga bagay na ito ay aking
gagawin, at hindi ko kalilimutan sila.

<span id="an_42:17">42:17</span> Sila'y mangapapaurong, sila'y
mangapapahiyang mainam, na nagsisitiwala sa mga larawang inanyuan, na
nangagsasabi sa mga larawang binubo, Kayo'y aming mga dios.

<span id="an_42:18">42:18</span> Makinig kayong mga bingi; at tumingin
kayong mga bulag, upang kayo'y mangakakita.

<span id="an_42:19">42:19</span> Sino ang bulag kundi ang aking lingkod?
o ang bingi, na gaya ng aking sugo na aking sinusugo? sino ang bulag na
gaya niya na nasa kapayapaan sa akin, at bulag na gaya ng lingkod ng
Panginoon?

<span id="an_42:20">42:20</span> Ikaw ay nakakakita ng maraming bagay,
nguni't hindi mo binubulay; ang kaniyang mga tainga ay bukas, nguni't
hindi niya dininig.

<span id="an_42:21">42:21</span> Kinalulugdan ng Panginoon dahil sa
kaniyang katuwiran, na dakilain ang kautusan, at gawing marangal.

<span id="an_42:22">42:22</span> Nguni't ito ay isang bayang nanakaw at
nasamsam; silang lahat ay nangasilo sa mga hukay, at sila'y nangakubli
sa mga bilangguan: sila'y pinaka huli at walang magligtas; pinaka
samsam, at walang magsabi, Iyong papanumbalikin.

<span id="an_42:23">42:23</span> Sino sa gitna ninyo ang makikinig nito?
na makikinig at didinig para sa panahong darating?

<span id="an_42:24">42:24</span> Sino ang nagbigay ng Jacob na pinaka
samsam, at ng Israel sa mga magnanakaw? di baga ang Panginoon? na laban
sa kaniya ay nangagkasala tayo, at sa mga daan niya ay hindi sila
nagsilakad, o naging masunurin man sila sa kaniyang kautusan.

<span id="an_42:25">42:25</span> Kaya't ibinugso niya sa kaniya ang
pusok ng kaniyang galit, at ang lakas ng pakikipagbaka; at sinulsulan
siya ng apoy sa palibot, gayon ma'y hindi niya naalaman; at sinunog
siya, gayon ma'y hindi siya naglagak ng kalooban.

<span id="an_43:1">43:1</span> Nguni't ngayo'y ganito ang sabi ng
Panginoon na lumalang sa iyo, Oh Jacob, at naganyo sa iyo, Oh Israel,
Ikaw ay huwag matakot, sapagka't tinubos kita; tinawag kita sa iyong
pangalan, ikaw ay akin.

<span id="an_43:2">43:2</span> Pagka ikaw ay dumaraan sa tubig, ako'y
sasaiyo; at sa mga ilog ay hindi ka tatakpan niyaon: pagka ikaw ay
lumalakad sa apoy, hindi ka masusunog; o magniningas man ang alab sa
iyo.

<span id="an_43:3">43:3</span> Sapagka't ako ang Panginoon mong Dios,
ang Banal ng Israel, ang Tagapagligtas sa iyo; aking ibinigay na
pinakatubos sa iyo ang Egipto, ang Etiopia at ang Seba.

<span id="an_43:4">43:4</span> Yamang ikaw ay naging mahalaga sa aking
paningin, at kagalanggalang, at aking inibig ka; kaya't magbibigay ako
ng mga tao na pinakatubos sa iyo, at ng mga bayan na pinakatubos sa
iyong buhay.

<span id="an_43:5">43:5</span> Huwag kang matakot, sapagka't ako'y
sumasaiyo: aking dadalhin ang iyong lahi mula sa silanganan, at
pipisanin kita mula sa kalunuran;

<span id="an_43:6">43:6</span> Aking sasabihin sa hilagaan, Bayaan mo,
at sa timugan, Huwag mong pigilin; dalhin mo rito ang aking mga anak na
lalake na mula sa malayo, at ang aking mga anak na babae na mula sa
wakas ng lupa;

<span id="an_43:7">43:7</span> Bawa't tinatawag sa aking pangalan, at
yaong aking nilikha ay sa aking kaluwalhatian, yaong aking inanyuan oo,
yaong aking ginawa.

<span id="an_43:8">43:8</span> Iyong ilabas ang bulag na bayan na may
mga mata, at ang bingi may mga tainga.

<span id="an_43:9">43:9</span> Mapisan ang lahat na bansa, at magpulong
ang mga bayan: sino sa gitna nila ang makapagpapahayag nito, at
makapagpapakita sa amin ng mga dating bagay? dalhin nila ang kanilang
mga saksi, upang sila'y mapatotohanan: o dinggin nila, at magsabi,
Katotohanan nga.

<span id="an_43:10">43:10</span> Kayo'y aking mga saksi, sabi ng
Panginoon, at aking lingkod na aking pinili: upang inyong maalaman at
magsisampalataya kayo sa akin, at inyong matalastas na ako nga; walang
Dios na inanyuan na una sa akin, o magkakaroon man pagkatapos ko.

<span id="an_43:11">43:11</span> Ako, sa makatuwid baga'y ako, ang
Panginoon; at liban sa akin ay walang tagapagligtas.

<span id="an_43:12">43:12</span> Ako'y nagpahayag, at ako'y nagligtas,
at ako'y nagpakilala, at walang ibang dios sa gitna ninyo: kaya't kayo
ang aking mga saksi, sabi ng Panginoon, at ako ang Dios.

<span id="an_43:13">43:13</span> Oo, mula nang magkaroon ng araw ay ako
nga; at walang sinomang makapagliligtas sa aking kamay: ako'y gagawa, at
sinong pipigil?

<span id="an_43:14">43:14</span> Ganito ang sabi ng Panginoon, na inyong
Manunubos, na Banal ng Israel, Dahil sa inyo ay nagsugo ako sa
Babilonia, at aking ibababa silang lahat na parang mga palaboy, sa
makatuwid baga'y ang mga Caldeo, sa mga sasakyang dagat ng kaniyang
kagalakan.

<span id="an_43:15">43:15</span> Ako ang Panginoon, na inyong Banal, ang
Maylalang ng Israel, na inyong Hari.

<span id="an_43:16">43:16</span> Ganito ang sabi ng Panginoon, na
gumagawa ng daan sa dagat, ng landas sa mga malawak na tubig;

<span id="an_43:17">43:17</span> Na pinalabas ang karo at kabayo, ang
hukbo at ang kapangyarihan (sila'y nangahihigang magkakasama, sila'y
hindi na magsisibangon; sila'y nangamamatay na parang timsim):

<span id="an_43:18">43:18</span> Huwag ninyong alalahanin ang mga dating
bagay, o bulayin man ang mga bagay ng una.

<span id="an_43:19">43:19</span> Narito, ako'y gagawa ng bagong bagay;
ngayon yao'y lalabas; hindi baga ninyo malalaman yaon? gagawa rin ako ng
daan sa lupang masukal, at mga ilog sa ilang.

<span id="an_43:20">43:20</span> Pararangalan ako ng mga hayop sa
parang, ng mga chakal at ng mga avestruz: sapagka't ako'y nagbibigay ng
tubig sa lupaing masukal, at ng mga ilog sa ilang, upang painumin ang
aking bayan, na aking pinili,

<span id="an_43:21">43:21</span> Ang bayan, na aking inanyuan para sa
aking sarili, upang kanilang maihayag ang aking kapurihan.

<span id="an_43:22">43:22</span> Gayon ma'y hindi ka tumawag sa akin, Oh
Jacob; kundi ikaw ay nayamot sa akin, Oh Israel.

<span id="an_43:23">43:23</span> Hindi mo dinala sa akin ang mga tupa't
kambing na iyong mga pinakahandog na susunugin; o pinarangalan mo man
ako ng iyong mga hain. Hindi kita pinapaglingkod ng mga handog, o
niyamot man kita ng kamangyan.

<span id="an_43:24">43:24</span> Hindi mo ako ibinili ng mabangong
kalamo sa halaga ng salapi, o binusog mo man ako ng taba ng iyong mga
hain: kundi pinapaglingkod mo ako ng iyong mga kasalanan, iyong niyamot
ako ng iyong mga kasamaan.

<span id="an_43:25">43:25</span> Ako, ako nga ay siyang pumapawi ng
iyong mga pagsalangsang alang-alang sa akin; at hindi ko aalalahanin ang
iyong mga kasalanan.

<span id="an_43:26">43:26</span> Ipaalaala mo ako; tayo'y kapuwa
magkatuwiranan: ilabas mo ang iyong usap, upang ikaw ay mapatotohanan.

<span id="an_43:27">43:27</span> Ang iyong pangunang ama ay nagkasala,
at ang iyong mga tagapagpaaninaw ay nagsisalangsang laban sa akin.

<span id="an_43:28">43:28</span> Kaya't aking dudumhan ang mga pangulo
ng santuario, at gagawin kong sumpa ang Jacob, at isang kadustaan ang
Israel.

<span id="an_44:1">44:1</span> Gayon ma'y dinggin mo ngayon, Oh Jacob na
aking lingkod, at Israel, na aking pinili:

<span id="an_44:2">44:2</span> Ganito ang sabi ng Panginoon na lumalang
sa iyo, at nagbigay anyo sa iyo mula sa bahay-bata, na siyang tutulong
sa iyo; Ikaw ay huwag matakot, Oh Jacob na aking lingkod; at ikaw
Jeshurun, na aking pinili.

<span id="an_44:3">44:3</span> Sapagka't ipagbubuhos ko ng tubig siya na
uhaw, at ng mga bukal ang tuyong lupa; aking ibubuhos ang aking Espiritu
sa iyong lahi, at ang aking pagpapala sa iyong suwi:

<span id="an_44:4">44:4</span> At sila'y sisibol sa gitna ng damo, gaya
ng mga sauce sa tabi ng mga batis.

<span id="an_44:5">44:5</span> Sasabihin ng isa, Ako'y sa Panginoon; at
magpapangalan ang iba ng pangalang Jacob; at magsusulat ang iba ng
kaniyang kamay ng sa Panginoon, at magpapamagat ng pangalan ng Israel.

<span id="an_44:6">44:6</span> Ganito ang sabi ng Panginoon, ng Hari ng
Israel, at ng kaniyang Manunubos, na Panginoon ng mga hukbo, Ako ang
una, at ako ang huli; at liban sa akin ay walang Dios.

<span id="an_44:7">44:7</span> At sino, na gaya ko, tatawag, at
magpapahayag, at magaayos sa ganang akin, mula nang aking itatag ang
matandang bayan? at ang mga bagay na dumarating, at ang mangyayari, ay
ipahahayag nila.

<span id="an_44:8">44:8</span> Kayo'y huwag mangatakot, o
magsipangilabot man: hindi ko baga ipinahayag sa iyo nang una, at
ipinakilala? at kayo ang aking mga saksi. May Dios baga liban sa akin?
oo, walang malaking Bato; ako'y walang nakikilalang iba.

<span id="an_44:9">44:9</span> Silang nangagbibigay anyo sa larawang
inanyuan ay walang kabuluhan silang lahat; at ang kanilang mga bagay na
kinaluluguran ay hindi mapapakinabangan: at ang kanilang sariling mga
saksi ay hindi nangakakakita, o nangakakaalam man: upang sila'y
mangapahiya.

<span id="an_44:10">44:10</span> Sino ang naganyo sa isang dios, o
bumubo ng larawang inanyuan na di pakikinabangan sa anoman?

<span id="an_44:11">44:11</span> Narito, lahat niyang kasama ay
mangapapahiya; at ang mga manggagawa ay sa mga tao: mapisan sila,
magsitayo sila; sila'y mangatatakot, sila'y mangahihiyang magkakasama.

<span id="an_44:12">44:12</span> Ang panday bakal ay gumagawa ng
palakol, at gumagawa sa mga baga, at inaanyuan yaon sa pamamagitan ng
mga pamukpok, at ginagawa yaon ng kaniyang malakas na bisig: oo, siya'y
gutom, at ang kaniyang lakas ay nawawala; siya'y hindi umiinom ng tubig,
at pata.

<span id="an_44:13">44:13</span> Naguunat ang anluwagi ng isang pising
panukat; kaniyang tinatandaan ng lapis; kaniyang inaanyuan sa
pamamagitan ng mga katam, at kaniyang tinatandaan ng mga kompas, at
inaanyuan ng ayon sa anyo ng tao, ayon sa kagandahan ng tao, upang
tumahan sa bahay.

<span id="an_44:14">44:14</span> Pumuputol siya sa ganang kaniya ng mga
cedro, at kumukuha ng puno ng roble at ng encina, at pinatitibay sa
ganang kaniyang sarili ang isa sa gitna ng mga punong kahoy sa gubat:
siya'y nagtatanim ng puno ng abeto, at yao'y kinakandili ng ulan.

<span id="an_44:15">44:15</span> Kung magkagayo'y ilalaan sa tao upang
ipanggatong; at kumukuha siya niyaon, at nagpapainit; oo, kaniyang
pinaliliyaban yaon, at ipinagluluto ng tinapay: oo, kaniyang ginagawang
isang dios, at sinasamba; ginagawa niyang larawang inanyuan, at
pinagpapatirapaan.

<span id="an_44:16">44:16</span> Kaniyang iginagatong ang bahagi niyaon
sa apoy; ang bahagi niyaon ay ikinakain niya ng karne; siya'y nagiihaw
ng iihawin, at nabubusog: oo, siya'y nagpapainit, at nagsasabi, Aha,
ako'y naiinitan, aking nakita ang apoy:

<span id="an_44:17">44:17</span> At ang labis niyaon ay ginagawa niyang
dios, sa makatuwid baga'y kaniyang larawang inanyuan: kaniyang
pinagpapatirapaan at sinasamba, at dinadalanginan, at nagsasabi, Iligtas
mo ako; sapagka't ikaw ay aking dios.

<span id="an_44:18">44:18</span> Hindi sila mangakakaalam, o
nagsisigunita man: sapagka't ipinikit niya ang kanilang mga mata, upang
sila'y huwag mangakakita; at ang kanilang mga puso, upang huwag silang
mangakaunawa.

<span id="an_44:19">44:19</span> At walang nagpapaalaala o mayroon mang
kaalaman, o unawa upang magsabi, Aking iginatong ang bahagi niyaon sa
apoy; oo, ako naman ay nagluto ng tinapay sa mga baga niyaon; ako'y
nagihaw ng karne at kinain ko: at gagawin ko baga ang nalabi niyaon na
pinaka kasuklamsuklam? magpapatirapa baga ako sa puno ng isang punong
kahoy?

<span id="an_44:20">44:20</span> Siya'y kumain ng abo: iniligaw siya ng
nadayang puso, at hindi niya mailigtas ang kaniyang kaluluwa, o
makapagsabi, Wala bagang kabulaanan sa aking kanang kamay?

<span id="an_44:21">44:21</span> Iyong alalahanin ang mga bagay na ito,
Oh Jacob, at Israel; sapagka't ikaw ay aking lingkod: aking inanyuan ka;
ikaw ay aking lingkod: Oh Israel, ikaw ay hindi ko malilimutan.

<span id="an_44:22">44:22</span> Aking pinawi na parang masinsing ulap
ang iyong mga pagsalangsang, at, parang alapaap, ang iyong mga
kasalanan: manumbalik ka sa akin; sapagka't tinubos kita.

<span id="an_44:23">44:23</span> Magsiawit, Oh kayong mga langit,
sapagka't nilikha ng Panginoon; kayo'y magsihiyaw, mga lalong mababang
bahagi ng lupa: kayo'y magbiglang magsiawit, kayong mga bundok, Oh
gubat, at bawa't punong kahoy na nandiyan: sapagka't tinubos ng
Panginoon ang Jacob, at magpapakaluwalhati sa Israel.

<span id="an_44:24">44:24</span> Ganito ang sabi ng Panginoon, ng iyong
Manunubos, at niyang naganyo sa iyo mula sa bahay-bata, Ako ang
Panginoon na gumagawa ng lahat na bagay; na naglaladlad, na magisa ng
langit; na naglalatag ng lupa;

<span id="an_44:25">44:25</span> Na sumisira ng mga tanda ng mga
sinungaling, at nagpapaging ulol sa mga manghuhula; na nagpapaurong sa
mga pantas, at nagpapaging kamangmangan ng kanilang kaalaman;

<span id="an_44:26">44:26</span> Na nagpapatatag ng salita ng kaniyang
lingkod, at nagsasagawa ng payo ng kaniyang mga sugo; na nagsasabi ng
tungkol sa Jerusalem, Siya'y tatahan; at tungkol sa mga bayan ng Juda,
Mangatatayo, at aking ibabangon ang mga sirang dako niyaon:

<span id="an_44:27">44:27</span> Na nagsasabi sa kalaliman, Ikaw ay
matuyo, at aking tutuyuin ang iyong mga ilog;

<span id="an_44:28">44:28</span> Na nagsasabi tungkol kay Ciro, Siya'y
aking pastor, at isasagawa ang lahat kong kaligayahan: na nagsasabi nga
rin tungkol sa Jerusalem, Siya'y matatayo; at sa templo, Ang iyong
patibayan ay malalagay.

<span id="an_45:1">45:1</span> Ganito ang sabi ng Panginoon sa kaniyang
pinahiran ng langis, kay Ciro, na ang kanang kamay ay aking hinawakan,
upang magpasuko ng mga bansa sa harap niya; at aking kakalagan ang mga
balakang ng mga hari; upang magbukas ng mga pintuan sa unahan niya, at
ang mga pintuang-bayan ay hindi masasarhan;

<span id="an_45:2">45:2</span> Ako'y magpapauna sa iyo, at, papatagin ko
ang mga bakobakong dako: aking pagwawaraywarayin ang mga pintuang tanso,
at aking puputulin ang mga halang na bakal:

<span id="an_45:3">45:3</span> At ibibigay ko sa iyo ang mga kayamanang
nasa kadiliman, at ang mga natatagong kayamanan sa mga lihim na dako,
upang inyong maalaman na ako ang Panginoon na tumatawag sa iyo sa inyong
pangalan, sa makatuwid baga'y ang Dios ng Israel.

<span id="an_45:4">45:4</span> Dahil sa Jacob na aking lingkod, at sa
Israel na aking pinili tinawag kita sa iyong pangalan: aking pinamagatan
ka, bagaman hindi mo nakilala ako.

<span id="an_45:5">45:5</span> Ako ang Panginoon, at walang iba; liban
sa akin ay walang Dios. Aking bibigkisan ka, bagaman hindi mo ako
nakilala.

<span id="an_45:6">45:6</span> Upang kanilang maalaman mula sa sikatan
ng araw, at mula sa kalunuran, na walang iba liban sa akin: ako ang
Panginoon, at walang iba.

<span id="an_45:7">45:7</span> Aking inilalagay ang liwanag, at
nililikha ko ang kadiliman; ako'y gumagawa ng kapayapaan, at lumilikha
ako ng kasamaan; ako ang Panginoon, na gumagawa ng lahat na bagay na
ito.

<span id="an_45:8">45:8</span> Maghulog, oh kayong mga langit mula sa
itaas, at ang alapaap ay pumatak ng katuwiran: bumuka ang lupa, upang
maglabas siya ng kaligtasan, at ang katuwiran ay lumabas na kasama
niyaon; akong Panginoon ang lumikha.

<span id="an_45:9">45:9</span> Sa aba niya, na nakikipagpunyagi sa
May-lalang sa kaniya! isang bibinga sa gitna ng mga bibinga sa lupa!
Magsasabi baga ang putik sa nagbibigay anyo sa kaniya, Anong ginagawa
mo? o ang iyong gawa, Siya'y walang mga kamay?

<span id="an_45:10">45:10</span> Sa aba niya na nagsasabi sa ama, Ano
ang naging anak mo? o sa babae, Ano ang ipinagdamdam mo?

<span id="an_45:11">45:11</span> Ganito ang sabi ng Panginoon, ng Banal
ng Israel, at ng May-lalang sa kaniya, Magtanong ka sa akin tungkol sa
mga bagay na darating; tungkol sa aking mga anak, at tungkol sa gawa ng
aking mga kamay, magutos kayo sa akin.

<span id="an_45:12">45:12</span> Aking ginawa ang lupa, at nilalang ko
ang tao rito: ako, sa makatuwid baga'y ang aking mga kamay, nagladlad ng
langit, at sa lahat ng natatanaw roon ay nagutos ako.

<span id="an_45:13">45:13</span> Aking ibinangon siya sa katuwiran, at
aking tutuwirin ang lahat niyang lakad; kaniyang itatayo ang aking
bayan, at kaniyang palalayain ang aking mga natapon, hindi sa halaga o
sa kagantihan man, sabi ng Panginoon ng mga hukbo.

<span id="an_45:14">45:14</span> Ganito ang sabi ng Panginoon, Ang yari
ng Egipto, at ang kalakal ng Etiopia, at ang mga Sabeo, sa mga taong
matatangkad, ay magsisiparito sa iyo, at sila'y magiging iyo; sila'y
magsisisunod sa iyo, sila'y magsisidaang may tanikala; at sila'y
mangagpapatirapa sa iyo, sila'y magsisipamanhik sa iyo, na mangagsasabi,
Tunay na ang Dios ay nasa iyo; at walang ibang Dios.

<span id="an_45:15">45:15</span> Katotohanang ikaw ay Dios na
nagkukubli, Oh Dios ng Israel, na Tagapagligtas.

<span id="an_45:16">45:16</span> Sila'y mangapapahiya, oo, mangalilito
silang lahat; sila'y magsisipasok sa pagkalito na magkakasama na mga
manggagawa ng mga diosdiosan.

<span id="an_45:17">45:17</span> Nguni't ang Israel ay ililigtas ng
Panginoon ng walang hanggang kaligtasan: kayo'y hindi mangapapahiya o
mangalilito man magpakailan man.

<span id="an_45:18">45:18</span> Sapagka't ganito ang sabi ng Panginoon
na lumikha ng langit, na siyang Dios na nag-anyo sa lupa at gumawa
niyaon, na kaniyang itinatag, at hindi niya nilikha na sira, na kaniyang
inanyuan upang tahanan: ako ang Panginoon; at wala nang iba.

<span id="an_45:19">45:19</span> Ako'y hindi nagsalita ng lihim, sa dako
ng lupain ng kadiliman; hindi ako nagsabi sa lahi ni Jacob, Hanapin
ninyo ako ng walang kabuluhan: akong Panginoon ay nagsasalita ng
katuwiran, ako'y nagpapahayag ng mga bagay na matuwid.

<span id="an_45:20">45:20</span> Kayo'y mangagpipisan at magsiparito;
magsilapit kayong magkakasama, kayong mga nakatanan sa mga bansa: sila'y
walang kaalaman na nangagdadala ng kahoy ng kanilang larawang inanyuan,
at nagsisidalangin sa dios na hindi makapagliligtas.

<span id="an_45:21">45:21</span> Kayo'y mangagpahayag, at mangagpasapit;
oo, magsanggunian silang magkakasama: sinong nagpakilala nito mula nang
mga unang panahon? sinong nagpahayag niyaon nang una? hindi baga ang
Panginoon? at walang Dios liban sa akin: isang ganap na Dios at
Tagapagligtas; walang iba liban sa akin.

<span id="an_45:22">45:22</span> Kayo'y magsitingin sa akin, at kayo'y
mangaligtas, lahat na taga wakas ng lupa: sapagka't ako'y Dios, at
walang iba liban sa akin.

<span id="an_45:23">45:23</span> Ako'y sumumpa ng aking sarili, ang
salita ay nakabitaw sa aking bibig sa katuwiran, at hindi babalik, na sa
akin ay luluhod ang bawa't tuhod, bawa't dila ay susumpa.

<span id="an_45:24">45:24</span> Sa Panginoon lamang, sasabihin ng isa
tungkol sa akin, ang katuwiran at kalakasan: sa makatuwid baga'y sa
kaniya magsisiparoon ang mga tao, at ang lahat na nagiinit laban sa
kaniya ay mangapapahiya.

<span id="an_45:25">45:25</span> Sa Panginoon ay aariing ganap ang buong
lahi ng Israel, at luluwalhati.

<span id="an_46:1">46:1</span> Si Bel ay nagpapatirapa, sa Nebo ay
yumuyukod; ang kanilang mga diosdiosan ay pasan sa ibabaw ng mga hayop,
at sa ibabaw ng mga baka: ang mga bagay na inyong daladalang inilibot ay
mabigat na pasan sa pagod na hayop.

<span id="an_46:2">46:2</span> Sila'y yumuyukod, sila'y
nangagpapatirapang magkakasama; hindi nila maiwasan ang pasan, kundi
sila ma'y napapasok sa pagkabihag.

<span id="an_46:3">46:3</span> Inyong dinggin ako, Oh sangbahayan ni
Jacob, at lahat na nalabi sa sangbahayan ni Israel, na kinalong ko mula
sa tiyan, na dala mula sa bahay-bata:

<span id="an_46:4">46:4</span> At hanggang sa katandaan ay ako nga, at
hanggang sa magka uban ay dadalhin kita; aking ginawa, at aking
dadalhin; oo, aking dadalhin, at aking ililigtas.

<span id="an_46:5">46:5</span> Kanino ninyo ako itutulad, at ipaparis,
at iwawangis ako, upang kami ay magkagaya?

<span id="an_46:6">46:6</span> Sila'y dumudukot ng maraming ginto sa
supot, at tumitimbang ng pilak sa timbangan, sila'y nagsisiupa ng
panday-ginto, at kaniyang ginagawang dios; sila'y nangagpapatirapa, oo,
sila'y nagsisisamba.

<span id="an_46:7">46:7</span> Pinapasan nila siya sa balikat, dinadala
nila siya, at inilalagay siya sa kaniyang dako, at siya'y nakatayo; mula
sa kaniyang dako ay hindi siya makikilos: oo, may dadaing sa kaniya,
gayon ma'y hindi siya makasasagot, o makapagliligtas man sa kaniya sa
kaniyang kabagabagan.

<span id="an_46:8">46:8</span> Inyong alalahanin ito, at
mangagpakalalake kayo: isaisip ninyo uli, Oh ninyong mga mananalangsang.

<span id="an_46:9">46:9</span> Inyong alalahanin ang mga dating bagay ng
una: sapagka't ako'y Dios, at walang iba liban sa akin; ako'y Dios, at
walang gaya ko;

<span id="an_46:10">46:10</span> Na nagpapahayag ng wakas mula sa
pasimula, at mula nang mga unang panahon, ng mga bagay na hindi pa
nangyayari; na nagsasabi, Ang payo ko ay mananayo, at gagawin ko ang
aking buong kaligayahan:

<span id="an_46:11">46:11</span> Na tumatawag ng ibong mangdadagit mula
sa silanganan, ng taong gumagawa ng aking payo mula sa malayong lupain;
oo, aking sinalita, akin namang papangyayarihin; aking, pinanukala, akin
namang gagawin.

<span id="an_46:12">46:12</span> Inyong dinggin ako, ninyong may
mapagmatigas na loob; na malayo sa katuwiran:

<span id="an_46:13">46:13</span> Aking inilalapit ang aking katuwiran,
hindi maglalaon at ang aking pagliligtas ay hindi magluluwat: at aking
ilalagay ang kaligtasan sa Sion na ukol sa Israel na aking
kaluwalhatian.

<span id="an_47:1">47:1</span> Ikaw ay bumaba, at umupo sa alabok, Oh
anak na dalaga ng Babilonia; lumagmak ka sa lupa na walang luklukan, Oh
anak na babae ng mga Caldeo: sapagka't hindi ka na tatawaging maselang
at mahinhin.

<span id="an_47:2">47:2</span> Ikaw ay kumuha ng gilingang mga bato, at
gumiling ka ng harina; magalis ka ng iyong lambong, maghubad ka ng
balabal, maglitaw ka ng binti, tumawid ka sa mga ilog.

<span id="an_47:3">47:3</span> Ang iyong kahubaran ay malilitaw, oo, ang
iyong kahihiyan ay makikita, ako'y manghihiganti, at hindi tatangi ng
tao.

<span id="an_47:4">47:4</span> Ang aming Manunubos, ang Panginoon ng mga
hukbo ay siyang pangalan niya, ang Banal ng Israel.

<span id="an_47:5">47:5</span> Maupo kang tahimik, at masok ka sa
kadiliman, Oh anak na babae ng mga Caldeo: sapagka't hindi ka na
tatawagin. Ang mahal na babae ng mga kaharian.

<span id="an_47:6">47:6</span> Ako'y napoot sa aking bayan, aking
dinumhan ang aking mana, at ibinigay ko sa iyong kamay: hindi mo
pinagpakitaan sila ng kaawaan; sa may katandaan ay pinabigat mong mainam
ang iyong atang.

<span id="an_47:7">47:7</span> At iyong sinabi, Ako'y magiging mahal na
babae magpakailan man: na anopa't hindi mo ginunita ang mga bagay na ito
sa iyong kalooban, o inalaala mo man ang huling wakas nito.

<span id="an_47:8">47:8</span> Ngayon nga'y dinggin mo ito, ikaw na
hinati sa mga kalayawan, na tumatahang matiwasay, na nagsasabi sa
kaniyang puso, Ako nga, at walang iba liban sa akin; hindi ako uupong
gaya ng babaing bao, o mararanasan man ang pagkawala ng mga anak:

<span id="an_47:9">47:9</span> Nguni't ang dalawang bagay na ito ay
darating sa iyo sa isang sangdali, sa isang araw, ang pagkawala ng mga
anak at pagkabao; sa kanilang karamihan ay darating sa iyo, sa karamihan
ng iyong panggagaway, at sa totoong kasaganaan ng iyong mga enkanto.

<span id="an_47:10">47:10</span> Sapagka't ikaw ay tumiwala sa iyong
kasamaan; iyong sinabi, Walang nakakakita sa akin; ang iyong karunungan
at ang iyong kaalaman, nagpaligaw sa iyo: at iyong sinabi sa iyong puso,
Ako nga, at walang iba liban sa akin.

<span id="an_47:11">47:11</span> Kaya't ang kasamaan ay darating sa iyo;
hindi mo malalaman ang bukang liwayway niyaon: at kasakunaan ay sasapit
sa iyo; hindi mo maaalis: at kagibaan ay darating sa iyong bigla, na
hindi mo nalalaman.

<span id="an_47:12">47:12</span> Tumayo ka ngayon sa iyong mga enkanto,
at sa karamihan ng iyong panggagaway, na iyong ginawa mula sa iyong
kabataan: marahil makikinabang ka, marahil mananaig ka.

<span id="an_47:13">47:13</span> Ikaw ay yamot sa karamihan ng iyong mga
payo: magsitayo ngayon ang nanganghuhula sa pamamagitan ng langit, at ng
mga bituin, ang mga mangingilala ng tungkol sa buwan, at siyang
magligtas sa iyo sa mga bagay na mangyayari sa iyo.

<span id="an_47:14">47:14</span> Narito, sila'y magiging gaya ng
pinagputulan ng trigo; susunugin sila ng apoy; sila'y hindi makaliligtas
sa bangis ng liyab: hindi babaga na mapagpapainitan, o magiging apoy na
mauupuan sa harap.

<span id="an_47:15">47:15</span> Ganito mangyayari ang mga bagay sa iyo,
na iyong ginawa: silang nangalakal sa iyo mula sa iyong kabinataan ay
lalaboy bawa't isa ng kaniyang sariling lakad; walang magliligtas sa
iyo.

<span id="an_48:1">48:1</span> Iyong dinggin ito, Oh sangbahayan ni
Jacob, na tinatawag sa pangalan ng Israel, at nagsilabas sa bukal ng
Juda; na nagsisumpa sa pangalan ng Panginoon, at nagsibanggit ng Dios ng
Israel, nguni't hindi sa katotohanan, o sa katuwiran man.

<span id="an_48:2">48:2</span> (Sapagka't sila'y tinatawag ayon sa
bayang banal, at nagsitiwala sa Dios ng Israel; ang Panginoon ng mga
hukbo ang kaniyang pangalan):

<span id="an_48:3">48:3</span> Aking ipinahayag ang mga dating bagay
mula nang una; oo, yao'y lumabas sa aking bibig, at aking ipinakilala:
biglang ginawa ko, at nangyari.

<span id="an_48:4">48:4</span> Sapagka't nakilala ko, na ikaw ay
mapagmatigas, at ang iyong leeg ay parang litid na bakal, at ang iyong
noo ay parang tanso:

<span id="an_48:5">48:5</span> Kaya't aking ipinahayag sa iyo mula nang
una; bago nangyari ay ipinakilala ko sa iyo: baka iyong sabihin, Mga
ginawa ng aking diosdiosan, at ang aking larawang inanyuan, at ang aking
larawang binubo, nagutos sa kanila.

<span id="an_48:6">48:6</span> Iyong narinig; tingnan mong lahat ito; at
kayo, hindi ba ninyo ipahahayag? Ako'y nagpakita sa iyo ng mga bagong
bagay mula sa panahong ito, sa makatuwid baga'y mga kubling bagay na
hindi mo naalaman.

<span id="an_48:7">48:7</span> Mga nalikha ngayon, at hindi mula nang
una; at bago dumating ang araw na ito ay hindi mo nangarinig; baka iyong
sabihin, Narito, aking nangaalaman.

<span id="an_48:8">48:8</span> Oo, hindi mo narinig; oo, hindi mo
naalaman; oo, mula nang una ay hindi nabuksan ang iyong pakinig:
sapagka't talastas ko na ikaw ay gumawa na totoong may kataksilan, at
tinawag na mananalangsang mula sa bahay-bata.

<span id="an_48:9">48:9</span> Dahil sa aking pangalan ay aking iuurong
ang aking galit, at dahil sa kapurihan ko ay aking ititigil, upang huwag
kitang ihiwalay.

<span id="an_48:10">48:10</span> Narito dinalisay kita, nguni't hindi
parang pilak; pinili kita sa hurno ng kadalamhatian.

<span id="an_48:11">48:11</span> Dahil din sa akin, dahil din sa akin,
aking gagawin yaon; sapagka't, bakit lalapastanganin ang aking pangalan?
at ang kaluwalhatian ko ay hindi ko ibinigay sa iba.

<span id="an_48:12">48:12</span> Inyong dinggin ako, Oh Jacob, at Israel
na tinawag ko: Ako nga; ako ang una, ako rin ang huli.

<span id="an_48:13">48:13</span> Oo, ang aking kamay ay siyang naglagay
ng patibayan ng lupa, at ang aking kanan ay siyang nagladlad ng langit:
pagka ako'y tumatawag sa kanila, sila'y nagsisitayong magkakasama.

<span id="an_48:14">48:14</span> Kayo'y magpipisan, kayong lahat, at
inyong dinggin; sino sa kanila ang nagpahayag ng mga bagay na ito?
Siyang iniibig ng Panginoon ay kaniyang tutuparin ang kaniyang
kaligayahan sa Babilonia, at bubuhatin niya ang kaniyang kamay sa mga
Caldeo.

<span id="an_48:15">48:15</span> Ako, ako nga'y nagsalita; oo, aking
tinawag siya; aking dinala siya; at kaniyang pagiginhawahin ang kaniyang
lakad.

<span id="an_48:16">48:16</span> Kayo'y magsilapit sa akin, inyong
dinggin ito; mula sa pasimula ay hindi ako nagsalita ng lihim; mula nang
panahon na nangyari ito, nandoon nga ako: at ngayo'y sinugo ako ng
Panginoong Dios, at nang kaniyang Espiritu.

<span id="an_48:17">48:17</span> Ganito ang sabi ng Panginoon, ng inyong
Manunubos, ng Banal ng Israel, Ako ang Panginoon mong Dios, na nagtuturo
sa iyo ng mapapakinabangan, na pumapatnubay sa iyo sa daan na iyong
marapat na lakaran.

<span id="an_48:18">48:18</span> Oh kung dininig mo ang aking mga utos!
ang iyo ngang kapayapaan ay naging parang ilog, at ang iyong katuwiran
ay parang mga alon sa dagat:

<span id="an_48:19">48:19</span> Ang iyo namang lahi ay naging parang
buhangin at ang suwi ng iyong tiyan ay parang mga butil niyaon: ang
kaniyang pangalan ay hindi mahihiwalay o magigiba man sa harap ko.

<span id="an_48:20">48:20</span> Kayo'y magsilabas sa Babilonia, inyong
takasan ang mga Caldeo; kayo'y mangagpahayag na may tinig ng awitan,
inyong saysayin ito, itanyag ninyo hanggang sa wakas ng lupa: inyong
sabihin, Tinubos ng Panginoon ang Jacob na kaniyang lingkod.

<span id="an_48:21">48:21</span> At sila'y hindi nangauhaw nang
pinapatnubayan niya sila sa mga ilang; kaniyang pinaagos ang tubig mula
sa bato para sa kanila; kaniyang ginuwangan din naman ang bato, at ang
tubig ay bumukal.

<span id="an_48:22">48:22</span> Walang kapayapaan sa masama, sabi ng
Panginoon.

<span id="an_49:1">49:1</span> Kayo'y magsipakinig sa akin, Oh mga pulo;
at inyong pakinggan, ninyong mga bayan, sa malayo: tinawag ako ng
Panginoon mula sa bahay-bata; mula sa bahay-bata ng aking ina ay
binanggit niya ang aking pangalan:

<span id="an_49:2">49:2</span> At kaniyang ginawa ang aking bibig na
parang matalas na tabak; sa lilim ng kaniyang kamay ay ikinubli niya
ako: at ginawa niya akong makinang na pana; sa kaniyang lalagyan ng pana
ay itinago niya ako:

<span id="an_49:3">49:3</span> At sinabi niya sa akin, Ikaw ay aking
lingkod; Israel, na siyang aking ikaluluwalhati.

<span id="an_49:4">49:4</span> Nguni't aking sinabi, Ako'y gumawang
walang kabuluhan, aking ginugol ang aking lakas sa wala, at sa walang
kabuluhan; gayon ma'y tunay na ang kahatulan sa akin ay nasa Panginoon,
at ang kagantihan sa akin ay nasa aking Dios.

<span id="an_49:5">49:5</span> At ngayo'y sinasabi ng Panginoon na
naganyo sa akin mula sa bahay-bata upang maging kaniyang lingkod, upang
dalhin uli ang Jacob sa kaniya, at ang Israel ay mapisan sa kaniya:
(sapagka't ako'y marangal sa mga mata ng Panginoon, at ang aking Dios ay
naging aking kalakasan;)

<span id="an_49:6">49:6</span> Oo, kaniyang sinasabi, Totoong magaan ang
bagay na ikaw ay naging aking lingkod upang ibangon ang mga lipi ng
Jacob, at isauli ang iningatan ng Israel, ikaw ay aking ibibigay na
pinakailaw sa mga Gentil upang ikaw ay maging aking kaligtasan hanggang
sa wakas ng lupa.

<span id="an_49:7">49:7</span> Ganito ang sabi ng Panginoon, ng
Manunubos ng Israel, na kaniyang Banal, doon sa hinahamak ng tao, doon
sa kinayayamutan ng bansa, sa lingkod ng mga pinuno, Ang mga hari at ang
mga pangulo, ay mangakakakita at magsisibangon, at sila'y magsisisamba;
dahil sa Panginoon na tapat, sa Banal ng Israel, na siyang pumili sa
iyo.

<span id="an_49:8">49:8</span> Ganito ang sabi ng Panginoon, Sa
kalugodlugod na panahon ay sinagot kita, at sa araw ng pagliligtas ay
tinulungan kita: at aking iningatan ka, at ibibigay kita na pinakatipan
sa bayan, upang ibangon ang lupain, upang ipamana sa kanila ang mga
sirang mana;

<span id="an_49:9">49:9</span> Na nagsasabi sa kanilang nangabibilanggo,
Kayo'y magsilabas; sa kanilang nangasa kadiliman, Pakita kayo. Sila'y
magsisikain sa mga daan, at ang lahat na luwal na kaitaasan ay magiging
kanilang pastulan.

<span id="an_49:10">49:10</span> Sila'y hindi mangagugutom, o mangauuhaw
man; at hindi man sila mangapapaso ng init, o ng araw man: sapagka't
siyang may awa sa kanila ay papatnubay sa kanila, sa makatuwid baga'y sa
tabi ng mga bukal ng tubig ay papatnubayan niya sila.

<span id="an_49:11">49:11</span> At aking gagawing daan ang lahat ng
aking mga bundok, at ang aking mga lansangan ay patataasin.

<span id="an_49:12">49:12</span> Narito, ang mga ito'y manggagaling sa
malayo; at, narito, ang mga ito ay mula sa hilagaan, at mula sa
kalunuran; at ang mga ito ay mula sa lupain ng Sinim.

<span id="an_49:13">49:13</span> Ikaw ay umawit, Oh langit; at magalak,
Oh lupa; at kayo'y biglang magsiawit, Oh mga bundok: sapagka't inaliw ng
Panginoon ang kaniyang bayan, at mahahabag sa kaniyang nagdadalamhati.

<span id="an_49:14">49:14</span> Nguni't sinabi ng Sion, Pinabayaan ako
ni Jehova, at nilimot ako ng Panginoon.

<span id="an_49:15">49:15</span> Malilimutan ba ng babae ang kaniyang
batang pasusuhin; na siya'y hindi mahahabag sa anak ng kaniyang
bahay-bata? oo, ito'y makalilimot, nguni't hindi kita kalilimutan.

<span id="an_49:16">49:16</span> Narito aking inanyuan ka sa mga palad
ng aking mga kamay; ang iyong mga kuta ay laging nangasa harap ko.

<span id="an_49:17">49:17</span> Ang iyong mga anak ay mangagmamadali;
ang mga manghahamak sa iyo at ang sumisira sa iyo ay aalis sa iyo.

<span id="an_49:18">49:18</span> Imulat mo ang iyong mga mata sa
palibot, at tingnan mo: lahat ng mga ito ay nagpipipisan, at naparirito
sa iyo. Buhay ako, sabi ng Panginoon, ikaw ay mabibihisan ng lahat ng
mga yaon, na parang pinakagayak, at mabibigkisan ka ng mga yaon na
parang isang kasintahang babae.

<span id="an_49:19">49:19</span> Sapagka't tungkol sa iyong mga sira at
sa iyong mga gibang dako at sa iyong lupain na nawasak, tunay na ikaw
ngayon ay magiging totoong napakakipot sa mga mananahan, at silang
nagsisisakmal sa iyo ay mangalalayo.

<span id="an_49:20">49:20</span> Ang mga anak ng inyong kapanglawan ay
mangagsasabi pa sa iyong mga pakinig, Ang dako ay totoong makipot sa
ganang akin: bigyan mo ako ng dako upang aking matahanan.

<span id="an_49:21">49:21</span> Kung magkagayo'y sasabihin mo sa iyong
sarili, Sinong nanganak ng mga ito sa akin, dangang nawalan ako ng aking
mga anak, at ako'y nagiisa, tapon, at lumalaboy na paroo't parito? at
sinong nagpalaki ng mga ito? Narito, ako'y naiwang magisa; mga ito, saan
nangandoon?

<span id="an_49:22">49:22</span> Ganito ang sabi ng Panginoong Dios,
Narito, aking ikakaway ang aking kamay sa mga bansa, at itatayo ko ang
aking watawat sa mga bayan; at sila'y kakalong ng iyong mga anak na
lalake sa kanilang sinapupunan, at ang iyong mga anak na babae ay
papasanin ng kanilang mga balikat.

<span id="an_49:23">49:23</span> At mga hari ang magiging iyong mga taga
kandiling ama, at ang kanilang mga reina, ay iyong mga taga kandiling
ina: sila'y magsisiyukod sa iyo ng kanilang mga mukha sa lupa, at
hihimuran ang alabok ng inyong mga paa: at iyong makikilala, na ako ang
Panginoon, at ang nangaghihintay sa akin ay hindi mangapapahiya.

<span id="an_49:24">49:24</span> Makukuha baga ang huli sa
makapangyarihan, o maliligtas ang mga talagang nabihag?

<span id="an_49:25">49:25</span> Nguni't ganito ang sabi ng Panginoon,
Pati ng mga bihag ng makapangyarihan ay kukunin, at ang huli ng
kakilakilabot ay maliligtas; sapagka't ako'y makikipaglaban sa kaniya na
nakikipaglaban sa iyo, at aking ililigtas ang iyong mga anak.

<span id="an_49:26">49:26</span> At aking pakakanin silang
nagsisipighati sa iyo ng kanilang sariling laman; at sila'y mangalalango
ng kanilang sariling dugo, na gaya ng matamis na alak: at makikilala ng
lahat ng tao, na akong Panginoon ay iyong Tagapagligtas, at iyong
Manunubos, na Makapangyarihan ng Jacob.

<span id="an_50:1">50:1</span> Ganito ang sabi ng Panginoon, Saan
nandoon ang sulat ng pagkakahiwalay ng iyong ina, na aking ipinaghiwalay
sa kaniya? o sa kanino sa mga nagpapautang sa akin ipinagbili kita?
Narito, dahil sa inyong mga kasamaan ay naipagbili kayo, at dahil sa
inyong mga pagsalangsang ay nahiwalay ang inyong ina.

<span id="an_50:2">50:2</span> Bakit, nang ako'y parito, ay walang tao?
nang ako'y tumawag, ay walang sumagot? naging maiksi na baga ang aking
kamay na hindi makatubos? o wala akong kapangyarihang makapagligtas?
Narito, sa saway ko ay aking tinutuyo ang dagat, aking pinapaging ilang
ang mga ilog: ang kanilang isda ay bumabaho, sapagka't walang tubig, at
namamatay dahil sa uhaw.

<span id="an_50:3">50:3</span> Aking binibihisan ng kaitiman ang langit
at aking ginagawang kayong magaspang ang kaniyang takip.

<span id="an_50:4">50:4</span> Binigyan ako ng Panginoong Dios ng dila
ng nangaturuan, upang aking maalaman kung paanong aaliwin ng mga salita
siyang nanglulupaypay. Siya'y nagigising tuwing umaga, ginigising niya
ang aking pakinig upang makinig na gaya ng mga natuturuan.

<span id="an_50:5">50:5</span> Binuksan ng Panginoong Dios ang aking
pakinig, at ako'y hindi naging mapanghimagsik, o tumalikod man.

<span id="an_50:6">50:6</span> Aking ipinain ang aking likod sa mga
mananakit, at ang aking mga pisngi sa mga bumabaltak ng balbas; hindi ko
ikinubli ang aking mukha sa kahihiyan at sa paglura.

<span id="an_50:7">50:7</span> Sapagka't tutulungan ako ng Panginoong
Dios; kaya't hindi ako nalito: kaya't inilagay ko ang aking mukha na
parang batong pingkian, at talastas ko na hindi ako mapapahiya.

<span id="an_50:8">50:8</span> Siya'y malapit na nagpapatotoo sa akin;
sinong makikipaglaban sa akin? tayo'y magsitayong magkakasama: sino ang
aking kaaway? bayaang lumapit siya sa akin.

<span id="an_50:9">50:9</span> Narito, tutulungan ako ng Panginoong
Dios; sino siya na hahatol sa akin? narito, silang lahat ay
mangalulumang parang bihisan; lalamunin sila ng tanga.

<span id="an_50:10">50:10</span> Sino sa inyo ang natatakot sa
Panginoon, na sumusunod sa tinig ng kaniyang lingkod? Siyang lumalakad
sa kadiliman, at walang liwanag, tumiwala siya sa pangalan ng Panginoon,
at umasa sa kaniyang Dios.

<span id="an_50:11">50:11</span> Narito, kayong lahat na nangagsusulsol
ng apoy, na kumukubkob ng mga sulo: magsilakad kayo sa liyab ng inyong
apoy, at sa gitna ng mga sulo na inyong pinagalab. Ito ang tatamuhin
ninyo sa aking kamay; kayo'y hihiga sa kapanglawan.

<span id="an_51:1">51:1</span> Kayo'y magsipakinig sa akin, kayong
nagsisisunod sa katuwiran, kayong nagsisihanap sa Panginoon: magsitingin
kayo sa malaking bato na inyong kinaputulan, at sa luwang ng hukay na
kinahukayan sa inyo.

<span id="an_51:2">51:2</span> Tingnan ninyo si Abraham na inyong ama,
at si Sara na nanganak sa inyo; sapagka't nang siya'y iisa ay tinawag ko
siya, at aking pinagpala siya, at aking pinarami siya.

<span id="an_51:3">51:3</span> Sapagka't inaliw ng Panginoon ang Sion;
kaniyang pinasaya ang lahat niyang sirang dako, at ginawa niyang parang
Eden ang kaniyang ilang, at ang kaniyang lupang masukal ay parang
halamanan ng Panginoon; kagalakan at kasayahan ay masusumpungan doon,
pagpapasalamat, at tinig na mainam.

<span id="an_51:4">51:4</span> Makinig ka sa akin, Oh bayan ko; at
pakinggan mo ako, Oh bansa ko: sapagka't isang kautusan ay magmumula sa
akin, at ang aking kahatulan ay gagawin kong pinakaliwanag sa mga bayan.

<span id="an_51:5">51:5</span> Ang katuwiran ko ay malapit, ang aking
pagliligtas ay lumabas, at hahatol ang aking mga bisig sa mga bayan; ang
mga pulo ay magsisipaghintay sa akin, at sa aking bisig ay magsisitiwala
sila.

<span id="an_51:6">51:6</span> Itingin ninyo ang inyong mga mata sa mga
langit, at magsitungo kayo sa lupa sa ibaba; sapagka't ang mga langit ay
mapapawing parang usok, at ang lupa ay malulumang parang bihisan; at
silang nagsisitahan doon ay mangamamatay ng gayon ding paraan: nguni't
ang pagliligtas ko ay magpakailan man, at ang aking katuwiran ay hindi
mawawakasan.

<span id="an_51:7">51:7</span> Inyong pakinggan ako, ninyong nakakaalam
ng katuwiran, bayan na ang puso ay kinaroonan ng aking kautusan; huwag
ninyong katakutan ang pula ng mga tao, o manglupaypay man kayo sa
kanilang mga paglait.

<span id="an_51:8">51:8</span> Sapagka't sila'y lalamunin ng tanga na
parang bihisan, at kakanin sila ng uod na parang bihisan na balahibo ng
tupa; nguni't ang aking katuwiran ay magiging magpakailan man, at ang
aking pagliligtas ay sa lahat ng sali't saling lahi.

<span id="an_51:9">51:9</span> Gumising ka, gumising ka, magbihis ka ng
kalakasan, Oh bisig ng Panginoon; gumising ka na gaya nang kaarawan
noong una, nang mga lahi ng mga dating panahon. Hindi baga ikaw ang
pumutol ng Rahab, na sumaksak sa buwaya?

<span id="an_51:10">51:10</span> Hindi baga ikaw ang tumuyo sa dagat, sa
tubig ng malaking kalaliman; na iyong pinapaging daan ang kalaliman ng
dagat upang daanan ng natubos?

<span id="an_51:11">51:11</span> At ang mga tinubos ng Panginoon ay
magsisibalik, at magsisiparoong may awitan sa Sion; at walang hanggang
kagalakan ay sasa kanilang mga ulo: sila'y mangagtatamo ng kasayahan at
kagalakan; at ang kapanglawan at pagbubungtong-hininga ay tatakas.

<span id="an_51:12">51:12</span> Ako, ako nga, ay siyang umaaliw sa
inyo: sino ka na natatakot sa tao na mamamatay at sa anak ng tao na
gagawing parang damo;

<span id="an_51:13">51:13</span> At iyong kinalimutan ang Panginoon na
May-lalang sa iyo, na nagladlad ng mga langit, at naglalagay ng mga
patibayan ng lupa; at ikaw ay natatakot na lagi buong araw dahil sa
pusok ng mamimighati, pagka siya'y nagmamadali upang gumiba? at saan
nandoon ang pusok ng mamimighati?

<span id="an_51:14">51:14</span> Ang bihag na tapon ay madaling
bibitawan; at hindi mamamatay at bababa sa hukay, o magkukulang man ang
kaniyang tinapay.

<span id="an_51:15">51:15</span> Sapagka't ako ang Panginoon mong Dios,
na nagpapahugong sa dagat, na ang mga alon niyao'y humuhugong: ang
Panginoon ng mga hukbo ay siyang kaniyang pangalan.

<span id="an_51:16">51:16</span> At inilagay ko ang aking mga salita sa
iyong bibig, at tinakpan kita sa lilim ng aking kamay, upang aking
mailadlad ang mga langit, at mailagay ang mga patibayan ng lupa, at
magsabi sa Sion, Ikaw ay aking bayan.

<span id="an_51:17">51:17</span> Gumising ka, gumising ka, tumayo ka, Oh
Jerusalem, na uminom ka sa kamay ng Panginoon sa saro ng kaniyang
kapusukan; iyong ininuman ang saro ng pangpagiray, at iyong sinaid.

<span id="an_51:18">51:18</span> Walang pumatnubay sa kaniya sa lahat na
anak na kaniyang ipinanganak; o may humawak man sa kaniya sa kamay sa
lahat na anak na kaniyang pinalaki.

<span id="an_51:19">51:19</span> Ang dalawang bagay na ito ay nangyari
sa iyo; sinong makikidamdam sa iyo? kagibaan, at kasiraan, at ang
kagutom at ang tabak; paanong aaliwin kita?

<span id="an_51:20">51:20</span> Ang iyong mga anak ay nanganglupaypay,
sila'y nangahihiga sa dulo ng lahat na lansangan, na gaya ng isang usa
sa isang silo; sila'y puspos ng kapusukan ng Panginoon, ng saway ng
iyong Dios.

<span id="an_51:21">51:21</span> Kaya't pakinggan mo ito ngayon, ikaw na
nagdadalamhati, at lango, nguni't hindi ng alak:

<span id="an_51:22">51:22</span> Ganito ang sabi ng iyong Panginoon na
Jehova, at ng iyong Dios na nagsasanggalang ng usap ng kaniyang bayan,
Narito, aking inalis sa iyong kamay ang saro na pangpagiray, ang saro
nga ng aking kapusukan; hindi ka na iinom pa:

<span id="an_51:23">51:23</span> At aking ilalagay sa kamay nila na
nagsisidalamhati sa iyo, na nakapagsabi sa iyong kaluluwa, Ikaw ay
dumapa upang kami ay dumaan, at iyong inilagpak ang iyong likod na
parang lupa, at parang lansangan sa kanilang nagdaraan.

<span id="an_52:1">52:1</span> Gumising ka, gumising ka, magsuot ka ng
iyong kalakasan, Oh Sion; magsuot ka ng iyong mga magandang damit, Oh
Jerusalem, na bayang banal: sapagka't mula ngayo'y hindi na papasok pa
sa iyo ang hindi tuli at ang marumi.

<span id="an_52:2">52:2</span> Magpagpag ka ng alabok; ikaw ay bumangon,
umupo ka sa iyong luklukan, Oh Jerusalem: magkalag ka ng mga tali ng
iyong leeg, Oh bihag na anak na babae ng Sion.

<span id="an_52:3">52:3</span> Sapagka't ganito ang sabi ng Panginoon,
Kayo'y naipagbili sa wala; at kayo'y matutubos ng walang salapi.

<span id="an_52:4">52:4</span> Sapagka't ganito ang sabi ng Panginoong
Dios, Ang bayan ko ay bumaba noong una sa Egipto upang makipamayan doon:
at pinighati sila ng mga taga Asiria ng walang kadahilanan.

<span id="an_52:5">52:5</span> Ngayon nga, anong ginagawa ko rito, sabi
ng Panginoon, yamang ang aking bayan ay dinala ng walang anoano? silang
nangagpupuno sa kanila ay nagsisiungal, sabi ng Panginoon, at ang aking
pangalan ay natutungayaw na lagi buong araw,

<span id="an_52:6">52:6</span> Kaya't makikilala ng aking bayan ang
aking pangalan: kaya't matatalastas nila sa araw na yaon, na ako yaong
nagsasalita; narito, ako nga.

<span id="an_52:7">52:7</span> Anong pagkaganda sa mga bundok ng mga paa
niyaong nagdadala ng mga mabuting balita, na naghahayag ng kapayapaan,
na nangagdadala ng mga mabuting balita sa ikabubuti, na nagtatanyag ng
kaligtasan, na nagsasabi sa Sion, Ang iyong Dios ay naghahari!

<span id="an_52:8">52:8</span> Ang tinig ng iyong mga bantay! sila'y
naglalakas ng tinig, na magkakasamang nagsisiawit; sapagka't sila'y
makakakita ng mukhaan pagka ang Panginoon ay bumalik sa Sion.

<span id="an_52:9">52:9</span> Kayo'y magbiglang magalak, kayo'y
magsiawit na magkakasama, kayong mga sirang dako ng Jerusalem; sapagka't
inaliw ng Panginoon ang kaniyang bayan, kaniyang tinubos ang Jerusalem.

<span id="an_52:10">52:10</span> Hinubdan ng Panginoon ang kaniyang
banal na bisig sa harap ng mga mata ng lahat na bansa; at makikita ng
lahat na wakas ng lupa ang pagliligtas ng ating Dios.

<span id="an_52:11">52:11</span> Kayo'y magsiyaon, kayo'y magsiyaon,
kayo'y magsialis doon, huwag kayong magsisihipo ng maruming bagay;
kayo'y magsilabas sa gitna niya; kayo'y mangagpakalinis, kayong
nangagdadala ng mga sisidlan ng Panginoon.

<span id="an_52:12">52:12</span> Sapagka't kayo'y hindi magsisilabas na
nagmamadali, o magsisilabas man kayo na takas: sapagka't ang Panginoon
ay magpapauna sa inyo; at ang Dios ng Israel ay magiging inyong bantay
likod.

<span id="an_52:13">52:13</span> Narito, ang lingkod ko ay gagawang may
karunungan, siya'y mabubunyi, at malalagay na mataas, at magiging
napakataas.

<span id="an_52:14">52:14</span> Kung paanong marami ang natigilan dahil
sa iyo (ang kaniyang mukha ay napakakatuwa kay sa kaninomang lalake, at
ang kaniyang anyo ay higit na kumatuwa kay sa mga anak ng mga tao),

<span id="an_52:15">52:15</span> Gayon siya magwiwisik sa maraming
bansa; ang mga hari ay magtitikom ng kanilang mga bibig dahil sa kaniya:
sapagka't ang hindi nasaysay sa kanila ay kanilang makikita; at ang
hindi nila narinig ay kanilang mauunawa.

<span id="an_53:1">53:1</span> Sinong naniwala sa aming balita? at
kanino nahayag ang bisig ng Panginoon?

<span id="an_53:2">53:2</span> Sapagka't siya'y tumubo sa harap niya na
gaya ng sariwang pananim, at gaya ng ugat sa tuyong lupa: walang anyo o
kagandahan man; at pagka ating minamasdan siya ay walang kagandahan na
mananais tayo sa kaniya.

<span id="an_53:3">53:3</span> Siya'y hinamak at itinakuwil ng mga tao;
isang taong sa kapanglawan, at bihasa sa karamdaman: at gaya ng isa na
pinagkublihan ng kanilang mukha ng mga tao, na siya'y hinamak, at hindi
natin hinalagahan siya.

<span id="an_53:4">53:4</span> Tunay na kaniyang dinala ang ating mga
karamdaman, at dinala ang ating mga kapanglawan; gayon ma'y ating
pinalagay siya na hinampas, sinaktan ng Dios, at dinalamhati.

<span id="an_53:5">53:5</span> Nguni't siya'y nasugatan dahil sa ating
mga pagsalangsang, siya'y nabugbog dahil sa ating mga kasamaan, ang
parusa ng tungkol sa ating kapayapaan ay nasa kaniya; at sa pamamagitan
ng kaniyang mga latay ay nagsigaling tayo.

<span id="an_53:6">53:6</span> Tayong lahat na gaya ng mga tupa ay
naligaw; tayo ay tumungo bawa't isa sa kaniyang sariling daan; at
ipinasan sa kaniya ng Panginoon ang kasamaan nating lahat.

<span id="an_53:7">53:7</span> Siya'y napighati, gayon man nang siya'y
dinalamhati ay hindi nagbuka ng kaniyang bibig; gaya ng kordero na
dinadala sa patayan, at gaya ng tupang nasa harap ng mga manggugupit sa
kaniya ay pipi, gayon ma'y hindi niya binuka ang kaniyang bibig.

<span id="an_53:8">53:8</span> Sa pamamagitan ng kapighatian at
kahatulan ay dinala siya: at tungkol sa kaniyang lahi, sino sa kanila
ang gumunita na siya'y nahiwalay sa lupain ng buhay? dahil sa
pagsalangsang ng aking bayan ay nasaktan siya.

<span id="an_53:9">53:9</span> At ginawa nila ang kaniyang libingan na
kasama ng mga masama, at kasama ng isang lalaking mayaman sa kaniyang
kamatayan; bagaman hindi siya gumawa ng pangdadahas, o wala mang anomang
karayaan sa kaniyang bibig.

<span id="an_53:10">53:10</span> Gayon ma'y kinalugdan ng Panginoon na
mabugbog siya; inilagay niya siya sa pagdaramdam: pagka iyong gagawin
ang kaniyang kaluluwa na pinakahandog dahil sa kasalanan, makikita niya
ang kaniyang lahi, pahahabain niya ang kaniyang mga kaarawan, at ang
pagkalugod ng Panginoon ay lalago sa kaniyang kamay.

<span id="an_53:11">53:11</span> Siya'y makakakita ng pagdaramdam ng
kaniyang kaluluwa at masisiyahan: sa pamamagitan ng kaniyang kaalaman ay
aariing ganap ng aking matuwid na lingkod ang marami; at dadalhin niya
ang kanilang mga kasamaan.

<span id="an_53:12">53:12</span> Kaya't hahatian ko siya ng bahagi na
kasama ng dakila, at kaniyang hahatiin ang samsam na kasama ng malakas;
sapagka't kaniyang idinulot ang kaniyang kaluluwa sa kamatayan, at
ibinilang na kasama ng mga mananalangsang: gayon ma'y dinala niya ang
kasalanan ng marami, at namagitan sa mga mananalangsang.

<span id="an_54:1">54:1</span> Umawit ka, Oh baog, ikaw na hindi
nanganak; ikaw ay magbiglang umawit, at humiyaw ng malakas, ikaw na
hindi nagdamdam ng panganganak: sapagka't higit ang mga anak ng binawaan
kay sa mga anak ng may asawa, sabi ng Panginoon.

<span id="an_54:2">54:2</span> Iyong palakhin ang dako ng iyong tolda,
at maladlad ang mga tabing ng iyong mga tahanan; huwag kang magurong:
habaan mo ang iyong mga lubid, at patibayin mo ang iyong mga tulos.

<span id="an_54:3">54:3</span> Sapagka't ikaw ay lalago sa kanan at sa
kaliwa; at ang iyong lahi ay magaari ng mga bansa, at patatahanan ang
mga gibang bayan.

<span id="an_54:4">54:4</span> Huwag kang matakot; sapagka't ikaw ay
hindi mapapahiya: o malilito ka man; sapagka't hindi ka malalagay sa
kahihiyan: sapagka't iyong kalilimutan ang kahihiyan ng iyong kabataan,
at ang pula sa iyong pagkabao ay hindi mo maaalaala pa.

<span id="an_54:5">54:5</span> Sapagka't ang May-lalang sa iyo ay iyong
asawa; ang Panginoon ng mga hukbo ay kaniyang pangalan: at ang Banal ng
Israel ay iyong Manunubos, ang Dios ng buong lupa tatawagin siya.

<span id="an_54:6">54:6</span> Sapagka't tinawag ka ng Panginoon na
parang asawang kinalimutan namamanglaw sa kalooban, parang asawa ng
kabataan, pagka siya'y itinatakuwil, sabi ng iyong Dios.

<span id="an_54:7">54:7</span> Sa sangdaling-sangdali ay kinalimutan
kita; nguni't pipisanin kita sa pamamagitan ng mga malaking kaawaan.

<span id="an_54:8">54:8</span> Sa kaunting pagiinit ay ikinubli ko ang
aking mukha sa iyo sa isang sangdali; nguni't kinaawaan kita sa
pamamagitan ng walang hanggang kagandahang-loob, sabi ng Panginoon, na
iyong Manunubos.

<span id="an_54:9">54:9</span> Sapagka't ito ay parang tubig ng panahon
ni Noe sa akin; sapagka't kung paanong ako'y sumumpa, na ang tubig ng
panahon ni Noe ay hindi na aahon pa sa lupa, gayon ako'y sumumpa na
hindi ako magiinit sa iyo, o sasaway sa iyo.

<span id="an_54:10">54:10</span> Sapagka't ang mga bundok ay
mangapapaalis, at ang mga burol ay mangapapalipat; nguni't ang aking
kagandahang-loob ay hindi hihiwalay sa iyo, o ang akin mang tipan ng
kapayapaan ay maalis, sabi ng Panginoon na naaawa sa iyo.

<span id="an_54:11">54:11</span> Oh ikaw na nagdadalamhati, na
pinapaspas ng bagyo, at hindi naaaliw, narito, aking ilalagay ang iyong
mga bato na may magandang mga kulay, at ilalapag ko ang iyong mga
patibayan na may mga zafiro.

<span id="an_54:12">54:12</span> At gagawin kong mga rubi ang iyong mga
dungawan, at mga karbungko ang iyong mga pintuang-bayan, at mga
mahahalagang bato ang iyong lahat na hangganan.

<span id="an_54:13">54:13</span> At lahat mong anak ay tuturuan ng
Panginoon; at magiging malaki ang kapayapaan ng iyong mga anak.

<span id="an_54:14">54:14</span> Sa katuwiran ay matatatag ka: ikaw ay
malalayo sa kapighatian sapagka't yao'y hindi mo katatakutan; at sa
kakilabutan, sapagka't hindi lalapit sa iyo.

<span id="an_54:15">54:15</span> Narito, sila'y magkakapisan, nguni't
hindi sa pamamagitan ko: sinomang magpipisan laban sa iyo ay mabubuwal
dahil sa iyo.

<span id="an_54:16">54:16</span> Narito, aking nilalang ang panday na
humihihip sa mga baga, at naglalabas ng kasangkapan para sa kaniyang
gawa; at aking nilalang ang manglilipol upang manglipol.

<span id="an_54:17">54:17</span> Walang almas na ginawa laban sa iyo ay
pakikinabangan at bawa't dila na gagalaw laban sa iyo sa kahatulan ay
iyong hahatulan. Ito ang mana ng mga lingkod ng Panginoon, at ang
katuwiran nila ay sa akin, sabi ng Panginoon.

<span id="an_55:1">55:1</span> Oh lahat na nangauuhaw, magsiparito kayo
sa tubig at siyang walang salapi; magsiparito kayo, kayo'y magsibili, at
magsikain; oo, kayo'y magsiparito, kayo'y magsibili ng alak at gatas ng
walang salapi at walang bayad.

<span id="an_55:2">55:2</span> Ano't kayo'y nangaggugugol ng salapi sa
hindi pagkain? at ng inyong gawa sa hindi nakabubusog? inyong pakinggan
ako, at magsikain kayo ng mabuti, at mangalugod kayo sa katabaan.

<span id="an_55:3">55:3</span> Inyong ikiling ang inyong tainga, at
magsiparito kayo sa akin; kayo'y magsipakinig, at ang inyong kaluluwa ay
mabubuhay: at ako'y makikipagtipan sa inyo ng walang hanggan, sa
makatuwid baga'y ng tunay na mga kaawaan ni David.

<span id="an_55:4">55:4</span> Narito, ibinigay ko siya na pinakasaksi
sa mga bayan, na patnubay at tagapagutos sa mga bayan.

<span id="an_55:5">55:5</span> Narito, ikaw ay tatawag ng bansa na hindi
mo nakikilala; at bansa na hindi ka nakikilala ay tatakbo sa iyo, dahil
sa Panginoon mong Dios, at dahil sa Banal ng Israel; sapagka't kaniyang
niluwalhati ka.

<span id="an_55:6">55:6</span> Inyong hanapin ang Panginoon samantalang
siya'y masusumpungan, magsitawag kayo sa kaniya samantalang siya'y
malapit:

<span id="an_55:7">55:7</span> Lisanin ng masama ang kaniyang lakad, at
ng liko ang kaniyang mga pagiisip; at manumbalik siya sa Panginoon, at
kaaawaan niya siya; at sa aming Dios, sapagka't siya'y magpapatawad ng
sagana.

<span id="an_55:8">55:8</span> Sapagka't ang aking mga pagiisip ay hindi
ninyo mga pagiisip, o ang inyo mang mga lakad ay aking mga lakad, sabi
ng Panginoon.

<span id="an_55:9">55:9</span> Sapagka't kung paanong ang langit ay
lalong mataas kay sa lupa, gayon ang aking mga lakad ay lalong mataas
kay sa inyong mga lakad, at ang aking mga pagiisip kay sa inyong mga
pagiisip.

<span id="an_55:10">55:10</span> Sapagka't kung paanong ang ulan ay
lumalagpak at ang niebe ay mula sa langit, at hindi bumabalik doon,
kundi dinidilig ang lupa, at pinasisibulan at pinatutubuan ng halaman,
at nagbibigay ng binhi sa maghahasik at pagkain sa mangangain;

<span id="an_55:11">55:11</span> Magiging gayon ang aking salita na
lumalabas sa bibig ko: hindi babalik sa akin na walang bunga, kundi
gaganap ng kinalulugdan ko, at giginhawa sa bagay na aking pinagsuguan.

<span id="an_55:12">55:12</span> Sapagka't kayo'y magsisilabas na may
kagalakan, at papatnubayang may kapayapaan: ang mga bundok at ang mga
burol ay magsisibulas ng pagawit sa harap ninyo, at ipapakpak ng lahat
na punong kahoy sa parang ang kanilang mga kamay.

<span id="an_55:13">55:13</span> Kahalili ng tinik ay tutubo ang puno ng
abeto; at kahalili ng dawag ay tutubo ang arayan: at sa Panginoon ay
magiging pinaka pangalan, pinaka walang hanggang tanda na hindi
mapaparam.

<span id="an_56:1">56:1</span> Ganito ang sabi ng Panginoon, Kayo'y
mangagingat ng kahatulan, at magsigawa ng katuwiran; sapagka't ang aking
pagliligtas ay malapit nang darating, at ang aking katuwiran ay
mahahayag.

<span id="an_56:2">56:2</span> Mapalad ang taong gumagawa nito, at ang
anak ng tao na nanghahawak dito; na nangingilin ng sabbath upang huwag
lapastanganin, at nagiingat ng kaniyang kamay sa paggawa ng anomang
kasamaan.

<span id="an_56:3">56:3</span> At huwag ding magsalita ang taga ibang
lupa, na nalakip sa Panginoon, na magsasabi, Tunay na ihihiwalay ako ng
Panginoon sa kaniyang bayan; at huwag ding magsabi ang bating, Narito,
ako'y punong kahoy na tuyo.

<span id="an_56:4">56:4</span> Sapagka't ganito ang sabi ng Panginoon
tungkol sa mga bating na nangingilin ng aking mga sabbath, at pumipili
ng mga bagay na nakalulugod sa akin, at nagiingat ng aking tipan:

<span id="an_56:5">56:5</span> Sila'y bibigyan ko sa aking bahay at sa
loob ng aking mga kuta, ng alaala at pangalan na maigi kay sa mga anak
na lalake at babae; aking bibigyan sila ng walang hanggang pangalan, na
hindi mapaparam.

<span id="an_56:6">56:6</span> Gayon din ang mga taga ibang lupa, na
nakikilakip sa Panginoon, upang magsipangasiwa sa kaniya, at magsiibig
sa pangalan ng Panginoon, upang magsipangasiwa sa kaniya, at magsiibig
sa pangalan ng Panginoon, upang maging kaniyang mga lingkod, bawa't
nangingilin ng sabbath upang huwag lapastangin, at nagiingat ng aking
tipan;

<span id="an_56:7">56:7</span> Sila ay dadalhin ko sa aking banal na
bundok, at papagkakatuwain ko sila sa aking bahay na dalanginan: ang
kanilang mga handog na susunugin at ang kanilang mga hain ay tatanggapin
sa aking dambana; sapagka't ang aking bahay ay tatawaging bahay na
panalanginan para sa lahat ng mga bayan.

<span id="an_56:8">56:8</span> Ang Panginoong Dios na pumipisan ng mga
itinapon sa Israel ay nagsasabi, Magpipisan pa ako ng mga iba sa kaniya,
bukod sa kaniyang sarili na nangapisan.

<span id="an_56:9">56:9</span> Kayong lahat na mga hayop sa parang,
kayo'y magsiparitong lumamon, oo, kayong lahat na mga hayop sa gubat.

<span id="an_56:10">56:10</span> Ang kaniyang mga bantay ay mga bulag,
silang lahat ay walang kaalaman; silang lahat ay mga piping aso, sila'y
hindi makatahol; mapanaginipin, mapaghiga, maibigin sa pagidlip.

<span id="an_56:11">56:11</span> Oo, ang mga aso ay matatakaw, sila'y
kailan man ay walang kabusugan; at ang mga ito ay mga pastor na hindi
nangakakaunawa: sila'y nagsilikong lahat sa kanilang sariling daan na
mula sa lahat ng dako, bawa't isa'y sa kaniyang pakinabang.

<span id="an_56:12">56:12</span> Kayo'y magsiparito, sabi nila, ako'y
magdadala ng alak, at magpatid-uhaw tayo sa matapang na inumin; at bukas
ay magiging gaya ng araw na ito, dakilang araw, na walang kapantay.

<span id="an_57:1">57:1</span> Ang matuwid na namamatay, at walang taong
nagdadamdam; at mga taong mahabagin ay pumapanaw, walang gumugunita na
ang matuwid ay naalis sa kasamaan na darating.

<span id="an_57:2">57:2</span> Siya'y nanasok sa kapayapaan; sila'y
nagpapahinga sa kanilang mga higaan bawa't lumalakad sa kaniyang
katuwiran.

<span id="an_57:3">57:3</span> Nguni't magsilapit kayo rito, kayong mga
anak ng babaing manghuhula, na lahi ng mangangalunya at ng patutot.

<span id="an_57:4">57:4</span> Laban kanino nakipagaglahian kayo? laban
kanino nagluluwang kayo ng bibig, at naglalawit ng dila? hindi baga kayo
mga anak ng pagsalangsang, lahing sinungaling,

<span id="an_57:5">57:5</span> Kayong mga nangagaalab sa inyong sarili
sa gitna ng mga encina, sa ilalim ng bawa't sariwang punong kahoy; na
pumapatay ng mga anak sa mga libis, sa mga bitak ng mga bato sa mga
bangin?

<span id="an_57:6">57:6</span> Nasa gitna ng mga makinis na bato sa
libis ang iyong bahagi; sila, sila ang iyong bahagi; sa kanila ka nga
nagbuhos ng inuming handog, ikaw ay naghandog ng alay. Matatahimik baga
ako sa mga bagay na ito?

<span id="an_57:7">57:7</span> Sa isang mataas at matayog na bundok ay
inilagay mo ang iyong higaan; doon ka naman sumampa upang maghandog ng
hain.

<span id="an_57:8">57:8</span> At sa likod ng mga pintuan at ng mga
tukod ay itinaas mo ang iyong alaala: sapagka't ikaw ay nagpakahubad sa
iba kay sa akin, at ikaw ay sumampa; iyong pinalaki ang iyong higaan, at
nakipagtipan ka sa kanila: iyong inibig ang kanilang higaan saan mo man
makita.

<span id="an_57:9">57:9</span> At ikaw ay naparoon sa hari na may pahid
na langis, at iyong pinarami ang iyong mga pabango, at iyong sinugo ang
iyong mga sugo sa malayo, at ikaw ay nagpakababa hanggang sa Sheol.

<span id="an_57:10">57:10</span> Ikaw ay napagod sa kahabaan ng iyong
lakad; gayon ma'y hindi mo sinabi, Walang kabuluhan: ikaw ay nakasumpong
ng kabuhayan ng iyong lakas; kaya't hindi ka nanglupaypay.

<span id="an_57:11">57:11</span> At kanino ka nangilabot at natakot, na
ikaw ay nagsisinungaling, at hindi mo ako inalaala, o dinamdam mo man?
hindi baga ako tumahimik na malaong panahon, at hindi mo ako
kinatatakutan.

<span id="an_57:12">57:12</span> Aking ipahahayag ang iyong katuwiran;
at tungkol sa iyong mga gawa, ang mga yaong hindi makikinabang sa iyo.

<span id="an_57:13">57:13</span> Pagka ikaw ay humihiyaw, iligtas ka
nila na iyong pinisan; nguni't tatangayin sila ng hangin, isang hinga ay
tatangay sa kanila: nguni't siyang naglalagak ng kaniyang tiwala sa akin
ay magaari ng lupain, at magmamana ng aking banal na bundok.

<span id="an_57:14">57:14</span> At kaniyang sasabihin, inyong patagin,
inyong patagin, inyong ihanda ang lansangan, inyong alisin ang
katitisuran sa lansangan ng aking bayan.

<span id="an_57:15">57:15</span> Sapagka't ganito ang sabi ng Mataas at
Matayog na tumatahan sa walang hanggan, na ang pangalan ay Banal; Ako'y
tumatahan sa mataas at banal na dako na kasama rin niya na may pagsisisi
at pagpapakumbabang-loob, upang bumuhay ng loob ng nagpapakumbaba, at
upang bumuhay ng puso ng nagsisisi.

<span id="an_57:16">57:16</span> Sapagka't hindi ako makikipagtalo
magpakailan man, o mapopoot man akong lagi; sapagka't ang diwa ay
manglulupaypay sa harap ko, at ang mga kaluluwa na aking ginawa.

<span id="an_57:17">57:17</span> Dahil sa kasamaan ng kaniyang kasakiman
ay napoot ako, at sinaktan ko siya; aking ikinubli ang aking mukha at
ako'y napoot; at siya'y yumaong nanghimagsik ng lakad ng kaniyang puso.

<span id="an_57:18">57:18</span> Aking nakita ang kaniyang mga lakad, at
pagagalingin ko siya; akin ding papatnubayan siya, at bibigyan ko ng mga
kaaliwan siya, at ang kaniyang nangananangis.

<span id="an_57:19">57:19</span> Aking nililikha ang bunga ng mga labi:
Kapayapaan, kapayapaan, sa kaniya na malayo at sa kaniya na malapit,
sabi ng Panginoon; at aking pagagalingin siya.

<span id="an_57:20">57:20</span> Nguni't ang masama ay parang maunos na
dagat; sapagka't hindi maaring humusay, at ang kaniyang tubig ay
umaalimbukay ng burak at dumi.

<span id="an_57:21">57:21</span> Walang kapayapaan, sabi ng aking Dios,
sa mga masama.

<span id="an_58:1">58:1</span> Humiyaw ka ng malakas, huwag kang
magpigil, ilakas mo ang iyong tinig na parang pakakak, at iyong ipahayag
sa aking bayan ang kanilang pagsalangsang, at sa sangbahayan ni Jacob
ang kanilang mga kasalanan.

<span id="an_58:2">58:2</span> Gayon ma'y hinahanap nila ako araw-araw,
at kinalulugdan nilang maalaman ang aking mga daan: na gaya ng bansa na
gumawang matuwid, at hindi lumimot ng alituntunin ng kanilang Dios,
hinihingan nila ako ng mga palatuntunan ng katuwiran; sila'y
nangalulugod na magsilapit sa Dios.

<span id="an_58:3">58:3</span> Ano't kami ay nangagayuno, sabi nila, at
hindi mo nakikita? ano't aming pinagdalamhati ang aming kaluluwa, at
hindi mo napapansin? Narito, sa kaarawan ng inyong pagaayuno ay
masusumpungan ninyo ang inyong sariling kalayawan, at inyong hinihingi
ang lahat ninyong gawa.

<span id="an_58:4">58:4</span> Narito, kayo'y nangagaayuno para sa
pakikipagkaalit at pakikipagtalo, at upang manakit ng suntok ng
kasamaan: hindi kayo nangagaayuno sa araw na ito, upang inyong iparinig
ang inyong tinig sa itaas.

<span id="an_58:5">58:5</span> Iyan baga ang ayuno na aking pinili? ang
araw na pagdadalamhatiin ng tao ang kaniyang kaluluwa? Ang iyuko ang
kaniyang ulo na parang yantok, at maglatag ng magaspang na kayo at abo
sa ilalim niya? iyo bang tatawagin ito na ayuno, at kalugodlugod na araw
sa Panginoon?

<span id="an_58:6">58:6</span> Hindi baga ito ang ayuno na aking pinili:
na kalagin ang mga tali ng kasamaan, na pagaanin ang mga pasan at
papaging layain ang napipighati, at iyong alisin ang lahat na atang?

<span id="an_58:7">58:7</span> Hindi baga ang magbahagi ng iyong tinapay
sa gutom, at dalhin mo sa iyong bahay ang dukha na walang tuluyan? pagka
nakakakita ka ng hubad, na iyong bihisan; at huwag kang magkubli sa
iyong kapuwa-tao?

<span id="an_58:8">58:8</span> Kung magkagayo'y sisikat ang iyong
liwanag na parang umaga, at ang iyong kagalingan ay biglang lilitaw; at
ang iyong katuwiran ay mangunguna sa iyo; ang kaluwalhatian ng Panginoon
ay magiging iyong bantay likod.

<span id="an_58:9">58:9</span> Kung magkagayo'y tatawag ka, at ang
Panginoon ay sasagot; ikaw ay dadaing, at siya'y magsasabi, Narito ako.
Kung iyong alisin sa gitna mo ang atang, ang pagtuturo, at ang
pagsasalita ng masama:

<span id="an_58:10">58:10</span> At kung magmamagandang-loob ka sa
gutom, at iyong sisiyahan ng loob ang nagdadalamhating kaluluwa; kung
magkagayo'y sisilang ang iyong liwanag sa kadiliman, at ang iyong
kadiliman ay magiging parang katanghaliang tapat;

<span id="an_58:11">58:11</span> At papatnubayan ka ng Panginoon na
palagi, at sisiyahan ng loob ang iyong kaluluwa sa mga tuyong dako, at
palalakasin ang iyong mga buto; at ikaw ay magiging parang halamang
nadilig, at parang bukal ng tubig, na ang tubig ay hindi naglilikat.

<span id="an_58:12">58:12</span> At silang magiging iyo ay magtatayo ng
mga dating sirang dako; ikaw ay magbabangon ng mga patibayan ng maraming
sali't saling lahi; at ikaw ay tatawagin Ang tagapaghusay ng sira, Ang
tagapagsauli ng mga landas na matatahanan.

<span id="an_58:13">58:13</span> Kung iyong iurong ang iyong paa sa
sabbath, sa paggawa ng iyong kalayawan sa aking banal na kaarawan; at
iyong tawagin ang sabbath na kaluguran, at ang banal ng Panginoon na
marangal; at iyong pararangalan, na hindi ka lalakad sa iyong mga
sariling lakad, ni hahanap ng iyong sariling kalayawan, ni magsasalita
ng iyong mga sariling salita:

<span id="an_58:14">58:14</span> Kung magkagayo'y malulugod ka nga sa
Panginoon; at pangangabayuhin kita sa mga mataas na dako sa lupa; at
pakakanin kita ng mana ni Jacob na iyong ama; sapagka't sinalita ng
bibig ng Panginoon.

<span id="an_59:1">59:1</span> Narito, ang kamay ng Panginoon ay hindi
umiksi, na di makapagligtas; ni hindi man mahina ang kaniyang pakinig,
na di makarinig.

<span id="an_59:2">59:2</span> Kundi pinapaghiwalay ng inyong mga
kasamaan kayo at ang inyong Dios, at ang inyong mga kasalanan ay siyang
nagpakubli ng kaniyang mukha sa inyo, upang siya'y huwag makinig.

<span id="an_59:3">59:3</span> Sapagka't ang inyong mga kamay ay
nadumhan ng dugo, at ang inyong mga daliri ng kasamaan; ang inyong mga
labi ay nangagsalita ng mga kasinungalingan, ang inyong dila ay
nagsasalita ng kasamaan.

<span id="an_59:4">59:4</span> Walang dumadaing ng katuwiran at walang
nanananggalang ng katotohanan: sila'y nagsisitiwala sa walang kabuluhan,
at nangagsasalita ng mga kasinungalingan; sila'y nangaglilihi ng
kalikuan, at nanganganak ng kasamaan.

<span id="an_59:5">59:5</span> Sila'y pumipisa ng mga itlog ng ahas, at
gumagawa ng bahay gagamba: ang kumakain ng kanilang itlog ay namamatay;
at ang napipisa ay nilalabasan ng ulupong.

<span id="an_59:6">59:6</span> Ang kanilang mga bahay gagamba ay hindi
magiging mga kasuutan, o magsusuot man sila ng kanilang mga gawa: ang
kanilang mga gawa ay mga gawa ng kasamaan, at ang kilos ng karahasan ay
nasa kanilang mga kamay.

<span id="an_59:7">59:7</span> Tinatakbo ng kanilang mga paa ang
kasamaan, at sila'y nangagmamadaling magbubo ng walang salang dugo: ang
kanilang mga pagiisip ay mga pagiisip ng kasamaan; kawasakan at kagibaan
ay nasa kanilang mga landas.

<span id="an_59:8">59:8</span> Ang daan ng kapayapaan ay hindi nila
nalalaman: at walang kahatulan sa kanilang mga lakad: sila'y nagsigawa
para sa kanila ng mga likong landas; sinomang lumalakad doon ay hindi
nakakaalam ng kapayapaan.

<span id="an_59:9">59:9</span> Kaya't ang kahatulan ay malayo sa amin, o
umaabot man sa amin ang katuwiran: kami'y nagsisihanap ng liwanag,
nguni't narito, kadiliman; ng kaliwanagan, nguni't nagsisilakad kami sa
kadiliman.

<span id="an_59:10">59:10</span> Kami'y nagsisikapa sa bakod na parang
bulag, oo, kami'y nagsisikapa na gaya nila na walang mga mata: kami'y
nangatitisod sa katanghaliang tapat na gaya sa gabi; sa gitna ng mga
malakas, kami'y parang mga patay.

<span id="an_59:11">59:11</span> Kaming lahat ay nagsisiungol na parang
mga oso, at lubhang dumadaing na parang mga kalapati: kami'y
nagsisihanap ng kahatulan, nguni't wala; ng kaligtasan, nguni't malayo
sa amin.

<span id="an_59:12">59:12</span> Sapagka't ang aming mga pagsalangsang
ay dumami sa harap mo, at ang aming mga kasalanan ay nagpapatotoo laban
sa amin; sapagka't ang aming mga pagsalangsang ay sumasaamin, at tungkol
sa aming mga kasamaan ay nababatid namin.

<span id="an_59:13">59:13</span> Pagsalangsang at pagsisinungaling sa
Panginoon at sa pagtigil ng pagsunod sa aming Dios, sa pagsasalita ng
pagpighati at panghihimagsik, sa pagaakala at paghango sa puso ng mga
salitang kasinungalingan.

<span id="an_59:14">59:14</span> At ang kahatulan ay tumatalikod, at ang
katuwiran ay tumatayo sa malayo; sapagka't ang katotohanan ay nahulog sa
lansangan, at ang karampatan ay hindi makapasok.

<span id="an_59:15">59:15</span> Oo, ang katotohanan ay nagkukulang, at
siyang humihiwalay sa kasamaan ay nagiging sa kaniyang sarili na huli.
At nakita ng Panginoon, at isinama ng kaniyang loob na walang kahatulan.

<span id="an_59:16">59:16</span> At kaniyang nakita na walang tao, at
namangha na walang tagapamagitan: kaya't ang kaniyang sariling bisig ay
nagdala ng kaligtasan sa kaniya; at ang kaniyang katuwiran ay umalalay
sa kaniya.

<span id="an_59:17">59:17</span> At siya'y nagsuot ng katuwiran na wari
sapyaw, at ng turbante ng kaligtasan sa kaniyang ulo at siya'y nagsuot
ng mga bihisan ng panghihiganti na pinakadamit, at nagbihis ng sikap na
wari balabal.

<span id="an_59:18">59:18</span> Ayon sa kanilang mga gawa, ay gayon
niya gagantihin, pusok ng loob sa kaniyang mga kaaway, kagantihan sa
kaniyang mga kaalit; sa mga pulo ay gaganti siya ng kagantihan.

<span id="an_59:19">59:19</span> Sa gayo'y katatakutan nila ang pangalan
ng Panginoon mula sa kalunuran, at ang kaniyang kaluwalhatian ay mula sa
sikatan ng araw sapagka't siya'y darating na parang bugso ng tubig na
pinayaon ng hinga ng Panginoon.

<span id="an_59:20">59:20</span> At isang Manunubos ay paroroon sa Sion,
at sa kanila, na nangaghihiwalay sa Jacob ng pagsalangsang, sabi ng
Panginoon.

<span id="an_59:21">59:21</span> At tungkol sa akin, ito ang aking tipan
sa kanila, sabi ng Panginoon: ang aking Espiritu na nasa iyo, at ang
aking mga salita na inilagay ko sa iyong bibig, hindi hihiwalay sa iyong
bibig, o sa bibig man ng iyong lahi, o sa bibig man ng angkan ng iyong
lahi, sabi ng Panginoon, mula ngayon at magpakailan pa man.

<span id="an_60:1">60:1</span> Ikaw ay bumangon, sumilang ka: sapagka't
ang iyong liwanag ay dumating, at ang kaluwalhatian ng Panginoon ay
sumikat sa iyo.

<span id="an_60:2">60:2</span> Sapagka't narito, tatakpan ng kadiliman
ang lupa, at ng salimuot na dilim ang mga bayan: nguni't ang Panginoon
ay sisikat sa iyo, at ang kaniyang kaluwalhatian ay makikita sa iyo.

<span id="an_60:3">60:3</span> At ang mga bansa ay paroroon sa iyong
liwanag, at ang mga hari sa ningning ng iyong sikat.

<span id="an_60:4">60:4</span> Imulat mo ang iyong mata sa palibot, at
ikaw ay tumingin: silang lahat ay nangagpipisan, sila'y nagsiparoon sa
iyo: ang iyong mga anak na lalake ay mangagmumula sa malayo at ang iyong
mga anak na babae ay kakalungin.

<span id="an_60:5">60:5</span> Kung magkagayon ikaw ay makakakita at
maliliwanagan ka, at ang iyong puso ay titibok at lalaki; sapagka't ang
kasaganaan ng dagat ay mababalik sa iyo, ang kayamanan ng mga bansa ay
darating sa iyo.

<span id="an_60:6">60:6</span> Tatakpan ka ng karamihan ng kamelyo, ng
mga dromedario sa Madian at sa Epha; magsisipanggaling na lahat mula sa
Seba: mangagdadala ng ginto at kamangyan, at magtatanyag ng mga
kapurihan ng Panginoon.

<span id="an_60:7">60:7</span> Lahat ng kawan sa Cedar ay mapipisan sa
iyo, ang mga lalaking tupa sa Nebayoth ay mangahahain sa akin: sila'y
kalugodlugod, na tatanggapin sa aking dambana, at aking luluwalhatiin
ang bahay ng aking kaluwalhatian.

<span id="an_60:8">60:8</span> Sino ang mga ito na lumalakad na parang
alapaap at parang mga kalapati sa kanilang mga dungawan?

<span id="an_60:9">60:9</span> Tunay na ang mga pulo ay mangaghihintay
sa akin, at ang mga sasakyang dagat ng Tarsis ay siyang mangunguna,
upang dalhin ang iyong mga anak mula sa malayo, ang kanilang pilak at
kanilang ginto na kasama nila, dahil sa pangalan ng Panginoon mong Dios,
at dahil sa Banal ng Israel, sapagka't kaniyang niluwalhati ka.

<span id="an_60:10">60:10</span> At itatayo ng mga taga ibang lupa ang
iyong mga kuta, at ang kanilang mga hari ay magsisipangasiwa sa iyo:
sapagka't sa aking poot ay sinaktan kita, nguni't sa aking biyaya ay
naawa ako sa iyo.

<span id="an_60:11">60:11</span> Ang iyo namang mga pintuang-bayan ay
mabubukas na lagi; hindi masasara sa araw o sa gabi man; upang ang mga
tao ay mangagdala sa iyo ng kayamanan ng mga bansa, at ang kanilang mga
hari ay makakasama nila.

<span id="an_60:12">60:12</span> Sapagka't yaong bansa at kaharian na
hindi maglilingkod sa iyo ay mamamatay; oo, ang mga bansang yaon ay
malilipol na lubos.

<span id="an_60:13">60:13</span> Ang kaluwalhatian ng Libano ay darating
sa iyo, ang puno ng abeto, ng pino, at ng boj na magkakasama, upang
pagandahin ang dako ng aking santuario; at aking gagawin ang dako ng
aking mga paa na maluwalhati.

<span id="an_60:14">60:14</span> At ang mga anak nila na dumalamhati sa
iyo ay magsisiparoong yuyuko sa iyo; at silang lahat na nagsisihamak sa
iyo ay magpapatirapa sa mga talampakan ng iyong mga paa; at tatanawin ka
nila Ang bayan ng Panginoon, Ang Sion ng Banal ng Israel.

<span id="an_60:15">60:15</span> Yamang ikaw ay napabayaan at
ipinagtanim, na anopa't walang tao na dumadaan sa iyo, gagawin kitang
walang hanggang karilagan, na kagalakan ng maraming sali't saling lahi.

<span id="an_60:16">60:16</span> Ikaw naman ay iinom ng gatas ng mga
bansa, at sususo sa mga suso ng mga hari; at iyong malalaman na akong
Panginoon ay Tagapagligtas sa iyo, at Manunubos sa iyo, Makapangyarihan
ng Jacob.

<span id="an_60:17">60:17</span> Kahalili ng tanso ay magdadala ako ng
ginto, at kahalili ng bakal ay magdadala ako ng pilak, at kahalili ng
kahoy ay tanso, at kahalili ng mga bato ay bakal. Akin namang gagawin na
iyong mga pinuno ang kapayapaan, at ang iyong mga maniningil ay
katuwiran.

<span id="an_60:18">60:18</span> Karahasan ay hindi na maririnig sa
iyong lupain, ni ang kawasakan o kagibaan sa loob ng iyong mga
hangganan; kundi tatawagin mo ang iyong mga kuta ng Kaligtasan, at ang
iyong mga pintuang-bayan na Kapurihan.

<span id="an_60:19">60:19</span> Ang araw ay hindi na magiging iyong
liwanag sa araw; o ang buwan man ay magbibigay sa iyo ng liwanag: kundi
ang Panginoon ay magiging sa iyo ay walang hanggang liwanag, at ang
iyong Dios ay iyong kaluwalhatian.

<span id="an_60:20">60:20</span> Ang iyong araw ay hindi na lulubog, o
ang iyo mang buwan ay lulubog; sapagka't ang Panginoon ay magiging iyong
walang hanggang liwanag, at ang mga kaarawan ng iyong pagtangis ay
matatapos.

<span id="an_60:21">60:21</span> Ang iyong bayan naman ay magiging
matuwid na lahat; sila'y mangagmamana ng lupain magpakailan man, ang
sanga ng aking pananim, ang gawa ng aking mga kamay, upang ako'y
luwalhatiin.

<span id="an_60:22">60:22</span> Ang munti ay magiging isang libo, at
ang maliit ay magiging matibay na bansa: akong Panginoon, ay
papapangyarihin kong madali sa kapanahunan.

<span id="an_61:1">61:1</span> Ang Espiritu ng Panginoong Dios ay sumasa
akin; sapagka't pinahiran ako ng Panginoon upang ipangaral ang
mabubuting balita sa mga maamo; kaniyang sinugo ako upang magpagaling ng
mga bagbag na puso, upang magtanyag ng kalayaan sa mga bihag, at
magbukas ng bilangguan sa nangabibilanggo;

<span id="an_61:2">61:2</span> Upang magtanyag ng kalugodlugod na taon
ng Panginoon, at ng kaarawan ng panghihiganti ng ating Dios; upang
aliwin yaong lahat na nagsisitangis;

<span id="an_61:3">61:3</span> Upang iukol sila na nagsisitangis sa
Sion, upang bigyan sila ng putong na bulaklak na kahalili ng mga abo, ng
langis ng kagalakan na kahalili ng pagtangis, ng damit ng kapurihan na
kahalili ng kabigatan ng loob; upang sila'y matawag na mga punong kahoy
ng katuwiran, na pananim ng Panginoon upang siya'y luwalhatiin.

<span id="an_61:4">61:4</span> At sila'y magtatayo ng mga dating sira,
sila'y magbabangon ng mga dating giba, at kanilang huhusayin ang mga
sirang bayan, ang mga nagiba sa maraming sali't saling lahi.

<span id="an_61:5">61:5</span> At ang mga taga ibang lupa ay magsisitayo
at mangagpapastol ng inyong mga kawan, at ang mga taga ibang lupa ay
magiging inyong mga mangaararo at mangungubasan.

<span id="an_61:6">61:6</span> Nguni't kayo'y tatawaging mga saserdote
ng Panginoon; tatawagin kayo ng mga tao na mga tagapangasiwa ng ating
Dios: kayo'y magsikain ng kayamanan ng mga bansa, at sa kanilang
kaluwalhatian ay mangagmamapuri kayo.

<span id="an_61:7">61:7</span> Kahalili ng inyong kahihiyan ay nagtatamo
kayo ng ibayong karangalan; at kahalili ng pagkalito ay magagalak sila
sa kanilang bahagi: kaya't sa kanilang lupain ay mangagaari sila ng
ibayong kasaganaan, walang hanggang kagalakan ang mapapasa kanila.

<span id="an_61:8">61:8</span> Sapagka't ako, ang Panginoon, ay umiibig
ng kahatulan, aking ipinagtatanim ang pagnanakaw sangpu ng kasamaan; at
aking ibibigay sa kanila ang kanilang kagantihan sa katotohanan, at
ako'y makikipagtipan sa kanila ng walang hanggan.

<span id="an_61:9">61:9</span> At ang kanilang lahi makikilala sa gitna
ng mga bansa, at ang kanilang lahi sa gitna ng mga bayan: lahat na
nangakakakita sa kanila ay mangakakakilala sa kanila, na sila ang lahi
na pinagpala ng Panginoon.

<span id="an_61:10">61:10</span> Ako'y magagalak na mainam sa Panginoon,
ang aking kaluluwa ay magagalak sa aking Dios; sapagka't binihisan niya
ako ng mga damit ng kaligtasan; kaniyang tinakpan ako ng balabal ng
katuwiran, gaya ng kasintahang lalake na nagpuputong ng putong na
bulaklak, at gaya ng kasintahang babae na naggagayak ng kaniyang mga
hiyas.

<span id="an_61:11">61:11</span> Sapagka't kung paanong ang lupa'y
nagsisibol ng pananim, at kung paanong ang halamanan ay nagsisibol ng
mga bagay na natanim sa kaniya; gayon pasisibulin ng Panginoong Dios ang
katuwiran at kapurihan sa harap ng lahat na bansa.

<span id="an_62:1">62:1</span> Dahil sa Sion ay hindi ako tatahimik, at
dahil sa Jerusalem ay hindi ako magpapahinga, hanggang sa ang kaniyang
katuwiran ay lumitaw na parang ningning, at ang kaniyang kaligtasan ay
parang ilawan na nagniningas.

<span id="an_62:2">62:2</span> At makikita ng mga bansa ang iyong
katuwiran, at ng lahat na hari ang inyong kaluwalhatian; at ikaw ay
tatawagin sa bagong pangalan, na ipangangalan ng bibig ng Panginoon.

<span id="an_62:3">62:3</span> Ikaw naman ay magiging putong ng
kagandahan sa kamay ng Panginoon, at diademang hari sa kamay ng iyong
Dios.

<span id="an_62:4">62:4</span> Hindi ka na tatawagin pang Pinabayaan;
hindi na rin tatawagin pa ang iyong lupain na Giba: kundi ikaw ay
tatawaging Hephzi-bah, at ang iyong lupain ay Beulah: sapagka't ang
Panginoon ay nalulugod sa iyo, at ang iyong lupain ay tatangkilikin.

<span id="an_62:5">62:5</span> Sapagka't kung paanong ang binata ay
nakikipagtipan sa dalaga, gayon nakikipagtipan ang iyong mga anak na
lalake sa iyo; at kung paanong ang kasintahang lalake ay nagagalak sa
kasintahang babae, gayon magagalak ang Dios sa iyo.

<span id="an_62:6">62:6</span> Ako'y naglagay ng mga bantay sa iyong mga
kuta, Oh Jerusalem; sila'y hindi magsisitahimik kailan man sa araw o sa
gabi: kayong mga mapagalaala sa Panginoon, huwag kayong mangagpahinga,

<span id="an_62:7">62:7</span> At huwag ninyong bigyan siya ng
kapahingahan, hanggang sa siya'y matatag, at hanggang sa kaniyang gawing
kapurihan sa lupa ang Jerusalem.

<span id="an_62:8">62:8</span> Ang Panginoon ay sumumpa ng kaniyang
kanang kamay, at ng bisig ng kaniyang kalakasan, Tunay na hindi na ako
magbibigay ng iyong trigo na pinakapagkain sa iyong mga kaaway; at ang
mga taga ibang lupa ay hindi magsisiinom ng iyong alak, na iyong
pinagpagalan.

<span id="an_62:9">62:9</span> Kundi silang nangagimbak niyaon ay
magsisikain niyaon, at magsisipuri sa Panginoon; at silang nangagtipon
niyaon ay magsisiinom niyaon sa mga looban ng aking santuario.

<span id="an_62:10">62:10</span> Kayo'y magsidaan, kayo'y magsidaan sa
mga pintuang-bayan; inyong ihanda ang lansangan ng bayan; inyong
patagin; inyong patagin ang maluwang na lansangan; inyong pulutin ang
mga bato; mangagtaas kayo ng watawat na ukol sa mga bayan.

<span id="an_62:11">62:11</span> Narito, ang Panginoon ay nagtanyag
hanggang sa wakas ng lupa, Inyong sabihin sa anak na babae ng Sion,
Narito, ang iyong kaligtasan ay dumarating; narito, ang kaniyang
kagantihan ay nasa kaniya, at ang kaniyang ganti ay nasa harap niya.

<span id="an_62:12">62:12</span> At tatawagin nila sila Ang banal na
bayan, Ang tinubos ng Panginoon: at ikaw ay tatawagin Hinanap, Bayang
hindi pinabayaan.

<span id="an_63:1">63:1</span> Sino ito na nanggagaling sa Edom, na may
mga kasuutang tinina mula sa Bosra? itong maluwalhati sa kaniyang suot,
na lumalakad sa di kawasang lakas? Ako na nagsasalita ng katuwiran,
makapangyarihang magligtas.

<span id="an_63:2">63:2</span> Bakit ka mapula sa iyong kasuutan, at ang
iyong damit ay gaya niyaong yumayapak sa alilisan ng alak?

<span id="an_63:3">63:3</span> Aking niyapakang magisa ang alilisan ng
alak; at sa mga bayan ay walang isang sumasa akin: oo, aking niyapakan
siya sa aking galit, at aking niyurakan sila sa aking kapusukan; at ang
kanilang dugong buhay ay pumilansik sa aking mga suot, at natigmak ang
buong suot ko.

<span id="an_63:4">63:4</span> Sapagka't ang kaarawan ng panghihiganti
ay nasa aking puso, at ang taon ng aking mga tinubos ay dumating.

<span id="an_63:5">63:5</span> At ako'y lumingap, at walang tumulong; at
ako'y namangha na walang umalalay: kaya't iniligtas ako ng aking
sariling kamay; at ang aking kapusukan, ay umalalay sa akin.

<span id="an_63:6">63:6</span> At aking niyapakan ang mga bayan sa aking
galit, at nilango ko sila sa aking kapusukan, at ibinubo sa lupa ang
kanilang dugong buhay.

<span id="an_63:7">63:7</span> Aking babanggitin ang mga
kagandahang-loob ng Panginoon, at ang mga kapurihan ng Panginoon, ayon
sa lahat na ipinagkaloob ng Panginoon sa amin, at ang malaking kabutihan
na kaniyang ginawa sa sangbahayan ni Israel na kaniyang ginawa sa kanila
ayon sa kaniyang mga kaawaan, at ayon sa karamihan ng kaniyang mga
kagandahang-loob.

<span id="an_63:8">63:8</span> Sapagka't kaniyang sinabi, Tunay, sila'y
aking bayan, mga anak na hindi magsisigawang may kasinungalingan: sa
gayo'y siya'y naging Tagapagligtas sa kanila.

<span id="an_63:9">63:9</span> Sa lahat nilang kadalamhatian ay
nagdadalamhati siya, at iniligtas sila ng anghel na nasa kaniyang
harapan: sa kaniyang pagibig at sa kaniyang pagkaawa ay tinubos niya
sila; at kaniyang kinilik sila at kinalong silang lahat noong araw.

<span id="an_63:10">63:10</span> Nguni't sila'y nanganghimagsik, at
namanglaw ang kaniyang banal na Espiritu: kaya't siya'y naging kaaway
nila, at siya rin ang nakipaglaban sa kanila.

<span id="an_63:11">63:11</span> Nang magkagayo'y inalaala niya ang mga
araw nang una, si Moises at ang kaniyang bayan, na sinasabi, Saan
nandoon siya na nagahon sa kanila mula sa dagat, na kasama ng mga pastor
ng kaniyang kawan? saan nandoon siya na kumakasi ng kaniyang banal na
Espiritu sa kanila?

<span id="an_63:12">63:12</span> Na inaakbayan ng kaniyang maluwalhating
bisig ang kanang kamay ni Moises? na humawi ng tubig sa harap nila,
upang gawan ang kaniyang sarili ng walang hanggang pangalan?

<span id="an_63:13">63:13</span> Na pumatnubay sa kanila sa mga
kalaliman, na parang isang kabayo sa ilang, upang sila'y huwag
mangatisod?

<span id="an_63:14">63:14</span> Kung paanong ang kawan na bumababa sa
libis, ay pinapagpapahinga ng Espiritu ng Panginoon: gayon mo
pinatnubayan ang iyong bayan, upang gawan mo ang iyong sarili ng
maluwalhating pangalan.

<span id="an_63:15">63:15</span> Tumungo ka mula sa langit, at tumingin
ka, mula sa tahanan ng iyong kabanalan at ng iyong kaluwalhatian: saan
nandoon ang iyong sikap at ang iyong mga makapangyarihang gawa? ang
iyong pagmamagandang-loob at ang iyong mga habag ay iniurong mo sa akin.

<span id="an_63:16">63:16</span> Sapagka't ikaw ay aming Ama, bagaman
hindi kami kinilala ni Abraham, at hindi kami kilala ng Israel: ikaw, Oh
Panginoon, ay aming Ama, aming Manunubos na mula sa walang pasimula ay
siya mong pangalan.

<span id="an_63:17">63:17</span> Oh Panginoon; bakit mo kami iniligaw na
inihiwalay sa iyong mga daan, at pinapagmatigas mo ang aming puso na
inihiwalay sa takot sa iyo? Ikaw ay magbalik dahil sa iyong mga lingkod,
na mga lipi ng iyong mana.

<span id="an_63:18">63:18</span> Inaring sangdali lamang ng iyong banal
na bayan: niyapakan ng aming mga kaaway ang iyong santuario.

<span id="an_63:19">63:19</span> Kami ay naging gaya ng hindi mga
pinagpunuan kailan man, gaya ng hindi nangatawag sa iyong pangalan.

<span id="an_64:1">64:1</span> Oh buksan mo sana ang langit, na ikaw ay
bumaba, na ang mga bundok ay gumuho sa iyong harapan.

<span id="an_64:2">64:2</span> Gaya ng kung nililiyaban ng apoy ang
siitan, at ng kung pinakukulo ng apoy ang tubig; upang ipakilala ang
iyong pangalan sa iyong mga kaaway, upang ang mga bansa ay manginig sa
iyong harapan!

<span id="an_64:3">64:3</span> Nang ikaw ay gumawa ng mga kakilakilabot
na bagay na hindi namin hinihintay, ikaw ay bumaba, ang mga bundok ay
gumuho sa iyong harapan.

<span id="an_64:4">64:4</span> Sapagka't hindi narinig ng mga tao mula
nang una, o naulinigan man ng pakinig, o ang mata ay nakakita man ng
Dios liban sa iyo, na iginagawa niya ng kabutihan ang naghihintay sa
kaniya.

<span id="an_64:5">64:5</span> Iyong sinasalubong siya na nagagalak at
gumagawa ng katuwiran, yaong nagsialaala sa iyo sa iyong mga daan:
narito, ikaw ay napoot, at kami ay nagkasala: napasa kanila kaming
malaong panahon; at maliligtas baga kami?

<span id="an_64:6">64:6</span> Sapagka't kaming lahat ay naging parang
marumi, at ang lahat naming katuwiran ay naging parang basahang marumi:
at nalalantang gaya ng dahon kaming lahat; at tinatangay kami ng aming
mga kasamaan, na parang hangin.

<span id="an_64:7">64:7</span> At walang tumatawag ng iyong pangalan, na
gumigising upang manghawak sa iyo; sapagka't ikinubli mo ang iyong mukha
sa amin, at iyong pinugnaw kami sa aming mga kasamaan.

<span id="an_64:8">64:8</span> Nguni't ngayon, Oh Panginoon, ikaw ay
aming Ama; kami ang malagkit na putik, at ikaw ay magpapalyok sa amin;
at kaming lahat ay gawa ng iyong kamay.

<span id="an_64:9">64:9</span> Huwag kang lubhang mapoot, Oh Panginoon,
o umalaala man ng kasamaan ng magpakailan man: narito, tingnan mo,
isinasamo namin sa iyo, kaming lahat ay iyong bayan.

<span id="an_64:10">64:10</span> Ang iyong mga bayang banal ay naging
ilang, ang Sion ay naging giba, ang Jerusalem ay sira.

<span id="an_64:11">64:11</span> Ang aming banal at magandang bahay, na
pinagpupurihan sa iyo ng aming mga magulang ay nasunog sa apoy; at lahat
naming maligayang bagay ay nasira.

<span id="an_64:12">64:12</span> Magpipigil ka baga sa mga bagay na ito,
Oh Panginoon? ikaw baga'y tatahimik, at pagdadalamhatiin mo kaming
mainam?

<span id="an_65:1">65:1</span> Ako'y napagsasangunian ng mga hindi
nagsipagtanong tungkol sa akin; ako'y nasusumpungan nila na hindi
nagsihanap sa akin: aking sinabi, Narito ako, narito ako, sa bansa na
hindi tinawag sa aking pangalan.

<span id="an_65:2">65:2</span> Aking iniunat ang aking mga kamay buong
araw sa mapanghimagsik na bayan, na lumalakad sa daang hindi mabuti,
ayon sa kanilang sariling mga pagiisip;

<span id="an_65:3">65:3</span> Bayan na minumungkahi akong palagi ng
mukhaan, na naghahain sa mga halamanan, at nagsusunog ng kamangyan sa
ibabaw ng mga laryo;

<span id="an_65:4">65:4</span> Na nauupo sa gitna ng mga libingan, at
tumitigil sa mga lihim na dako; na kumakain ng laman ng baboy, at ang
sabaw ng mga kasuklamsuklam na mga bagay ay nasa kanilang mga sisidlan;

<span id="an_65:5">65:5</span> Na nagsasabi, Humiwalay ka, huwag kang
lumapit sa akin, sapagka't ako'y lalong banal kay sa iyo. Ang mga ito ay
usok sa aking ilong, apoy na nagliliyab buong araw.

<span id="an_65:6">65:6</span> Narito, nasulat sa harap ko: hindi ako
tatahimik, kundi ako'y gaganti, oo, ako'y gaganti sa kanilang
sinapupunan,

<span id="an_65:7">65:7</span> Ang inyong sariling mga kasamaan, at ang
mga kasamaan ng inyong mga magulang na magkakasama, sabi ng Panginoon,
na mangagsunog ng kamangyan sa mga bundok, at nagsitungayaw sa akin sa
mga burol: ay susukatan ko nga ng kanilang unang gawa sa kaniyang
sinapupunan.

<span id="an_65:8">65:8</span> Ganito ang sabi ng Panginoon, Kung
paanong nasusumpungan ang bagong alak sa kumpol, at may nagsasabi, Huwag
mong sirain, sapagka't iyan ay mapapakinabangan: gayon ang gagawin ko sa
ikagagaling ng aking mga lingkod, upang huwag kong malipol silang lahat.

<span id="an_65:9">65:9</span> At ako'y maglalabas ng lahi na mula sa
Jacob, at mula sa Juda ng isang tagapagmana ng aking mga bundok; at
mamanahin ng aking pinili, at tatahanan ng aking mga lingkod.

<span id="an_65:10">65:10</span> At ang Saron ay magiging kulungan ng
mga kawan, at ang libis ng Achor ay dakong higaan ng mga bakahan, dahil
sa aking bayan na humanap sa akin.

<span id="an_65:11">65:11</span> Nguni't kayo, na nangagpapabaya sa
Panginoon, na nagsisilimot ng aking banal na bundok, na nangaghahanda ng
dulang para sa Kapalaran, at pinupuno ang saro ng alak na haluan para sa
Kaukulan;

<span id="an_65:12">65:12</span> Aking iuukol kayo sa tabak, at kayong
lahat ay magsisiyuko sa patayan; sapagka't nang ako'y tumawag, kayo'y
hindi nagsisagot; nang ako'y magsalita, kayo'y hindi nangakinig; kundi
inyong ginawa ang masama sa harap ng aking mga mata, at inyong pinili
ang di ko kinaluluguran.

<span id="an_65:13">65:13</span> Kaya't ganito ang sabi ng Panginoong
Dios, Narito, ang aking mga lingkod ay magsisikain, nguni't kayo'y
mangagugutom; narito, ang aking mga lingkod ay magsisiinom, nguni't
kayo'y mangauuhaw; narito, mangagagalak ang aking mga lingkod, nguni't
kayo'y mangapapahiya;

<span id="an_65:14">65:14</span> Narito, ang aking mga lingkod ay
magsisiawit dahil sa kagalakan ng puso, nguni't kayo'y magsisidaing
dahil sa kapanglawan ng puso, at aangal dahil sa pagkabagbag ng loob.

<span id="an_65:15">65:15</span> At inyong iiwan ang inyong pangalan na
pinakasumpa sa aking mga pinili, at papatayin ka ng Panginoong Dios; at
kaniyang tatawagin ang kaniyang mga lingkod ng ibang pangalan:

<span id="an_65:16">65:16</span> Na anopa't siyang nagpapala sa lupa ay
magpapala sa Dios ng katotohanan; at siyang sumusumpa sa lupa ay susumpa
sa pangalan ng Dios ng katotohanan; sapagka't ang mga dating kabagabagan
ay nalimutan, at sapagka't nangakubli sa aking mga mata.

<span id="an_65:17">65:17</span> Sapagka't narito, ako'y lumilikha ng
mga bagong langit, at ng bagong lupa, at ang mga dating bagay ay hindi
maaalaala, o mapapasa isip man.

<span id="an_65:18">65:18</span> Nguni't kayo'y mangatuwa at mangagalak
magpakailan man sa aking nilikha; sapagka't, narito, aking nililikha na
kagalakan ang Jerusalem, at kaligayahan ang kaniyang bayan.

<span id="an_65:19">65:19</span> At ako'y magagalak sa Jerusalem, at
maliligaya sa aking bayan; at ang tinig ng iyak ay hindi na maririnig pa
sa kaniya, o ang tinig man ng daing.

<span id="an_65:20">65:20</span> Hindi na magkakaroon mula ngayon ng
sanggol na mamamatay, o ng matanda man na hindi nalubos ang kaniyang mga
kaarawan; sapagka't ang bata ay mamamatay na may isang daang taong
gulang, at ang makasalanan na may isang daang taon ang gulang ay
susumpain.

<span id="an_65:21">65:21</span> At sila'y mangagtatayo ng mga bahay, at
ang mga yao'y kanilang tatahanan; at sila'y mangaguubasan, at
magsisikain ng bunga niyaon.

<span id="an_65:22">65:22</span> Sila'y hindi magtatayo, at iba ang
tatahan; sila'y hindi magtatanim, at iba ang kakain; sapagka't kung
paano ang mga kaarawan ng punong kahoy, ay magiging gayon ang mga
kaarawan ng aking bayan, at ang aking mga pinili ay mangagagalak na
malaon sa gawa ng kanilang mga kamay.

<span id="an_65:23">65:23</span> Sila'y hindi gagawa ng walang
kabuluhan, o manganganak man para sa kasakunaan, sapagka't sila ang lahi
ng mga pinagpala ng Panginoon, at ang kanilang mga anak na kasama nila.

<span id="an_65:24">65:24</span> At mangyayari, na bago sila magsitawag,
sasagot ako; at samantalang sila'y nangagsasalita, aking didinggin.

<span id="an_65:25">65:25</span> Ang lobo at ang kordero ay
manginginaing magkasama, at ang leon ay kakain ng dayami na gaya ng
baka; at alabok ang magiging pagkain ng ahas. Sila'y hindi mananakit o
magpapahamak man sa aking buong banal na bundok, sabi ng Panginoon.

<span id="an_66:1">66:1</span> Ganito ang sabi ng Panginoon, Ang langit
ay aking luklukan, at ang lupa ay aking tungtungan: anong anyong bahay
ang inyong itatayo sa akin? at anong dako ang magiging aking pahingahan?

<span id="an_66:2">66:2</span> Sapagka't lahat ng mga bagay na ito ay
nilikha ng aking kamay, at sa gayo'y nangyari ang lahat ng mga bagay na
ito, sabi ng Panginoon: nguni't ang taong ito ay titingnan ko, sa
makatuwid baga'y siyang dukha at may pagsisising loob, at nanginginig sa
aking salita.

<span id="an_66:3">66:3</span> Siyang pumapatay ng baka ay gaya ng
pumapatay ng tao; siyang naghahain ng kordero ay gaya ng bumabali ng
leeg ng aso; siyang naghahandog ng alay ay gaya ng naghahandog ng dugo
ng baboy; siyang nagsusunog ng kamangyan ay gaya ng pumupuri sa isang
diosdiosan. Oo, sila'y nagsipili ng kanilang sariling mga lakad, at ang
kanilang kaluluwa ay nalulugod sa kanilang mga kasuklamsuklam na bagay;

<span id="an_66:4">66:4</span> Akin namang pipiliin ang kanilang mga
kakutyaan, at dadalhan ko sila ng kanilang takot, sapagka't nang ako'y
tumawag, walang sumagot; nang ako'y magsalita ay walang nakinig; kundi
sila'y nagsigawa ng masama sa harap ng aking mga mata, at pinili ang
hindi ko kinaluluguran.

<span id="an_66:5">66:5</span> Inyong pakinggan ang salita ng Panginoon,
ninyong nanginginig sa kaniyang salita, Ang inyong mga kapatid na
nangagtatanim sa inyo na nangagtatakuwil sa inyo dahil sa akin,
nangagsabi, Luwalhatiin ang Panginoon, upang makita namin ang inyong
kagalakan; nguni't sila'y mangapapahiya.

<span id="an_66:6">66:6</span> Ang ingay ng kagulo na mula sa bayan, ang
tinig na mula sa templo, ang tinig ng Panginoon na naggagawad ng
kagantihan sa kaniyang mga kaaway.

<span id="an_66:7">66:7</span> Bago siya nagdamdam, siya'y nanganak;
bago dumating ang kaniyang paghihirap, siya'y nanganak ng isang lalake.

<span id="an_66:8">66:8</span> Sinong nakarinig ng ganyang bagay? sinong
nakakita ng ganyang mga bagay? ipanganganak baga ang lupain sa isang
araw? ilalabas bagang paminsan ang isang bansa? sapagka't pagdaramdam ng
Sion, ay nanganak ng kaniyang mga anak.

<span id="an_66:9">66:9</span> Dadalhin ko baga sa kapanganakan, at
hindi ko ilalabas? sabi ng Panginoon; magsasara baga ako ng bahay bata,
akong nagpapanganak? sabi ng iyong Dios.

<span id="an_66:10">66:10</span> Kayo'y mangagalak na kasama ng
Jerusalem, at mangatuwa dahil sa kaniya, kayong lahat na nagsisiibig sa
kaniya: kayo'y mangagalak ng kagalakan na kasama niya, kayong lahat na
nagsisitangis dahil sa kaniya:

<span id="an_66:11">66:11</span> Upang kayo'y makasuso at mabusog sa
pamamagitan ng mga suso ng kaniyang mga kaaliwan; upang kayo'y
makagatas, at malugod sa kasaganaan ng kaniyang kaluwalhatian.

<span id="an_66:12">66:12</span> Sapagka't ganito ang sabi ng Panginoon,
Narito, ako'y maggagawad ng kapayapaan sa kaniya na parang isang ilog,
at ang kaluwalhatian ng mga bansa ay parang malaking baha, at inyong
sususuhin yaon; kayo'y kikilikin, at lilibangin sa mga tuhod.

<span id="an_66:13">66:13</span> Kung paanong ang sinoma'y inaaliw ng
ina gayon ko aaliwin kayo; at kayo'y mangaaliw sa Jerusalem.

<span id="an_66:14">66:14</span> At inyong makikita, at magagalak ang
inyong puso, at ang inyong mga buto ay giginhawang parang sariwang damo:
at ang kamay ng Panginoon ay makikilala sa kaniyang mga lingkod, at
siya'y magagalit laban sa kaniyang mga kaaway.

<span id="an_66:15">66:15</span> Sapagka't, narito, ang Panginoon ay
darating na may apoy, at ang kaniyang mga karo ay magiging parang
ipoipo; upang igawad ang kaniyang galit na may kapusukan, at ang
kaniyang saway na may ningas ng apoy.

<span id="an_66:16">66:16</span> Sapagka't sa pamamagitan ng apoy
makikipagpunyagi ang Panginoon, at sa pamamagitan ng kaniyang tabak, sa
lahat ng mga tao: at ang mapapatay ng Panginoon ay magiging marami.

<span id="an_66:17">66:17</span> Silang nangagpapakabanal, at
nangagpapakalinis na nagsisiparoon sa mga halamanan, sa likuran ng isa
sa gitna, na nagsisikain ng laman ng baboy, at ng kasuklamsuklam, at ng
daga; sila'y darating sa isang wakas na magkakasama, sabi ng Panginoon.

<span id="an_66:18">66:18</span> Sapagka't kilala ko ang kanilang mga
gawa at ang kanilang mga pagiisip: ang panahon ay dumarating na aking
pipisanin ang lahat na bansa at ang mga may iba't ibang wika; at sila'y
magsisiparoon, at mangakikita ang aking kaluwalhatian.

<span id="an_66:19">66:19</span> At ako'y maglalagay ng tanda sa gitna
nila, at aking susuguin ang mga nakatanan sa kanila sa mga bansa, sa
Tarsia, Pul, at Lud, na nagsisihawak ng busog, sa Tubal at Javan, sa mga
pulong malayo na hindi nangakarinig ng aking kabantugan, o nakakita man
ng aking kaluwalhatian; at sila'y mangagpapahayag ng aking kaluwalhatian
sa gitna ng mga bansa.

<span id="an_66:20">66:20</span> At kanilang dadalhin ang lahat ninyong
mga kapatid mula sa lahat na bansa na pinakahandog sa Panginoon, na
nasasakay sa mga kabayo, at sa mga karo, at sa mga duyan, at sa mga
mula, at sa mga maliksing hayop, sa aking banal na bundok na Jerusalem,
sabi ng Panginoon, gaya ng pagdadala ng mga anak ni Israel ng kanilang
handog sa malinis na sisidlan sa bahay ng Panginoon.

<span id="an_66:21">66:21</span> At sa kanila rin naman ako kukuha ng
mga pinaka saserdote at mga pinaka Levita, sabi ng Panginoon.

<span id="an_66:22">66:22</span> Sapagka't kung paanong ang mga bagong
langit at ang bagong lupa, na aking lilikhain ay mananatili sa harap ko,
sabi ng Panginoon, gayon mananatili ang inyong lahi, at ang inyong
pangalan.

<span id="an_66:23">66:23</span> At mangyayari, na mula sa bagong buwan
hanggang sa panibago, at mula sa isang sabbath hanggang sa panibago,
paroroon ang lahat na tao upang sumamba sa harap ko, sabi ng Panginoon.

<span id="an_66:24">66:24</span> At sila'y magsisilabas, at
magsisitingin sa mga bangkay ng mga taong nagsisalangsang laban sa akin:
sapagka't ang kanilang uod ay hindi mamamatay, o mamamatay man ang
kanilang apoy; at sila'y magiging kayamutan sa lahat ng mga tao.

------------------------------------------------------------------------

[Next: Jeremiah](jer)
