[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](joh)  [Next](rom.md) 

------------------------------------------------------------------------

### Tagalog Bible: Acts

<span id="an_1:1">1:1</span> Ang unang kasaysayan na ginawa ko, Oh
Teofilo, ay tungkol sa lahat na pinasimulang ginawa at itinuro ni Jesus,

<span id="an_1:2">1:2</span> Hanggang sa araw na tanggapin siya sa
kaitaasan, pagkatapos na makapagbigay siya ng mga utos sa pamamagitan ng
Espiritu Santo, sa mga apostol na kaniyang hinirang;

<span id="an_1:3">1:3</span> Na sa kanila nama'y napakita rin siyang
buhay, sa pamamagitan ng maraming mga katunayan, pagkatapos na siya'y
makapaghirap, na napakikita sa kanila sa loob ng apat na pung araw, at
nagpahayag ng mga bagay tungkol sa kaharian ng Dios:

<span id="an_1:4">1:4</span> At, palibhasa'y nakikipagpulong sa kanila,
ay ipinagutos niya sa kanila na huwag silang magsialis sa Jerusalem,
kundi hintayin ang pangako ng Ama, na sinabi niyang narinig ninyo sa
akin:

<span id="an_1:5">1:5</span> Sapagka't tunay na si Juan ay nagbautismo
ng tubig; datapuwa't kayo'y babautismuhan sa Espiritu Santo na di na
malalaunan pa.

<span id="an_1:6">1:6</span> Tinanong nga siya nila nang sila'y
nangagkakatipon, na nangagsasabi, Panginoon, isasauli mo baga ang
kaharian sa Israel sa panahong ito?

<span id="an_1:7">1:7</span> At sinabi niya sa kanila, Hindi ukol sa
inyo ang pagkaalam ng mga panahon o ng mga bahagi ng panahon, na
itinakda ng Ama sa kaniyang sariling kapamahalaan.

<span id="an_1:8">1:8</span> Datapuwa't tatanggapin ninyo ang
kapangyarihan, pagdating sa inyo ng Espiritu Santo: at kayo'y magiging
mga saksi ko sa Jerusalem, at sa buong Judea at Samaria, at hanggang sa
kahulihulihang hangganan ng lupa.

<span id="an_1:9">1:9</span> At pagkasabi niya ng mga bagay na ito, nang
siya'y tinitingnan nila, ay dinala siya sa itaas; at siya'y tinanggap ng
isang alapaap at ikinubli sa kanilang mga paningin.

<span id="an_1:10">1:10</span> At samantalang tinititigan nila ang
langit habang siya'y lumalayo, narito may dalawang lalaking nangakatayo
sa tabi nila na may puting damit;

<span id="an_1:11">1:11</span> Na nangagsabi naman, Kayong mga lalaking
taga Galilea, bakit kayo'y nangakatayong tumitingin sa langit? itong si
Jesus, na tinanggap sa langit mula sa inyo, ay paparitong gaya rin ng
inyong nakitang pagparoon niya sa langit.

<span id="an_1:12">1:12</span> Nang magkagayon ay nangagbalik sila sa
Jerusalem buhat sa tinatawag na bundok ng mga Olivo, na malapit sa
Jerusalem, na isang araw ng sabbath lakarin.

<span id="an_1:13">1:13</span> At nang sila'y magsipasok sa bayan, ay
nagsiakyat sila sa silid sa itaas, na kinatitirahan nila; ni Pedro at ni
Juan at ni Santiago at ni Andres, ni Felipe at ni Tomas, ni Bartolome at
ni Mateo, ni Santiago na anak ni Alfeo, at ni Simong Masikap, at ni
Judas na anak ni Santiago.

<span id="an_1:14">1:14</span> Ang lahat ng mga ito'y nagsisipanatiling
matibay na nangagkakaisa sa pananalangin na kasama ang mga babae, at si
Maria na ina ni Jesus, at pati ng mga kapatid niya.

<span id="an_1:15">1:15</span> At nang mga araw na ito'y nagtindig si
Pedro sa gitna ng mga kapatid, at nagsabi (at nangagkakatipon ang
karamihang mga tao, na may isang daa't dalawangpu),

<span id="an_1:16">1:16</span> Mga kapatid, kinakailangang matupad ang
kasulatan, na nang una ay sinalita ng Espiritu Santo, sa pamamagitan ng
bibig ni David tungkol kay Judas, na siyang pumatnugot sa nagsihuli kay
Jesus.

<span id="an_1:17">1:17</span> Sapagka't siya'y ibinilang sa atin, at
siya'y tumanggap ng kaniyang bahagi sa ministeriong ito.

<span id="an_1:18">1:18</span> Kumuha nga ang taong ito ng isang parang
sa pamamagitan ng ganti sa kaniyang katampalasanan; at sa pagpapatihulog
ng patiwarik, ay pumutok siya sa gitna, at sumambulat ang lahat ng mga
laman ng kaniyang tiyan.

<span id="an_1:19">1:19</span> At ito'y nahayag sa lahat ng mga
nagsisitahan sa Jerusalem; ano pa't tinawag ang parang na yaon sa
kanilang wika na Aceldama, sa makatuwid baga'y, Ang parang ng Dugo.)

<span id="an_1:20">1:20</span> Sapagka't nasusulat sa aklat ng Mga Awit,
Bayaang mawalan nawa ng tao ang kaniyang tahanan, At huwag bayaang
manahan doon ang sinoman; at, Bayaang kunin ng iba ang kaniyang
katungkulan.

<span id="an_1:21">1:21</span> Sa mga taong ito nga na nangakisama sa
atin sa buong panahon na ang Panginoong si Jesus ay pumapasok at
lumalabas sa atin,

<span id="an_1:22">1:22</span> Magmula sa pagbautismo ni Juan, hanggang
sa araw na siya'y tanggapin sa itaas mula sa atin, ay nararapat na ang
isa sa mga ito'y maging saksi na kasama natin sa kaniyang pagkabuhay na
maguli.

<span id="an_1:23">1:23</span> At kanilang ibinukod ang dalawa, si Jose
na tinatawag na Barsabas, na pinamagatang Justo, at si Matias.

<span id="an_1:24">1:24</span> At sila'y nagsipanalangin, at
nagsipagsabi, Ikaw, Panginoon, na nakatataho ng mga puso ng lahat ng mga
tao, ay ipakilala mo kung alin sa dalawang ito ang iyong hinirang,

<span id="an_1:25">1:25</span> Upang tanggapin ang katungkulan sa
ministeriong ito at pagkaapostol na kinahulugan ni Judas, upang siya'y
makaparoon sa kaniyang sariling kalalagyan.

<span id="an_1:26">1:26</span> At sila'y pinagsapalaran nila; at
nagkapalad si Matias; at siya'y ibinilang sa labingisang apostol.

<span id="an_2:1">2:1</span> At nang dumating nga ang araw ng
Pentecostes, silang lahat ay nangagkakatipon sa isang dako.

<span id="an_2:2">2:2</span> At biglang dumating mula sa langit ang
isang ugong na gaya ng sa isang humahagibis na hanging malakas, at
pinuno ang buong bahay na kanilang kinauupuan.

<span id="an_2:3">2:3</span> At sa kanila'y may napakitang mga dilang
kawangis ng apoy, na nagkabahabahagi; at dumapo sa bawa't isa sa kanila.

<span id="an_2:4">2:4</span> At silang lahat ay nangapuspos ng Espiritu
Santo, at nangagpasimulang magsalita ng iba't ibang wika, ayon sa
ipinagkakaloob ng Espiritu na kanilang salitain.

<span id="an_2:5">2:5</span> May mga nagsisitahan nga sa Jerusalem na
mga Judio, mga lalaking religioso, na buhat sa bawa't bansa sa ilalim ng
langit.

<span id="an_2:6">2:6</span> At nang marinig ang ugong na ito, ay
nangagkatipon ang karamihan, at nangamaang, sapagka't sa kanila'y
narinig ng bawa't isa na sinasalita ang kaniyang sariling wika.

<span id="an_2:7">2:7</span> At silang lahat ay nangagtaka at
nagsipanggilalas, na nangagsasabi, Narito, hindi baga mga Galileong
lahat ang mga nagsisipagsalitang ito?

<span id="an_2:8">2:8</span> At bakit nga naririnig ng bawa't isa sa
atin, ang ating sariling wikang kinamulatan?

<span id="an_2:9">2:9</span> Tayong mga Parto, at mga Medo, at mga
Elamita, at ang nangananahan sa Mesapotamia, sa Judea, at sa Capadocia,
sa Ponto at sa Asia,

<span id="an_2:10">2:10</span> Sa Frigia at Pamfilia, sa Egipto at sa
mga sakop ng Libia na karatig ng Cirene at mga nakikipamayang galing sa
Roma, mga Judio, at gayon din ang mga naging Judio,

<span id="an_2:11">2:11</span> Mga Cretense at mga Arabe, ay
nangaririnig nating nagsisipagsalita sila sa ating mga wika ng mga
makapangyarihang gawa ng Dios.

<span id="an_2:12">2:12</span> At silang lahat ay nangagtaka at
nangalito, na sinasabi ng isa sa isa, Anong kahulugan nito?

<span id="an_2:13">2:13</span> Datapuwa't ang mga iba'y nanganglilibak
na nangagsabi, Sila'y puno ng bagong alak.

<span id="an_2:14">2:14</span> Datapuwa't pagtindig ni Pedro na kasama
ang labingisa, ay itinaas ang kaniyang tinig, at sa kanila'y nagsaysay,
na sinasabing, Kayong mga lalaking taga Judea, at kayong lahat na
nangananahan sa Jerusalem, mangaalaman nawa ninyong lahat ito, at inyong
pakinggan ang aking mga salita.

<span id="an_2:15">2:15</span> Sapagka't ang mga ito'y hindi mga lasing,
na gaya ng inyong inaakala; yamang ngayo'y oras na ikatlo lamang ng
araw;

<span id="an_2:16">2:16</span> Datapuwa't ito'y yaong sinalita na sa
pamamagitan ng propeta Joel:

<span id="an_2:17">2:17</span> At mangyayari sa mga huling araw, sabi ng
Dios, Na ibubuhos ko ang aking Espiritu sa lahat ng laman: At ang inyong
mga anak na lalake at babae ay manganghuhula, At ang inyong mga binata
ay mangakakakita ng mga pangitain, Ang inyong mga matatanda ay
magsisipanaginip ng mga panaginip:

<span id="an_2:18">2:18</span> Oo't sa aking mga lingkod na lalake at sa
aking mga lingkod na babae, sa mga araw na yaon Ibubuhos ko ang aking
Espiritu; at magsisipanghula sila.

<span id="an_2:19">2:19</span> At magpapakita ako ng mga kababalaghan sa
langit sa itaas, At mga tanda sa lupa sa ibaba, Dugo, at apoy, at singaw
ng usok:

<span id="an_2:20">2:20</span> Ang araw ay magiging kadiliman, At ang
buwan ay dugo, Bago dumating ang araw ng Panginoon, Yaong araw na dakila
at tangi:

<span id="an_2:21">2:21</span> At mangyayari na ang sinomang tumawag sa
pangalan ng Panginoon, ay maliligtas.

<span id="an_2:22">2:22</span> Kayong mga lalaking taga Israel,
pakinggan ninyo ang mga salitang ito: Si Jesus na taga Nazaret, lalaking
pinatunayan ng Dios sa inyo sa pamamagitan ng mga gawang makapangyarihan
at mga kababalaghan at mga tanda na ginawa ng Dios sa pamamagitan niya
sa gitna ninyo, gaya rin ng nalalaman ninyo;

<span id="an_2:23">2:23</span> Siya, na ibinigay sa takdang pasiya at
paunang kaalaman ng Dios, kayo sa pamamagitan ng mga kamay ng mga
tampalasan ay inyong ipinako sa krus at pinatay:

<span id="an_2:24">2:24</span> Na siya'y binuhay na maguli ng Dios,
pagkaalis sa mga hirap ng kamatayan: sapagka't hindi maaari na siya'y
mapigilan nito.

<span id="an_2:25">2:25</span> Sapagka't sinasabi ni David tungkol sa
kaniya, Nakita kong lagi ang Panginoon sa aking harapan; Sapagka't
siya'y nasa aking kanang kamay, upang huwag akong makilos:

<span id="an_2:26">2:26</span> Dahil dito'y nagalak ang aking puso, at
natuwa ang aking dila; Pati naman ang aking laman ay mananahan sa
pagasa:

<span id="an_2:27">2:27</span> Sapagka't hindi mo iiwan ang kaluluwa ko
sa Hades, Ni titiisin man na ang iyong Banal ay makakita ng kabulukan.

<span id="an_2:28">2:28</span> Ipinakilala mo sa akin ang mga daan ng
buhay; Pupuspusin mo ako ng kagalakan sa harap ng iyong mukha.

<span id="an_2:29">2:29</span> Mga kapatid, malayang masasabi ko sa inyo
ang tungkol sa patriarkang si David, na siya'y namatay at inilibing, at
nasa atin ang kaniyang libingan hanggang sa araw na ito.

<span id="an_2:30">2:30</span> Palibhasa nga'y isang propeta, at sa
pagkaalam na may panunumpang isinumpa ng Dios sa kaniya, na sa bunga ng
kaniyang baywang ay iluluklok niya ang isa sa kaniyang luklukan;

<span id="an_2:31">2:31</span> Palibhasa'y nakikita na niya ito, ay
nagsalita tungkol sa pagkabuhay na maguli ng Cristo, na siya'y hindi
pinabayaan sa Hades, ni ang kaniya mang katawan ay hindi nakakita ng
kabulukan.

<span id="an_2:32">2:32</span> Ang Jesus na ito'y binuhay na maguli ng
Dios, at tungkol dito'y mga saksi kaming lahat.

<span id="an_2:33">2:33</span> Palibhasa nga'y pinarangal ng kanang
kamay ng Dios, at tinanggap na sa Ama ang pangako ng Espiritu Santo, ay
ibinuhos niya ito, na inyong nakikita at naririnig.

<span id="an_2:34">2:34</span> Sapagka't hindi umakyat si David sa mga
langit; datapuwa't siya rin ang nagsabi, Sinabi ng Panginoon sa aking
Panginoon; Maupo ka sa kanan ko,

<span id="an_2:35">2:35</span> Hanggang sa gawin ko ang mga kaaway mo na
tuntungan ng iyong mga paa.

<span id="an_2:36">2:36</span> Pakatalastasin nga ng buong angkan ni
Israel, na ginawa ng Dios na Panginoon at Cristo itong si Jesus na
inyong ipinako sa krus.

<span id="an_2:37">2:37</span> Nang marinig nga nila ito, ay nangasaktan
ang kanilang puso, at sinabi kay Pedro at sa ibang mga apostol, Mga
kapatid, anong gagawin namin?

<span id="an_2:38">2:38</span> At sinabi sa kanila ni Pedro, Mangagsisi
kayo, at mangagbautismo ang bawa't isa sa inyo sa pangalan ni Jesucristo
sa ikapagpapatawad ng inyong mga kasalanan; at tatanggapin ninyo ang
kaloob ng Espiritu Santo.

<span id="an_2:39">2:39</span> Sapagka't sa inyo ang pangako, at sa
inyong mga anak, at sa lahat ng nangasa malayo, maging ilan man ang
tawagin ng Panginoon nating Dios sa kaniya.

<span id="an_2:40">2:40</span> At sa iba pang maraming salita ay
nagpatotoo siya, at nangaral sa kanila, na sinasabi, Magsiligtas kayo sa
likong lahing ito.

<span id="an_2:41">2:41</span> Yaon ngang nagsitanggap ng kaniyang
salita ay nangabautismuhan: at nangaparagdag sa kanila nang araw na yaon
ang may tatlong libong kaluluwa.

<span id="an_2:42">2:42</span> At sila'y nagsipanatiling matibay sa turo
ng mga apostol at sa pagsasamasama, sa pagpuputolputol ng tinapay at sa
mga pananalangin.

<span id="an_2:43">2:43</span> At ang takot ay dumating sa bawa't
kaluluwa: at ginawa ang maraming kababalaghan at tanda sa pamamagitan ng
mga apostol.

<span id="an_2:44">2:44</span> At ang lahat ng mga nagsisampalataya ay
nangagkakatipon, at lahat nilang pag-aari ay sa kalahatan;

<span id="an_2:45">2:45</span> At ipinagbili nila ang kanilang mga
pag-aari at kayamanan, at ipinamahagi sa lahat, ayon sa pangangailangan
ng bawa't isa.

<span id="an_2:46">2:46</span> At araw-araw sila'y nagsisipanatiling
matibay sa pagkakaisa sa templo, at sa pagpuputolputol ng tinapay sa
bahay-bahay, at nagsisikain sila ng kanilang pagkain na may galak at may
katapatan ng puso.

<span id="an_2:47">2:47</span> Na nangagpupuri sa Dios, at nangagtatamo
ng paglingap ng buong bayan. At idinaragdag sa kanila ng Panginoon
araw-araw yaong nangaliligtas.

<span id="an_3:1">3:1</span> Si Pedro at si Juan nga ay nagsisipanhik sa
templo nang oras ng pananalangin, na ikasiyam.

<span id="an_3:2">3:2</span> At isang lalake na pilay buhat pa sa tiyan
ng kaniyang ina ay dinadala roon, na siya'y inilalagay nila araw-araw sa
pintuan ng templo na tinatawag na Maganda, upang manghingi ng limos sa
nagsisipasok sa templo;

<span id="an_3:3">3:3</span> Ito, pagkakita kay Pedro at kay Juan na
magsisipasok sa templo, ay namanhik upang tumanggap siya ng limos.

<span id="an_3:4">3:4</span> At pagtitig sa kaniya ni Pedro, na kasama
si Juan, ay sinabi, Tingnan mo kami.

<span id="an_3:5">3:5</span> At kaniyang pinansin sila, na umaasang
tatanggap sa kanila ng anomang bagay.

<span id="an_3:6">3:6</span> Datapuwa't sinabi ni Pedro, Pilak at ginto
ay wala ako; datapuwa't ang nasa akin, ay siya kong ibinibigay sa iyo.
Sa pangalan ni Jesucristo ng taga Nazaret, lumakad ka.

<span id="an_3:7">3:7</span> At kaniyang hinawakan siya sa kanang kamay,
at siya'y itinindig: at pagdaka'y nagsilakas ang kaniyang mga paa at mga
bukong-bukong.

<span id="an_3:8">3:8</span> At paglukso, siya'y tumayo, at
nagpasimulang lumakad; at pumasok na kasama nila sa templo, na
lumalakad, at lumulukso, at nagpupuri sa Dios.

<span id="an_3:9">3:9</span> At nakita ng buong bayang siya'y lumalakad,
at nagpupuri sa Dios:

<span id="an_3:10">3:10</span> At nangakilala nila na siya nga ang
nauupo at nagpapalimos sa Pintuang Maganda ng templo; at sila'y
nangapuspos ng panggigilalas at pamamangha sa nangyari sa kaniya.

<span id="an_3:11">3:11</span> At samantalang siya'y nakahawak kay Pedro
at kay Juan, ay nagsitakbong samasama sa kanila ang buong bayan sa
tinatawag na portiko ni Salomon na lubhang nanggigilalas.

<span id="an_3:12">3:12</span> At nang makita ito ni Pedro, ay sumagot
sa mga tao, Kayong mga lalaking taga Israel, bakit kayo'y
nagsisipanggilalas sa taong ito? o bakit kami ang inyong tinititigan, na
sa inyong akala ay dahil sa aming sariling kapangyarihan o kabanalan ay
aming napalakad siya?

<span id="an_3:13">3:13</span> Ang Dios ni Abraham, at ni Isaac, at ni
Jacob, ang Dios ng ating mga magulang, ay niluwalhati ang kaniyang
Lingkod na si Jesus; na inyong ibinigay, at inyong tinanggihan sa harap
ni Pilato, nang pasiyahan nito na siya'y pawalan.

<span id="an_3:14">3:14</span> Datapuwa't inyong pinakatanggihan ang
Banal at ang Matuwid na Ito, at inyong hiningi na ipagkaloob sa inyo ang
isang mamamatay-tao,

<span id="an_3:15">3:15</span> At inyong pinatay ang Lumikha ng buhay:
na binuhay ng Dios na maguli sa mga patay; mga saksi kami ng mga bagay
na ito.

<span id="an_3:16">3:16</span> At sa pamamagitan ng pananampalataya sa
kaniyang pangalan ay pinalakas ng kaniyang pangalan ang taong ito, na
inyong nakikita at nakikilala: oo, ang pananampalataya na sa pamamagitan
niya'y nagkaloob sa kaniya nitong lubos na kagalingan sa harapan ninyong
lahat.

<span id="an_3:17">3:17</span> At ngayon, mga kapatid, nalalaman ko na
inyong ginawa yaon sa di pagkaalam, gaya ng ginawa rin naman ng inyong
mga pinuno.

<span id="an_3:18">3:18</span> Datapuwa't ginanap ang mga bagay na
ipinagpaunang ibinalita ng Dios sa pamamagitan ng bibig ng lahat ng mga
propeta, na ang kaniyang Cristo ay magbabata.

<span id="an_3:19">3:19</span> Kaya nga mangagsisi kayo, at
mangagbalik-loob, upang mangapawi ang inyong mga kasalanan, upang kung
magkagayon ay magsidating ang mga panahon ng kaginhawahang mula sa
harapan ng Panginoon;

<span id="an_3:20">3:20</span> At upang kaniyang suguin ang Cristo na
itinalaga sa inyo, na si Jesus:

<span id="an_3:21">3:21</span> Na siya'y kinakailangang tanggapin ng
langit hanggang sa mga panahon ng pagsasauli sa dati ng lahat ng mga
bagay, na sinalita ng Dios sa pamamagitan ng bibig ng kaniyang mga banal
na propeta buhat pa nang una.

<span id="an_3:22">3:22</span> Tunay na sinabi ni Moises, Ang Panginoong
Dios ay magtitindig sa inyo ng isang propetang gaya ko mula sa gitna ng
inyong mga kapatid; siya ang inyong pakinggan sa lahat ng mga bagay na
sa inyo'y sasalitain niya.

<span id="an_3:23">3:23</span> At mangyayari, na ang bawa't kaluluwa na
hindi makinig sa propetang yaon, ay pupuksaing lubos mula sa gitna ng
bayan.

<span id="an_3:24">3:24</span> Oo at ang lahat ng mga propetang mula kay
Samuel at ang mga nagsisunod, sa dami ng mga nagsipagsalita, sila naman
ay nagsipagsaysay rin tungkol sa mga araw na ito.

<span id="an_3:25">3:25</span> Kayo ang mga anak ng mga propeta, at ng
tipang ginawa ng Dios sa inyong mga magulang, na sinasabi kay Abraham,
At sa iyong binhi ay pagpapalain ang lahat ng mga angkan sa lupa.

<span id="an_3:26">3:26</span> Sa inyo una-una, nang maitindig na ng
Dios ang kaniyang Lingkod, ay sinugo niya upang kayo'y pagpalain, sa
pagtalikod ng bawa't isa sa inyo sa inyong mga katampalasanan.

<span id="an_4:1">4:1</span> At nang sila'y nangagsasalita pa sa bayan,
ay nagsilapit sa kanila ang mga saserdote, at ang puno sa templo, at ang
mga Saduceo,

<span id="an_4:2">4:2</span> Palibhasa'y totoong nangabagabag sapagka't
tinuruan nila ang bayan, at ibinalita sa pangalan ni Jesus ang
pagkabuhay na maguli sa mga patay.

<span id="an_4:3">4:3</span> At sila'y kanilang sinunggaban at kanilang
ibinilanggo hanggang sa kinabukasan: sapagka't noon nga'y gabi na.

<span id="an_4:4">4:4</span> Datapuwa't marami sa nangakarinig ng salita
ay nagsisampalataya; at ang bilang ng mga lalake ay umabot sa mga limang
libo.

<span id="an_4:5">4:5</span> At nangyari nang kinabukasan, na
nangagkatipon sa Jerusalem ang kanilang mga pinuno at mga matanda at mga
eskriba;

<span id="an_4:6">4:6</span> At si Anas, na dakilang saserdote, at si
Caifas, at si Juan, at si Alejandro, at ang lahat ng kalipian ng
dakilang saserdote.

<span id="an_4:7">4:7</span> At nang kanilang mailagay na sila sa gitna
nila, ay sila'y tinanong, Sa anong kapangyarihan, o sa anong pangalan
ginawa ninyo ito?

<span id="an_4:8">4:8</span> Nang magkagayo'y si Pedro, na puspos ng
Espiritu Santo, ay nagsabi sa kanila, Kayong mga pinuno sa bayan, at
matatanda,

<span id="an_4:9">4:9</span> Kung kami sa araw na ito'y sinisiyasat
tungkol sa mabuting gawa na ginawa sa isang taong may-sakit, na kung sa
anong paraan gumaling ito;

<span id="an_4:10">4:10</span> Talastasin ninyong lahat, at ng buong
bayan ng Israel, na sa pangalan ni Jesucristo ng taga Nazaret, na inyong
ipinako sa krus, na binuhay ng Dios na maguli sa mga patay, dahil sa
kaniya ay nakatindig ang taong ito sa inyong harap na walang sakit.

<span id="an_4:11">4:11</span> Siya ang bato na itinakuwil ninyong mga
nagtayo ng bahay, na naging pangulo sa panulok.

<span id="an_4:12">4:12</span> At sa kanino mang iba ay walang
kaligtasan: sapagka't walang ibang pangalan sa silong ng langit, na
ibinigay sa mga tao, na sukat nating ikaligtas.

<span id="an_4:13">4:13</span> Nang makita nga nila ang katapangan ni
Pedro at ni Juan, at pagkatalastas na sila'y mga taong walang
pinagaralan at mga mangmang, ay nangagtaka sila; at nangapagkilala nila,
na sila'y nangakasama ni Jesus.

<span id="an_4:14">4:14</span> At nang mangakita nila ang taong
pinagaling na nakatayong kasama nila, ay wala silang maitutol.

<span id="an_4:15">4:15</span> Datapuwa't nang sila'y mangautusan na
nilang magsilabas sa pulong, ay nangagsangusapan,

<span id="an_4:16">4:16</span> Na nangagsasabi, Anong gagawin natin sa
mga taong ito? sapagka't tunay na ginawa sa pamamagitan nila ang
himalang hayag sa lahat ng nangananahan sa Jerusalem; at hindi natin
maikakaila.

<span id="an_4:17">4:17</span> Gayon ma'y upang huwag nang lalong
kumalat sa bayan, atin silang balaan, na buhat ngayo'y huwag na silang
mangagsalita pa sa sinomang tao sa pangalang ito.

<span id="an_4:18">4:18</span> At sila'y tinawag nila, at binalaan sila,
na sa anomang paraan ay huwag silang magsipagsalita ni magsipagturo
tungkol sa pangalan ni Jesus.

<span id="an_4:19">4:19</span> Datapuwa't si Pedro at si Juan ay
nagsisagot at nagsipagsabi sa kanila, Kung katuwiran sa paningin ng Dios
na makinig muna sa inyo kay sa Dios, inyong hatulan:

<span id="an_4:20">4:20</span> Sapagka't hindi mangyayaring di namin
salitain ang mga bagay na aming nangakita at nangarinig.

<span id="an_4:21">4:21</span> At sila, nang mapagbalaan na nila, ay
pinakawalan, palibhasa'y hindi nangakasumpong ng anomang bagay upang
sila'y kanilang mangaparusahan, dahil sa bayan; sapagka't niluluwalhati
ng lahat ng mga tao ang Dios dahil sa bagay na ginawa.

<span id="an_4:22">4:22</span> Sapagka't may mahigit nang apat na pung
taong gulang ang tao, na ginawan nitong himala ng pagpapagaling.

<span id="an_4:23">4:23</span> At nang sila'y mangapakawalan na, ay
nagsiparoon sa kanilang mga kasamahan, at iniulat ang lahat ng sa
kanila'y sinabi ng mga pangulong saserdote at ng matatanda.

<span id="an_4:24">4:24</span> At sila, nang kanilang marinig ito, ay
nangagkaisang itaas nila ang kanilang tinig sa Dios, at nangagsabi, Oh
Panginoon, ikaw na gumawa ng langit at ng lupa at ng dagat, at ng lahat
ng nangasa mga yaon:

<span id="an_4:25">4:25</span> Na sa pamamagitan ng Espiritu Santo, sa
pamamagitan ng bibig ng aming amang si David, na iyong lingkod, ay
sinabi mo, Bakit nangagalit ang mga Gentil, At nagsipaghaka ang mga tao
ng mga bagay na walang kabuluhan?

<span id="an_4:26">4:26</span> Nagsitayong handa ang mga hari sa lupa,
At ang mga pinuno ay nangagpisanpisan, Laban sa Panginoon, at laban sa
kaniyang Pinahiran.

<span id="an_4:27">4:27</span> Sapagka't sa katotohanan sa bayang ito'y
laban sa iyong banal na Lingkod na si Jesus, na siya mong pinahiran, ang
dalawa ni Herodes at ni Poncio Pilato, kasama ng mga Gentil at ng mga
bayan ng Israel, ay nangagpisanpisan,

<span id="an_4:28">4:28</span> Upang gawin ang anomang naitakda na ng
iyong kamay at ng iyong pasiya upang mangyari.

<span id="an_4:29">4:29</span> At ngayon, Panginoon, tingnan mo ang
kanilang mga bala: at ipagkaloob mo sa iyong mga alipin na salitain ang
iyong salita ng buong katapangan,

<span id="an_4:30">4:30</span> Samantalang iyong iniuunat ang iyong
kamay upang magpagaling; at upang mangyari nawa ang mga tanda at mga
kababalaghan sa pangalan ng iyong banal na si Jesus.

<span id="an_4:31">4:31</span> At nang sila'y makapanalangin na, ay
nayanig ang dakong pinagkakatipunan nila; at nangapuspos silang lahat ng
Espiritu Santo, at kanilang sinalita na may katapangan ang salita ng
Dios.

<span id="an_4:32">4:32</span> At ang karamihan ng mga nagsisampalataya
ay nangagkakaisa ang puso at kaluluwa: at sinoma'y walang nagsabing
kaniyang sarili ang anoman sa mga bagay na kaniyang inaari: kundi lahat
nilang pag-aari ay sa kalahatan.

<span id="an_4:33">4:33</span> At pinatotohanan ng mga apostol na may
dakilang kapangyarihan, ang pagkabuhay na maguli ng Panginoong Jesus: at
dakilang biyaya ang sumasa kanilang lahat.

<span id="an_4:34">4:34</span> Sapagka't walang sinomang nasasalat sa
kanila: palibnasa'y ipinagbili ng lahat ng may mga lupa o mga bahay ang
mga ito, at dinala ang mga halaga ng mga bagay na ipinagbili,

<span id="an_4:35">4:35</span> At ang mga ito'y inilagay sa mga paanan
ng mga apostol: at ipinamamahagi sa bawa't isa, ayon sa kinakailangan ng
sinoman.

<span id="an_4:36">4:36</span> At si Jose, na pinamagatang Bernabe ng
mga apostol (na kung liliwanagin ay Anak ng pangangaral), isang Levita,
tubo sa Chipre,

<span id="an_4:37">4:37</span> Na may isang bukid, ay ipinagbili ito, at
dinala ang salapi at inilagay sa mga paanan ng mga apostol.

<span id="an_5:1">5:1</span> Datapuwa't isang lalake na tinatawag na
Ananias, na kasama ng kaniyang asawang si Safira, ay nagbili ng isang
pag-aari,

<span id="an_5:2">5:2</span> At inilingid ang isang bahagi ng halaga, na
nalalaman din ito ng kaniyang asawa, at dinala ang isang bahagi, at
inilagay sa mga paanan ng mga apostol.

<span id="an_5:3">5:3</span> Datapuwa't sinabi ni Pedro, Ananias, bakit
pinuspos ni Satanas ang iyong puso upang magsinungaling sa Espiritu
Santo, at upang maglingid ng isang bahagi ng halaga ng lupa?

<span id="an_5:4">5:4</span> Nang yao'y nananatili pa, hindi baga yao'y
nanatiling iyong sarili? at nang maipagbili na, hindi baga nasa iyo ring
kapangyarihan? Ano't inisip mo pa ang bagay na ito sa iyong puso? hindi
ka nagsinungaling sa mga tao, kundi sa Dios.

<span id="an_5:5">5:5</span> At nang marinig ni Ananias ang mga salitang
ito ay nahandusay at nalagot ang hininga: at sinidlan ng malaking takot
ang lahat ng nangakarinig nito.

<span id="an_5:6">5:6</span> At nagsitindig ang mga kabinataan at siya'y
binalot, at kanilang dinala siya sa labas at inilibing.

<span id="an_5:7">5:7</span> At may tatlong oras ang nakaraan, nang ang
kaniyang asawa, na di nalalaman ang nangyari, ay pumasok.

<span id="an_5:8">5:8</span> At sinabi sa kaniya ni Pedro, Sabihin mo sa
akin kung ipinagbili ninyo ng gayon ang lupa. At sinabi niya, Oo, sa
gayon.

<span id="an_5:9">5:9</span> Datapuwa't sinabi sa kaniya ni Pedro, Bakit
kayo'y nagkasundo upang tuksuhin ang Espiritu ng Panginoon? narito,
nangasa pintuan ang mga paa ng mga nagsipaglibing sa iyong asawa, at
kanilang dadalhin ka sa labas.

<span id="an_5:10">5:10</span> At pagdaka'y nahandusay sa paanan niya
ang babae, at nalagot ang hininga: at nagsipasok ang mga kabinataan at
nasumpungan siyang patay, at siya'y kanilang inilabas at inilibing siya
sa siping ng kaniyang asawa.

<span id="an_5:11">5:11</span> At sinidlan ng malaking takot ang buong
iglesia, at ang lahat ng nangakarinig ng mga bagay na ito.

<span id="an_5:12">5:12</span> At sa pamamagitan ng mga kamay ng mga
apostol ay ginawa ang maraming tanda at kababalaghan sa gitna ng mga
tao: at nangaroon silang lahat na nangagkakaisa sa portiko ni Salomon.

<span id="an_5:13">5:13</span> Datapuwa't sinoman sa mga iba ay hindi
nangangahas na makisama sa kanila: bagaman sila'y pinapupurihan ng
bayan;

<span id="an_5:14">5:14</span> At ang mga nagsisisampalataya ay lalo
pang nangaparagdag sa Panginoon, ang mga karamihang lalake at babae:

<span id="an_5:15">5:15</span> Na ano pa't dinala nila sa mga lansangan
ang mga may-sakit, at inilagay sa mga higaan at mga hiligan, upang,
pagdaan ni Pedro, ay maliliman man lamang ng anino niya ang sinoman sa
kanila.

<span id="an_5:16">5:16</span> At nangagkatipon din naman ang karamihang
mula sa mga bayang nangasa palibotlibot ng Jerusalem, na nangagdadala ng
mga may-sakit, at ng mga pinahihirapan ng mga karumaldumal na espiritu:
at sila'y pawang pinagaling.

<span id="an_5:17">5:17</span> Datapuwa't nagtindig ang dakilang
saserdote, at ang lahat ng kasama niya (na siyang sekta ng mga Saduceo),
at sila'y nangapuspos ng kainggitan,

<span id="an_5:18">5:18</span> At kanilang sinunggaban ang mga apostol,
at kanilang inilagay sila sa bilangguang bayan.

<span id="an_5:19">5:19</span> Datapuwa't nang gabi na ay binuksan ng
isang anghel ng Panginoon ang mga pintuan ng bilangguan, at sila'y
inilabas, at sinabi,

<span id="an_5:20">5:20</span> Magsihayo kayo, at magsitayo kayo sa
templo, at sabihin ninyo sa bayan ang lahat ng mga salita ng Buhay na
ito.

<span id="an_5:21">5:21</span> At nang marinig nila ito, ay nagsipasok
sila sa templo nang magbubukang liwayway, at nangagturo. Datapuwa't
dumating ang dakilang saserdote, at ang mga kasamahan niya, at pinulong
ang sanedrin, at ang buong senado sa mga anak ni Israel, at nagpautos sa
bilangguan upang sila'y dalhin doon.

<span id="an_5:22">5:22</span> Datapuwa't ang mga punong kawal na
nagsiparoon ay hindi sila nangasumpungan sa bilangguan; at sila'y
nangagbalik, at nangagbigay alam,

<span id="an_5:23">5:23</span> Na sinasabi, Aming naratnang totoong
mabuti ang pagkalapat ng bilangguan, at nangakatayo sa mga pintuan ang
mga bantay: datapuwa't ng aming mabuksan, wala kaming nasumpungang
sinoman sa loob.

<span id="an_5:24">5:24</span> Nang marinig nga ang mga salitang ito ng
puno sa templo, at ng mga pangulong saserdote, ay nangalitong totoo
tungkol sa mga ito kung ano ang magiging wakas niyaon.

<span id="an_5:25">5:25</span> At may dumating na isa at nagsabi sa
kanila, Narito, ang mga lalaking ibinilanggo ninyo ay nangakatayo sa
templo at nangagtuturo sa bayan.

<span id="an_5:26">5:26</span> Nang magkagayo'y naparoon ang pangulo na
kasama ang mga punong kawal, at sila'y dinalang hindi sa pilitan:
sapagka't nangatatakot sa bayan, baka sila'y batuhin.

<span id="an_5:27">5:27</span> At nang kanilang mangadala sila, ay
kanilang iniharap sa Sanedrin. At tinanong sila ng dakilang saserdote,

<span id="an_5:28">5:28</span> Na sinasabi: Ibinala naming mahigpit sa
inyo na huwag kayong mangagturo sa pangalang ito: at narito, pinuno
ninyo ang Jerusalem ng inyong aral, at ibig ninyong iparatang sa amin
ang dugo ng taong ito.

<span id="an_5:29">5:29</span> Datapuwa't nagsisagot si Pedro at ang mga
apostol at nangagsabi, Dapat muna kaming magsitalima sa Dios bago sa mga
tao.

<span id="an_5:30">5:30</span> Ibinangon ng Dios ng ating mga magulang
si Jesus, na siya ninyong pinatay, na ibinitin sa isang punong kahoy.

<span id="an_5:31">5:31</span> Siya'y pinadakila ng Dios ng kaniyang
kanang kamay upang maging Principe at Tagapagligtas, upang magbigay ng
pagsisisi sa Israel, at kapatawaran ng mga kasalanan.

<span id="an_5:32">5:32</span> At kami'y mga saksi ng mga bagay na ito;
at gayon din ang Espiritu Santo, na siyang ibinigay ng Dios sa
nagsisitalima sa kaniya.

<span id="an_5:33">5:33</span> Datapuwa't sila, nang kanilang marinig
ito, ay nangasugatan sa puso, at nangagpasiyang sila'y patayin.

<span id="an_5:34">5:34</span> Datapuwa't nagtindig sa Sanedrin ang
isang Fariseo, na nagngangalang Gamaliel, doktor sa kautusan, na
pinapupurihan ng buong bayan, at nagutos na ilabas na sandali ang mga
tao.

<span id="an_5:35">5:35</span> At sinabi niya sa kanila, Kayong mga
lalaking taga Israel, ay mangagingat kayo sa inyong sarili tungkol sa
mga taong ito, kung ano ang inyong gagawin.

<span id="an_5:36">5:36</span> Sapagka't bago pa ng mga araw na ito ay
lumitaw na si Teudas, na nagsabing siya'y dakila; at sa kaniya'y
nakisama ang may apat na raang tao ang bilang: na siya'y pinatay; at ang
lahat ng sa kaniya'y nagsisunod, ay pawang nagsipangalat at nangawalang
kabuluhan.

<span id="an_5:37">5:37</span> Pagkatapos ng taong ito ay lumitaw si
Judas na taga Galilea nang mga araw ng pagpapasulat, at nakahila siya ng
marami sa bayan: siya'y nalipol rin; at ang lahat ng sa kaniya'y
nagsisunod ay pawang nagsipangalat.

<span id="an_5:38">5:38</span> At ngayo'y sinasabi ko sa inyo, Huwag
kayong mangakialam sa mga taong ito, at pabayaan ninyo sila: sapagka't
kung ang pasiyang ito, o ang gawang ito ay sa mga tao, ay mawawasak:

<span id="an_5:39">5:39</span> Datapuwa't kung sa Dios, ay hindi ninyo
maiwawasak; baka pa kayo'y mangasumpungan na nangakikihamok laban sa
Dios.

<span id="an_5:40">5:40</span> At sila'y nagsisangayon sa kaniya: at
pagkatawag nila sa mga apostol, ay pinalo nila at ibinala sa kanila na
huwag silang mangagsalita sa pangalan ni Jesus, at sila'y pinawalan.

<span id="an_5:41">5:41</span> Sila nga'y nagsialis sa harapan ng
Sanedrin, na nangatutuwang sila'y nangabilang na karapatdapat na
mangagbata ng kaalimurahan dahil sa Pangalan.

<span id="an_5:42">5:42</span> At sa araw-araw, sa templo at sa mga
bahay-bahay, ay hindi sila nagsisipagtigil ng pagtuturo at pangangaral,
na si Jesus ang siyang Cristo.

<span id="an_6:1">6:1</span> Nang mga araw ngang ito, nang dumadami ang
bilang ng mga alagad, ay nagkaroon ng bulongbulungan ang mga Greco-Judio
laban sa mga Hebreo, sapagka't ang kanilang mga babaing bao ay
pinababayaan sa pamamahagi sa araw-araw.

<span id="an_6:2">6:2</span> At tinawag ng labingdalawa ang karamihang
mga alagad, at sinabi, Hindi marapat na aming pabayaan ang salita ng
Dios, at mangaglingkod sa mga dulang.

<span id="an_6:3">6:3</span> Magsihanap nga kayo, mga kapatid, sa inyo,
ng pitong lalake na may mabuting katunayan, puspos ng Espiritu at ng
karunungan, na ating mailalagay sa gawaing ito.

<span id="an_6:4">6:4</span> Datapuwa't magsisipanatili kaming matibay
sa pananalangin, at sa ministerio ng salita.

<span id="an_6:5">6:5</span> At minagaling ng buong karamihan ang
pananalitang ito: at kanilang inihalal si Esteban, taong puspos ng
pananampalataya at ng Espiritu Santo, at si Felipe, at si Procoro, at si
Nicanor, at si Timon, at si Parmenas, at si Nicolas na taga Antioquia na
naging Judio;

<span id="an_6:6">6:6</span> Na siyang iniharap nila sa mga apostol: at
nang sila'y mangakapanalangin na, ay ipinatong nila ang kanilang mga
kamay sa mga yaon.

<span id="an_6:7">6:7</span> At lumago ang salita ng Dios; at dumaming
lubha sa Jerusalem ang bilang ng mga alagad; at nagsitalima sa
pananampalataya ang lubhang maraming saserdote.

<span id="an_6:8">6:8</span> At si Esteban, na puspos ng biyaya at ng
kapangyarihan, ay gumawa ng mga dakilang kababalaghan at mga tanda sa
mga tao.

<span id="an_6:9">6:9</span> Datapuwa't nagsitindig ang ilan sa nangasa
sinagoga, na tinatawag na sinagoga ng mga Libertino, at ng mga Cireneo,
at ng mga Alejandrino, at ng mga taga Cilicia, at taga Asia, na
nangakipagtalo kay Esteban.

<span id="an_6:10">6:10</span> At hindi sila makalaban sa karunungan at
sa Espiritu na kaniyang ipinangungusap.

<span id="an_6:11">6:11</span> Nang magkagayo'y nagsisuhol sila sa mga
lalake, na nangagsabi, Narinig naming siya'y nagsalita ng mga salitang
kapusungan laban kay Moises at sa Dios.

<span id="an_6:12">6:12</span> At kanilang ginulo ang bayan, at ang mga
matanda, at ang mga eskriba, at kanilang dinaluhong, at sinunggaban si
Esteban, at dinala siya sa Sanedrin,

<span id="an_6:13">6:13</span> At nangagharap ng mga saksing
sinungaling, na nangagsabi, Ang taong ito'y hindi naglilikat ng
pagsasalita ng mga salitang laban dito sa dakong banal, at sa kautusan:

<span id="an_6:14">6:14</span> Sapagka't narinig naming kaniyang sinabi,
na itong si Jesus na taga Nazaret ay iwawasak ang dakong ito, at
babaguhin ang mga kaugaliang ibinigay sa atin ni Moises.

<span id="an_6:15">6:15</span> At ang lahat ng nangakaupo sa Sanedrin,
na nagsisititig sa kaniya, ay kanilang nakita ang kaniyang mukha na
katulad ng mukha ng isang anghel.

<span id="an_7:1">7:1</span> At sinabi ng dakilang saserdote, Tunay baga
ang mga bagay na ito?

<span id="an_7:2">7:2</span> At sinabi niya, Mga kapatid na lalake at
mga magulang, mangakinig kayo: Ang Dios ng kaluwalhatia'y napakita sa
ating amang si Abraham, nang siya'y nasa Mesapotamia, bago siya tumahan
sa Haran,

<span id="an_7:3">7:3</span> At sinabi sa kaniya, Umalis ka sa iyong
lupain, at sa iyong kamaganakan, at pumaroon ka sa lupaing ituturo ko sa
iyo.

<span id="an_7:4">7:4</span> Nang magkagayo'y umalis siya sa lupain ng
mga Caldeo, at tumahan sa Haran: at buhat doon, pagkamatay ng kaniyang
ama, ay inilipat siya ng Dios sa lupaing ito, na inyong tinatahanan
ngayon:

<span id="an_7:5">7:5</span> At hindi siya pinamanahan ng anoman doon,
kahit mayapakan ng kaniyang paa: at siya'y nangakong yao'y ibibigay na
pinakaari sa kaniya, at sa kaniyang binhi pagkatapos niya, nang wala pa
siyang anak.

<span id="an_7:6">7:6</span> At ganito ang sinalita ng Dios, na ang
kaniyang binhi ay makikipamayan sa ibang lupain, at kanilang dadalhin
sila sa pagkaalipin, at sila'y pahihirapang apat na raang taon.

<span id="an_7:7">7:7</span> At ang bansang sa kanila'y aalipin ay aking
hahatulan, sabi ng Dios: at pagkatapos nito'y magsisialis sila, at
paglilingkuran nila ako sa dakong ito.

<span id="an_7:8">7:8</span> At ibinigay niya sa kaniya ang tipan ng
pagtutuli: at sa ganito'y naging anak ni Abraham si Isaac, at ito'y
tinuli nang ikawalong araw; at naging anak ni Isaac si Jacob, at naging
mga anak ni Jacob ang labingdalawang patriarka.

<span id="an_7:9">7:9</span> At ang mga patriarka sa udyok ng kainggitan
kay Jose, ay ipinagbili siya, upang dalhin sa Egipto; at ang Dios ay
sumasa kaniya,

<span id="an_7:10">7:10</span> At siya'y iniligtas sa lahat ng kaniyang
kapighatian, at siya'y binigyan ng ikalulugod at karunungan sa harapan
ni Faraon na hari sa Egipto; at siya'y ginawang gobernador sa Egipto at
sa buong bahay niya.

<span id="an_7:11">7:11</span> Dumating nga ang kagutom sa buong Egipto
at sa Canaan, at nagkaroon ng malaking kapighatian: at walang
nasumpungang pagkain ang ating mga magulang.

<span id="an_7:12">7:12</span> Datapuwa't nang marinig ni Jacob na may
trigo sa Egipto, ay sinugo niyang una ang ating mga magulang.

<span id="an_7:13">7:13</span> At sa ikalawa'y napakilala si Jose sa
kaniyang mga kapatid; at nahayag kay Faraon ang lahi ni Jose.

<span id="an_7:14">7:14</span> At nagsugo si Jose, at pinaparoon sa
kaniya si Jacob, na kaniyang ama, at ang lahat niyang kamaganakan, na
pitongpu't limang tao.

<span id="an_7:15">7:15</span> At lumusong si Jacob sa Egipto; at
namatay siya, at ang ating mga magulang.

<span id="an_7:16">7:16</span> At sila'y inilipat sa Siquem, at inilagay
sila sa libingang binili ni Abraham sa mga anak ni Hamor sa Siquem, sa
halaga ng pilak.

<span id="an_7:17">7:17</span> Datapuwa't nang nalalapit na ang panahon
ng pangako, na ginawa ng Dios kay Abraham, ang bayan ay kumapal at
dumami sa Egipto,

<span id="an_7:18">7:18</span> Hanggang sa lumitaw ang ibang hari sa
Egipto na hindi nakakikilala kay Jose.

<span id="an_7:19">7:19</span> Ito rin ay gumamit ng lalang sa ating
lahi, at pinahirapan ang ating mga magulang, na ipinatapon ang
kani-kanilang mga sanggol upang huwag mangabuhay.

<span id="an_7:20">7:20</span> Nang panahong yaon, ay ipinanganak si
Moises, at siya'y totoong maganda; at siya'y inalagaang tatlong buwan sa
bahay ng kaniyang ama:

<span id="an_7:21">7:21</span> At nang siya'y matapon, ay pinulot siya
ng anak na babae ni Faraon, at siya'y inalagaang gaya ng sariling anak
niya.

<span id="an_7:22">7:22</span> At tinuruan si Moises sa lahat ng
karunungan ng mga Egipcio: at siya ay makapangyarihan sa kaniyang mga
salita at mga gawa.

<span id="an_7:23">7:23</span> Datapuwa't nang siya'y magaapat na pung
taong gulang na, ay tumugtog sa kaniyang puso na dalawin ang kaniyang
mga kapatid na mga anak ni Israel.

<span id="an_7:24">7:24</span> At nang makita niya ang isa sa kanila na
inaalipusta, ay kaniyang ipinagsanggalang siya, at ipinaghiganti ang
pinipighati, at pinatay ang Egipcio:

<span id="an_7:25">7:25</span> At ang isip niya'y napagunawa ng kaniyang
mga kapatid na ibinigay ng Dios sa kanila ang kaligtasan sa pamamagitan
ng kamay niya: datapuwa't hindi nila napagunawa.

<span id="an_7:26">7:26</span> At nang kinabukasan ay napakita siya sa
kanila samantalang sila'y nagaaway, at sila'y ibig sana niyang payapain,
na sinasabi, mga Ginoo, kayo'y magkapatid; bakit kayo'y nagaalipustaan?

<span id="an_7:27">7:27</span> Datapuwa't itinulak siya ng umalipusta sa
kaniyang kapuwa tao, na sinasabi, Sino ang naglagay sa iyo na puno at
hukom sa amin?

<span id="an_7:28">7:28</span> Ibig mo bagang ako'y patayin mo, na gaya
ng pagkapatay mo kahapon sa Egipcio?

<span id="an_7:29">7:29</span> At sa salitang ito'y tumakas si Moises,
at nakipamayan sa lupain ng Midian, na doo'y nagkaanak siya ng dalawang
lalake.

<span id="an_7:30">7:30</span> At nang maganap ang apat na pung taon, ay
napakita sa kaniya ang isang anghel sa ilang ng bundok ng Sinai, sa
ningas ng apoy sa isang mababang punong kahoy.

<span id="an_7:31">7:31</span> At nang makita ito ni Moises, ay
nanggilalas sa tanawin; at nang siya'y lumapit upang pagmasdan, ay
dumating ang isang tinig ng Panginoon,

<span id="an_7:32">7:32</span> Ako ang Dios ng iyong mga magulang, ang
Dios ni Abraham, at ni Isaac, at ni Jacob. At si Moises ay nanginig at
hindi nangahas tumingin.

<span id="an_7:33">7:33</span> At sinabi sa kaniya ng Panginoon, Alisin
mo ang mga pangyapak sa iyong mga paa: sapagka't ang dakong kinatatayuan
mo ay lupang banal.

<span id="an_7:34">7:34</span> Totoong nakita ko ang kapighatian ng
aking bayang nasa Egipto, at narinig ko ang kanilang hibik, at ako'y
bumaba upang sila'y iligtas: at ngayo'y halika, susuguin kita sa Egipto.

<span id="an_7:35">7:35</span> Ang Moises na ito na kanilang itinakuwil,
na sinasabi, Sino ang sa iyo'y naglagay na puno at hukom? ay siyang
sinugo ng Dios na maging puno at tagapagligtas sa pamamagitan ng kamay
ng anghel na sa kaniya'y napakita sa mababang punong kahoy.

<span id="an_7:36">7:36</span> Pinatnugutan sila ng taong ito, pagkagawa
ng mga kababalaghan at mga tanda sa Egipto, at sa dagat na Pula, at sa
ilang sa loob ng apat na pung taon.

<span id="an_7:37">7:37</span> Ito'y yaong Moises, na nagsabi sa mga
anak ni Israel, Palilitawin ng Dios sa inyo ang isang propeta na gaya
ko, mula sa inyong mga kapatid.

<span id="an_7:38">7:38</span> Ito'y yaong naroon sa iglesia sa ilang na
kasama ang anghel na nagsalita sa kaniya sa bundok ng Sinai, at kasama
ang ating mga magulang: na siyang nagsitanggap ng mga aral na buhay
upang ibigay sa atin:

<span id="an_7:39">7:39</span> Sa kaniya'y ayaw magsitalima ang ating
mga magulang, kundi siya'y kanilang itinakuwil, at sa kanilang mga
puso'y nangagbalik sa Egipto,

<span id="an_7:40">7:40</span> Na sinasabi kay Aaron, Igawa mo kami ng
mga dios na mangunguna sa amin: sapagka't tungkol dito kay Moises, na
naglabas sa amin sa lupain ng Egipto, ay hindi namin nalalaman kung ano
ang nangyari sa kaniya.

<span id="an_7:41">7:41</span> At nagsigawa sila nang mga araw na yaon
ng isang guyang baka, at nagsipaghandog ng hain sa diosdiosang yaon, at
nangatuwa sa mga gawa ng kanilang mga kamay.

<span id="an_7:42">7:42</span> Datapuwa't tumalikod ang Dios, at sila'y
pinabayaang magsisamba sa hukbo ng langit; gaya ng nasusulat sa aklat ng
mga propeta, Hinandugan baga ninyo ako ng mga hayop na pinatay at mga
hain Na apat na pung taon sa ilang, Oh angkan ni Israel?

<span id="an_7:43">7:43</span> At dinala ninyo ang tabernakulo ni Moloc,
At ang bituin ng dios Refan, Ang mga larawang ginawa ninyo upang inyong
sambahin: At dadalhin ko kayo sa dako pa roon ng Babilonia.

<span id="an_7:44">7:44</span> Sumaating mga magulang sa ilang ang
tabernakulo ng patotoo, ayon sa itinakda ng nagsalita kay Moises, na
kaniyang gawin yaon alinsunod sa anyong kaniyang nakita.

<span id="an_7:45">7:45</span> Na yao'y ipinasok din ng ating mga
magulang sa kapanahunang ukol, na kasama ni Josue nang sila'y magsipasok
sa inaari ng mga bansa, na pinalayas ng Dios sa harapan ng ating
magulang, hanggang sa mga araw ni David;

<span id="an_7:46">7:46</span> Na nakasumpong ng biyaya sa paningin ng
Dios, at huminging makasumpong ng isang tahanang ukol sa Dios ni Jacob.

<span id="an_7:47">7:47</span> Datapuwa't iginawa siya ni Salomon ng
isang bahay.

<span id="an_7:48">7:48</span> Bagama't ang Kataastaasa'y hindi
tumatahan sa mga bahay na gawa ng mga kamay; gaya ng sinasabi ng
propeta,

<span id="an_7:49">7:49</span> Ang langit ay ang aking luklukan, At ang
lupa ang tungtungan ng aking mga paa: Anong anyo ng bahay ang itatayo
ninyo sa akin? sabi ng Panginoon: O anong dako ang aking pahingahan?

<span id="an_7:50">7:50</span> Hindi baga ginawa ng aking kamay ang
lahat ng mga bagay na ito?

<span id="an_7:51">7:51</span> Kayong matitigas ang ulo, at di tuli ang
puso't mga tainga, kayo'y laging nagsisisalangsang sa Espiritu Santo:
kung ano ang ginawa ng inyong mga magulang, ay gayon din naman ang
ginagawa ninyo.

<span id="an_7:52">7:52</span> Alin sa mga propeta ang hindi pinagusig
ng inyong mga magulang? at kanilang pinatay ang nangagpahayag ng una ng
pagdating ng Matuwid na Ito; na sa kaniya'y kayo ngayon ay nangaging mga
tagapagkanulo at mamamatay-tao;

<span id="an_7:53">7:53</span> Kayo na nagsitanggap ng kautusan ayon sa
pangangasiwa ng mga anghel, at hindi ninyo ginanap.

<span id="an_7:54">7:54</span> Nang marinig nga nila ang mga bagay na
ito, ay nangasugatan sila sa puso, at siya'y pinagngalitan nila ng
kanilang mga ngipin.

<span id="an_7:55">7:55</span> Datapuwa't siya, palibhasa'y puspos ng
Espiritu Santo ay tumitig na maigi sa langit, at nakita niya ang
kaluwalhatian ng Dios, at si Jesus na nakatindig sa kanan ng Dios,

<span id="an_7:56">7:56</span> At nagsabi, Narito, nakikita kong bukas
ang mga langit, at ang Anak ng tao na nakatindig sa kanan ng Dios.

<span id="an_7:57">7:57</span> Datapuwa't sila'y nagsigawan ng malakas
na tinig, at nangagtakip ng kanilang mga tainga, at nangagkaisang siya'y
dinaluhong;

<span id="an_7:58">7:58</span> At siya'y kanilang itinapon sa labas ng
bayan, at binato: at inilagay ng mga saksi ang kanilang mga damit sa mga
paanan ng isang binata na nagngangalang Saulo.

<span id="an_7:59">7:59</span> At kanilang pinagbatuhanan si Esteban, na
tumatawag sa Panginoon at nagsasabi, Panginoong Jesus, tanggapin mo ang
aking espiritu.

<span id="an_7:60">7:60</span> At siya'y nanikluhod, at sumigaw ng
malakas na tinig, Panginoon, huwag mong iparatang sa kanila ang
kasalanang ito. At pagkasabi niya nito, ay nakatulog siya.

<span id="an_8:1">8:1</span> At si Saulo ay sumangayon sa kaniyang
pagkamatay. At nang araw na yao'y nangyari ang isang malaking paguusig
laban sa iglesia na nasa Jerusalem; at silang lahat ay nagsipangalat sa
lahat ng mga dako ng Judea at Samaria, maliban na sa mga apostol.

<span id="an_8:2">8:2</span> At inilibing si Esteban ng mga taong
masipag sa kabanalan, at siya'y tinangisan ng di kawasa.

<span id="an_8:3">8:3</span> Datapuwa't pinuksa ni Saulo ang iglesia, na
pinapasok ang bahay-bahay, at kinakaladkad ang mga lalake't mga babae,
at sila'y ipinapasok sa bilangguan.

<span id="an_8:4">8:4</span> Ang mga nagsipangalat nga ay
nagsipaglakbay, na ipinangangaral ang salita.

<span id="an_8:5">8:5</span> At bumaba si Felipe sa bayan ng Samaria, at
ipinangaral sa kanila ang Cristo.

<span id="an_8:6">8:6</span> At ang mga karamiha'y nangagkakaisang
nangakikinig sa mga bagay na sinasalita ni Felipe, pagkarinig nila, at
pagkakita ng mga tanda na ginawa niya.

<span id="an_8:7">8:7</span> Sapagka't sa maraming may mga karumaldumal
na espiritu, ay nangagsilabas sila, na nangagsisisigaw ng malakas na
tinig: at maraming lumpo, at pilay, ang pinagaling.

<span id="an_8:8">8:8</span> At nagkaroon ng malaking kagalakan sa
bayang yaon.

<span id="an_8:9">8:9</span> Datapuwa't may isang tao, na nagngangalang
Simon, na nang unang panaho'y nanggagaway sa bayan, at pinahahanga ang
mga tao sa Samaria, at nagsasabing siya'y isang dakila:

<span id="an_8:10">8:10</span> Na siyang pinakikinggan nilang lahat,
buhat sa kaliitliitan hanggang sa kadakidakilaan, na sinasabi, Ang taong
ito ang siyang kapangyarihan ng Dios na tinatawag na Dakila.

<span id="an_8:11">8:11</span> At siya'y pinakinggan nila, sapagka't
mahabang panahong pinahahanga niya sila ng kaniyang mga panggagaway.

<span id="an_8:12">8:12</span> Datapuwa't nang magsipaniwala sila kay
Felipe na nangangaral ng mabubuting balita tungkol sa kaharian ng Dios
at sa pangalan ni Jesucristo, ay nangabautismuhan ang mga lalake't mga
babae.

<span id="an_8:13">8:13</span> At si Simon man ay naniwala rin: at nang
mabautismuhan na, ay nanatili siyang kasama ni Felipe; at nang makakita
ng mga tanda at ng mga dakilang himalang ginawa, ay napahanga siya.

<span id="an_8:14">8:14</span> Nang mabalitaan nga ng mga apostol na
nangasa Jerusalem na tinanggap ng Samaria ang salita ng Dios, ay sinugo
nila sa kanila si Pedro at si Juan:

<span id="an_8:15">8:15</span> Na nang sila'y makalusong, ay
ipinanalangin nila sila, upang kanilang tanggapin ang Espiritu Santo.

<span id="an_8:16">8:16</span> Sapagka't ito'y hindi pa bumababa sa
kanino man sa kanila: kundi sila'y nangabautismuhan lamang sa pangalan
ng Panginoong Jesus.

<span id="an_8:17">8:17</span> Nang magkagayo'y ipinatong sa kanila ang
kanilang mga kamay, at kanilang tinanggap ang Espiritu Santo.

<span id="an_8:18">8:18</span> Nang makita nga ni Simon na sa
pamamagitan ng pagpapatong ng mga kamay ng mga apostol ay ibinigay ang
Espiritu Santo, ay inalok niya sila ng salapi,

<span id="an_8:19">8:19</span> Na sinasabi, Bigyan naman ninyo ako ng
kapangyarihang ito, upang sinomang patungan ko ng aking mga kamay, ay
tumanggap ng Espiritu Santo.

<span id="an_8:20">8:20</span> Datapuwa't sinabi sa kaniya ni Pedro, Ang
iyong salapi'y mapahamak na kasama mo, sapagka't inisip mong tamuhin ang
kaloob ng Dios sa pamamagitan ng salapi.

<span id="an_8:21">8:21</span> Wala kang bahagi ni kapalaran man sa
bagay na ito: sapagka't ang puso mo'y hindi matuwid sa harap ng Dios.

<span id="an_8:22">8:22</span> Magsisi ka nga sa kasamaan mong ito, at
manalangin ka sa Panginoon, baka sakaling ipatawad sa iyo ang pagiisip
ng iyong puso.

<span id="an_8:23">8:23</span> Sapagka't nakikita kong ikaw ay nasa apdo
ng kapaitan at sa tali ng katampalasanan.

<span id="an_8:24">8:24</span> At sumagot si Simon at sinabi,
Ipanalangin ninyo ako sa Panginoon, upang huwag mangyari sa akin ang
alin mang bagay sa mga sinasabi ninyo.

<span id="an_8:25">8:25</span> Sila nga, nang makapagpatotoo at masabi
na nila ang salita ng Panginoon, ay nangagbalik sa Jerusalem, at
ipinangaral ang evangelio sa maraming nayon ng mga Samaritano.

<span id="an_8:26">8:26</span> Datapuwa't nagsalita kay Felipe ang isang
anghel ng Panginoon, na nagsasabi, Magtindig ka, at ikaw ay pumaroon sa
dakong timugan, sa daang palusong mula sa Jerusalem hanggang sa Gaza: na
ito'y ilang.

<span id="an_8:27">8:27</span> At siya'y nagtindig at yumaon: at narito,
ang isang lalaking taga Etiopia, isang bating na may dakilang
kapamahalaan na sakop ni Candace, reina ng mga Etiope, na siyang
namamahala ng lahat niyang kayamanan, at siya'y naparoon sa Jerusalem
upang sumamba;

<span id="an_8:28">8:28</span> At siya'y pabalik at nakaupo sa kaniyang
karo, at binabasa ang propeta Isaias.

<span id="an_8:29">8:29</span> At sinabi kay Felipe ng Espiritu, Lumapit
ka, at makisama sa karong ito.

<span id="an_8:30">8:30</span> At tumakbo si Felipeng patungo sa kaniya,
at napakinggan niyang binabasa si Isaias na propeta, at sinabi, Nauunawa
mo baga ang binabasa mo?

<span id="an_8:31">8:31</span> At sinabi niya, Paanong magagawa ko,
maliban nang may pumatnubay sa aking sinoman? At pinakiusapan niya si
Felipe na pumanhik at maupong kasama niya.

<span id="an_8:32">8:32</span> Ang dako nga ng kasulatan na binabasa
niya ay ito, Siya'y gaya ng tupa na dinala sa patayan; At kung paanong
hindi umimik ang kordero sa harap ng manggugupit sa kaniya, Gayon din
hindi niya binubuka ang kaniyang bibig:

<span id="an_8:33">8:33</span> Sa kaniyang pagpapakababa'y inalis ang
kaniyang paghuhukom. Sino ang maghahayag ng kaniyang lahi? Sapagka't
inalis sa lupa ang kaniyang buhay.

<span id="an_8:34">8:34</span> At sumagot ang bating kay Felipe, at
sinabi, Ipinamamanhik ko sa iyo, kanino sinasabi ng propeta ito? sa
kaniya bagang sarili, o sa alin mang iba?

<span id="an_8:35">8:35</span> At binuka ni Felipe ang kaniyang bibig,
at pagpapasimula sa kasulatang ito, ay ipinangaral sa kaniya si Jesus.

<span id="an_8:36">8:36</span> At sa pagpapatuloy sa daan, ay
nagsidating sila sa dakong may tubig; at sinabi ng bating, Narito, ang
tubig; ano ang nakahahadlang upang ako'y mabautismuhan?

<span id="an_8:37">8:37</span> At sinabi ni Felipe Kung nanampalataya ka
ng buong puso ay mangyayari. At sumagot siya at sinabi: Sumasampalataya
ako na si Jesu-Cristo ay Anak ng Dios.

<span id="an_8:38">8:38</span> At ipinagutos niyang itigil ang karo: at
sila'y kapuwa lumusong sa tubig, si Felipe at ang bating; at kaniyang
binautismuhan siya.

<span id="an_8:39">8:39</span> At nang magsiahon sila sa tubig, ay
inagaw si Felipe ng Espiritu ng Panginoon; at hindi na siya nakita ng
bating, sapagka't ipinagpatuloy niya ang kaniyang lakad na natutuwa.

<span id="an_8:40">8:40</span> Nguni't nasumpungan si Felipe sa Azoto:
at sa pagdadaan ay ipinangaral niya ang evangelio sa lahat ng mga bayan,
hanggang sa dumating siya sa Cesarea.

<span id="an_9:1">9:1</span> Datapuwa't si Saulo, na sumisilakbo pa ng
mga pagbabanta at pagpatay laban sa mga alagad ng Panginoon, ay naparoon
sa dakilang saserdote,

<span id="an_9:2">9:2</span> At humingi sa kaniya ng mga sulat sa
Damasco sa mga sinagoga, upang kung siya'y makasumpong ng sinoman sa mga
nasa Daan, maging mga lalake o mga babae, ay kaniya silang madalang
gapos sa Jerusalem.

<span id="an_9:3">9:3</span> At sa kaniyang paglalakad, ay nangyari na
siya'y malapit sa Damasco: at pagdaka'y nagliwanag sa palibot niya ang
isang ilaw mula sa langit:

<span id="an_9:4">9:4</span> At siya'y nasubasob sa lupa, at nakarinig
ng isang tinig na sa kaniya'y nagsasabi, Saulo, Saulo, bakit mo ako
pinaguusig?

<span id="an_9:5">9:5</span> At sinabi niya, Sino ka baga, Panginoon? At
sinabi niya, Ako'y si Jesus na iyong pinaguusig:

<span id="an_9:6">9:6</span> Nguni't magtindig ka, at ikaw ay pumasok sa
bayan, at sasalitain sa iyo ang dapat mong gawin.

<span id="an_9:7">9:7</span> At ang mga taong kasama niya sa paglalakad
ay nangatilihan na hindi makapagsalita, na naririnig ang tinig,
datapuwa't walang nakikitang sinoman.

<span id="an_9:8">9:8</span> At nagtindig sa lupa si Saulo; at
pagkadilat ng kaniyang mga mata, ay di siya nakakita ng anoman; at
kanilang inakay siya sa kamay at ipinasok siya sa Damasco.

<span id="an_9:9">9:9</span> At siya'y tatlong araw na walang paningin,
at hindi kumain ni uminom man.

<span id="an_9:10">9:10</span> Ngayon nga'y may isang alagad sa Damasco,
na nagngangalang Ananias; at sinabi sa kaniya ng Panginoon sa pangitain,
Ananias. At sinabi niya, Narito ako, Panginoon.

<span id="an_9:11">9:11</span> At sinabi sa kaniya ng Panginoon,
Magtindig ka, at pumaroon sa lansangang tinatawag na Matuwid, at
ipagtanong mo sa bahay ni Judas ang isa na nagngangalang Saulo, lalaking
taga Tarso: sapagka't narito, siya'y nananalangin;

<span id="an_9:12">9:12</span> At nakita niya ang isang lalaking
nagngangalang Ananias na pumapasok, at ipinapatong ang kaniyang mga
kamay sa kaniya, upang tanggapin niya ang kaniyang paningin.

<span id="an_9:13">9:13</span> Nguni't sumagot si Ananias, Panginoon,
nabalitaan ko sa marami ang tungkol sa taong ito, kung gaano karaming
kasamaan ang ginawa niya sa iyong mga banal sa Jerusalem:

<span id="an_9:14">9:14</span> At dito siya'y may kapahintulutan ng mga
pangulong saserdote na gapusin ang lahat ng mga nagsisitawag sa iyong
pangalan.

<span id="an_9:15">9:15</span> Datapuwa't sinabi sa kaniya ng Panginoon,
Pumaroon ka: sapagka't siya'y sisidlang hirang sa akin, upang dalhin ang
aking pangalan sa harapan ng mga Gentil at ng mga hari, at ng mga anak
ni Israel:

<span id="an_9:16">9:16</span> Sapagka't sa kaniya'y aking ipakikilala
kung gaano karaming mga bagay ang dapat niyang tiisin dahil sa aking
pangalan.

<span id="an_9:17">9:17</span> At umalis si Ananias at pumasok sa bahay;
at ipinatong ang kaniyang mga kamay sa kaniya na sinabi, Kapatid na
Saulo, ang Panginoon, sa makatuwid baga'y si Jesus, na sa iyo'y napakita
sa daan na iyong pinanggalingan, ay nagsugo sa akin, upang tanggapin mo
ang iyong paningin, at mapuspos ka ng Espiritu Santo.

<span id="an_9:18">9:18</span> At pagdaka'y nangalaglag mula sa kaniyang
mga mata ang mga parang kaliskis, at tinanggap niya ang kaniyang
paningin; at siya'y nagtindig at siya'y binautismuhan;

<span id="an_9:19">9:19</span> At siya'y kumain at lumakas. At siya'y
nakisamang ilang araw sa mga alagad na nangasa Damasco.

<span id="an_9:20">9:20</span> At pagdaka'y kaniyang itinanyag sa mga
sinagoga si Jesus, na siya ang Anak ng Dios.

<span id="an_9:21">9:21</span> At ang lahat ng sa kaniya'y nakarinig ay
namangha, at nangagsabi, Hindi baga ito yaong sa Jerusalem ay lumipol sa
mga nagsitawag sa pangalang ito? at sa ganitong nasa ay naparito siya,
upang sila'y dalhing gapos sa harap ng mga pangulong saserdote.

<span id="an_9:22">9:22</span> Datapuwa't lalo nang lumakas ang loob ni
Saulo, at nilito ang mga Judio na nangananahan sa Damasco, na
pinatutunayan na ito ang Cristo.

<span id="an_9:23">9:23</span> At nang maganap ang maraming mga araw, ay
nangagsanggunian ang mga Judio upang siya'y patayin:

<span id="an_9:24">9:24</span> Datapuwa't napagtalastas ni Saulo ang
kanilang banta. At kanilang binantayan naman ang mga pintuang daan sa
araw at gabi upang siya'y kanilang patayin:

<span id="an_9:25">9:25</span> Nguni't kinuha siya sa gabi ng kaniyang
mga alagad, at siya'y ibinaba sa kuta na siya'y inihugos na nasa isang
balaong.

<span id="an_9:26">9:26</span> At nang siya'y dumating sa Jerusalem, ay
pinagsikapan niyang makipisan sa mga alagad: at silang lahat ay
nangatakot sa kaniya, sa di paniniwala na siya'y alagad,

<span id="an_9:27">9:27</span> Datapuwa't kinuha siya ni Bernabe, at
siya'y iniharap sa mga apostol, at sa kanila'y isinaysay kung paanong
nakita niya sa daan ang Panginoon, at kinausap siya, at kung paanong
siya'y nangaral sa Damasco na may katapangan sa pangalan ni Jesus.

<span id="an_9:28">9:28</span> At siya'y kasamasama nila, na pumapasok
at lumalabas sa Jerusalem,

<span id="an_9:29">9:29</span> Na nangangaral na may katapangan sa
pangalan ng Panginoon: at siya'y nagsalita at nakipagtuligsaan sa mga
Greco-Judio; datapuwa't pinagpipilitan nilang siya'y mapatay.

<span id="an_9:30">9:30</span> At nang maalaman ito ng mga kapatid, ay
inihatid nila siya sa Cesarea, at siya'y sinugo nila sa Tarso.

<span id="an_9:31">9:31</span> Sa gayo'y nagkaroon ng kapayapaan ang
iglesia sa buong Judea at Galilea at Samaria palibhasa'y pinagtibay; at,
sa paglakad na may takot sa Panginoon at may kaaliwan ng Espiritu Santo,
ay nagsisidami.

<span id="an_9:32">9:32</span> At nangyari, na sa paglalakad ni Pedro sa
lahat ng dako, siya'y naparoon naman sa mga banal na nangananahan sa
Lidda.

<span id="an_9:33">9:33</span> At doo'y natagpuan niya ang isang lalake
na nagngangalang Eneas, na walo nang taong sumasabanig; sapagka't siya'y
lumpo.

<span id="an_9:34">9:34</span> At sinabi sa kaniya ni Pedro, Eneas,
pinagagaling ka ni Jesucristo: magtindig ka, at husayin mo ang iyong
higaan. At pagdaka'y nagtindig siya.

<span id="an_9:35">9:35</span> At siya'y nakita ng lahat ng mga
nangananahan sa Lidda at sa Sarona, at sila'y nangagbalik-loob sa
Panginoon.

<span id="an_9:36">9:36</span> Ngayon ay may isang alagad sa Joppe na
nagngangalang Tabita, na ang kahuluga'y Dorcas: ang babaing ito'y puspos
ng mabubuting gawa at ng pagkaawang gawa na kaniyang ginagawa.

<span id="an_9:37">9:37</span> At nangyari nang mga araw na yaon, na
siya'y nagkasakit, at namatay: at nang siya'y mahugasan na nila, ay
kanilang ibinurol siya sa isang silid sa itaas.

<span id="an_9:38">9:38</span> At sapagka't malapit ang Lidda sa Joppe,
pagkabalita ng mga alagad na si Pedro ay naroroon, ay nangagsugo sa
kaniya ng dalawa katao, na ipinamamanhik sa kaniya, Huwag kang magluwat
ng pagparito sa amin.

<span id="an_9:39">9:39</span> At nagtindig si Pedro at sumama sa
kanila. At pagdating niya, ay inihatid nila sa silid sa itaas: at siya'y
niligid ng lahat ng mga babaing bao, na nagsisitangis, at ipinakikita
ang mga tunika at ang mga damit na ginawa ni Dorcas, nang ito'y kasama
pa nila.

<span id="an_9:40">9:40</span> Datapuwa't pinalabas silang lahat ni
Pedro, at lumuhod, at nanalangin; at pagbaling sa bangkay ay kaniyang
sinabi, Tabita, magbangon ka. At iminulat niya ang kaniyang mga mata, at
nang makita niya si Pedro, ay naupo siya.

<span id="an_9:41">9:41</span> At iniabot ni Pedro sa kaniya ang
kaniyang kamay, at siya'y itinindig; at tinawag ang mga banal at ang mga
babaing bao, at siya'y iniharap niyang buhay.

<span id="an_9:42">9:42</span> At ito'y nabansag sa buong Joppe: at
marami ang mga nagsisampalataya sa Panginoon.

<span id="an_9:43">9:43</span> At nangyari, na siya'y nanahang maraming
mga araw sa Joppe, na kasama ni Simong mangluluto ng balat.

<span id="an_10:1">10:1</span> At may isang lalake nga sa Cesarea, na
nagngangalang Cornelio, senturion ng pulutong na tinatawag na pulutong
Italiano.

<span id="an_10:2">10:2</span> Isang taong masipag sa kabanalan at
matatakutin sa Dios siya at ang buong sangbahayan at naglimos ng marami
sa mga tao, at laging nananalangin sa Dios.

<span id="an_10:3">10:3</span> Nakita niyang maliwanag, sa isang
pangitain, nang may oras na ikasiyam ng araw, na pumapasok na patungo sa
kaniya ang isang anghel ng Dios, at nagsasabi sa kaniya, Cornelio.

<span id="an_10:4">10:4</span> At siya, sa pagtitig niya sa kaniya, at
sa pagkatakot niya, ay nagsabi, Ano ito, Panginoon? At sinabi niya sa
kaniya, Ang mga panalangin mo at ang iyong mga paglilimos ay
nangapailanglang na isang alaala sa harapan ng Dios.

<span id="an_10:5">10:5</span> At ngayo'y magsugo ka ng mga tao sa
Joppe, at ipagsama mo yaong Simon, na may pamagat na Pedro;

<span id="an_10:6">10:6</span> Siya'y nanunuluyan sa isa na Simong
mangluluto ng balat, na ang kaniyang bahay ay nasa tabi ng dagat.

<span id="an_10:7">10:7</span> At nang umalis ang anghel na sa kaniya'y
nagsalita, ay tumawag siya ng dalawa sa kaniyang mga alila, at ng isang
kawal na masipag sa kabanalan sa mga nagsisipaglingkod sa kaniyang
parati;

<span id="an_10:8">10:8</span> At nang maisaysay na sa kanila ang lahat
ng mga bagay, sila'y sinugo niya sa Joppe.

<span id="an_10:9">10:9</span> Nang kinabukasan nga samantalang sila'y
patuloy sa kanilang paglalakad, at nang malapit na sa bayan, si Pedro ay
umakyat sa ibabaw ng bahay upang manalangin, nang may oras na ikaanim;

<span id="an_10:10">10:10</span> At siya'y nagutom at nagnais kumain:
datapuwa't samantalang nangaghahanda sila, ay nawalan siya ng diwa;

<span id="an_10:11">10:11</span> At nakita niyang bukas ang langit, at
may isang sisidlang bumababa, gaya ng isang malapad na kumot, na
nakabitin sa apat na panulok na bumababa sa lupa:

<span id="an_10:12">10:12</span> Na doo'y naroroon ang lahat ng uri ng
mga hayop na may apat na paa at ang mga nagsisigapang sa lupa at ang mga
ibon sa langit.

<span id="an_10:13">10:13</span> At dumating sa kaniya ang isang tinig,
Magtindig ka, Pedro; magpatay ka at kumain.

<span id="an_10:14">10:14</span> Datapuwa't sinabi ni Pedro, Hindi
maaari, Panginoon; sapagka't kailan ma'y hindi ako kumain ng anomang
bagay na marumi at karumaldumal.

<span id="an_10:15">10:15</span> At muling dumating sa kaniya ang tinig
sa ikalawa, Ang nilinis ng Dios, ay huwag mong ipalagay na marumi.

<span id="an_10:16">10:16</span> At ito'y nangyaring makaitlo: at
pagdaka'y binatak sa langit ang sisidlan.

<span id="an_10:17">10:17</span> Samantalang natitilihang totoo si Pedro
sa kaniyang sarili, kung ano ang kahulugan ng pangitaing kaniyang
nakita, narito, ang mga taong sinugo ni Cornelio, nang maipagtanong ang
bahay ni Simon, ay nangagsitayo sa harapan ng pintuan.

<span id="an_10:18">10:18</span> At nangagsitawag at nangagtanong kung
si Simon, na pinamagatang Pedro, ay nanunuluyan doon.

<span id="an_10:19">10:19</span> At samantalang iniisip ni Pedro ang
tungkol sa pangitain, ay sinabi sa kaniya ng Espiritu, Narito, hinahanap
ka ng tatlong tao.

<span id="an_10:20">10:20</span> Datapuwa't magtindig ka, at manaog ka,
at sumama ka sa kanila, na huwag kang magalinlangan ng anoman: sapagka't
sila'y aking sinugo.

<span id="an_10:21">10:21</span> At pinanaog ni Pedro ang mga tao, at
sinabi, Narito, ako ang hinahanap ninyo: ano baga ang dahil ng inyong
ipinarito?

<span id="an_10:22">10:22</span> At sinabi nila, Ang senturiong si
Cornelio, na taong matuwid at matatakutin sa Dios, at may mabuting
patotoo ng buong bansa ng mga Judio, ay pinagpaunawaan ng Dios sa
pamamagitan ng isang banal na anghel na ikaw ay paparoonin sa kaniyang
bahay, at upang makarinig sa iyo ng mga salita.

<span id="an_10:23">10:23</span> Kaya't sila'y pinapasok at pinatuloy
sila. At nang kinabukasa'y nagbangon siya at umalis na kasama nila, at
siya'y sinamahan ng ilang kapatid na mula sa Joppe.

<span id="an_10:24">10:24</span> At nang kinabukasa'y nagsipasok sila sa
Cesarea. At sila'y hinihintay ni Cornelio, na tinipon nito ang kaniyang
kamaganakan at ang kaniyang mga kaibigang minamahal.

<span id="an_10:25">10:25</span> At nangyari, na pagpasok ni Pedro, ay
sinalubong siya ni Cornelio, at nagpatirapa sa kaniyang paanan, at
siya'y sinamba.

<span id="an_10:26">10:26</span> Datapuwa't itinindig siya ni Pedro, na
sinasabi, Magtindig ka; ako man ay tao rin.

<span id="an_10:27">10:27</span> At sa pakikipagsalitaan niya sa kaniya,
ay pumasok siya, at kaniyang naratnan ang maraming nangagkakatipon:

<span id="an_10:28">10:28</span> At sinabi niya sa kanila, Nalalaman
ninyo na hindi matuwid sa isang taong Judio na makisama lumapit sa isang
taga ibang bansa; at gayon ma'y ipinakilala sa akin ng Dios, na sinomang
tao'y huwag kong tawaging marumi o karumaldumal:

<span id="an_10:29">10:29</span> Dahil din dito'y naparito akong hindi
tumutol ng anoman, nang ako'y ipasundo. Itinatanong ko nga kung sa anong
kadahilanan ipinasundo ninyo ako.

<span id="an_10:30">10:30</span> At sinabi ni Cornelio, May apat nang
araw, hanggang sa oras na ito, na aking ginaganap ang pananalangin sa
oras na ikasiyam sa bahay ko; at narito, tumindig sa harapan ko ang
isang lalake na may pananamit na nagniningning,

<span id="an_10:31">10:31</span> At sinabi, Cornelio, dininig ang
dalangin mo, at ang iyong mga paglilimos ay inaalaala sa paningin ng
Dios.

<span id="an_10:32">10:32</span> Magsugo ka nga sa Joppe, at ipatawag mo
si Simon, na pinamagatang Pedro; siya'y nanunuluyan sa bahay ni Simong
mangluluto ng balat, na nasa tabi ng dagat.

<span id="an_10:33">10:33</span> Pagdaka nga'y nagsugo ako sa iyo; at
mabuti ang ginawa mo't naparito ka. Ngayon nga'y kaming lahat ay
nangaririto sa paningin ng Dios, upang dinggin ang lahat ng mga bagay na
sa iyo'y ipinagutos ng Panginoon.

<span id="an_10:34">10:34</span> At binuka ni Pedro ang kaniyang bibig,
at sinabi, Tunay ngang natatalastas ko na hindi nagtatangi ang Dios ng
mga tao:

<span id="an_10:35">10:35</span> Kundi sa bawa't bansa siya na may takot
sa kaniya, at gumagawa ng katuwiran, ay kalugodlugod sa kaniya.

<span id="an_10:36">10:36</span> Ang salita na kaniyang ipinadala sa mga
anak ni Israel, na ipinangangaral ang evangelio ng kapayapaan sa
pamamagitan ni Jesucristo (siya'y Panginoon ng lahat:)

<span id="an_10:37">10:37</span> Talastas ninyo ang salitang ito na
nahayag sa buong Judea, magbuhat sa Galilea, pagkatapos ng bautismo na
ipinangaral ni Juan;

<span id="an_10:38">10:38</span> Sa makatuwid baga'y si Jesus na taga
Nazaret, kung paanong siya'y pinahiran ng Dios ng Espiritu Santo at ng
kapangyarihan: na naglilibot na gumagawa ng mabuti, at nagpapagaling sa
lahat ng mga pinahihirapan ng diablo; sapagka't sumasa kaniya ang Dios.

<span id="an_10:39">10:39</span> At mga saksi kami sa lahat ng mga bagay
na ginawa niya sa lupain ng mga Judio, at sa Jerusalem; na siya nama'y
kanilang pinatay, na siya'y ibinitin sa isang punong kahoy.

<span id="an_10:40">10:40</span> Siya'y muling binuhay ng Dios nang
ikatlong araw, at siya'y itinalagang mahayag.

<span id="an_10:41">10:41</span> Hindi sa buong bayan, kundi sa mga
saksi na hinirang ng Dios nang una, sa makatuwid baga'y sa amin, na
nagsikain at nagsiinom na kasalo niya, pagkatapos na siya'y muling
mabuhay sa mga patay.

<span id="an_10:42">10:42</span> At sa ami'y ipinagbilin niya na
magsipangaral kami sa bayan, at saksihan na siya ang itinalaga ng Dios
na maging Hukom ng mga buhay at ng mga patay.

<span id="an_10:43">10:43</span> Siya ang pinatotohanan ng lahat ng mga
propeta, na ang bawa't sumasampalataya sa kaniya ay magkakamit ng
kapatawaran sa mga kasalanan sa pamamagitan ng kaniyang pangalan.

<span id="an_10:44">10:44</span> Samantalang nagsasalita pa si Pedro ng
mga salitang ito, ay bumaba ang Espiritu Santo sa lahat ng nangakikinig
ng salita.

<span id="an_10:45">10:45</span> At silang sa pagtutuli na
nagsisampalataya ay nangamanghang lahat na nagsiparoong kasama ni Pedro,
sapagka't ibinuhos din naman sa mga Gentil ang kaloob na Espiritu Santo.

<span id="an_10:46">10:46</span> Sapagka't nangarinig nilang
nangagsasalita ang mga ito ng mga wika, at nangagpupuri sa Dios. Nang
magkagayo'y sumagot si Pedro,

<span id="an_10:47">10:47</span> Mangyayari bagang hadlangan ng sinoman
ang tubig, upang huwag mangabautismuhan itong mga nagsitanggap ng
Espiritu Santo na gaya naman natin?

<span id="an_10:48">10:48</span> At inutusan niya sila na
magsipagbautismo sa pangalan ni Jesucristo. Nang magkagayo'y kanilang
ipinamanhik sa kaniya na matirang mga ilang araw.

<span id="an_11:1">11:1</span> Nabalitaan nga ng mga apostol at ng mga
kapatid na nangasa Judea na nagsitanggap din naman ang mga Gentil ng
salita ng Dios.

<span id="an_11:2">11:2</span> At nang umahon si Pedro sa Jerusalem, ay
nakipagtalo sa kaniya ang mga sa pagtutuli,

<span id="an_11:3">11:3</span> Na nagsisipagsabi, Nakisalamuha ka sa mga
taong hindi tuli, at kumain kang kasalo nila.

<span id="an_11:4">11:4</span> Datapuwa't si Pedro ay nagpasimula, at
ang kadahilanan ay isinaysay sa kanilang sunodsunod na sinasabi,

<span id="an_11:5">11:5</span> Ako'y nananalangin sa bayan ng Joppe: at
sa kawalan ng diwa'y nakakita ako ng isang pangitain, na may isang
sisidlang bumababa, na gaya ng isang malapad na kumot, na inihuhugos
mula sa langit na nakabitin sa apat na sulok; at dumating hanggang sa
akin:

<span id="an_11:6">11:6</span> At nang yao'y aking titigan, ay pinagwari
ko, at aking nakita ang mga hayop na may apat na paa sa lupa at mga
hayop na ganid at ang mga nagsisigapang at mga ibon sa langit.

<span id="an_11:7">11:7</span> At nakarinig din naman ako ng isang tinig
na nagsasabi sa akin, Magtindig ka, Pedro; magpatay ka at kumain.

<span id="an_11:8">11:8</span> Datapuwa't sinabi ko, Hindi maaari,
Panginoon: sapagka't kailan man ay walang anomang pumasok sa aking bibig
na marumi o karumaldumal.

<span id="an_11:9">11:9</span> Nguni't sumagot na ikalawa ang tinig mula
sa langit, Ang nilinis ng Dios, ay huwag mong ipalagay na marumi.

<span id="an_11:10">11:10</span> At ito'y nangyaring makaitlo: at muling
binatak ang lahat sa langit.

<span id="an_11:11">11:11</span> At narito, pagdaka'y nangagsitayo sa
tapat ng bahay na aming kinaroroonan, ang tatlong lalake na mga sinugo
sa akin buhat sa Cesarea.

<span id="an_11:12">11:12</span> At iniutos sa akin ng Espiritu na ako'y
sumama sa kanila, na huwag magtangi. At nagsisama naman sa akin itong
anim na kapatid; at nagsipasok kami sa bahay ng lalaking yaon:

<span id="an_11:13">11:13</span> At kaniyang isinaysay sa amin kung
paanong nakita niya ang anghel na nakatindig sa kaniyang bahay, at
nagsasabi, Magsugo ka sa Joppe, at ipagsama mo si Simon, na may pamagat
na Pedro;

<span id="an_11:14">11:14</span> Na siyang magsasaysay sa iyo ng mga
salita, na ikaliligtas mo, ikaw at ng buong sangbahayan mo.

<span id="an_11:15">11:15</span> At nang ako'y magpasimulang magsalita,
ay bumaba sa kanila ang Espiritu Santo, na gaya naman ng pagbaba sa atin
nang una.

<span id="an_11:16">11:16</span> At naalaala ko ang salita ng Panginoon,
kung paanong sinabi niya, Tunay na si Juan ay nagbautismo ng tubig;
datapuwa't kayo'y babautismuhan sa Espiritu Santo.

<span id="an_11:17">11:17</span> Kung ibinigay nga sa kanila ng Dios ang
gayon ding kaloob na gaya naman ng kaniyang ibinigay sa atin, nang
tayo'y nagsisisampalataya sa Panginoong Jesucristo, sino baga ako, na
makahahadlang sa Dios?

<span id="an_11:18">11:18</span> At nang marinig nila ang mga bagay na
ito, ay nagsitahimik sila, at niluwalhati ang Dios, na sinasabi, Kung
gayo'y binigyan din naman ng Dios ang mga Gentil ng pagsisisi sa
ikabubuhay.

<span id="an_11:19">11:19</span> Yaon ngang nagsipangalat sa ibang
lupain dahil sa kapighatian na nangyari tungkol kay Esteban ay
nangaglakbay hanggang sa Fenicia, at sa Chipre, at sa Antioquia, na
hindi nagsaysay kanino man ng salita kundi sa mga Judio lamang.

<span id="an_11:20">11:20</span> Datapuwa't may ilan sa kanila, mga
taong taga Chipre at taga Cirene, na, nang sila'y magsidating sa
Antioquia, ay nangagsalita naman sa mga Griego, na ipinangangaral ang
Panginoong Jesus.

<span id="an_11:21">11:21</span> At sumasa kanila ang kamay ng
Panginoon: at ang lubhang marami sa nagsisisampalataya ay
nangagbalik-loob sa Panginoon.

<span id="an_11:22">11:22</span> At dumating ang balita tungkol sa
kanila sa mga tainga ng iglesia na nasa Jerusalem: at kanilang sinugo si
Bernabe hanggang sa Antioquia:

<span id="an_11:23">11:23</span> Na, nang siya'y dumating, at makita ang
biyaya ng Dios, ay nagalak; at kaniyang inaralan ang lahat, na sa
kapasiyahan ng puso ay magsipanatili sa Panginoon:

<span id="an_11:24">11:24</span> Sapagka't siya'y lalaking mabuti, at
puspos ng Espiritu Santo at ng pananampalataya: at maraming tao ang
nangaparagdag sa Panginoon.

<span id="an_11:25">11:25</span> At siya'y naparoon sa Tarso upang
hanapin si Saulo;

<span id="an_11:26">11:26</span> At nang siya'y kaniyang masumpungan ay
kaniyang dinala siya sa Antioquia. At nangyari, na sa buong isang taon
sila'y nakisama sa iglesia, at nagsipagturo sa maraming tao; at ang mga
alagad ay pinasimulang tawaging mga Cristiano, sa Antioquia.

<span id="an_11:27">11:27</span> Nang mga araw ngang ito ay may lumusong
sa Antioquia na mga propetang galing sa Jerusalem.

<span id="an_11:28">11:28</span> At nagtindig ang isa sa kanila na
nagngangalang Agabo, at ipinaalam sa pamamagitan ng Espiritu na
magkakagutom ng malaki sa buong sanglibutan: na nangyari nang mga
kaarawan ni Claudio.

<span id="an_11:29">11:29</span> At ang mga alagad, ayon sa kaya ng
bawa't isa, ay nangagpasiyang magpadala ng saklolo sa mga kapatid na
nangananahan sa Judea:

<span id="an_11:30">11:30</span> Na siya nga nilang ginawa, na ipinadala
nila sa mga matanda sa pamamagitan ng kamay ni Bernabe at ni Saulo.

<span id="an_12:1">12:1</span> Nang panahon ngang yaon ay iniunat ni
Herodes ang kaniyang mga kamay upang pahirapan ang ilan sa iglesia.

<span id="an_12:2">12:2</span> At pinatay niya sa tabak si Santiago na
kapatid ni Juan.

<span id="an_12:3">12:3</span> At nang makita niya na ito'y ikinatutuwa
ng mga Judio, ay kaniya namang ipinagpatuloy na hulihin si Pedro. At
noo'y mga araw ng mga tinapay na walang lebadura.

<span id="an_12:4">12:4</span> At nang siya'y mahuli na niya, ay
kaniyang inilagay siya sa bilangguan at siya'y ibinigay sa apat na
tigaapat na kawal upang siya'y bantayan; na inaakalang siya'y iharap sa
bayan pagkatapos ng Paskua.

<span id="an_12:5">12:5</span> Kaya nga't si Pedro ay iningatan sa
bilangguan: datapuwa't ang iglesia ay maningas na dumalangin sa Dios
patungkol sa kaniya.

<span id="an_12:6">12:6</span> At nang siya'y malapit nang ilabas ni
Herodes, nang gabi ring yaon ay natutulog si Pedro sa gitna ng dalawang
kawal, na nagagapos ng dalawang tanikala: at ang mga bantay sa harap ng
pintuan ay nangagbabantay ng bilangguan.

<span id="an_12:7">12:7</span> At narito, tumayo sa tabi niya ang isang
anghel ng Panginoon, at lumiwanag ang isang ilaw sa silid na kulungan:
at tinapik si Pedro sa tagiliran, at siya'y ginising, na sinasabi,
Magbangon kang madali. At nangalaglag ang kaniyang mga tanikala sa
kaniyang mga kamay.

<span id="an_12:8">12:8</span> At sinabi sa kaniya ng anghel, Magbigkis
ka, at itali mo ang iyong mga pangyapak. At gayon ang ginawa niya. At
sinabi niya sa kaniya. Isuot mo sa iyo ang damit mo, at sumunod ka sa
akin.

<span id="an_12:9">12:9</span> At siya'y lumabas, at sumunod; at hindi
niya nalalaman kung tunay ang ginawa ng anghel kundi ang isip niya'y
nakakita siya ng isang pangitain.

<span id="an_12:10">12:10</span> At nang kanilang maraanan na ang una at
ang pangalawang bantay, ay nagsirating sila sa pintuang-bakal na patungo
sa bayan; na kusang nabuksan sa kanila: at sila'y nagsilabas, at
nangagpatuloy sa isang lansangan; at pagdaka'y humiwalay sa kaniya ang
anghel.

<span id="an_12:11">12:11</span> At nang si Pedro ay pagsaulian ng isip,
ay kaniyang sinabi, Ngayo'y nalalaman kong sa katotohanan ay sinugo ng
Panginoon ang kaniyang anghel at iniligtas ako sa kamay ni Herodes at sa
buong pagasa ng bayan ng mga Judio.

<span id="an_12:12">12:12</span> At nang siya'y makapagnilay na, ay
naparoon siya sa bahay ni Maria na ina ni Juan na may pamagat na Marcos;
na kinaroroonan ng maraming nangagkakatipon at nagsisipanalangin.

<span id="an_12:13">12:13</span> At nang siya'y tumuktok sa
pintuang-daan, ay lumabas upang sumagot, ang isang dalagang
nagngangalang Rode.

<span id="an_12:14">12:14</span> At nang makilala niya ang tinig ni
Pedro, sa tuwa'y hindi niya binuksan ang pintuan, kundi nagtakbo sa
loob, ipinagbigay-alam na nakatayo si Pedro sa harap ng pintuan.

<span id="an_12:15">12:15</span> At kanilang sinabi sa kaniya, Nauulol
ka. Datapuwa't buong tiwala niyang pinatunayan na gayon nga. At kanilang
sinabi, na yao'y kaniyang anghel.

<span id="an_12:16">12:16</span> Datapuwa't nanatili si Pedro nang
pagtuktok: at nang kanilang buksan, ay nakita nila siya, at sila'y
nangamangha.

<span id="an_12:17">12:17</span> Datapuwa't siya, nang mahudyatan sila
ng kaniyang kamay na sila'y tumahimik, ay isinaysay sa kanila kung
paanong inilabas siya ng Panginoon sa bilangguan. At sinabi niya,
Ipagbigay-alam ninyo ang mga bagay na ito kay Santiago, at sa mga
kapatid. At siya'y umalis, at napasa ibang dako.

<span id="an_12:18">12:18</span> Nang maguumaga na ay hindi kakaunti ang
kaguluhang nangyari sa mga kawal, tungkol sa kung anong nangyari kay
Pedro.

<span id="an_12:19">12:19</span> At nang siya'y maipahanap na ni
Herodes, at hindi siya nasumpungan, ay siniyasat niya ang mga bantay, at
ipinagutos na sila'y patayin. At siya buhat sa Judea ay lumusong sa
Cesarea, at doon tumira.

<span id="an_12:20">12:20</span> At galit na galit nga si Herodes sa mga
taga Tiro at taga Sidon: at sila'y nangagkaisang pumaroon sa kaniya, at,
nang makaibigan na nila si Blasto na katiwala ng hari, ay kanilang
ipinamanhik ang pagkakasundo, sapagka't ang lupain nila'y pinakakain ng
lupain ng hari.

<span id="an_12:21">12:21</span> At isang takdang araw ay nagsuot si
Herodes ng damit-hari, at naupo sa luklukan, at sa kanila'y tumalumpati.

<span id="an_12:22">12:22</span> At ang bayan ay sumigaw, Tinig ng dios,
at hindi ng tao.

<span id="an_12:23">12:23</span> At pagdaka'y sinaktan siya ng isang
anghel ng Panginoon, sapagka't hindi niya ibinigay ang kaluwalhatian sa
Dios: at siya'y kinain ng mga uod, at nalagot ang hininga.

<span id="an_12:24">12:24</span> Datapuwa't lumago ang salita ng Dios at
dumami.

<span id="an_12:25">12:25</span> At nagbalik na galing sa Jerusalem si
Bernabe at si Saulo, nang maganap na nila ang kanilang ministerio, na
kanilang isinama si Juan na may pamagat na Marcos.

<span id="an_13:1">13:1</span> Sa iglesia nga na nasa Antioquia ay may
mga propeta at mga guro, si Bernabe, at si Simeon na tinatawag na Niger,
at si Lucio na taga Cirene, at si Manaen na kapatid sa gatas ni Herodes
na tetrarka, at si Saulo.

<span id="an_13:2">13:2</span> At nang sila'y nagsisipaglingkod sa
Panginoon, at nangagaayuno, ay sinabi ng Espiritu Santo, Ibukod ninyo sa
akin si Bernabe at si Saulo sa gawaing itinawag ko sa kanila.

<span id="an_13:3">13:3</span> Nang magkagayon, nang sila'y makapagayuno
na at makapanalangin at maipatong ang mga kamay nila sa kanila, ay
kanilang pinayaon sila.

<span id="an_13:4">13:4</span> Sila nga, palibhasa'y sinugo ng Espiritu
Santo, ay nagsilusong sa Seleucia; at buhat doo'y nangaglayag hanggang
sa Chipre.

<span id="an_13:5">13:5</span> At nang sila'y nasasa Salamina, ay
kanilang ipinangaral ang salita ng Dios sa mga sinagoga ng mga Judio: at
kanila namang katulong si Juan.

<span id="an_13:6">13:6</span> At nang kanilang matahak na ang buong
pulo hanggang sa Pafos, ay nakasumpong sila ng isang manggagaway,
bulaang propeta, Judio, na ang kaniyang pangalan ay Bar-Jesus;

<span id="an_13:7">13:7</span> Na kasama ng proconsul, Sergio Paulo,
lalaking matalino. Ito rin ang nagpatawag kay Bernabe at kay Saulo, at
minimithing mapakinggan ang salita ng Dios.

<span id="an_13:8">13:8</span> Datapuwa't si Elimas na manggagaway
(sapagka't ganito nga ang pakahulugan sa kaniyang pangalan) ay humadlang
sa kanila, na pinagsisikapang ihiwalay sa pananampalataya ang proconsul.

<span id="an_13:9">13:9</span> Datapuwa't si Saulo, na tinatawag ding
Pablo, na puspos ng Espiritu Santo, ay itinitig sa kaniya ang kaniyang
mga mata,

<span id="an_13:10">13:10</span> At sinabi, Oh puspos ng lahat ng
karayaan at ng lahat ng kasamaan, ikaw na anak ng diablo, ikaw na kaaway
ng lahat ng katuwiran, hindi ka baga titigil ng pagpapasama sa mga daang
matuwid ng Panginoon?

<span id="an_13:11">13:11</span> At ngayon, narito, nasa iyo ang kamay
ng Panginoon, at mabubulag ka, na hindi mo makikita ang araw na kaunting
panahon. At pagdaka'y nahulog sa kaniya ang isang ulap at ang isang
kadiliman; at siya'y nagpalibot na humahanap ng sa kaniya'y aakay sa
kamay.

<span id="an_13:12">13:12</span> Nang magkagayon, pagkakita ng proconsul
sa nangyari, ay nanampalataya, na nanggigilalas sa aral ng Panginoon.

<span id="an_13:13">13:13</span> Nagsitulak nga sa Pafos si Pablo at ang
kaniyang mga kasama, at sumadsad sa Perga ng Pamfilia: at humiwalay sa
kanila si Juan at nagbalik sa Jerusalem.

<span id="an_13:14">13:14</span> Datapuwa't sila, pagkatahak sa Perga,
ay nagsidating sa Antioquia ng Pisidia; at sila'y nagsipasok sa sinagoga
nang araw ng sabbath, at nagsiupo.

<span id="an_13:15">13:15</span> At pagkatapos ng pagbasa ng kautusan at
ng mga propeta, ang mga pinuno sa sinagoga ay nagpautos sa kanila, na
sinasabi, Mga kapatid, kung mayroon kayong anomang iaaral sa bayan, ay
mangagsalita kayo.

<span id="an_13:16">13:16</span> At nagtindig si Pablo, at ang kamay ay
ikinikiya na nagsabi, Mga lalaking taga Israel, at kayong nangatatakot
sa Dios, magsipakinig kayo.

<span id="an_13:17">13:17</span> Hinirang ng Dios nitong bayang Israel
ang ating mga magulang, at pinaunlakan ang bayan nang sila'y nakipamayan
sa Egipto, at sa pamamagitan ng taas at unat na kamay ay kaniyang
inilabas sila roon.

<span id="an_13:18">13:18</span> At nang panahong halos apat na pung
taon, ay kaniyang binata ang mga kaugalian nila sa ilang.

<span id="an_13:19">13:19</span> At nang maiwasak na niya ang pitong
bansa sa lupaing Canaan, ay ibinigay niya sa kanila ang kanilang lupain
na pinakamana, sa loob ng halos apat na raa't limangpung taon:

<span id="an_13:20">13:20</span> At pagkatapos ng mga bagay na ito ay
binigyan niya sila ng mga hukom hanggang kay Samuel na propeta.

<span id="an_13:21">13:21</span> At pagkatapos ay nagsihingi sila ng
hari: at ibinigay ng Dios sa kanila si Saul na anak ni Kis na isang
lalake sa angkan ni Benjamin; sa loob ng apat na pung taon.

<span id="an_13:22">13:22</span> At nang siya'y alisin niya, ay
ibinangon niya si David upang maging hari nila; na siya rin namang
pinatotohanan niya at sinabi, Nasumpungan ko si David na anak ni Jesse
na isang lalaking kinalulugdan ng aking puso, na gagawa ng buong
kalooban ko.

<span id="an_13:23">13:23</span> Sa binhi ng taong ito, ayon sa pangako,
ang Dios ay nagkaloob ng isang Tagapagligtas, na si Jesus;

<span id="an_13:24">13:24</span> Noong unang ipangaral ni Juan ang
bautismo ng pagsisisi sa buong bayang Israel bago siya dumating.

<span id="an_13:25">13:25</span> At nang ginaganap na ni Juan ang
kaniyang katungkulan, ay sinabi niya, Sino baga ako sa inyong akala?
Hindi ako siya. Datapuwa't narito, may isang dumarating sa hulihan ko na
hindi ako karapatdapat na magkalag ng mga pangyapak ng kaniyang mga paa.

<span id="an_13:26">13:26</span> Mga kapatid, mga anak ng lahi ni
Abraham, at ang mga sa inyo'y nangatatakot sa Dios, sa atin ipinadadala
ang salita ng kaligtasang ito.

<span id="an_13:27">13:27</span> Sapagka't silang nangananahan sa
Jerusalem at ang mga pinuno nila, dahil sa hindi nila pagkakilala sa
kaniya, ni sa mga tinig ng mga propeta na sa tuwing sabbath ay binabasa,
ay kanilang tinupad ang hatol sa kaniya.

<span id="an_13:28">13:28</span> At bagaman hindi sila nakasumpong sa
kaniya ng anomang kadahilanang sukat ipatay, gayon ma'y kanilang hiningi
kay Pilato na siya'y patayin.

<span id="an_13:29">13:29</span> At nang maganap na nila ang lahat ng
mga bagay na nasusulat tungkol sa kaniya, ay kanilang ibinaba siya sa
punong kahoy, at inilagay siya sa isang libingan.

<span id="an_13:30">13:30</span> Datapuwa't siya'y binuhay na maguli ng
Dios sa mga patay:

<span id="an_13:31">13:31</span> At siya'y nakitang maraming mga araw ng
mga kasama niyang nagsiahon buhat sa Galilea hanggang sa Jerusalem, na
siyang mga saksi niya ngayon sa bayan.

<span id="an_13:32">13:32</span> At dinadalhan namin kayo ng mabubuting
balita ng pangakong ipinangako sa mga magulang,

<span id="an_13:33">13:33</span> Na tinupad din ng Dios sa ating mga
anak nang muling buhayin niya si Jesus; gaya naman ng nasusulat sa
ikalawang awit, Ikaw ay aking Anak, sa araw na ito ay naging anak kita.

<span id="an_13:34">13:34</span> At tungkol sa muling binuhay niya,
upang ngayon at kailan ma'y huwag nang magbalik sa kabulukan, ay
nagsalita siya ng ganito, Ibibigay ko sa iyo ang banal at tunay na mga
pagpapala ni David.

<span id="an_13:35">13:35</span> Sapagka't sinabi rin naman niya sa
ibang awit, Hindi mo ipagkakaloob na ang iyong Banal ay makakita ng
kabulukan.

<span id="an_13:36">13:36</span> Sapagka't si David, nang maipaglingkod
na niya sa kaniyang sariling lahi ang pasiya ng Dios, ay natulog, at
isinama sa kaniyang mga magulang, at nakakita ng kabulukan.

<span id="an_13:37">13:37</span> Datapuwa't yaong binuhay na maguli ng
Dios ay hindi nakakita ng kabulukan.

<span id="an_13:38">13:38</span> Kaya maging hayag nawa sa inyo, mga
kapatid, na sa pamamagitan ng taong ito'y ibinabalita sa inyo ang
kapatawaran ng mga kasalanan:

<span id="an_13:39">13:39</span> At sa pamamagitan niya ang bawa't
nananampalataya ay inaaring ganap sa lahat ng mga bagay, na sa mga ito'y
hindi kayo aariing ganap sa pamamagitan ng kautusan ni Moises.

<span id="an_13:40">13:40</span> Magsipagingat nga kayo, na baka
magsisapit sa inyo ang sinalita ng mga propeta:

<span id="an_13:41">13:41</span> Tingnan ninyo, mga mapagwalang-halaga,
at mangapagilalas kayo, at kayo'y mangaparam: Sapagka't ako'y gumagawa
ng isang gawa sa inyong mga kaarawan, Isang gawang sa anomang paraa'y
hindi ninyo paniniwalaan kung saysayin sa inyo ng sinoman.

<span id="an_13:42">13:42</span> At pagalis nila, ay kanilang
ipinamanhik na salitain sa kanila ang mga salitang ito sa sabbath na
susunod.

<span id="an_13:43">13:43</span> Nang makaalis nga ang kapisanan sa
sinagoga, marami sa mga Judio at nangaging-Judiong masisipag sa
kabanalan ay nagsisunod kay Pablo at kay Bernabe; na, sa pagsasalita sa
kanila, ay sila'y hinimok na magsipanatili sa biyaya ng Dios.

<span id="an_13:44">13:44</span> At nang sumunod na sabbath ay
nagkatipon halos ang buong bayan upang pakinggan ang salita ng Dios.

<span id="an_13:45">13:45</span> Datapuwa't nang makita ng mga Judio ang
mga karamihan, ay nangapuno ng kapanaghilian, at tinutulan ang mga bagay
na sinalita ni Pablo, at nagsipamusong.

<span id="an_13:46">13:46</span> At nagsipagsalita ng buong katapangan
si Pablo at si Bernabe, at nagsipagsabi, Kinakailangang salitain muna
ang salita ng Dios sa inyo. Yamang inyong itinatakuwil, at hinahatulan
ninyong hindi kayo karapatdapat sa walang hanggang buhay, narito, kami
ay pasasa mga Gentil.

<span id="an_13:47">13:47</span> Sapagka't ganito ang ipinagutos sa amin
ng Panginoon, na sinasabi, Inilagay kitang isang ilaw ng mga Gentil,
Upang ikaw ay maging sa ikaliligtas hanggang sa kahulihulihang hangganan
ng lupa.

<span id="an_13:48">13:48</span> At nang marinig ito ng mga Gentil, ay
nangagalak sila, at niluwalhati ang salita ng Dios: at nagsisampalataya
ang lahat ng mga itinalaga sa buhay na walang hanggan.

<span id="an_13:49">13:49</span> At lumaganap ang salita ng Panginoon sa
buong lupain.

<span id="an_13:50">13:50</span> Datapuwa't inudyukan ng mga Judio ang
mga babaing masisipag sa kabanalan na may mga kalagayang mahal, at ang
mga mahal na tao sa bayan, at nangagbangon ng paguusig laban kay Pablo
at kay Bernabe, at kanilang pinalayas sila sa kanilang mga hangganan.

<span id="an_13:51">13:51</span> Datapuwa't ipinagpag nila ang alabok ng
kanilang mga paa laban sa kanila, at nagsiparoon sa Iconio.

<span id="an_13:52">13:52</span> At ang mga alagad ay nangapuspos ng
kagalakan at ng Espiritu Santo.

<span id="an_14:1">14:1</span> At nangyari sa Iconio na sila'y
magkasamang nagsipasok sa sinagoga ng mga Judio, at nangagsalita ng
gayon na lamang na ano pa't nagsisampalataya ang lubhang marami sa mga
Judio at sa mga Griego.

<span id="an_14:2">14:2</span> Datapuwa't inudyukan ng mga Judiong
suwail ang mga kaluluwa ng mga Gentil, at pinasama sila laban sa mga
kapatid.

<span id="an_14:3">14:3</span> Nagsitira nga sila doon ng mahabang
panahon na nagsisipagsalita ng buong katapangan sa Panginoon, na
nagpapatotoo sa salita ng kaniyang biyaya, na ipinagkakaloob na gawin ng
kanilang mga kamay ang mga tanda at mga kababalaghan.

<span id="an_14:4">14:4</span> Datapuwa't nagkabahabahagi ang karamihan
sa bayan; at ang isang bahagi'y nakisama sa mga Judio, at ang ibang
bahagi'y nakisama sa mga apostol.

<span id="an_14:5">14:5</span> At nang gawin ang pagdaluhong ng mga
Gentil at ng mga Judio naman na kasama ang kanilang mga pinuno, upang
sila'y halayin at batuhin,

<span id="an_14:6">14:6</span> At sa pagkaalam nila nito, ay nagsitakas
na patungo sa mga bayan ng Licaonia, Listra at Derbe, at sa palibotlibot
ng lupain:

<span id="an_14:7">14:7</span> At doon nila ipinangaral ang evangelio.

<span id="an_14:8">14:8</span> At sa Listra ay may isang lalaking
nakaupo, na sa mga paa'y walang lakas, pilay mula pa sa tiyan ng
kaniyang ina, na kailan ma'y hindi nakalakad.

<span id="an_14:9">14:9</span> Narinig nitong nagsasalita si Pablo: na,
nang titigan siya ni Pablo, at makitang may pananampalataya upang
mapagaling,

<span id="an_14:10">14:10</span> Ay nagsabi ng malakas na tinig,
Magtindig kang matuwid sa iyong mga paa. At siya'y lumukso at lumakad.

<span id="an_14:11">14:11</span> At nang makita ng karamihan ang ginawa
ni Pablo, ay nagsigawan sila, na sinasabi sa wikang Licaonia, Ang mga
dios ay nagsibaba sa atin sa anyo ng mga tao.

<span id="an_14:12">14:12</span> At tinawag nilang Jupiter, si Bernabe;
at Mercurio, si Pablo, sapagka't siya ang pangulong tagapagsalita.

<span id="an_14:13">14:13</span> At ang saserdote ni Jupiter na ang
kaniyang templo ay nasa harap ng bayan, ay nagdala ng mga baka't mga
putong na bulaklak sa mga pintuang-daan, at ibig maghaing kasama ng mga
karamihan.

<span id="an_14:14">14:14</span> Datapuwa't nang marinig ito ng mga
apostol, na si Bernabe at si Pablo, ay hinapak nila ang kanilang mga
damit, at nagsipanakbo sa gitna ng karamihan, na nagsisigaw,

<span id="an_14:15">14:15</span> At nagsisipagsabi, Mga ginoo, bakit
ninyo ginagawa ang mga bagay na ito? Kami'y mga tao ring may mga
karamdamang gaya ninyo, at nangagdadala ng mabubuting balita sa inyo,
upang mula sa mga bagay na itong walang kabuluhan ay magsibalik kayo sa
Dios na buhay, na gumawa ng langit at ng lupa at ng dagat, at ng lahat
ng nasa mga yaon:

<span id="an_14:16">14:16</span> Na nang mga panahong nakaraan ay
pinabayaan niya ang lahat ng mga bansa ay magsilakad sa kanilang mga
sariling daan.

<span id="an_14:17">14:17</span> At gayon man ay hindi nagpabayang di
nagbigay patotoo, tungkol sa kaniyang sarili, na gumawa ng mabuti at
nagbigay sa inyo ng ulang galing sa langit at ng mga panahong sagana, na
pinupuno ang inyong mga puso ng pagkain at ng katuwaan.

<span id="an_14:18">14:18</span> At sa mga pananalitang ito ay bahagya
na nilang napigil ang karamihan sa paghahain sa kanila.

<span id="an_14:19">14:19</span> Datapuwa't nagsirating ang mga Judiong
buhat sa Antioquia at Iconio: at nang mahikayat nila ang mga karamihan,
ay kanilang pinagbabato si Pablo, at kinaladkad nila siya sa labas ng
bayan, na inaakalang siya'y patay na.

<span id="an_14:20">14:20</span> Datapuwa't samantalang ang mga alagad
ay nangakatayo sa paligid niya, ay nagtindig siya, at pumasok sa bayan:
at nang kinabukasa'y umalis siya na kasama ni Bernabe napasa Derbe.

<span id="an_14:21">14:21</span> At nang maipangaral na nila ang
evangelio sa bayang yaon, at makahikayat ng maraming mga alagad, ay
nagsibalik sila sa Listra at sa Iconio, at sa Antioquia,

<span id="an_14:22">14:22</span> Na pinatitibay ang mga kaluluwa ng mga
alagad, at inaaralan sila na magsipanatili sa pananampalataya, at sa
pamamagitan ng maraming mga kapighatian ay kinakailangang magsipasok
tayo sa kaharian ng Dios.

<span id="an_14:23">14:23</span> At nang makapaglagay na sa kanila ng
mga matanda sa bawa't iglesia, at nang makapanalanging may pagaayuno, ay
ipinagtagubilin sila sa Panginoong kanilang sinampalatayanan.

<span id="an_14:24">14:24</span> At kanilang tinahak ang Pisidia, at
nagsiparoon sa Pamfilia.

<span id="an_14:25">14:25</span> At nang masalita na nila ang salita sa
Perga, ay nagsilusong sila sa Atalia;

<span id="an_14:26">14:26</span> At buhat doo'y nagsilayag sila sa
Antioquia, na doo'y ipinagtagubilin sila sa biyaya ng Dios dahil sa
gawang kanilang natapos na.

<span id="an_14:27">14:27</span> At nang sila'y magsidating, at matipon
na ang iglesia, ay isinaysay nila ang lahat ng mga bagay na ginawa ng
Dios sa kanila, at kung paanong binuksan niya sa mga Gentil ang pintuan
ng pananampalataya.

<span id="an_14:28">14:28</span> At nangatira silang hindi kakaunting
panahon na kasama ng mga alagad.

<span id="an_15:1">15:1</span> At may ibang mga taong nagsilusong mula
sa Judea ay nagsipagturo sa mga kapatid, na sinasabi, Maliban na kayo'y
mangagtuli ayon sa kaugalian ni Moises, ay hindi kayo mangaliligtas.

<span id="an_15:2">15:2</span> At nang magkaroon si Pablo at si Bernabe
ng di kakaunting pagtatalo at pakikipagtuligsaan sa kanila, ay ipinasiya
ng mga kapatid na si Pablo at si Bernabe, at ang ilan sa kanila, ay
magsiahon sa Jerusalem, sa mga apostol at sa mga matanda tungkol sa
suliraning ito.

<span id="an_15:3">15:3</span> Sila nga, palibhasa'y inihatid ng iglesia
sa kanilang paglalakbay, ay tinahak ang Fenicia at Samaria, na
isinasaysay ang pagbabalik-loob ng mga Gentil: at sila'y nakapagbigay ng
malaking kagalakan sa lahat ng mga kapatid.

<span id="an_15:4">15:4</span> At nang sila'y magsidating sa Jerusalem,
ay tinanggap sila ng iglesia at ng mga apostol at ng mga matanda, at
isinaysay nila ang lahat ng mga bagay na ginawa ng Dios sa pamamagitan
nila.

<span id="an_15:5">15:5</span> Datapuwa't nagsitindig ang ilan sa sekta
ng mga Fariseong nagsisampalataya na nangagsasabi, Kinakailangang sila'y
tuliin, at sa kanila'y ipagbiling ganapin ang kautusan ni Moises.

<span id="an_15:6">15:6</span> At nangagkatipon ang mga apostol at ang
mga matanda upang pagusapan ang bagay na ito.

<span id="an_15:7">15:7</span> At pagkatapos ng maraming pagtatalo, ay
nagtindig si Pedro, at sinabi sa kanila, Mga kapatid, nalalaman ninyo na
nang unang panahong nakaraan ay humirang ang Dios sa inyo, upang sa
pamamagitan ng aking bibig ay mapakinggan ng mga Gentil ang salita ng
Evangelio, at sila'y magsisampalataya.

<span id="an_15:8">15:8</span> At ang Dios, na nakatataho ng puso, ay
nagpatotoo sa kanila, na sa kanila'y ibinigay ang Espiritu Santo, na
gaya naman ng kaniyang ginawa sa atin;

<span id="an_15:9">15:9</span> At tayo'y hindi niya itinangi sa kanila,
na nilinis sa pamamagitan ng pananampalataya ang kanilang mga puso.

<span id="an_15:10">15:10</span> Ngayon nga bakit ninyo tinutukso ang
Dios, na inyong nilalagyan ng pamatok ang batok ng mga alagad na kahit
ang ating mga magulang ni tayo man ay hindi maaaring makadala?

<span id="an_15:11">15:11</span> Datapuwa't naniniwala tayo na tayo'y
mangaliligtas sa pamamagitan ng biyaya ng Panginoong Jesus, na gaya rin
naman nila.

<span id="an_15:12">15:12</span> At nagsitahimik ang buong karamihan; at
kanilang pinakinggan si Bernabe at si Pablo na nagsisipagsaysay ng mga
tanda at ng mga kababalaghang ginawa ng Dios sa mga Gentil sa
pamamagitan nila.

<span id="an_15:13">15:13</span> At nang matapos na silang magsitahimik,
ay sumagot si Santiago, na sinasabi, Mga kapatid, pakinggan ninyo ako:

<span id="an_15:14">15:14</span> Sinaysay na ni Simeon kung paanong
dinalaw na una ng Dios ang mga Gentil, upang kumuha sa kanila ng isang
bayan sa kaniyang pangalan.

<span id="an_15:15">15:15</span> At dito'y nasasangayon ang mga salita
ng mga propeta; gaya ng nasusulat,

<span id="an_15:16">15:16</span> Pagkatapos ng mga bagay na ito, ako'y
babalik, At muli kong itatayo ang tabernakulo ni David, na nabagsak; At
muli kong itatayo ang nangasira sa kaniya. At ito'y aking itatayo:

<span id="an_15:17">15:17</span> Upang hanapin ng nalabi sa mga tao ang
Panginoon, At ng lahat ng mga Gentil, na tinatawag sa aking pangalan,

<span id="an_15:18">15:18</span> Sabi ng Panginoon, na nagpapakilala ng
mga bagay na ito mula nang una.

<span id="an_15:19">15:19</span> Dahil dito'y ang hatol ko, ay huwag
nating gambalain yaong sa mga Gentil ay nangagbabalik-loob sa Dios;

<span id="an_15:20">15:20</span> Kundi sumulat tayo sa kanila, na sila'y
magsilayo sa mga ikahahawa sa diosdiosan, at sa pakikiapid, at sa
binigti, at sa dugo.

<span id="an_15:21">15:21</span> Sapagka't si Moises mula nang unang
panahon ay mayroon sa bawa't bayan na nangangaral tungkol sa kaniya,
palibhasa'y binabasa sa mga sinagoga sa bawa't sabbath.

<span id="an_15:22">15:22</span> Nang magkagayo'y minagaling ng mga
apostol at ng matatanda, pati ng buong iglesia, na magsihirang ng mga
tao sa kanilang magkakasama, at suguin sa Antioquia na kasama ni Pablo
at ni Bernabe; si Judas na tinatawag na Barsabas, at si Silas na mga
nangungulo sa mga kapatid:

<span id="an_15:23">15:23</span> At nagsisulat sila sa pamamagitan nila,
Ang mga apostol at ang mga matanda, mga kapatid, sa mga kapatid na
nangasa mga Gentil sa Antioquia at Siria at Cilicia, ay bumabati:

<span id="an_15:24">15:24</span> Sapagka't aming nabalitaan na ang ilang
nagsialis sa amin ay nangangbagabag sa inyo ng mga salita, na isininsay
ang inyong mga kaluluwa; na sa kanila'y hindi kami nangagutos ng anoman;

<span id="an_15:25">15:25</span> Ay minagaling namin, nang mapagkaisahan
na, na magsihirang ng mga lalake at suguin sila sa inyo na kasama ng
aming mga minamahal na si Bernabe at si Pablo,

<span id="an_15:26">15:26</span> Na mga lalaking nangagsapanganib ng
kanilang mga buhay alang-alang sa pangalan ng ating Panginoong
Jesucristo.

<span id="an_15:27">15:27</span> Kaya nga sinugo namin si Judas at si
Silas, na mangagsasaysay din naman sila sa inyo ng gayon ding mga bagay
sa salita ng bibig.

<span id="an_15:28">15:28</span> Sapagka't minagaling ng Espiritu Santo,
at namin, na huwag kayong atangan ng lalong mabigat na pasanin maliban
sa mga bagay na ito na kinakailangan:

<span id="an_15:29">15:29</span> Na kayo'y magsiilag sa mga bagay na
inihain sa mga diosdiosan, at sa dugo, at sa mga binigti, at sa
pakikiapid; kung kayo'y mangilag sa mga bagay na ito, ay ikabubuti
ninyo. Paalam na sa inyo.

<span id="an_15:30">15:30</span> Kaya nga, nang sila'y mapayaon na, ay
nagsilusong sa Antioquia; at nang matipon na nila ang karamihan, ay
kanilang ibinigay ang sulat.

<span id="an_15:31">15:31</span> At nang ito'y kanilang mabasa na, ay
nangagalak dahil sa pagkaaliw.

<span id="an_15:32">15:32</span> Si Judas at si Silas, palibhasa'y mga
propeta rin naman, ay inaralan ang mga kapatid ng maraming mga salita,
at sila'y pinapagtibay.

<span id="an_15:33">15:33</span> At nang sila'y makapaggugol na ng ilang
panahon doon, ay payapang pinapagbalik sila ng mga kapatid sa mga
nagsipagsugo sa kanila.

<span id="an_15:34">15:34</span> Datapuwa't minagaling ni Silas ang
matira roon.

<span id="an_15:35">15:35</span> Datapuwa't nangatira si Pablo at si
Bernabe sa Antioquia, na itinuturo at ipinangangaral ang salita ng
Panginoon, na kasama naman ng ibang marami.

<span id="an_15:36">15:36</span> At nang makaraan ang ilang araw ay
sinabi ni Pablo kay Bernabe, Pagbalikan natin ngayon at dalawin ang mga
kapatid sa bawa't bayang pinangaralan natin ng salita ng Panginoon, at
tingnan natin kung ano ang lagay nila.

<span id="an_15:37">15:37</span> At inibig ni Bernabe na kanilang isama
naman si Juan, na tinatawag na Marcos.

<span id="an_15:38">15:38</span> Datapuwa't hindi minagaling ni Pablo na
isama nila ang humiwalay sa kanila mula sa Pamfilia, at hindi sumama sa
kanila sa gawain.

<span id="an_15:39">15:39</span> At nagkaroon ng pagtatalo, ano pa't
sila'y naghiwalay, at isinama ni Bernabe si Marcos, at lumayag sa
Chipre:

<span id="an_15:40">15:40</span> Datapuwa't hinirang ni Pablo si Silas,
at yumaon, na sila'y ipinagtagubilin ng mga kapatid sa biyaya ng
Panginoon.

<span id="an_15:41">15:41</span> At kaniyang tinahak ang Siria at
Cilicia, na pinagtitibay ang mga iglesia.

<span id="an_16:1">16:1</span> At siya'y naparoon din naman sa Derbe at
sa Listra: at narito, naroon ang isang alagad, na nagngangalang Timoteo,
na anak ng isang Judiang sumasampalataya; datapuwa't Griego ang kaniyang
ama.

<span id="an_16:2">16:2</span> Siya'y may mabuting patotoo ng mga
kapatid na nangasa Listra at Iconio.

<span id="an_16:3">16:3</span> Iniibig ni Pablo na sumama siya sa
kaniya; at kaniyang kinuha siya at tinuli dahil sa mga Judio na nangasa
mga dakong yaon: sapagka't nalalaman ng lahat na ang kaniyang ama'y
Griego.

<span id="an_16:4">16:4</span> At sa kanilang pagtahak sa mga bayan, ay
ibinigay sa kanila ang mga utos na inilagda ng mga apostol at ng mga
matanda sa Jerusalem, upang kanilang tuparin.

<span id="an_16:5">16:5</span> Kaya nga, ang mga iglesia'y pinalakas sa
pananampalataya at naragdagan ang bilang araw-araw.

<span id="an_16:6">16:6</span> At nang kanilang matahak ang lupain ng
Frigia at Galacia, ay pinagbawalan sila ng Espiritu Santo na saysayin
ang salita sa Asia;

<span id="an_16:7">16:7</span> At nang sila'y magsidating sa tapat ng
Misia, ay pinagsikapan nilang magsipasok sa Bitinia; at hindi sila
tinulutan ng Espiritu ni Jesus;

<span id="an_16:8">16:8</span> At pagkaraan nila sa Misia, ay
nagsilusong sila sa Troas.

<span id="an_16:9">16:9</span> At napakita ang isang pangitain sa gabi
kay Pablo: May isang lalaking taga Macedonia na nakatayo, na namamanhik
sa kaniya, at sinasabi, Tumawid ka sa Macedonia, at tulungan mo kami.

<span id="an_16:10">16:10</span> At pagkakita niya sa pangitain,
pagdaka'y pinagsikapan naming magsiparoon sa Macedonia, na
pinatutunayang kami'y tinawag ng Dios upang sa kanila'y ipangaral ang
evangelio.

<span id="an_16:11">16:11</span> Pagtulak nga sa Troas, ay pinunta namin
ang Samotracia, at nang kinabukasa'y ang Neapolis;

<span id="an_16:12">16:12</span> At mula doo'y ang Filipos, na isang
bayan ng Macedonia, na siyang una sa purok, lupang nasasakupan ng Roma:
at nangatira kaming ilang araw sa bayang yaon.

<span id="an_16:13">16:13</span> At nang araw ng sabbath ay nagsilabas
kami sa labas ng pintuan sa tabi ng ilog, na doo'y sinapantaha naming
may mapapanalanginan; at kami'y nangaupo, at nakipagsalitaan sa mga
babaing nangagkatipon.

<span id="an_16:14">16:14</span> At isang babaing nagngangalang Lidia,
na mangangalakal ng kayong kulay-ube, na taga bayan ng Tiatira, isang
masipag sa kabanalan, ay nakinig sa amin: na binuksan ng Panginoon ang
kaniyang puso upang unawain ang mga bagay na sinalita ni Pablo.

<span id="an_16:15">16:15</span> At nang siya'y mabautismuhan na, at ang
kaniyang mga kasangbahay, ay namanhik siya sa amin, na sinasabi, Kung
inyong inaakalang ako'y tapat sa Panginoon, ay magsipasok kayo sa aking
bahay, at kayo'y magsitira doon. At kami'y pinilit niya.

<span id="an_16:16">16:16</span> At nangyari, na nang kami'y
nagsisiparoon sa mapapanalanginan, ay sinalubong kami ng isang dalagang
may karumaldumal na espiritu ng panghuhula, at nagdadala ng maraming
pakinabang sa kaniyang mga panginoon sa pamamagitan ng panghuhula.

<span id="an_16:17">16:17</span> Siya'y sumusunod kay Pablo at sa amin
at nagsisigaw, na sinasabi, Mga alipin ng Kataastaasang Dios ang mga
taong ito, na nagsisipangaral sa inyo ng daan ng kaligtasan.

<span id="an_16:18">16:18</span> At maraming mga araw na ginawa niya
ito. Datapuwa't palibhasa'y si Pablo ay totoong nababagabag, ay lumingon
at sinabi sa espiritu, Iniuutos ko sa iyo sa pangalan ni Jesucristo na
lumabas ka sa kaniya. At ito ay lumabas nang oras ding yaon.

<span id="an_16:19">16:19</span> Datapuwa't nang makita ng kaniyang mga
panginoon na wala na ang inaasahan nilang kapakinabangan, ay hinuli nila
si Pablo at si Silas, at kinaladkad sila sa pamilihan, sa harapan ng mga
may kapangyarihan,

<span id="an_16:20">16:20</span> At nang maiharap na sila sa mga hukom,
ay sinabi nila, Ang mga lalaking ito, palibhasa'y mga Judio, ay
nagsisipanggulong totoo sa ating bayan,

<span id="an_16:21">16:21</span> At nangaghahayag ng mga kaugaliang
hindi matuwid nating tanggapin, o gawin, palibhasa tayo'y Romano.

<span id="an_16:22">16:22</span> At samasamang nagsitindig ang karamihan
laban sa kanila: at hinapak ng mga hukom ang kanilang mga damit, at
ipinapalo sila ng mga panghampas.

<span id="an_16:23">16:23</span> At nang sila'y mapalo na nila ng
marami, ay ipinasok sila sa bilangguan, na ipinagtatagubilin sa
tagapamahala na sila'y bantayang maigi:

<span id="an_16:24">16:24</span> Na, nang tanggapin nito ang gayong
tagubilin, ay ipinasok sila sa kalooblooban ng bilangguan, at piniit ang
kanilang mga paa sa mga pangawan.

<span id="an_16:25">16:25</span> Datapuwa't nang maghahatinggabi na si
Pablo at si Silas ay nagsipanalangin at nagsiawit ng mga himno sa Dios,
at sila'y pinakikinggan ng mga bilanggo;

<span id="an_16:26">16:26</span> At kaginsaginsa'y nagkaroon ng isang
malakas na lindol, ano pa't nangagsiuga ang mga patibayan ng
bahay-bilangguan: at pagdaka'y nangabuksan ang lahat ng mga pinto; at
nangakalas ang mga gapos ng bawa't isa.

<span id="an_16:27">16:27</span> At ang tagapamahala, palibhasa'y
nagising sa pagkakatulog at nang makitang bukas ang mga pinto ng
bilangguan, ay binunot ang kaniyang tabak at magpapakamatay sana, sa
pagaakalang nangakatakas na ang mga bilanggo.

<span id="an_16:28">16:28</span> Datapuwa't sumigaw si Pablo ng malakas
na tinig, na sinasabi, Huwag mong saktan ang iyong sarili: sapagka't
nangaririto kaming lahat.

<span id="an_16:29">16:29</span> At siya'y humingi ng mga ilaw at
tumakbo sa loob, at, nanginginig sa takot, ay nagpatirapa sa harapan ni
Pablo at ni Silas,

<span id="an_16:30">16:30</span> At sila'y inilabas at sinabi, Mga
ginoo, ano ang kinakailangan kong gawin upang maligtas?

<span id="an_16:31">16:31</span> At kanilang sinabi, Manampalataya ka sa
Panginoong Jesus, at maliligtas ka, ikaw at ang iyong sangbahayan.

<span id="an_16:32">16:32</span> At sa kaniya'y sinalita nila ang salita
ng Panginoon, pati sa lahat ng nangasa kaniyang bahay.

<span id="an_16:33">16:33</span> At sila'y kaniyang kinuha nang oras
ding yaon ng gabi, at hinugasan ang kanilang mga latay; at pagdaka'y
binautismuhan, siya at ang buong sangbahayan niya.

<span id="an_16:34">16:34</span> At sila'y kaniyang ipinanhik sa
kaniyang bahay, at hinainan sila ng pagkain, at nagalak na totoo, pati
ng buong sangbahayan niya, na nagsisampalataya sa Dios.

<span id="an_16:35">16:35</span> Datapuwa't nang umaga na, ang mga hukom
ay nangagsugo ng mga sarhento, na nagsasabi, Pawalan mo ang mga taong
iyan.

<span id="an_16:36">16:36</span> At iniulat ng tagapamahala kay Pablo
ang mga salitang ito, na sinasabi, Ipinagutos ng mga hukom na kayo'y
pawalan: ngayon nga'y magsilabas kayo, at magsiyaon kayong payapa.

<span id="an_16:37">16:37</span> Datapuwa't sinabi sa kanila ni Pablo,
Pinalo nila kami sa hayag, na hindi nangahatulan, bagama't mga lalaking
Romano, at kami'y ibinilanggo; at ngayo'y lihim na kami'y pinawawalan
nila? tunay na hindi nga; kundi sila rin ang magsiparito at kami'y
pawalan.

<span id="an_16:38">16:38</span> At iniulat ng mga sarhento ang mga
salitang ito sa mga hukom: at sila'y nangatakot nang kanilang marinig na
sila'y mga Romano;

<span id="an_16:39">16:39</span> At sila'y nagsiparoon at pinamanhikan
sila; at nang kanilang mailabas na sila, ay hiniling nila sa kanila na
magsilabas sa bayan.

<span id="an_16:40">16:40</span> At sila'y nagsilabas sa bilangguan, at
nagsipasok sa bahay ni Lidia: at nang makita nila ang mga kapatid, ay
kanilang inaliw sila, at nagsialis.

<span id="an_17:1">17:1</span> Pagkatahak nga nila sa Amfipolis at sa
Apolonia, ay nagsirating sila sa Tesalonica, na kinaroroonan ng isang
sinagoga ng mga Judio.

<span id="an_17:2">17:2</span> At si Pablo, ayon sa ugali niya ay
pumasok sa kanila, at sa tatlong sabbath ay nangatuwiran sa kanila sa
mga kasulatan,

<span id="an_17:3">17:3</span> Na binubuksan at pinatunayan na
kinakailangang si Cristo ay maghirap, at muling mabuhay sa mga patay; at
itong si Jesus, aniya, na aking ipinangangaral sa inyo, ay siyang
Cristo.

<span id="an_17:4">17:4</span> At nangahikayat ang ilan sa kanila, at
nakikampi kay Pablo at kay Silas; at gayon din ang lubhang maraming mga
Griegong masisipag sa kabanalan, at hindi kakaunting mga babaing
mararangal.

<span id="an_17:5">17:5</span> Datapuwa't ang mga Judio, palibhasa'y
nangaudyokan ng inggit, ay nangagsama ng ilang masasamang tao sa
pamilihan, at pagkatipon ng isang karamihan, ay ginulo ang bayan; at
pagkalusob sa bahay ni Jason, ay pinagsikapan nilang sila'y iharap sa
mga tao.

<span id="an_17:6">17:6</span> At nang hindi sila mangasumpungan, ay
kanilang kinaladkad si Jason at ang ilang kapatid sa harap ng mga punong
bayan, na ipinagsisigawan, Itong mga nagsisipagtiwarik ng sanglibutan,
ay nagsiparito rin naman;

<span id="an_17:7">17:7</span> Na tinanggap sila ni Jason: at ang lahat
ng mga ito ay nagsisigawa ng laban sa mga utos ni Cesar, na nagsasabing
may ibang hari, si Jesus.

<span id="an_17:8">17:8</span> At kanilang ginulo ang karamihan at ang
mga punong bayan, nang kanilang marinig ang mga bagay na ito.

<span id="an_17:9">17:9</span> At nang matanggap na nila ang pinakaako
kay Jason at sa mga iba, ay kanilang pinawalan sila.

<span id="an_17:10">17:10</span> At pagdaka'y pinayaon sa gabi ng mga
kapatid si Pablo at si Silas sa Berea: na nang dumating sila doon ay
nagsipasok sa sinagoga ng mga Judio.

<span id="an_17:11">17:11</span> Ngayon lalong naging mararangal ang mga
ito kay sa mga taga Tesalonica, sapagka't tinanggap nila ang salita ng
buong pagsisikap, at sinisiyasat sa araw-araw ang mga kasulatan, kung
tunay nga ang mga bagay na ito.

<span id="an_17:12">17:12</span> Kaya nga marami sa kanila ang mga
nagsisampalataya; gayon din sa mga babaing Griega na may mga kalagayang
mahal, at sa mga lalake, ay hindi kakaunti.

<span id="an_17:13">17:13</span> Datapuwa't nang maunawa ng mga Judiong
taga Tesalonica na sa Berea ay ipinangangaral din ni Pablo ang salita ng
Dios, ay nagsiparoon din naman, na ginulo at binagabag ang mga
karamihan.

<span id="an_17:14">17:14</span> At nang magkagayo'y pagdaka'y pinayaon
ng mga kapatid si Pablo na pumaroon hanggang sa dagat: at nangatira pa
roon si Silas at si Timoteo.

<span id="an_17:15">17:15</span> Datapuwa't silang mga nagsipaghatid kay
Pablo ay dinala siya hanggang sa Atenas: at nang matanggap na nila ang
pautos kay Silas at kay Timoteo na madalingmadali silang magsiparoon sa
kaniya, ay nagsialis sila.

<span id="an_17:16">17:16</span> Samantala ngang sila'y hinihintay ni
Pablo sa Atenas, ay namuhi ang kaniyang espiritu sa loob niya sa
pagkamasid niya sa bayan na puno ng diosdiosan.

<span id="an_17:17">17:17</span> Kaya't sa sinagoga'y nakipagmatuwiran
siya sa mga Judio at sa mga taong masisipag sa kabanalan, at sa
araw-araw sa pamilihan sa mga nakikipagkita sa kaniya.

<span id="an_17:18">17:18</span> At ilan naman sa mga pilosopong
Epicureo at Estoico ay nakipagtalo sa kaniya. At sinabi ng ilan, Anong
ibig sabihin ng masalitang ito? binagabag ang mga iba, Parang siya'y
tagapagbalita ng mga ibang dios: sapagka't ipinangangaral niya si Jesus
at ang pagkabuhay na maguli.

<span id="an_17:19">17:19</span> At siya'y tinangnan nila, at dinala
siya sa Areopago, na sinasabi, Mangyayari bagang maalaman namin kung ano
itong bagong aral, na sinasalita mo?

<span id="an_17:20">17:20</span> Sapagka't naghahatid ka ng mga
kakaibang bagay sa aming mga tainga: ibig nga naming maalaman kung ano
ang kahulugan ng mga bagay na ito.

<span id="an_17:21">17:21</span> (Lahat nga ng mga Ateniense at ang mga
taga ibang bayang nakikipamayan doon ay walang ibang ginagawa, kundi ang
magsipagsaysay o mangakinig ng anomang bagay na bago.)

<span id="an_17:22">17:22</span> At tumindig si Pablo sa gitna ng
Areopago, at sinabi, Kayong mga lalaking taga Atenas, sa lahat ng mga
bagay ay napapansin kong kayo'y lubhang relihioso.

<span id="an_17:23">17:23</span> Sapagka't sa aking pagdaraan, at sa
pagmamasid ng mga bagay na inyong sinasamba, ay nakasumpong din naman
ako ng isang dambana na may sulat na ganito, SA ISANG DIOS NA HINDI
KILALA. Yaon ngang inyong sinasamba sa hindi pagkakilala, siya ang sa
inyo'y ibinabalita ko.

<span id="an_17:24">17:24</span> Ang Dios na gumawa ng sanglibutan at ng
lahat ng mga bagay na naririto, siya, palibhasa'y Panginoon ng langit at
ng lupa, ay hindi tumatahan sa mga templong ginawa ng mga kamay;

<span id="an_17:25">17:25</span> Ni hindi rin naman pinaglilingkuran
siya ng mga kamay ng mga tao, na para bagang siya'y nangangailangan ng
anomang bagay, yamang siya rin ang nagbibigay sa lahat ng buhay, at ng
hininga, at ng lahat ng mga bagay;

<span id="an_17:26">17:26</span> At ginawa niya sa isa ang bawa't bansa
ng mga tao upang magsipanahan sa balat ng buong lupa, na itinakda ang
kanilang talagang ayos ng mga kapanahunan at ang mga hangganan ng
kanilang tahanan;

<span id="an_17:27">17:27</span> Upang kanilang hanapin ang Dios baka
sakaling maapuhap nila siya at siya'y masumpungan, bagaman hindi siya
malayo sa bawa't isa sa atin:

<span id="an_17:28">17:28</span> Sapagka't sa kaniya tayo'y
nangabubuhay, at nagsisikilos, at mayroon tayong pagkatao: na gaya naman
ng sinabi ng ilan sa inyong sariling mga manunula, Sapagka't tayo nama'y
sa kaniyang lahi.

<span id="an_17:29">17:29</span> Yamang tayo nga'y lahi ng Dios, ay
hindi marapat nating isipin na ang pagka Dios ay katulad ng ginto, o ng
pilak, o ng bato, na inukit ng kabihasnan at katalinuhan ng tao.

<span id="an_17:30">17:30</span> Ang mga panahon ng kahangalan ay
pinalipas na nga ng Dios; datapuwa't ngayo'y ipinaguutos niya sa mga tao
na mangagsisi silang lahat sa lahat ng dako:

<span id="an_17:31">17:31</span> Sapagka't siya'y nagtakda ng isang araw
na kaniyang ipaghuhukom sa sanglibutan ayon sa katuwiran sa pamamagitan
ng lalaking kaniyang itinalaga; na ito'y pinatunayan niya sa lahat ng
mga tao, nang siya'y buhayin niyang maguli sa mga patay.

<span id="an_17:32">17:32</span> At nang kanilang marinig ang tungkol sa
pagkabuhay na maguli, ay nanglibak ang ilan; datapuwa't sinabi ng mga
iba, Pakikinggan ka naming muli tungkol dito.

<span id="an_17:33">17:33</span> Sa gayo'y umalis si Pablo sa gitna
nila.

<span id="an_17:34">17:34</span> Datapuwa't nakisama sa kanya ang ilang
mga tao, at nagsisampalataya: na sa mga yao'y isa si Dionisio na
Areopagita, at ang isang babaing nagngangalang Damaris, at mga iba pang
kasama nila.

<span id="an_18:1">18:1</span> Pagkatapos ng mga bagay na ito'y umalis
siya sa Atenas, at napasa Corinto.

<span id="an_18:2">18:2</span> At nasumpungan niya ang isang Judio na
nagngangalang Aquila, isang lalaking tubo sa Ponto, na hindi pa
nalalaong nanggagaling sa Italia, kasama ni Priscila na kaniyang asawa,
sapagka't ipinagutos ni Claudio na ang lahat ng mga Judio ay magsialis
sa Roma: at siya'y lumapit sa kanila;

<span id="an_18:3">18:3</span> At sapagka't ang hanap-buhay niya'y gaya
rin ng kanila, ay nakipanuluyan siya sa kanila, at sila'y nagsigawa:
sapagka't ang hanap-buhay nila'y gumawa ng mga tolda.

<span id="an_18:4">18:4</span> At siya'y nangangatuwiran tuwing sabbath
sa sinagoga, at hinihikayat ang mga Judio at ang mga Griego.

<span id="an_18:5">18:5</span> Datapuwa't nang si Silas at si Timoteo ay
magsilusong mula sa Macedonia, si Pablo ay napilitan sa pamamagitan ng
salita, na sinasaksihan sa mga Judio na si Jesus ang siyang Cristo.

<span id="an_18:6">18:6</span> At nang sila'y magsitutol at
magsipamusong, ay ipinagpag niya ang kaniyang kasuotan at sa kanila'y
sinabi, Ang inyong dugo'y sumainyong sariling mga ulo: ako'y malinis:
buhat ngayo'y paparoon ako sa mga Gentil.

<span id="an_18:7">18:7</span> At siya'y umalis doon, at pumasok sa
bahay ng isang lalaking nagngangalang Tito Justo, na isang sumasamba sa
Dios, na ang bahay niya'y karugtong ng sinagoga.

<span id="an_18:8">18:8</span> At si Crispo, ang pinuno sa sinagoga, ay
nanampalataya sa Panginoon, pati ng buong sangbahayan niya; at marami sa
mga taga Corinto na sa pakikinig ay nagsisampalataya, at pawang
nangabautismuhan.

<span id="an_18:9">18:9</span> At sinabi ng Panginoon kay Pablo nang
gabi sa pangitain, Huwag kang matakot, kundi magsalita ka, at huwag kang
tumahimik:

<span id="an_18:10">18:10</span> Sapagka't ako'y sumasaiyo, at sinoma'y
hindi ka madadaluhong upang saktan ka: sapagka't makapal ang mga tao ko
sa bayang ito.

<span id="an_18:11">18:11</span> At siya'y tumahan doong isang taon at
anim na buwan, na itinuturo sa kanila ang salita ng Dios.

<span id="an_18:12">18:12</span> Datapuwa't nang si Galion ay proconsul
ng Acaya ang mga Judio ay nangagkaisang nangagsitindig laban kay Pablo
at siya'y dinala sa harapan ng hukuman,

<span id="an_18:13">18:13</span> Na nagsasabi, Hinihikayat ng taong ito
ang mga tao upang magsisamba sa Dios laban sa kautusan.

<span id="an_18:14">18:14</span> Datapuwa't nang bubukhin na ni Pablo
ang kaniyang bibig, ay sinabi ni Galion sa mga Judio, Kung ito'y tunay
na masamang gawa o mabigat na kasalanan, Oh mga Judio, may matuwid na
tiisin ko kayo:

<span id="an_18:15">18:15</span> Datapuwa't kung mga pagtatalo tungkol
sa mga salita at mga pangalan at sa inyong sariling kautusan, kayo sa
inyong sarili na ang bahala noon; ayaw kong maging hukom sa mga bagay na
ito.

<span id="an_18:16">18:16</span> At sila'y pinalayas niya sa hukuman.

<span id="an_18:17">18:17</span> At hinawakan nilang lahat si Sostenes,
na pinuno sa sinagoga, at siya'y hinampas sa harapan ng hukuman. At
hindi man lamang pinansin ni Galion ang mga bagay na ito.

<span id="an_18:18">18:18</span> At si Pablo, pagkatapos na makatira na
roong maraming araw, ay nagpaalam sa mga kapatid, at buhat doo'y lumayag
na patungo sa Siria, at kasama niya si Priscila at si Aquila: na inahit
niya ang kaniyang buhok sa Cencrea; sapagka't siya'y may panata.

<span id="an_18:19">18:19</span> At sila'y nagsidating sa Efeso, at
sila'y iniwan niya doon: datapuwa't pumasok siya sa sinagoga, at
nangatuwiran sa mga Judio.

<span id="an_18:20">18:20</span> At nang siya'y pamanhikan nila na
tumigil pa roon ng ilang panahon, ay hindi siya pumayag;

<span id="an_18:21">18:21</span> Kundi nang siya'y nagpaalam sa kanila,
at nagsabi, Babalik uli ako sa inyo kung loobin ng Dios, siya'y naglayag
buhat sa Efeso.

<span id="an_18:22">18:22</span> At nang makalunsad na siya sa Cesarea,
ay siya'y umahon at bumati sa iglesia, at lumusong sa Antioquia.

<span id="an_18:23">18:23</span> At nang makagugol na siya roon ng ilang
panahon, ay umalis siya, at tinahak ang lupain ng Galacia, at Frigia, na
sunodsunod, na pinagtitibay ang lahat ng mga alagad.

<span id="an_18:24">18:24</span> Ngayon ang isang Judio na nagngangalang
Apolos, na isang Alejandrino sa lahi, at taong marikit mangusap, ay
dumating sa Efeso; at siya'y makapangyarihan ukol sa mga kasulatan.

<span id="an_18:25">18:25</span> Ang taong ito'y tinuruan sa daan ng
Panginoon; at palibhasa'y may maningas na espiritu, ay kaniyang sinalita
at itinurong maingat ang mga bagay na tungkol kay Jesus, na ang naalaman
lamang ay ang bautismo ni Juan:

<span id="an_18:26">18:26</span> At siya'y nagpasimulang magsalita ng
buong tapang sa sinagoga. Datapuwa't nang siya'y marinig ni Priscila at
ni Aquila, ay kanilang isinama siya, at isinaysay sa kaniya ang daan ng
Panginoon ng lalong maingat.

<span id="an_18:27">18:27</span> At nang ibig niyang lumipat sa Acaya,
ay pinalakas ng mga kapatid ang kaniyang loob at sila'y nagsisulat sa
mga alagad na siya'y tanggapin: at nang siya'y dumating doon, ay lubos
na tumulong siya sa mga nagsisampalataya sa pamamagitan ng biyaya;

<span id="an_18:28">18:28</span> Sapagka't may kapangyarihang dinaig
niya ang mga Judio, at hayag, na ipinakilala sa pamamagitan ng mga
kasulatan na si Jesus ay ang Cristo.

<span id="an_19:1">19:1</span> At nangyari, na, samantalang si Apolos ay
nasa Corinto, pagkatahak ni Pablo ng mga lupaing matataas ay napasa
Efeso, at nakasumpong ng ilang mga alagad:

<span id="an_19:2">19:2</span> At sa kanila'y sinabi niya, Tinanggap
baga ninyo ang Espiritu Santo nang kayo'y magsisampalataya? At sinabi
nila sa kaniya, Hindi, hindi man lamang namin narinig na may ibinigay na
Espiritu Santo.

<span id="an_19:3">19:3</span> At sinabi niya, Kung gayo'y sa ano kayo
binautismuhan? At sinabi nila, Sa bautismo ni Juan.

<span id="an_19:4">19:4</span> At sinabi ni Pablo, Nagbabautismo si Juan
ng bautismo ng pagsisisi, na sinasabi sa bayan na sila'y
magsisampalataya sa darating sa hulihan niya, sa makatuwid baga'y kay
Jesus.

<span id="an_19:5">19:5</span> At nang kanilang marinig ito, ay
nangapabautismo sila sa pangalan ng Panginoong Jesus.

<span id="an_19:6">19:6</span> At nang maipatong na ni Pablo sa kanila
ang kaniyang mga kamay, ay bumaba sa kanila ang Espiritu Santo; at
sila'y nagsipagsalita ng mga wika, at nagsipanghula.

<span id="an_19:7">19:7</span> At silang lahat ay may labingdalawang
lalake.

<span id="an_19:8">19:8</span> At siya'y pumasok sa sinagoga, at
nagsalitang may katapangan sa loob ng tatlong buwan, na nangangatuwiran
at nanghihikayat tungkol sa mga bagay na nauukol sa kaharian ng Dios.

<span id="an_19:9">19:9</span> Datapuwa't nang magsipagmatigas ang ilan
at ayaw magsipaniwala, na pinagsasalitaan ng masama ang Daan sa harapan
ng karamihan, ay umalis siya sa kanila, at inihiwalay ang mga alagad, na
nangangatuwiran araw-araw sa paaralan ni Tiranno.

<span id="an_19:10">19:10</span> At ito'y tumagal sa loob ng dalawang
taon; ano pa't ang lahat ng mga nagsisitahan sa Asia ay nangakarinig ng
salita ng Panginoon, ang mga Judio at gayon din ang mga Griego.

<span id="an_19:11">19:11</span> At gumawa ang Dios ng mga tanging
himala sa pamamagitan ng mga kamay ni Pablo:

<span id="an_19:12">19:12</span> Ano pa't ang mga panyo o mga tapi na
mapadaiti sa kaniyang katawan ay dinadala sa mga may-sakit, at nawawala
sa kanila ang mga sakit, at nangagsisilabas ang masasamang espiritu.

<span id="an_19:13">19:13</span> Datapuwa't ilan sa mga Judiong
pagalagala na nagsisipagpalayas ng masasamang espiritu, ay nagsipangahas
na sambitlain ang pangalan ng Panginoong Jesus sa mga may masasamang
espiritu, na nagsisipagsabi, Ipinamamanhik ko sa inyo sa pamamagitan ni
Jesus na siyang ipinangangaral ni Pablo.

<span id="an_19:14">19:14</span> At may pitong anak na lalake ang isang
Esceva na Judio, isang pangulong saserdote, na nagsisigawa nito.

<span id="an_19:15">19:15</span> At sumagot ang masamang espiritu at sa
kanila'y sinabi, Nakikilala ko si Jesus, at nakikilala ko si Pablo;
datapuwa't sino-sino kayo?

<span id="an_19:16">19:16</span> At ang taong kinaroroonan ng masamang
espiritu ay lumukso sa kanila, at sila'y kaniyang natalo, at nadaig
sila, ano pa't nagsitakas sila sa bahay na yaon na mga hubo't hubad at
mga sugatan.

<span id="an_19:17">19:17</span> At nahayag ito sa lahat, sa mga Judio
at gayon din sa mga Griego, na nangananahanan sa Efeso; at sinidlan
silang lahat ng takot, at pinadakila ang pangalan ng Panginoong Jesus.

<span id="an_19:18">19:18</span> Marami rin naman sa mga
nagsisampalataya na ang nagsidating, na ipinahahayag at isinasaysay ang
kanilang mga gawain.

<span id="an_19:19">19:19</span> At hindi kakaunti sa mga nagsisigamit
ng mga kabihasnang magica ay nagsipagtipon ng kanilang mga aklat, at
pinagsusunog sa paningin ng lahat; at kanilang binilang ang halaga
niyaon, at nasumpungang may limampung libong putol na pilak.

<span id="an_19:20">19:20</span> Sa gayo'y lumagong totoo ang salita ng
Panginoon at nanaig.

<span id="an_19:21">19:21</span> Pagkatapos nga ng mga bagay na ito, ay
ipinasiya ni Pablo sa espiritu, nang matahak na niya ang Macedonia at
ang Acaya, na pumaroon sa Jerusalem, na sinasabi, Pagkapanggaling ko
roon, ay kinakailangang makita ko naman ang Roma.

<span id="an_19:22">19:22</span> At nang maisugo na niya sa Macedonia
ang dalawa sa nagsisipaglingkod sa kaniya, na si Timoteo at si Erasto,
siya rin ay natirang ilang panahon sa Asia.

<span id="an_19:23">19:23</span> At halos nang panahong yao'y may
nangyaring hindi mumunting kaguluhan tungkol sa Daan.

<span id="an_19:24">19:24</span> Sapagka't may isang taong nagngangalang
Demetrio, pandaypilak, na gumagawa ng maliliit na dambanang pilak ni
Diana, ay nagbibigay ng hindi kakaunting hanap-buhay sa mga panday;

<span id="an_19:25">19:25</span> Na sila'y kaniyang tinipon pati ng mga
manggagawa ng mga gayong gawa, at sinabi, Mga Ginoo, talastas ninyo na
nagsisiyaman tayo sa hanap-buhay na ito.

<span id="an_19:26">19:26</span> At inyong nakikita at naririnig, na
hindi lamang sa Efeso, kundi halos sa buong Asia, ay nakaakit ang
Pablong ito at naghiwalay ng maraming mga tao, na sinasabing hindi raw
mga dios, ang mga ginagawa ng mga kamay:

<span id="an_19:27">19:27</span> At hindi lamang may panganib na
mawalang kapurihan ang hanapbuhay nating ito; kundi naman ang templo ng
dakilang diosa Diana ay mawawalan ng halaga, at hanggang sa malugso ang
kadakilaan niya na sinasamba ng buong Asia at ng sanglibutan.

<span id="an_19:28">19:28</span> At nang marinig nila ito'y nangapuno
sila ng galit, at nangagsigawan, na nagsipagsabi, Dakila ang Diana ng
mga taga Efeso.

<span id="an_19:29">19:29</span> At napuno ng kaguluhan ang bayan: at
pinagkaisahan nilang lusubin ang dulaan, na sinunggaban si Gayo at si
Aristarco, mga lalaking taga Macedonia, na kasama ni Pablo sa
paglalakbay.

<span id="an_19:30">19:30</span> At nang inakala ni Pablo na pasukin ang
mga tao, ay hindi siya tinulutan ng mga alagad.

<span id="an_19:31">19:31</span> At ang ilan din naman sa mga puno sa
Asia, palibhasa'y kaniyang mga kaibigan, ay nangagpasugo sa kaniya at
siya'y pinakiusapang huwag siyang pumaroon sa dulaan.

<span id="an_19:32">19:32</span> At ang iba nga'y sumisigaw ng isang
bagay, at ang iba'y iba naman: sapagka't ang pulong ay nasa kaguluhan;
at hindi maalaman ng karamihan kung bakit sila'y nangagkatipon.

<span id="an_19:33">19:33</span> At kanilang inilabas si Alejandro sa
karamihan, na siya'y itinutulak ng mga Judio sa dakong harap. At
inihudyat ang kamay ni Alejandro, at ibig sanang magsanggalang sa
harapan ng bayan.

<span id="an_19:34">19:34</span> Datapuwa't nang matalastas nilang
siya'y Judio, ay nangagkaisang lahat na mangagsigawan sa loob halos ng
dalawang oras, Dakila ang Diana ng mga Efeso.

<span id="an_19:35">19:35</span> At nang mapatahimik na ng kalihim-bayan
ang karamihan, ay kaniyang sinabi, Kayong mga lalaking taga Efeso, sino
sa mga tao ang hindi nakakaalam na ang bayan ng mga Efeso ay
tagapagingat ng templo ng dakilang Diana, at ng larawang nahulog mula
kay Jupiter?

<span id="an_19:36">19:36</span> Yamang hindi nga maikakaila ang mga
bagay na ito, ay dapat kayong magsitahimik, at huwag magsigawa ng
anomang bagay sa madalian.

<span id="an_19:37">19:37</span> Sapagka't dinala ninyo rito ang mga
taong ito, na hindi mga mangloloob sa templo, ni mga mamumusong man sa
ating diosa.

<span id="an_19:38">19:38</span> Kung si Demetrio nga, at ang mga panday
na kasama niya, ay mayroong anomang sakdal laban sa kanino man, ay bukas
ang mga hukuman, at may mga proconsul: bayaan ninyong mangagsakdal ang
isa't isa.

<span id="an_19:39">19:39</span> Datapuwa't kung may inuusig kayo sa ano
pa mang ibang mga bagay, ay mahahatulan sa karaniwang kapulungan.

<span id="an_19:40">19:40</span> Sapagka't totoong nanganganib tayo na
mangasakdal tungkol sa pagkakagulo sa araw na ito, palibhasa'y walang
anomang kadahilanan: at tungkol dito ay hindi tayo makapagbibigay sulit
tungkol sa pagkakatipong ito.

<span id="an_19:41">19:41</span> At nang siya'y makapagsalitang gayon,
ay pinaalis niya ang kapulungan.

<span id="an_20:1">20:1</span> At pagkatapos na mapatigil ang kaguluhan,
nang maipatawag na ni Pablo ang mga alagad at sila'y mapangaralan, ay
nagpaalam sa kanila, at umalis upang pumaroon sa Macedonia.

<span id="an_20:2">20:2</span> At nang matahak na niya ang mga dakong
yaon, at maaralan na sila ng marami, siya'y napasa Grecia.

<span id="an_20:3">20:3</span> At nang siya'y makapaggugol na ng tatlong
buwan doon, at mapabakayan siya ng mga Judio nang siya'y lalayag na sa
Siria, ay pinasiyahan niyang bumalik na magdaan sa Macedonia.

<span id="an_20:4">20:4</span> At siya'y sinamahan hanggang sa Asia, ni
Sopatro na taga Berea, na anak ni Pirro; at ng mga taga Tesalonicang si
Aristarco at si Segundo; at ni Gayo na taga Derbe, at ni Timoteo; at ng
mga taga Asiang si Tiquico at si Trofimo.

<span id="an_20:5">20:5</span> Datapuwa't nangauna ang mga ito, at
hinintay kami sa Troas.

<span id="an_20:6">20:6</span> At kami'y nagsilayag mula sa Filipos
pagkaraan ng mga kaarawan ng mga tinapay na walang lebadura, at
nagsidating kami sa kanila sa Troas sa loob ng limang araw; na doo'y
nagsitira kaming pitong araw.

<span id="an_20:7">20:7</span> At nang unang araw ng sanglinggo, nang
kami'y nangagkakapisan upang pagputolputulin ang tinapay, si Pablo ay
nangaral sa kanila, na nagaakalang umalis sa kinabukasan; at tumagal ang
kaniyang pananalita hanggang sa hatinggabi.

<span id="an_20:8">20:8</span> At may maraming mga ilaw sa silid sa
itaas na pangkatipunan namin.

<span id="an_20:9">20:9</span> At may nakaupo sa durungawan na isang
binatang nagngangalang Eutico, na mahimbing sa pagtulog; at samantalang
si Pablo ay nangangaral ng mahaba, palibhasa'y natutulog ay nahulog
buhat sa ikatlong grado, at siya'y binuhat na patay.

<span id="an_20:10">20:10</span> At nanaog si Pablo, at dumapa sa ibabaw
niya, at siya'y niyakap na sinabi, Huwag kayong magkagulo; sapagka't
nasa kaniya ang kaniyang buhay.

<span id="an_20:11">20:11</span> At nang siya'y makapanhik na, at
mapagputolputol na ang tinapay, at makakain na, at makapagsalita sa
kanila ng mahaba, hanggang sa sumikat ang araw, kaya't siya'y umalis.

<span id="an_20:12">20:12</span> At kanilang dinalang buhay ang binata,
at hindi kakaunti ang kanilang pagkaaliw.

<span id="an_20:13">20:13</span> Datapuwa't kami, na nangauna sa daong,
ay nagsilayag na patungong Ason, na doon namin inaakalang ilulan si
Pablo: sapagka't gayon ang kaniyang ipinasiya, na ninanasa niyang
maglakad.

<span id="an_20:14">20:14</span> At nang salubungin niya kami sa Ason,
siya'y inilulan namin, at nagsiparoon kami sa Mitilene.

<span id="an_20:15">20:15</span> At pagtulak namin doon, ay sumapit kami
nang sumunod na araw sa tapat ng Chio; at nang kinabukasan ay nagsidaong
kami sa Samo; at nang kinabukasan ay nagsirating kami sa Mileto.

<span id="an_20:16">20:16</span> Sapagka't ipinasiya ni Pablo na
lampasan ang Efeso, upang huwag na siyang maggugol ng panahon sa Asia;
sapagka't siya'y nagmamadali upang kung maaari ay dumating sa Jerusalem
sa araw ng Pentecostes.

<span id="an_20:17">20:17</span> At mula sa Mileto ay nagpasugo siya sa
Efeso, at ipinatawag ang mga matanda sa iglesia.

<span id="an_20:18">20:18</span> At nang sila'y magsidating sa kaniya,
ay sinabi niya sa kanila, Nalalaman ninyo, na mula nang unang araw na
ako'y tumungtong sa Asia, kung paano ang pakikisama ko sa inyo sa buong
panahon,

<span id="an_20:19">20:19</span> Na ako'y naglilingkod sa Panginoon ng
buong pagpapakumbaba ng isip, at ng mga luha, at ng mga pagsubok na
dumating sa akin dahil sa mga pagbakay ng mga Judio;

<span id="an_20:20">20:20</span> Kung paanong hindi ko ikinait na
ipahayag sa inyo ang anomang bagay na pakikinabangan, at hayag na
itinuro sa inyo, at sa mga bahay-bahay,

<span id="an_20:21">20:21</span> Na sinasaksihan ko sa mga Judio at
gayon din sa mga Griego ang pagsisisi sa Dios, at ang pananampalataya sa
ating Panginoong Jesucristo.

<span id="an_20:22">20:22</span> At ngayon, narito, ako na natatali sa
espiritu ay pasasa Jerusalem, na hindi nalalaman ang mga bagay na
mangyayari sa akin doon:

<span id="an_20:23">20:23</span> Maliban na pinatotohanan sa akin ng
Espiritu Santo sa bawa't bayan, na sinasabing ang mga tanikala at ang
mga kapighatian ay nagsisipagantay sa akin.

<span id="an_20:24">20:24</span> Datapuwa't hindi ko minamahal ang aking
buhay na waring sa akin ay mahalaga, maganap ko lamang ang aking
katungkulan, at ang ministeriong tinanggap ko sa Panginoong Jesus, na
magpatotoo ng evangelio ng biyaya ng Dios.

<span id="an_20:25">20:25</span> At ngayon, narito, nalalaman ko na
kayong lahat, na aking nilibot na pinangaralan ng kaharian, ay hindi na
ninyo muling makikita pa ang aking mukha.

<span id="an_20:26">20:26</span> Kaya nga pinatotohanan ko sa inyo sa
araw na ito, na ako'y malinis sa dugo ng lahat ng mga tao.

<span id="an_20:27">20:27</span> Sapagka't hindi ko ikinait ang
pagsasaysay sa inyo ng buong kapasiyahan ng Dios.

<span id="an_20:28">20:28</span> Ingatan ninyo ang inyong sarili, at ang
buong kawan, na sa kanila'y ginawa kayo ng Espiritu Santo na mga obispo,
upang pakanin ninyo ang iglesia ng Panginoon na binili niya ng kaniyang
sariling dugo.

<span id="an_20:29">20:29</span> Aking talastas na pagalis ko ay
magsisipasok sa inyo ang mga ganid na lobo, na hindi mangagpapatawad sa
kawan;

<span id="an_20:30">20:30</span> At magsisilitaw sa mga kasamahan din
ninyo ang mga taong mangagsasalita ng mga bagay na masasama, upang
mangagdala ng mga alagad sa kanilang hulihan.

<span id="an_20:31">20:31</span> Kaya nga kayo'y mangagpuyat, na
alalahaning sa loob ng tatlong taon ay hindi ako naglikat sa gabi at
araw ng paalaala sa bawa't isa na may pagluha.

<span id="an_20:32">20:32</span> At ngayo'y ipinagtatagubilin ko kayo sa
Dios, at sa salita ng kaniyang biyaya, na makapagpapatibay, at
makapagbibigay sa inyo ng mana sa kasamahan ng lahat na mga pinapaging
banal.

<span id="an_20:33">20:33</span> Hindi ko inimbot ang pilak ninoman, o
ang ginto, o ang pananamit.

<span id="an_20:34">20:34</span> Nalalaman din ninyo na ang mga kamay na
ito ay nangaglilingkod sa mga kinakailangan ko, at sa aking mga
kasamahan.

<span id="an_20:35">20:35</span> Nagbigay halimbawa ako sa inyo sa lahat
ng mga bagay, na sa ganitong pagpapagal ay dapat kayong magsisaklolo sa
mahihina, at alalahanin ang mga salita ng Panginoong Jesus, na siya rin
ang may sabi, Lalo pang mapalad ang magbigay kay sa tumanggap.

<span id="an_20:36">20:36</span> At nang makapagsalita na siya ng gayon,
ay nanikluhod siya at nanalanging kasama silang lahat.

<span id="an_20:37">20:37</span> At silang lahat ay nagsipanangis nang
di kawasa, at nangagsiyakap sa leeg ni Pablo at siya'y hinagkan nila.

<span id="an_20:38">20:38</span> Na ikinahahapis ng lalo sa lahat ang
salitang sinabi niya, na hindi na nila makikitang muli pa ang kaniyang
mukha. At kanilang inihatid siya sa kaniyang paglalakbay hanggang sa
daong.

<span id="an_21:1">21:1</span> At nang mangyaring kami'y mangakahiwalay
na sa kanila at mangaglayag, ay tuloytuloy na pinunta namin ang Coos, at
nang kinabukasa'y ang Rodas, at buhat doo'y ang Patara:

<span id="an_21:2">21:2</span> At nang aming masumpungan ang isang daong
na dumaraang patungo sa Fenicia, ay nagsilulan kami, at nagsipaglayag.

<span id="an_21:3">21:3</span> At nang matanaw namin ang Chipre, na
maiiwan namin sa dakong kaliwa ay nagsilayag kaming hanggang sa Siria,
at nagsidaong sa Tiro; sapagka't ilulunsad doon ng daong ang kaniyang
lulan.

<span id="an_21:4">21:4</span> At nang masumpungan ang mga alagad, ay
nangatira kami doong pitong araw: at sinabi ng mga ito kay Pablo na sa
pamamagitan ng Espiritu, na huwag siyang tutungtong sa Jerusalem.

<span id="an_21:5">21:5</span> At nang mangyari na maganap namin ang mga
araw na yaon, ay nagsialis kami at nangagpatuloy sa aming paglalakbay:
at silang lahat, pati ng mga asawa at mga anak, ay humatid sa amin sa
aming paglalakad hanggang sa labas ng bayan: at sa paninikluhod namin sa
baybayin, kami'y nagsipanalangin, at nangagpaalaman sa isa't isa;

<span id="an_21:6">21:6</span> At nagsilulan kami sa daong, datapuwa't
sila'y muling nagsiuwi sa bahay.

<span id="an_21:7">21:7</span> At nang aming matapos ang paglalayag
buhat sa Tiro, ay nagsidating kami sa Tolemaida; at kami'y nagsibati sa
mga kapatid, at kami'y nagsitahan sa kanilang isang araw.

<span id="an_21:8">21:8</span> At nang kinabukasan ay nagsialis kami, at
nagsidating sa Cesarea: at sa pagpasok namin sa bahay ni Felipe na
evangelista, na isa sa pito, ay nagsitahan kaming kasama niya.

<span id="an_21:9">21:9</span> Ang tao ngang ito'y may apat na anak na
binibini, na nagsisipanghula.

<span id="an_21:10">21:10</span> At sa pagtira namin doong ilang araw,
ay dumating na galing sa Judea ang isang propeta, na nagngangalang
Agabo.

<span id="an_21:11">21:11</span> At paglapit sa amin, at pagkakuha ng
pamigkis ni Pablo, ay ginapos niya ang kaniyang sariling mga paa't
kamay, at sinabi, Ganito ang sabi ng Espiritu Santo, Ganitong gagapusin
ng mga Judio sa Jerusalem ang lalaking may-ari ng pamigkis na ito, at
siya'y kanilang ibibigay sa mga kamay ng mga Gentil.

<span id="an_21:12">21:12</span> At nang marinig namin ang mga bagay na
ito, kami at gayon din ang nangaroroon doon ay nagsipamanhik sa kaniya
na huwag ng umahon sa Jerusalem.

<span id="an_21:13">21:13</span> Nang magkagayo'y sumagot si Pablo,
Anong ginagawa ninyo, na nagsisitangis at dinudurog ang aking puso?
sapagka't ako'y nahahanda na hindi lamang gapusin, kundi mamatay rin
naman sa Jerusalem dahil sa pangalan ng Panginoong Jesus.

<span id="an_21:14">21:14</span> At nang hindi siya pahikayat ay
nagsitigil kami, na nagsisipagsabi, Mangyari ang kalooban ng Panginoon.

<span id="an_21:15">21:15</span> At pagkatapos ng mga araw na ito ay
binuhat namin ang aming daladalahan at nagsiahon kami sa Jerusalem.

<span id="an_21:16">21:16</span> At nagsisama naman sa aming mula sa
Cesarea ang ilan sa mga alagad, at kanilang isinama ang isang Mnason, na
taga Chipre, isa sa mga kaunaunahang alagad, na sa kaniya kami
magsisipanuluyan.

<span id="an_21:17">21:17</span> At nang magsidating kami sa Jerusalem,
ay tinanggap kami ng mga kapatid na may kagalakan.

<span id="an_21:18">21:18</span> At nang sumunod na araw ay pumaroon si
Pablo na kasama kami kay Santiago; at ang lahat ng mga matanda ay
nangaroroon.

<span id="an_21:19">21:19</span> At nang sila'y mangabati na niya, ay
isaisang isinaysay niya sa kanila ang mga bagay na ginawa ng Dios sa mga
Gentil sa pamamagitan ng kaniyang ministerio.

<span id="an_21:20">21:20</span> At sila, nang kanilang marinig yaon, ay
niluwalhati ang Dios; at sa kaniya'y sinabi nila, Nakikita mo na,
kapatid, kung ilang libo-libo ang mga Judio na nagsisisampalataya; at
silang lahat ay pawang masisikap sa kautusan.

<span id="an_21:21">21:21</span> At nabalitaan nila tungkol sa iyo, na
itinuturo mo sa lahat ng mga Judio na nangasa mga Gentil na magsihiwalay
kay Moises, na sinasabi mo sa kanila na huwag tuliin ang kanilang mga
anak ni mangagsilakad ng ayon sa mga kaugalian.

<span id="an_21:22">21:22</span> Ano nga baga ito? tunay na kanilang
mababalitaang dumating ka.

<span id="an_21:23">21:23</span> Gawin mo nga itong sinasabi namin sa
iyo: Mayroon kaming apat katao na may panata sa kanilang sarili;

<span id="an_21:24">21:24</span> Isama mo sila, maglinis kang kasama
nila, at pagbayaran mo ang kanilang magugugol, upang sila'y mangagpaahit
ng kanilang mga ulo: at maalaman ng lahat na walang katotohanan ang mga
bagay na kanilang nabalitaan tungkol sa iyo; kundi ikaw rin naman ay
lumalakad ng maayos na tumutupad ng kautusan.

<span id="an_21:25">21:25</span> Nguni't tungkol sa mga Gentil na
nagsisisampalataya, ay sinulatan namin, na pinagpayuhang sila'y
magsiilag sa mga inihain sa mga diosdiosan, at sa dugo, at sa binigti,
at sa pakikiapid.

<span id="an_21:26">21:26</span> Nang magkagayo'y isinama ni Pablo ang
mga tao, at nang sumunod na araw nang makapaglinis na siyang kasama nila
ay pumasok sa templo, na isinasaysay ang katuparan ng mga araw ng
paglilinis, hanggang sa ihain ang haing patungkol sa bawa't isa sa
kanila.

<span id="an_21:27">21:27</span> At nang halos tapos na ang pitong araw,
ang mga Judiong taga Asia, nang siya'y makita nila sa templo, ay
kanilang ginulo ang buong karamihan at siya'y kanilang dinakip,

<span id="an_21:28">21:28</span> Na nangagsisigawan, Mga lalaking taga
Israel, magsitulong kayo: Ito ang tao na nagtuturo sa mga tao sa lahat
ng dako laban sa bayan, at sa kautusan, at sa dakong ito; at bukod pa sa
rito'y nagdala rin siya ng mga Griego sa templo, at dinungisan itong
dakong banal.

<span id="an_21:29">21:29</span> Sapagka't nakita muna nila na kasama
niya sa bayan si Trofimo taga Efeso, na sinapantaha nilang ipinasok ni
Pablo sa templo.

<span id="an_21:30">21:30</span> At ang buong bayan ay napakilos, at ang
mga tao'y samasamang nagsipanakbuhan; at kanilang sinunggaban si Pablo,
at siya'y kinaladkad na inilabas sa templo: at pagdaka'y inilapat ang
mga pinto.

<span id="an_21:31">21:31</span> At samantalang pinagpipilitan nilang
siya'y patayin, ay dumating ang balita sa pangulong kapitan ng pulutong,
na ang buong Jerusalem ay nasa kaguluhan.

<span id="an_21:32">21:32</span> At pagdaka'y kumuha siya ng mga kawal
at mga senturion, at sumagasa sa kanila: at sila, nang kanilang makita
ang pangulong kapitan at ang mga kawal ay nagsitigil ng paghampas kay
Pablo.

<span id="an_21:33">21:33</span> Nang magkagayo'y lumapit ang pangulong
kapitan, at tinangnan siya, at siya'y ipinagapos ng dalawang tanikala;
at itinanong kung sino siya, at kung ano ang ginawa niya.

<span id="an_21:34">21:34</span> At iba'y sumisigaw ng isang bagay, ang
iba'y iba naman, sa gitna ng karamihan: at nang hindi niya maunawa ang
katotohanan dahil sa kaguluhan, ay ipinadala siya sa kuta.

<span id="an_21:35">21:35</span> At nang siya'y dumating sa hagdanan ay
nangyari na siya'y binuhat ng mga kawal dahil sa pagagaw ng karamihan;

<span id="an_21:36">21:36</span> Sapagka't siya'y sinusundan ng
karamihan ng mga tao, na nangagsisigawan, Alisin siya.

<span id="an_21:37">21:37</span> At nang ipapasok na si Pablo sa kuta,
ay kaniyang sinabi sa pangulong kapitan, Mangyayari bagang magsabi ako
sa iyo ng anoman? At sinabi niya, Marunong ka baga ng Griego?

<span id="an_21:38">21:38</span> Hindi nga baga ikaw yaong Egipcio, na
nang mga nakaraang araw ay nanghihikayat sa kaguluhan at nagdala sa
ilang ng apat na libong katao na mga Mamamatay-tao?

<span id="an_21:39">21:39</span> Datapuwa't sinabi ni Pablo, Ako'y
Judio, na taga Tarso sa Cilicia, isang mamamayan ng bayang hindi
kakaunti ang kahalagahan: at ipinamamanhik ko sa iyo, na ipahintulot mo
sa aking magsalita sa bayan.

<span id="an_21:40">21:40</span> At nang siya'y mapahintulutan na niya,
si Pablo, na nakatayo sa hagdanan, inihudyat ang kamay sa bayan; at nang
tumahimik nang totoo, siya'y nagsalita sa kanila sa wikang Hebreo, na
sinasabi,

<span id="an_22:1">22:1</span> Mga kapatid na lalake at mga magulang,
pakinggan ninyo ang pagsasanggalang na gagawin ko ngayon sa harapan
ninyo.

<span id="an_22:2">22:2</span> At nang marinig nilang sila'y kinakausap
niya sa wikang Hebreo, ay lalo pang tumahimik sila: at sinabi niya,

<span id="an_22:3">22:3</span> Ako'y Judio, na ipinanganak sa Tarso ng
Cilicia, datapuwa't pinapagaral sa bayang ito, sa paanan ni Gamaliel, na
tinuruan alinsunod sa mahigpit na kaparaanan ng kautusan ng ating mga
magulang, palibhasa'y masikap tungkol sa Dios, na gaya ninyong lahat
ngayon:

<span id="an_22:4">22:4</span> At aking pinagusig ang Daang ito hanggang
sa mamatay, na tinatalian at ipinapasok sa mga bilangguan ang mga lalake
at gayon din ang mga babae.

<span id="an_22:5">22:5</span> Gaya rin naman ng pangulong saserdote na
nagpapatotoo sa akin, at ang buong kapulungan ng matatanda: na sa kanila
nama'y tumanggap ako ng mga sulat sa mga kapatid, at naglakbay ako sa
Damasco upang dalhin ko namang mga gapos sa Jerusalem ang nangaroroon
upang parusahan.

<span id="an_22:6">22:6</span> At nangyari, na, samantalang ako'y
naglalakbay, at nalalapit na sa Damasco, nang magtatanghaling tapat,
biglang nagliwanag mula sa langit ang isang malaking ilaw sa palibot ko.

<span id="an_22:7">22:7</span> At ako'y nasubasob sa lupa, at narinig ko
ang isang tinig na nagsasabi sa akin, Saulo, Saulo, bakit mo ako
pinaguusig?

<span id="an_22:8">22:8</span> At ako'y sumagot, Sino ka baga,
Panginoon? At sinabi niya sa akin, Ako'y si Jesus na taga Nazaret, na
iyong pinaguusig.

<span id="an_22:9">22:9</span> At sa katotohana'y nakita ng mga
kasamahan ko ang ilaw, datapuwa't hindi nila narinig ang tinig na
nagsalita sa akin.

<span id="an_22:10">22:10</span> At sinabi ko, Ano ang gagawin ko,
Panginoon? At sinabi sa akin ng Panginoon, Magtindig ka, at pumaroon ka
sa Damasco; at doo'y sasabihin sa iyo ang lahat ng mga bagay na
itinalagang gagawin mo.

<span id="an_22:11">22:11</span> At nang hindi ako makakita dahil sa
kaningningan ng ilaw na yaon, palibhasa'y inakay ako sa kamay ng mga
kasamahan ko, ay pumasok ako sa Damasco.

<span id="an_22:12">22:12</span> At isang Ananias, lalaking masipag sa
kabanalan ayon sa kautusan, na may mabuting katunayan ng lahat ng mga
Judiong nagsisitahan doon,

<span id="an_22:13">22:13</span> Ay lumapit sa akin, at natatayo sa tabi
ko ay nagsabi sa akin, Kapatid na Saulo, tanggapin mo ang iyong
paningin. At nang oras ding yao'y tumingin ako sa kaniya.

<span id="an_22:14">22:14</span> At sinabi niya, Ang Dios ng ating mga
magulang ay itinalaga ka upang mapagkilala mo ang kaniyang kalooban, at
makita mo ang Banal, at marinig mo ang isang tinig mula sa kaniyang
bibig.

<span id="an_22:15">22:15</span> Sapagka't magiging saksi ka niya sa
lahat ng mga tao tungkol sa mga bagay na iyong nakita at narinig.

<span id="an_22:16">22:16</span> At ngayon bakit ka tumitigil? magtindig
ka, at ikaw ay magbautismo, at hugasan mo ang iyong mga kasalanan, na
tumatawag sa kaniyang pangalan.

<span id="an_22:17">22:17</span> At nangyari, na, nang ako'y makabalik
na sa Jerusalem, at nang ako'y nananalangin sa templo ay nawalan ako ng
diwa,

<span id="an_22:18">22:18</span> At siya'y nakita ko na nagsasabi sa
akin, Magmadali ka, at umalis ka agad sa Jerusalem; sapagka't hindi nila
tatanggapin sa iyo ang patotoo tungkol sa akin.

<span id="an_22:19">22:19</span> At aking sinabi, Panginoon,
napagtatalastas nila na ako ang nagbilanggo at humampas sa bawa't
sinagoga sa mga nagsisisampalataya sa iyo:

<span id="an_22:20">22:20</span> At nang ibubo ang dugo ni Estebang
iyong saksi, ay ako nama'y nakatayo sa malapit, at sinasangayunan ko, at
iningatan ko ang mga damit ng sa kaniya'y nagsipatay.

<span id="an_22:21">22:21</span> At sinabi niya sa akin, Yumaon ka:
sapagka't susuguin kita sa malayo sa mga Gentil.

<span id="an_22:22">22:22</span> At kanilang pinakinggan siya hanggang
sa salitang ito; at sila'y nangagtaas ng kanilang tinig, at nangagsabi,
Alisin sa lupa ang isang gayong tao: sapagka't hindi marapat na siya'y
mabuhay.

<span id="an_22:23">22:23</span> At samantalang sila'y nangagsisigawan,
at ipinaghahagisan ang kanilang mga damit, at nangagsasabog ng alabok sa
hangin,

<span id="an_22:24">22:24</span> Ay ipinagutos ng pangulong kapitan na
siya'y ipasok sa kuta, na ipinaguutos na siya'y sulitin sa pamamagitan
ng hampas, upang maalaman niya kung sa anong kadahilanan sila'y
nangagsigawan ng gayon laban sa kaniya.

<span id="an_22:25">22:25</span> At nang siya'y kanilang magapos na ng
mga panaling katad, ay sinabi ni Pablo sa senturiong nakatayo sa
malapit, Matuwid baga sa iyo na hampasin ang isang taong taga Roma, na
hindi pa nahahatulan?

<span id="an_22:26">22:26</span> At nang ito'y marinig ng senturion, ay
naparoon siya sa pangulong kapitan at sa kaniya'y ipinagbigay-alam, na
sinasabi, Ano baga ang gagawin mo? sapagka't ang taong ito ay taga Roma.

<span id="an_22:27">22:27</span> At lumapit ang pangulong kapitan at
sinabi sa kaniya, Sabihin mo sa akin, ikaw baga'y taga Roma? At sinabi
niya, Oo.

<span id="an_22:28">22:28</span> At sumagot ang pangulong kapitan,
Binili ko ng totoong mahal ang pagkamamamayang ito. At sinabi ni Pablo,
Nguni't ako'y katutubong taga Roma.

<span id="an_22:29">22:29</span> Pagkaraka nga'y nagsilayo sa kaniya ang
mga sa kaniya sana'y susulit: at ang pangulong kapitan din naman ay
natakot nang maalamang siya'y taga Roma, at dahil sa pagkagapos niya sa
kaniya.

<span id="an_22:30">22:30</span> Datapuwa't nang kinabukasan, sa
pagkaibig na matanto ang katunayan kung bakit siya'y isinakdal ng mga
Judio, ay kaniyang pinawalan siya, at pinapagpulong ang mga pangulong
saserdote at ang buong Sanedrin, at ipinapanaog si Pablo at iniharap sa
kanila.

<span id="an_23:1">23:1</span> At si Pablo, na tumititig na mabuti sa
Sanedrin, ay nagsabi, Mga kapatid na lalake, ako'y nabuhay sa harapan ng
Dios sa buong kabutihan ng budhi hanggang sa mga araw na ito.

<span id="an_23:2">23:2</span> At ipinagutos ng dakilang saserdoteng si
Ananias sa mga nalalapit sa kaniya na siya'y saktan sa bibig.

<span id="an_23:3">23:3</span> Nang magkagayo'y sinabi sa kaniya ni
Pablo, sasaktan ka ng Dios, ikaw na pinaputing pader: at nakaupo ka baga
upang ako'y hatulan mo ayon sa kautusan, at ako'y sinasaktan mo ng laban
sa kautusan?

<span id="an_23:4">23:4</span> At sinabi ng nangakatayo sa malapit,
Nilalait mo ang dakilang saserdote ng Dios?

<span id="an_23:5">23:5</span> At sinabi ni Pablo, Hindi ko nalalaman,
mga kapatid na lalake, na siya'y dakilang saserdote: sapagka't
nasusulat, Huwag kang magsasalita ng masama sa isang pinuno ng iyong
bayan.

<span id="an_23:6">23:6</span> Datapuwa't nang matalastas ni Pablo na
ang isang bahagi ay mga Saduceo at ang iba'y mga Fariseo, ay sumigaw
siya sa Sanedrin, Mga kapatid na lalake, ako'y Fariseo, anak ng mga
Fariseo: ako'y sinisiyasat tungkol sa pagasa at pagkabuhay na maguli ng
mga patay.

<span id="an_23:7">23:7</span> At nang masabi na niya ang gayon,
nangyari ang isang pagtatalo sa mga Fariseo at sa mga Saduceo; at
nagkabahabahagi ang kapulungan.

<span id="an_23:8">23:8</span> Sapagka't sinasabi ng mga Saduceo na
walang pagkabuhay na maguli, ni anghel, ni espiritu; datapuwa't kapuwa
pinaniniwalaan ng mga Fariseo.

<span id="an_23:9">23:9</span> At nagkaroon ng malaking sigawan, at
nagsitindig ang ilan sa mga eskriba na kakampi ng mga Fariseo, at
nakikipagtalo, na nagsipagsabi, Wala kaming masumpungang anomang
kasalanan sa taong ito: at ano kung siya'y kinausap man ng isang
espiritu, o ng isang anghel?

<span id="an_23:10">23:10</span> At nang magkaroon ng malaking
pagtatalo, sa takot ng pangulong kapitan na baka pagwaraywarayin nila si
Pablo, ay pinapanaog ang mga kawal at ipinaagaw siya sa gitna nila, at
siya'y ipinasok sa kuta.

<span id="an_23:11">23:11</span> At nang sumunod na gabi ay lumapit sa
kaniya ang Panginoon, at sinabi, Laksan mo ang iyong loob: sapagka't
kung paano ang pagkapatotoo mo tungkol sa akin sa Jerusalem, ay
kailangang patotohanan mo rin gayon sa Roma.

<span id="an_23:12">23:12</span> At nang araw na, ay nangagkatipon ang
mga Judio, at sila'y nangagpanata sa ilalim ng sumpa, na nagsisipagsabi
na hindi sila kakain ni iinom man hanggang sa kanilang mapatay si Pablo.

<span id="an_23:13">23:13</span> At mahigit sa apat na pu ang mga
nagsipanumpa ng ganito.

<span id="an_23:14">23:14</span> At sila'y nagsiparoon sa mga pangulong
saserdote at sa mga matanda, at nangagsabi, Kami ay nangagpanata sa
ilalim ng mahigpit na sumpa, na hindi titikim ng anoman hanggang sa
mapatay namin si Pablo.

<span id="an_23:15">23:15</span> Ngayon nga kayo pati ng Sanedrin ay
mangagpahiwatig sa pangulong kapitan na siya'y ipapanaog niya sa inyo,
na waring ibig ninyong mahatulan ng lalong ganap ang sakdal tungkol sa
kaniya: at kami, bago siya dumating ay nangahanda upang siya'y patayin.

<span id="an_23:16">23:16</span> Datapuwa't ang anak na lalake ng
kapatid na babae ni Pablo ay narinig ang tungkol sa kanilang pagbabakay,
at siya'y naparoon at pumasok sa kuta at isinaysay kay Pablo.

<span id="an_23:17">23:17</span> At tinawag ni Pablo ang isa sa mga
senturion, at sinabi, Dalhin mo ang binatang ito sa pangulong kapitan;
sapagka't siya'y may isang bagay na sasabihin sa kaniya.

<span id="an_23:18">23:18</span> Kaya't siya'y kinuha, at dinala siya sa
pangulong kapitan, at sinabi, Tinawag ako ng bilanggong si Pablo, at
ipinamanhik sa aking dalhin ko sa iyo ang binatang ito, na may isang
bagay na sasabihin sa iyo.

<span id="an_23:19">23:19</span> At tinangnan siya ng pangulong kapitan
sa kamay, at pagtabi ay lihim na tinanong siya, Ano yaong sasabihin mo
sa akin?

<span id="an_23:20">23:20</span> At sinabi niya, Pinagkasunduan ng mga
Judio na sa iyo'y ipamanhik na iyong ipapanaog bukas si Pablo sa
Sanedrin, na waring ikaw ay may sisiyasating lalong ganap tungkol sa
kaniya.

<span id="an_23:21">23:21</span> Huwag ka ngang palamuyot sa kanila:
sapagka't binabakayan siya ng mahigit na apat na pung katao sa kanila,
na nangagsipagpanata sa ilalim ng sumpa, na hindi kakain ni iinom man
hanggang sa siya'y kanilang mapatay: at ngayo'y nangahahanda sila, na
nangaghihintay ng pangako mo.

<span id="an_23:22">23:22</span> Kaya't pinaalis ng pangulong kapitan
ang binata, na ipinagbilin sa kaniya, Huwag mong sasabihin sa kanino man
na ipinahiwatig mo sa akin ang mga bagay na ito.

<span id="an_23:23">23:23</span> At kaniyang tinawag ang dalawa sa mga
senturion, at sinabi, Ihanda ninyo ang dalawang daang kawal upang
magsiparoon hanggang sa Cesarea, at pitong pung kabayuhan, at dalawang
daang sibatan, sa ikatlong oras ng gabi:

<span id="an_23:24">23:24</span> At pinapaghanda niya sila ng mga hayop,
upang mapagsakyan kay Pablo, at siya'y maihatid na walang panganib kay
Felix na gobernador.

<span id="an_23:25">23:25</span> At siya'y sumulat ng isang sulat, na
ganito:

<span id="an_23:26">23:26</span> Si Claudio Lisias sa kagalanggalang na
gobernador Felix, bumabati.

<span id="an_23:27">23:27</span> Ang taong ito'y hinuli ng mga Judio, at
papatayin na lamang sana nila, nang dumalo akong may kasamang mga kawal
at siya'y iniligtas ko, nang mapagtantong siya'y isang taga Roma.

<span id="an_23:28">23:28</span> At sa pagkaibig kong mapagunawa ang
dahilan kung bakit siya'y kanilang isinakdal, ay ipinanaog ko siya sa
kanilang Sanedrin:

<span id="an_23:29">23:29</span> Na nasumpungan ko na siya'y kanilang
isinasakdal sa mga suliranin tungkol sa kanilang kautusan, datapuwa't
walang anomang sakdal laban sa kaniya na marapat sa kamatayan o sa
tanikala.

<span id="an_23:30">23:30</span> At nang ipakilala sa akin na may banta
laban sa taong iyan, ay ipinadala ko siya agad sa iyo, na aking
ipinagbilin din sa mga sa kaniya'y nangagsasakdal na mangagsalita sa
harapan mo laban sa kaniya.

<span id="an_23:31">23:31</span> Kaya't ang mga kawal, alinsunod sa
iniutos sa kanila, ay kinuha si Pablo at dinala siya sa gabi sa
Antipatris.

<span id="an_23:32">23:32</span> Datapuwa't nang kinabukasan ay
pinabayaan nilang samahan siya ng mga kabayuhan, at nangagbalik sa kuta:

<span id="an_23:33">23:33</span> At sila, nang sila'y magsidating sa
Cesarea at maibigay ang sulat sa gobernador, ay iniharap din si Pablo sa
harapan niya.

<span id="an_23:34">23:34</span> At nang mabasa niya ito, ay itinanong
niya kung taga saang lalawigan siya; at nang maalamang siya'y taga
Cilicia,

<span id="an_23:35">23:35</span> Pakikinggan kitang lubos, ang sabi
niya, pagdating naman ng mga nagsisipagsakdal sa iyo: at ipinagutos na
siya'y ingatan sa palasio ni Herodes.

<span id="an_24:1">24:1</span> At pagkaraan ng limang araw ay lumusong
ang pangulong saserdoteng si Ananias na kasama ang ilang matatanda, at
ang isang Tertulo na mananalumpati; at sila'y nangagbigay-alam sa
gobernador laban kay Pablo.

<span id="an_24:2">24:2</span> At nang siya'y tawagin, si Tertulo ay
nagpasimulang isakdal siya, na sinasabi, Yamang dahil sa iyo'y
nangagtatamo kami ng malaking kapayapaan, at sa iyong kalinga ay napawi
sa bansang ito ang mga kasamaan,

<span id="an_24:3">24:3</span> Ay tinatanggap namin ito sa lahat ng mga
paraan at sa lahat ng mga dako, kagalanggalang na Felix, ng buong
pagpapasalamat.

<span id="an_24:4">24:4</span> Datapuwa't, nang huwag akong makabagabag
pa sa iyo, ay ipinamamanhik ko sa iyo na pakinggan mo kami sa iyong
kagandahang loob sa ilang mga salita.

<span id="an_24:5">24:5</span> Sapagka't nangasumpungan namin ang taong
ito'y isang taong mapangulo at mapagbangon ng mga paghihimagsik sa gitna
ng lahat ng mga Judio sa buong sanglibutan, at namiminuno sa sekta ng
mga Nazareno:

<span id="an_24:6">24:6</span> Na kaniya rin namang pinagsisikapang
lapastanganin ang templo: na siya ring dahil ng aming inihuli:

<span id="an_24:7">24:7</span> Datapuwa't dumating ang pangulong
pinunong si Lysias at sapilitang inagaw siya sa aming mga kamay.

<span id="an_24:8">24:8</span> Na mapagtatalastas mo, sa iyong
pagsisiyasat sa kaniya, ang lahat ng mga bagay na ito na laban sa
kaniya'y isinasakdal namin.

<span id="an_24:9">24:9</span> At nakianib naman ang mga Judio sa
pagsasakdal, na pinatutunayan na ang mga bagay na ito'y gayon nga.

<span id="an_24:10">24:10</span> At nang siya'y mahudyatan ng gobernador
upang magsalita, si Pablo ay sumagot, Yamang nalalaman ko na ikaw ay
hukom sa loob ng maraming mga taon sa bansang ito, ay masiglang gagawin
ko ang aking pagsasanggalang:

<span id="an_24:11">24:11</span> Sapagka't napagtatalastas mo na wala
pang labingdalawang araw buhat nang ako'y umahon sa Jerusalem upang
sumamba:

<span id="an_24:12">24:12</span> At ni hindi nila ako nasumpungan sa
templo na nakikipagtalo sa kanino man o kaya'y nanggugulo sa karamihan,
ni sa mga sinagoga, ni sa bayan.

<span id="an_24:13">24:13</span> Ni hindi rin mapatutunayan nila sa iyo
ang mga bagay na ngayo'y kanilang isinasakdal laban sa akin.

<span id="an_24:14">24:14</span> Nguni't ito ang ipinahahayag ko sa iyo,
na ayon sa Daan na kanilang tinatawag na sekta, ay gayon ang
paglilingkod ko sa Dios ng aming mga magulang, na sinasampalatayanan ang
lahat ng mga bagay na alinsunod sa kautusan, at nangasusulat sa mga
propeta;

<span id="an_24:15">24:15</span> Na may pagasa sa Dios, na siya rin
namang hinihintay nila, na magkakaroon ng pagkabuhay na maguli ng mga
ganap at gayon din ng mga di ganap.

<span id="an_24:16">24:16</span> Na dahil nga rito'y lagi rin akong
nagsasanay upang magkaroon ng isang budhing walang kapaslangan sa Dios
at sa mga tao.

<span id="an_24:17">24:17</span> At nang makaraan nga ang ilang mga taon
ay naparito ako upang magdala ng mga limos sa aking bansa, at ng mga
hain:

<span id="an_24:18">24:18</span> Na ganito nila ako nasumpungang
pinalinis sa templo, na walang kasamang karamihan, ni wala ring
kaguluhan: datapuwa't mayroon doong ilang mga Judiong galing sa Asia.

<span id="an_24:19">24:19</span> Na dapat magsiparito sa harapan mo, at
mangagsakdal, kung may anomang laban sa akin.

<span id="an_24:20">24:20</span> O kaya'y ang mga tao ring ito ang
mangagsabi kung anong masamang gawa ang nasumpungan nila nang ako'y
nakatayo sa harapan ng Sanedrin,

<span id="an_24:21">24:21</span> Maliban na sa isang tinig na ito na
aking isinigaw nang nakatayo sa gitna nila, Tungkol sa pagkabuhay na
maguli ng mga patay ako'y pinaghahatulan sa harapan ninyo sa araw na
ito.

<span id="an_24:22">24:22</span> Datapuwa't si Felix, na may lalong
ganap nang pagkatalastas tungkol sa Daan, ay ipinagpaliban sila, na
sinasabi, Paglusong ni Lisias na pangulong kapitan, ay pasisiyahan ko
ang inyong usap.

<span id="an_24:23">24:23</span> At iniutos niya sa senturion na siya'y
tanuran at siya'y pagbigyang-loob; at huwag ipagbawal sa kanino mang mga
kaibigan niya na siya'y paglingkuran.

<span id="an_24:24">24:24</span> Datapuwa't nang makaraan ang ilang mga
araw, si Felix ay dumating na kasama si Drusila, na kaniyang asawa, na
isang Judia, at ipinatawag si Pablo, at siya'y pinakinggan tungkol sa
pananampalataya kay Cristo Jesus.

<span id="an_24:25">24:25</span> At samantalang siya'y nagsasalaysay
tungkol sa katuwiran, at sa sariling pagpipigil, at sa paghuhukom na
darating, ay nangilabot si Felix, at sumagot, Ngayo'y humayo ka; at
pagkakaroon ko ng kaukulang panahon ay ipatatawag kita.

<span id="an_24:26">24:26</span> Kaniyang inaasahan din naman na siya'y
bibigyan ni Pablo ng salapi: kaya naman lalong madalas na ipinatatawag
siya, at sa kaniya'y nakikipagusap.

<span id="an_24:27">24:27</span> Datapuwa't nang maganap ang dalawang
taon, si Felix ay hinalinhan ni Porcio Festo; at sa pagkaibig ni Felix
na siya'y kalugdan ng mga Judio, ay pinabayaan sa mga tanikala si Pablo.

<span id="an_25:1">25:1</span> Nang makapasok na nga si Festo sa
lalawigan, pagkaraan ng tatlong araw ay umahon sa Jerusalem mula sa
Cesarea.

<span id="an_25:2">25:2</span> At ang mga pangulong saserdote at ang mga
maginoo sa mga Judio ay nangagbigay-alam sa kaniya laban kay Pablo; at
siya'y kanilang pinamanhikan,

<span id="an_25:3">25:3</span> Na humihingi ng lingap laban sa kaniya,
na siya'y ipahatid sa Jerusalem; na binabakayan upang siya'y mapatay sa
daan.

<span id="an_25:4">25:4</span> Gayon ma'y sumagot si Festo, na si Pablo
ay tinatanuran sa Cesarea, at siya'y paroroon sa lalong madaling
panahon.

<span id="an_25:5">25:5</span> Kaya nga, sinabi niya, ang mga may
kapangyarihan sa inyo ay magsisamang lumusong sa akin, at kung may
anomang pagkakasala ang taong ito, ay isakdal siya nila.

<span id="an_25:6">25:6</span> At nang siya'y makatira na sa kanila na
hihigit sa walo o sangpung araw, ay lumusong siya sa Cesarea: at nang
kinabukasa'y lumuklok siya sa hukuman, at ipinaharap sa kaniya si Pablo.

<span id="an_25:7">25:7</span> At nang siya'y dumating, ay niligid siya
ng mga Judio na nagsilusong na galing sa Jerusalem, na may dalang marami
at mabibigat na sakdal laban sa kaniya, na pawang hindi nila
mapatunayan;

<span id="an_25:8">25:8</span> Samantalang sinasabi ni Pablo sa kaniyang
pagsasanggalang, Laban man sa kautusan ng mga Judio, ni laban sa templo,
ni laban kay Cesar, ay hindi ako nagkakasala ng anoman.

<span id="an_25:9">25:9</span> Datapuwa't si Festo, sa pagkaibig na
siya'y kalugdan ng mga Judio, ay sumagot kay Pablo, at nagsabi, Ibig mo
bagang umahon sa Jerusalem, at doon ka hatulan sa mga bagay na ito sa
harapan ko?

<span id="an_25:10">25:10</span> Datapuwa't sinabi ni Pablo, Nakatayo
ako sa harapan ng hukuman ni Cesar, na doon ako dapat hatulan: wala
akong ginawang anomang kasamaan sa mga Judio, gaya rin naman ng
pagkatalastas mong mabuti.

<span id="an_25:11">25:11</span> Kung ako nga'y isang makasalanan, at
nakagawa ng anomang bagay na marapat sa kamatayan, ay hindi ako
tumatangging mamatay; datapuwa't kung walang katotohanan ang mga bagay
na ipinagsasakdal ng mga ito laban sa akin, ay hindi ako maibibigay
ninoman sa kanila. Maghahabol ako kay Cesar.

<span id="an_25:12">25:12</span> Nang magkagayon si Festo, nang
makapagpanayam na sa Sanedrin, ay sumagot, Naghabol ka kay Cesar; kay
Cesar ka paparoon.

<span id="an_25:13">25:13</span> Nang makaraan nga ang ilang mga araw,
si Agripa na hari at si Bernice ay nangagsidating sa Cesarea, at
nagsibati kay Festo.

<span id="an_25:14">25:14</span> At nang sila'y magsitira roong maraming
araw, ay isinaysay ni Festo sa hari ang usapin ni Pablo, na sinasabi,
May isang taong bilanggo na iniwan ni Felix:

<span id="an_25:15">25:15</span> Tungkol sa kaniya nang ako'y nasa
Jerusalem, ang mga pangulong saserdote at ang mga matanda sa mga Judio
ay nangagbigay-alam sa akin, na hinihinging ako'y humatol laban sa
kaniya.

<span id="an_25:16">25:16</span> Sa kanila'y aking isinagot, na hindi
kaugalian ng mga taga Roma na ibigay ang sinomang tao, hanggang hindi
nahaharap ang isinasakdal sa mga nagsisipagsakdal, at siya'y magkaroon
ng pagkakataong makagawa ng kaniyang pagsasanggalang tungkol sa sakdal
laban sa kaniya.

<span id="an_25:17">25:17</span> Nang sila nga'y mangagkatipon dito, ay
hindi ako nagpaliban, kundi nang sumunod na araw ay lumuklok ako sa
hukuman, at ipinaharap ko ang tao.

<span id="an_25:18">25:18</span> Tungkol sa kaniya, nang magsitindig ang
mga nagsisipagsakdal, ay walang anomang sakdal na masamang bagay na
maiharap sila na gaya ng aking sinapantaha;

<span id="an_25:19">25:19</span> Kundi may ilang mga suliranin laban sa
kaniya tungkol sa kanilang sariling relihion, at sa isang Jesus, na
namatay, na pinatutunayan ni Pablo na ito'y buhay.

<span id="an_25:20">25:20</span> At ako, palibhasa'y naguguluhan tungkol
sa kung paano kayang mapagsisiyasat ang mga bagay na ito, ay itinanong
ko kung ibig niyang pumaroon sa Jerusalem at doon siya hatulan tungkol
sa mga bagay na ito.

<span id="an_25:21">25:21</span> Datapuwa't nang makapaghabol na si
Pablo na siya'y ingatan upang hatulan ng emperador, ay ipinagutos kong
ingatan siya hanggang sa siya'y maipadala ko kay Cesar.

<span id="an_25:22">25:22</span> At sinabi ni Agripa kay Festo, Ibig ko
rin sanang mapakinggan ang tao. Bukas, sinasabi niya, siya'y
mapapakinggan mo.

<span id="an_25:23">25:23</span> Kaya't nang kinabukasan, nang dumating
si Agripa, at si Bernice, na may malaking karilagan, at nang
mangakapasok na sila sa hukuman na kasama ang mga pangulong kapitan at
ang mga maginoo sa bayan, sa utos ni Festo ay ipinasok si Pablo.

<span id="an_25:24">25:24</span> At sinabi ni Festo, Haring Agripa, at
lahat ng mga lalaking nangariritong kasama namin, nakikita ninyo ang
taong ito, na tungkol sa kaniya'y nagsasakdal sa akin sa Jerusalem at
dito naman ang buong karamihan ng mga Judio, na nangagsisigawang hindi
marapat na siya'y mabuhay pa.

<span id="an_25:25">25:25</span> Datapuwa't aking nasumpungang siya'y
walang anomang ginawang marapat sa kamatayan: at sapagka't siya rin ay
naghabol sa emperador ay ipinasiya kong siya'y ipadala.

<span id="an_25:26">25:26</span> Tungkol sa kaniya'y wala akong alam na
tiyak na bagay na maisusulat sa aking panginoon. Kaya dinala ko siya sa
harapan ninyo, at lalong-lalo na sa harapan mo, haring Agripa, upang,
pagkatapos ng pagsisiyasat, ay magkaroon ng sukat na maisulat.

<span id="an_25:27">25:27</span> Sapagka't inaakala kong di katuwiran,
na sa pagpapadala ng isang bilanggo, ay hindi magpahiwatig naman ng mga
sakdal laban sa kaniya.

<span id="an_26:1">26:1</span> At sinabi ni Agripa kay Pablo,
Ipinahihintulot sa iyong magsaysay ka sa ganang iyo. Nang magkagayo'y
iniunat ni Pablo ang kaniyang kamay, at ginawa ang kaniyang
pagsasanggalang:

<span id="an_26:2">26:2</span> Ikinaliligaya kong lubha, haring Agripa,
na sa harapan mo'y gawin ko ang aking pagsasanggalang sa araw na ito
tungkol sa lahat ng mga bagay na isinasakdal ng mga Judio laban sa akin.

<span id="an_26:3">26:3</span> Lalong-lalo na sapagka't bihasa ka sa
lahat ng mga kaugalian at mga suliranin na mayroon ang mga Judio: kaya
nga ipinamamanhik ko sa iyo na pagdalitaan mong dinggin ako.

<span id="an_26:4">26:4</span> Ang akin ngang pamumuhay mula sa aking
pagkabata, na nang una'y inugali ko sa gitna ng aking bansa at sa
Jerusalem, ay nalalaman ng lahat ng mga Judio;

<span id="an_26:5">26:5</span> Na napagtatalastas nila mula pa nang una,
kung ibig nilang magsisaksi, na alinsunod sa lalong mahigpit na sekta ng
aming relihion ay nabuhay akong isang Fariseo.

<span id="an_26:6">26:6</span> At ngayo'y nakatayo ako upang hatulan
dahil sa pagasa sa pangakong ginawa ng Dios sa aming mga magulang;

<span id="an_26:7">26:7</span> Dahil sa pangakong ito'y ang aming
labingdalawang angkan ay buong pusong nagsisipaglingkod sa Dios gabi't
araw, na inaasahang kakamtin. At tungkol sa pagasang ito ako'y
isinasakdal ng mga Judio, Oh hari!

<span id="an_26:8">26:8</span> Bakit inaakala ninyong ito'y hindi
mapaniniwalaan, kung binubuhay ng Dios ang mga patay?

<span id="an_26:9">26:9</span> Tunay na ako ma'y nagisip na dapat akong
gumawa ng maraming mga bagay laban sa pangalan ni Jesus na taga Nazaret.

<span id="an_26:10">26:10</span> At ginawa ko rin ito sa Jerusalem: at
kinulong ko sa mga bilangguan ang marami sa mga banal, pagkatanggap ko
ng kapamahalaan sa mga pangulong saserdote, at nang sila'y ipinapapatay,
ay ibinibigay ko ang aking pagsangayon laban sa kanila.

<span id="an_26:11">26:11</span> At madalas sa pagpaparusa ko sa kanila
sa lahat ng mga sinagoga, ay pinipilit ko silang magsipamusong; at sa
totoong pagkagalit ko sa kanila, ay sila'y pinaguusig ko hanggang sa mga
bayan ng ibang lupain.

<span id="an_26:12">26:12</span> Hinggil dito sa paglalakbay kong
patungo sa Damasco na taglay ang kapamahalaan at bilin ng mga pangulong
saserdote,

<span id="an_26:13">26:13</span> Nang katanghalian, Oh hari, ay nakita
ko sa daan ang isang ilaw na mula sa langit, na lalong maningning kay sa
araw, at lumiwanag sa palibot ko at sa mga nagsisipaglakbay na kasama
ko.

<span id="an_26:14">26:14</span> At nang mangapasubasob sa lupa kaming
lahat, ay narinig ko ang isang tinig na nagsasalita sa akin sa wikang
Hebreo, Saulo, Saulo, bakit mo ako pinaguusig? mahirap sa iyo ang
sumikad sa mga matulis.

<span id="an_26:15">26:15</span> At sinabi ko, Sino ka baga, Panginoon?
At sinabi ng Panginoon, Ako'y si Jesus na iyong pinaguusig.

<span id="an_26:16">26:16</span> Datapuwa't magbangon ka, at ikaw ay
tumindig sa iyong mga paa: sapagka't dahil dito'y napakita ako sa iyo,
upang ihalal kitang ministro at saksi din naman ng mga bagay na nakita
mo sa akin, at ng mga bagay na pagpapakitaan ko sa iyo;

<span id="an_26:17">26:17</span> Na ililigtas kita sa bayan, at sa mga
Gentil, na sa kanila'y sinusugo kita,

<span id="an_26:18">26:18</span> Upang idilat mo ang kanilang mga mata,
upang sila'y mangagbalik sa ilaw mula sa kadiliman at mula sa
kapangyarihan ni Satanas hanggang sa Dios, upang sila'y magsitanggap ng
kapatawaran ng mga kasalanan at ng mga mana sa kasamahan ng mga
pinapaging banal sa pamamagitan ng pananampalataya sa akin.

<span id="an_26:19">26:19</span> Dahil nga dito, Oh haring Agripa, hindi
ako nagsuwail sa pangitain ng kalangitan:

<span id="an_26:20">26:20</span> Kundi nangaral akong unauna sa mga taga
Damasco, at sa Jerusalem din naman, at sa buong lupain ng Judea, at
gayon din sa mga Gentil, na sila'y mangagsisi at mangagbalik-loob sa
Dios, na mangagsigawa ng mga gawang karapatdapat sa pagsisisi.

<span id="an_26:21">26:21</span> Dahil dito'y hinuli ako ng mga Judio sa
templo, at pinagsisikapang ako'y patayin.

<span id="an_26:22">26:22</span> Nang aking tamuhin nga ang tulong na
mula sa Dios, ay nananatili ako hanggang sa araw na ito na nagpapatotoo
sa maliliit at gayon din sa malalaki, na wala akong sinasabing anoman
kundi ang sinabi ng mga propeta at ni Moises na mangyayari;

<span id="an_26:23">26:23</span> Kung paano na ang Cristo ay kailangang
maghirap, at kung paano na siya muna sa pamamagitan ng pagkabuhay na
maguli ng mga patay ay magtatanyag ng ilaw sa bayan, at gayon din sa mga
Gentil.

<span id="an_26:24">26:24</span> At nang magawa na niyang gayon ang
kaniyang pagsasanggalang ay sinabi ni Festo ng malakas na tinig, Pablo,
ikaw ay ulol; ang kalakhan ng dunong mo ay siyang sa iyo'y nagpapaulol.

<span id="an_26:25">26:25</span> Datapuwa't sinabi ni Pablo, Hindi ako
ulol, kagalanggalang na Festo; kundi nagsasalita ako ng mga salitang
katotohanan at kahinahunan.

<span id="an_26:26">26:26</span> Sapagka't nalalaman ng hari ang mga
bagay na ito, na sa kaniya'y nagsasalita naman ako ng buong laya:
sapagka't naniniwala ako na sa kaniya'y walang nalilingid sa mga bagay
na ito; sapagka't ito'y hindi ginawa sa isang sulok.

<span id="an_26:27">26:27</span> Haring Agripa, naniniwala ka baga sa
mga propeta? Nalalaman kong naniniwala ka.

<span id="an_26:28">26:28</span> At sinabi ni Agripa kay Pablo, Sa
kakaunting paghikayat ay ibig mo akong maging Cristiano.

<span id="an_26:29">26:29</span> At sinabi ni Pablo, Loobin nawa ng
Dios, na sa kakaunti o sa marami man, ay hindi lamang ikaw, kundi pati
ng lahat ng mga nagsisipakinig sa akin ngayon, ay pawang maging katulad
ko naman, tangi lamang sa mga tanikalang ito.

<span id="an_26:30">26:30</span> At nagtindig ang hari, at ang
gobernador, at si Bernice, at ang mga nagsiupong kasama nila:

<span id="an_26:31">26:31</span> At nang sila'y makahiwalay, ay
nangagsalitaan sila sa isa't isa, na nagsisipagsabi, Ang taong ito ay
walang anomang ginagawa na marapat sa kamatayan o sa mga tanikala.

<span id="an_26:32">26:32</span> At sinabi ni Agripa kay Festo,
mapalalaya sana ang taong ito, kung hindi naghabol kay Cesar.

<span id="an_27:1">27:1</span> At nang ipasiya na kami ay lalayag na
patungo sa Italia, ay ibinigay nila si Pablo at ang iba pang mga
bilanggo sa isang senturion na nagngangalang Julio, sa pulutong ni
Augusto.

<span id="an_27:2">27:2</span> At sa paglulan namin sa isang daong
Adrameto, na palayag sa mga dakong nasa baybayin ng Asia, ay nagsitulak
kami, na kasama namin si Aristarco na isang taga Macedonia mula sa
Tesalonica.

<span id="an_27:3">27:3</span> At nang sumunod na araw ay nagsidaong
kami sa Sidon: at pinagpakitaan ni Julio ng magandang-loob si Pablo, at
pinahintulutan siyang pumaroon sa kaniyang mga kaibigan, at siya'y
magpakaginhawa.

<span id="an_27:4">27:4</span> At nang kami'y magsitulak buhat doon, ay
nagsilayag kami na nagsipanganlong sa Chipre, sapagka't pasalunga ang
hangin.

<span id="an_27:5">27:5</span> At nang matawid na namin ang dagat na
nasa tapat ng Cilicia at Pamfilia, ay nagsirating kami sa Mira, na isang
bayan ng Licia.

<span id="an_27:6">27:6</span> At nasumpungan doon ng senturion ang
isang daong Alejandria na lumalayag na patungo sa Italia; at inilulan
niya kami roon.

<span id="an_27:7">27:7</span> At nang makapaglayag na kaming marahan
nang maraming mga araw, at may kahirapan kaming nakarating sa tapat ng
Gnido, na hindi kami tinulutan ng hanging makasulong pa, ay nagsilayag
kami na nagsipanganlong sa Creta, sa tapat ng Salmon;

<span id="an_27:8">27:8</span> At sa pamamaybay namin dito na may
kahirapan ay nagsidating kami sa isang dako na tinatawag na Mabubuting
Daongan; na malapit doon ang bayan ng Lasea.

<span id="an_27:9">27:9</span> At nang magugol na ang mahabang panahon,
at mapanganib na ang paglalayag, sapagka't nakalampas na ang Pagaayuno,
ay pinamanhikan sila ni Pablo,

<span id="an_27:10">27:10</span> At sa kanila'y sinabi, Mga ginoo,
nakikita ko na ang paglalayag na ito ay makapipinsala at magiging
malaking kapahamakan, hindi lamang sa lulan at sa daong, kundi naman sa
ating mga buhay.

<span id="an_27:11">27:11</span> Datapuwa't may higit pang paniwala ang
senturion sa piloto at sa may-ari ng daong, kay sa mga bagay na sinalita
ni Pablo.

<span id="an_27:12">27:12</span> At sapagka't hindi bagay hintuan sa
tagginaw ang daongan, ay ipinayo ng karamihan na tumulak mula roon, at
baka sakaling sa anomang paraan ay makarating sila sa Fenix, at doon
huminto sa tagginaw; na yao'y daungan ng Creta, na nasa dakong
hilagang-silanganan at timugang-silanganan.

<span id="an_27:13">27:13</span> At nang marahang humihihip ang hanging
timugan na inaakalang maisasagawa nila ang kanilang nasa, itinaas nila
ang sinepete at namaybay sa baybayin ng Creta.

<span id="an_27:14">27:14</span> Datapuwa't hindi nalaon at humampas na
galing doon ang maunos na hangin, na tinatawag na Euraclidon:

<span id="an_27:15">27:15</span> At nang ipadpad ang daong, at hindi
makasalungat sa hangin, ay nangagpabaya na kami, at kami'y ipinadpad.

<span id="an_27:16">27:16</span> At sa pagtakbo ng daong na
nanganganlong sa isang maliit na pulo na tinatawag na Clauda, ay may
kahirapan naming maitaas ang bangka:

<span id="an_27:17">27:17</span> At nang maitaas na ito, ay nagsigamit
sila ng mga lubid, na tinalian ang ibaba ng daong; at, sa takot na baka
mapapadpad sa Sirte, ay ibinaba nila ang mga layag, at sa gayo'y
napaanod sila.

<span id="an_27:18">27:18</span> At sapagka't lubhang nakikipaglaban
kami sa bagyo, nang sumunod na araw ay nangagsimula silang magtapon ng
lulan sa dagat;

<span id="an_27:19">27:19</span> At nang ikatlong araw ay kanilang
ipinagtatapon ng kanilang sariling mga kamay ang mga kasangkapan ng
daong.

<span id="an_27:20">27:20</span> At nang hindi sumisikat sa amin ang
araw ni ang mga bituin man nang maraming mga araw, at sumasa ibabaw
namin ang isang hindi munting bagyo, ay nawala ang buong pagasa na
kami'y makaliligtas.

<span id="an_27:21">27:21</span> At nang maluwat nang hindi sila
nagsisikain, ay tumayo nga si Pablo sa gitna nila, at sinabi, Mga ginoo,
nangakinig sana kayo sa akin, at hindi umalis sa Creta, at nailagan ang
kapinsalaang ito at kapahamakan.

<span id="an_27:22">27:22</span> At ngayon ay ipinamamanhik ko sa inyo
na inyong laksan ang inyong loob; sapagka't walang buhay na mapapahamak
sa inyo, kundi ang daong lamang.

<span id="an_27:23">27:23</span> Sapagka't nang gabing ito ay tumayo sa
tabi ko ang anghel ng Dios na may-ari sa akin, at siya ko namang
pinaglilingkuran,

<span id="an_27:24">27:24</span> Na nagsabi, Huwag kang matakot, Pablo;
kailangang ikaw ay humarap kay Cesar: at narito, ipinagkaloob sa iyo ng
Dios ang lahat ng kasama mo sa paglalayag.

<span id="an_27:25">27:25</span> Kaya nga, mga ginoo, laksan ninyo ang
inyong loob: sapagka't ako'y sumasampalataya sa Dios, na mangyayari ayon
sa sinalita sa akin.

<span id="an_27:26">27:26</span> Datapuwa't tayo'y kailangang mapapadpad
sa isang pulo.

<span id="an_27:27">27:27</span> Datapuwa't nang dumating ang
ikalabingapat na gabi, samantalang kami'y ipinapadpad ng hangin sa
magkabikabila ng Dagat ng Adriatico, nang maghahating gabi na ay
sinasapantaha ng mga mangdaragat na sila'y nangalalapit na sa isang
lupain.

<span id="an_27:28">27:28</span> At kanilang tinarok, at nasumpungang
may dalawangpung dipa; at pagkasulongsulong ng kaunti, ay tinarok nilang
muli at nasumpungang may labinglimang dipa.

<span id="an_27:29">27:29</span> At sa takot naming mapapadpad sa
batuhan, ay nangaghulog sila ng apat na sinepete sa hulihan, at iniibig
magumaga na.

<span id="an_27:30">27:30</span> At sa pagpipilit ng mga mangdaragat na
mangagtanan sa daong, at nang maibaba na ang bangka sa dagat, na ang
dinadahilan ay mangaghuhulog sila ng mga sinepete sa unahan,

<span id="an_27:31">27:31</span> Ay sinabi ni Pablo sa senturion at sa
mga kawal, Maliban na magsipanatili ang mga ito sa daong, kayo'y hindi
mangakaliligtas.

<span id="an_27:32">27:32</span> Nang magkagayo'y pinutol ng mga kawal
ang mga lubid ng bangka, at pinabayaang mahulog.

<span id="an_27:33">27:33</span> At samantalang naguumaga, ay
ipinamanhik ni Pablo sa lahat na magsikain, na sinasabi, Ang araw na ito
ang ikalabingapat na araw na kayo'y nangaghihintay at nangagpapatuloy sa
hindi pagkain, na walang kinakaing anoman.

<span id="an_27:34">27:34</span> Kaya nga ipinamamanhik ko sa inyo na
kayo'y magsikain: sapagka't ito'y sa ikaliligtas ninyo: sapagka't hindi
mawawala kahit isang buhok sa ulo ng sinoman sa inyo.

<span id="an_27:35">27:35</span> At nang masabi na niya ito, at
makadampot ng tinapay, ay nagpasalamat siya sa Dios sa harapan ng lahat;
at kaniyang pinagputolputol, at pinasimulang kumain.

<span id="an_27:36">27:36</span> Nang magkagayo'y nagsilakas ang loob ng
lahat, at sila nama'y pawang nagsikain din.

<span id="an_27:37">27:37</span> At kaming lahat na nangasa daong ay
dalawang daan at pitongpu't anim na kaluluwa.

<span id="an_27:38">27:38</span> At nang mangabusog na sila, ay pinagaan
nila ang daong, na ipinagtatapon sa dagat ang trigo.

<span id="an_27:39">27:39</span> At nang magumaga na, ay hindi nila
makilala ang lupain; datapuwa't nababanaagan nila ang isang look ng
dagat na may baybayin, at sila'y nangagsangusapan kung kanilang
maisasadsad ang daong doon.

<span id="an_27:40">27:40</span> At inihulog ang mga sinepete, at
kanilang pinabayaan sa dagat, samantalang kinakalag ang mga tali ng mga
ugit; at nang maitaas na nila sa hangin ang layag sa unahan, ay
nagsipatungo sila sa baybayin.

<span id="an_27:41">27:41</span> Datapuwa't pagdating sa isang dako na
pinagsasalubungan ng dalawang dagat, ay kanilang isinadsad ang daong; at
ang unahan ng daong ay napabunggo at tumigil na hindi kumikilos,
datapuwa't nagpasimulang magkawasakwasak ang hulihan sa kalakasan ng mga
alon.

<span id="an_27:42">27:42</span> At ang payo ng mga kawal ay
pagpapatayin ang mga bilanggo, upang ang sinoma'y huwag makalangoy at
makatanan.

<span id="an_27:43">27:43</span> Datapuwa't ang senturion, sa pagkaibig
na iligtas si Pablo, ay pinigil sila sa kanilang balak; at ipinagutos na
ang mga makalangoy ay magsitalon, at mangaunang magsidating sa lupa;

<span id="an_27:44">27:44</span> At sa mga naiwan, ang iba'y sa mga
kahoy, at ang iba nama'y sa mga bagay na galing sa daong. At sa ganito
nangyari, na ang lahat ay nangakatakas na ligtas hanggang sa lupa.

<span id="an_28:1">28:1</span> At nang kami'y mangakatakas na, nang
magkagayo'y napagtalastas namin na ang pulo'y tinatawag na Melita.

<span id="an_28:2">28:2</span> At pinagpakitaan kami ng hindi karaniwang
kagandahang-loob ng mga barbaro: sapagka't sila'y nagsiga, at tinanggap
kaming lahat, dahil sa ulan niyaon, at dahil sa ginaw.

<span id="an_28:3">28:3</span> Datapuwa't pagkapagtipon ni Pablo ng
isang bigkis na kahoy at mailagay sa apoy, ay lumabas ang isang ulupong
dahil sa init, at kumapit sa kaniyang kamay.

<span id="an_28:4">28:4</span> At nang makita ng mga barbaro ang
makamandag na hayop na nakabitin sa kaniyang kamay, ay nagsabi ang isa
sa iba, Walang salang mamamatay-tao ang taong ito, na, bagama't siya'y
nakatakas sa dagat, gayon ma'y hindi siya pinabayaang mabuhay ng
Katarungan.

<span id="an_28:5">28:5</span> Gayon ma'y ipinagpag niya ang hayop sa
apoy, at siya'y hindi nasaktan.

<span id="an_28:6">28:6</span> Nguni't kanilang hinihintay na siya'y
mamaga, o biglang mabuwal na patay: datapuwa't nang maluwat na silang
makapaghintay, at makitang walang nangyari sa kaniyang anoman, ay
nangagbago sila ng akala, at nangagsabing siya'y isang dios.

<span id="an_28:7">28:7</span> At sa mga kalapit ng dakong yao'y may mga
lupain ang pangulo sa pulong yaon, na nagngangalang Publio; na tumanggap
sa amin, at nagkupkop sa aming tatlong araw na may kagandahang-loob.

<span id="an_28:8">28:8</span> At nangyari, nararatay ang ama ni Publio
na may-sakit na lagnat at iti: at pinasok siya ni Pablo, at nanalangin,
at nang maipatong sa kaniya ang kaniyang mga kamay ay siya'y pinagaling.

<span id="an_28:9">28:9</span> At nang magawa na ito, ay nagsiparoon
naman ang mga ibang maysakit sa pulo, at pawang pinagaling:

<span id="an_28:10">28:10</span> Kami nama'y kanilang pinarangalan ng
maraming pagpaparangal; at nang magsilayag kami, ay kanilang inilulan sa
daong ang mga bagay na kinakailangan namin.

<span id="an_28:11">28:11</span> At nang makaraan ang tatlong buwan ay
nagsilayag kami sa isang daong Alejandria na tumigil ng tagginaw sa
pulo, na ang sagisag ay Ang Magkapatid na Kambal.

<span id="an_28:12">28:12</span> At nang dumaong kami sa Siracusa, ay
nagsitigil kami roong tatlong araw.

<span id="an_28:13">28:13</span> At mula doo'y nagsiligid kami, at
nagsirating sa Regio: at pagkaraan ng isang araw ay humihip ang timugan,
at nang ikalawang araw ay nagsirating kami sa Puteoli;

<span id="an_28:14">28:14</span> Na doo'y nakasumpong kami ng mga
kapatid, at kami'y pinakiusapang matira sa kanilang pitong araw: at sa
gayo'y nagsirating kami sa Roma.

<span id="an_28:15">28:15</span> At buhat doo'y pagkabalita ng mga
kapatid, ay sinalubong kami sa Pamilihan ng Appio at sa Tatlong
Bahay-Tuluyan; na nang sila'y makita ni Pablo, ay nagpasalamat sa Dios,
at lumakas ang loob.

<span id="an_28:16">28:16</span> At nang mangakapasok kami sa Roma, si
Pablo ay pinahintulutang mamahay na magisa na kasama ng kawal na sa
kaniya'y nagbabantay.

<span id="an_28:17">28:17</span> At nangyari, na nang makaraan ang
tatlong araw ay tinipon niya yaong mga pangulo sa mga Judio: at nang
sila'y mangagkatipon na, ay sinabi niya sa kanila, Ako, mga kapatid,
bagaman wala akong ginawang anoman laban sa bayan, o sa mga kaugalian ng
ating mga magulang, ay ibinigay akong bilanggo buhat sa Jerusalem sa mga
kamay ng mga taga Roma:

<span id="an_28:18">28:18</span> Na, nang ako'y kanilang masulit na, ay
ibig sana nila akong palayain, sapagka't wala sa aking anomang
kadahilanang marapat sa kamatayan.

<span id="an_28:19">28:19</span> Datapuwa't nang magsalita laban dito
ang mga Judio, ay napilitan akong maghabol hanggang kay Cesar; hindi
dahil sa mayroon akong anomang sukat na maisakdal laban sa aking bansa.

<span id="an_28:20">28:20</span> Sanhi sa dahilang ito tinawag ko kayo
upang makipagkita at makipagusap sa akin: sapagka't dahil sa pagasa ng
Israel ay nagagapos ako ng tanikalang ito.

<span id="an_28:21">28:21</span> At sinabi nila sa kaniya, Kami'y hindi
nagsitanggap ng mga sulat na galing sa Judea tungkol sa iyo, ni naparito
man ang sinomang kapatid na magbalita o magsalita ng anomang masama
tungkol sa iyo.

<span id="an_28:22">28:22</span> Datapuwa't ibig naming marinig sa iyo
kung ano ang iyong iniisip: sapagka't tungkol sa sektang ito'y talastas
naming sa lahat ng mga dako ay laban dito ang mga salitaan.

<span id="an_28:23">28:23</span> At nang mataningan na nila siya ng
isang araw, ay nagsiparoon ang lubhang marami sa kaniyang tinutuluyan;
at sa kanila'y kaniyang ipinaliwanag ang bagay, na sinasaksihan ang
kaharian ng Dios, at sila'y hinihikayat tungkol kay Jesus, sa
pamamagitan ng kautusan ni Moises at gayon din sa pamamagitan ng mga
propeta, buhat sa umaga hanggang sa gabi.

<span id="an_28:24">28:24</span> At ang mga iba'y nagsipaniwala sa mga
bagay na sinabi, at ang mga iba'y hindi nagsipaniwala.

<span id="an_28:25">28:25</span> At nang sila'y hindi mangagkaisa, ay
nangagsialis pagkasabi ni Pablo ng isang salita, Mabuti ang pagkasalita
ng Espiritu Santo sa pamamagitan ng propeta Isaias sa inyong mga
magulang,

<span id="an_28:26">28:26</span> Na sinasabi, Pumaroon ka sa bayang ito,
at sabihin mo, Sa pakikinig ay inyong mapapakinggan, at sa anomang
paraa'y hindi ninyo mapaguunawa; At sa pagtingin ay inyong makikita, at
sa anomang paraa'y hindi ninyo mamamalas:

<span id="an_28:27">28:27</span> Sapagka't kumapal ang puso ng bayang
ito, At mahirap na makarinig ang kanilang mga tainga, At kanilang
ipinikit ang kanilang mga mata; Baka sila'y mangakakita ng kanilang mga
mata, At mangakarinig ng kanilang mga tainga, At mangakaunawa ng
kanilang puso, At muling mangagbalik-loob, At sila'y aking pagalingin.

<span id="an_28:28">28:28</span> Maging hayag nawa sa inyo, na ang
kaligtasang ito ng Dios ay ipinadala sa mga Gentil: sila'y makikinig
naman.

<span id="an_28:29">28:29</span> At nang masabi na niya ang mga salitang
ito'y nagsialis ang mga Judio, at sila-sila'y nangagtatalong mainam.

<span id="an_28:30">28:30</span> At tumahan si Pablo na dalawang taong
ganap sa kaniyang tahanang inuupahan, at tinatanggap ang lahat ng sa
kaniya'y nagsisipagsadya,

<span id="an_28:31">28:31</span> Na ipinangangaral ang kaharian ng Dios,
at itinuturo ang mga bagay na nauukol sa Panginoong Jesucristo ng buong
katapangan, wala sinomang nagbabawal sa kaniya.

------------------------------------------------------------------------

[Next: Romans](rom.md)
