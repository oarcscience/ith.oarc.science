[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](deu)  [Next](jdg.md) 

------------------------------------------------------------------------

### Tagalog Bible: Joshua

<span id="an_1:1">1:1</span> Nangyari nga pagkamatay ni Moises na
lingkod ng Panginoon, na ang Panginoon ay nagsalita kay Josue na anak ni
Nun na tagapangasiwa ni Moises, na sinasabi,

<span id="an_1:2">1:2</span> Si Moises na aking lingkod ay patay na;
ngayon nga'y tumindig ka, tumawid ka sa Jordang ito, ikaw, at ang buong
bayang ito, hanggang sa lupain na aking ibinibigay sa kanila, sa
makatuwid baga'y sa mga anak ni Israel.

<span id="an_1:3">1:3</span> Bawa't dakong tuntungan ng talampakan ng
inyong paa, ay naibigay ko na sa inyo, gaya ng sinalita ko kay Moises.

<span id="an_1:4">1:4</span> Mula sa ilang, at ang Libanong ito,
hanggang sa malaking ilog, na ilog Eufrates, buong lupain ng mga Hetheo,
at hanggang sa malaking dagat sa dakong nilulubugan ng araw, ay magiging
inyong hangganan.

<span id="an_1:5">1:5</span> Walang makatatayong sinomang tao sa harap
mo sa lahat ng mga araw ng iyong buhay: kung paanong ako'y suma kay
Moises, ay gayon ako sasa iyo: hindi kita iiwan ni pababayaan kita.

<span id="an_1:6">1:6</span> Magpakalakas ka at magpakatapang na mabuti:
sapagka't iyong ipamamana sa bayang ito ang lupain na aking isinumpa sa
kanilang mga magulang na ibibigay sa kanila.

<span id="an_1:7">1:7</span> Magpakalakas ka lamang at magpakatapang na
mabuti, na isagawa mo ang ayon sa buong kautusan na iniutos sa iyo ni
Moises na aking lingkod: huwag kang liliko sa kanan o sa kaliwa, upang
ikaw ay magtamo ng mabuting kawakasan saan ka man pumaroon.

<span id="an_1:8">1:8</span> Ang aklat na ito ng kautusan ay huwag
mahihiwalay sa iyong bibig, kundi iyong pagbubulayan araw at gabi, upang
iyong masunod na gawin ang ayon sa lahat na nakasulat dito: sapagka't
kung magkagayo'y iyong pagiginhawahin ang iyong lakad, at kung
magkagayo'y magtatamo ka ng mabuting kawakasan.

<span id="an_1:9">1:9</span> Hindi ba kita inutusan? Ikaw ay
magpakalakas at magpakatapang na mabuti; huwag kang matakot, ni
manglupaypay: sapagka't ang Panginoon mong Dios ay sumasa iyo saan ka
man pumaroon.

<span id="an_1:10">1:10</span> Nang magkagayo'y nagutos si Josue sa mga
pinunong bayan, na sinasabi,

<span id="an_1:11">1:11</span> Kayo'y magdaan sa gitna ng kampamento, at
magutos sa bayan, na sabihin, Maghanda kayo ng baon; sapagka't sa loob
ng tatlong araw ay tatawid kayo sa Jordang ito, upang yumaong ariin ang
lupain, na ibinibigay sa inyo ng Panginoon ninyong Dios upang ariin.

<span id="an_1:12">1:12</span> At sa mga Rubenita, at sa mga Gadita, at
sa kalahating lipi ni Manases, ay nagsalita si Josue, na sinasabi,

<span id="an_1:13">1:13</span> Alalahanin ninyo ang salita na iniutos sa
inyo ni Moises na lingkod ng Panginoon, na sinasabi, Binibigyan kayo ng
kapahingahan ng Panginoon ninyong Dios, at ibibigay sa inyo ang lupaing
ito.

<span id="an_1:14">1:14</span> Ang inyong mga asawa, ang inyong mga
bata, at ang inyong mga hayop ay tatahan sa lupain na ibinigay sa inyo
ni Moises sa dako roon ng Jordan; nguni't kayo'y tatawid na may sandata
sa harap ng inyong mga kapatid, kayong lahat na makapangyarihang
lalaking matapang, at tutulong sa kanila;

<span id="an_1:15">1:15</span> Hanggang sa mabigyan ng kapahingahan ng
Panginoon ang inyong mga kapatid, na gaya ninyo, at kanila namang maari
ang lupaing ibinibigay sa kanila ng Panginoon ninyong Dios: kung
magkagayo'y babalik kayo sa lupain na inyong ari, at inyong aariin,
yaong ibinigay sa inyo ni Moises na lingkod ng Panginoon sa dako roon ng
Jordan sa dakong sinisikatan ng araw.

<span id="an_1:16">1:16</span> At sila'y sumagot kay Josue, na sinasabi,
Lahat ng iyong iniutos sa amin ay aming gagawin, at saan mo man kami
suguin ay paroroon kami.

<span id="an_1:17">1:17</span> Kung paanong aming dininig si Moises sa
lahat ng mga bagay, ay gayon ka namin didinggin: sumaiyo lamang ang
Panginoon mong Dios, na gaya kay Moises.

<span id="an_1:18">1:18</span> Sinomang manghihimagsik laban sa iyong
utos, at hindi makikinig ng iyong mga salita sa lahat ng iyong iniuutos
sa kaniya, ay ipapapatay: magpakalakas ka lamang at magpakatapang na
mabuti.

<span id="an_2:1">2:1</span> At si Josue na anak ni Nun ay nagsugong
lihim mula sa Sittim ng dalawang lalake na pinakatiktik, na sinasabi,
Yumaon kayo na inyong kilalanin ang lupain, at ang Jerico. At sila'y
yumaon at pumasok sa isang bahay ng isang patutot na ang pangalan ay
Rahab, at nakituloy doon.

<span id="an_2:2">2:2</span> At ito'y nasaysay sa hari sa Jerico, na
sinasabi, Narito, may mga lalake, sa mga anak ni Israel na pumasok dito
ngayong gabi upang kilalanin ang lupain.

<span id="an_2:3">2:3</span> At ang hari sa Jerico ay nagsugo kay Rahab,
na sinasabi, Ilabas mo ang mga lalake na naparito sa iyo, na pumasok sa
iyong bahay; sapagka't sila'y naparito upang kilalanin ang buong lupain.

<span id="an_2:4">2:4</span> At ipinagsama ng babae ang dalawang lalake
at ikinubli, at sinabi niya, Oo, ang mga lalake ay naparito sa akin,
nguni't hindi ko talastas kung sila'y taga saan:

<span id="an_2:5">2:5</span> At nangyari, sa may oras ng pagsasara ng
pintuang-bayan, nang madilim na, na ang mga lalake ay lumabas; hindi ko
talastas kung saan naparoon ang mga lalaking yaon; habulin ninyong
madali sila; sapagka't inyo silang aabutan.

<span id="an_2:6">2:6</span> Nguni't kaniyang isinampa sila sa bubungan,
at ikinubli sa mga puno ng lino, na kaniyang inilagay na maayos sa
bubungan.

<span id="an_2:7">2:7</span> At hinabol ng mga tao sila sa daan na
patungo sa Jordan hanggang sa mga tawiran: at pagkalabas ng humabol sa
kanila, ay kanilang sinarhan ang pintuang-bayan.

<span id="an_2:8">2:8</span> At bago sila nahiga, ay sinampa niya sila
sa bubungan.

<span id="an_2:9">2:9</span> At sinabi niya sa mga lalake, Talastas ko
na ibinigay sa inyo ng Panginoon ang lupain, at dinatnan kami ng
pangingilabot sa inyo at ang lahat na nananahan sa lupain ay nauupos sa
harap ninyo.

<span id="an_2:10">2:10</span> Sapagka't aming nabalitaan kung paanong
tinuyo ng Panginoon ang tubig sa Dagat na Mapula sa harap ninyo, nang
kayo'y lumabas sa Egipto; at kung ano ang inyong ginawa sa dalawang hari
ng mga Amorrheo, na nangasa dako roon ng Jordan, kay Sehon at kay Og, na
inyong lubos na pinuksa.

<span id="an_2:11">2:11</span> At pagkabalita namin, ay nanglumo ang
aming puso, ni walang diwa na naiwan sa kanino mang tao, dahil sa inyo;
sapagka't ang Panginoon ninyong Dios, ay siyang Dios sa langit sa itaas,
at sa lupa sa ibaba.

<span id="an_2:12">2:12</span> Ngayon nga, isinasamo ko sa inyo, sumumpa
kayo sa akin sa pangalan ng Panginoon, na kung paanong ako'y
nagmagandang loob sa inyo ay magmamagandang loob naman kayo sa
sangbahayan ng aking magulang, at bibigyan ninyo ako ng tunay na tanda;

<span id="an_2:13">2:13</span> At inyong ililigtas na buhay ang aking
ama, at ang aking ina, at ang aking mga kapatid na lalake at babae, at
ang lahat nilang tinatangkilik, at inyong ililigtas ang aming mga buhay
sa kamatayan.

<span id="an_2:14">2:14</span> At sinabi ng mga lalake sa kaniya, Ang
aming buhay ay ilalagak namin sa inyo, kung hindi ninyo ihahayag itong
aming pakay; at mangyayari, na pagka ibinigay sa amin ng Panginoon ang
lupain, kami ay magmamagandang loob at magtatapat sa inyo.

<span id="an_2:15">2:15</span> Nang magkagayo'y kaniyang pinababa sila
sa pamamagitan ng isang lubid sa dungawan: sapagka't ang kaniyang bahay
ay nasa kuta ng bayan, at siya'y tumatahan sa kuta.

<span id="an_2:16">2:16</span> At sinabi niya sa kanila, Pumaroon kayo
sa bundok, baka kayo'y abutan ng manghahabol sa inyo; at kayo'y magkubli
roon na tatlong araw, hanggang sa magsibalik ang mga manghahabol: at
pagkatapos ay makayayaon kayo ng inyong lakad.

<span id="an_2:17">2:17</span> At sinabi ng mga lalake sa kaniya, Kami
ay hindi magpapakasala sa sumpang ito, na iyong ipinasumpa sa amin.

<span id="an_2:18">2:18</span> Narito, pagka kami ay pumasok sa lupain,
ay iyong itatali itong panaling pula sa dungawan na iyong pinagpababaan
sa amin: at iyong pipisanin sa iyo sa loob ng bahay ang iyong ama, at
ang iyong ina, at ang iyong mga kapatid, at ang buong sangbahayan ng
iyong ama.

<span id="an_2:19">2:19</span> At mangyayari, na sinomang lalabas sa mga
pintuan ng iyong bahay sa lansangan, ay mabububo sa kaniyang ulo ang
kaniyang dugo at hindi namin magiging kasalanan: at sinomang kasama mo
sa bahay ay mahuhulog sa aming ulo ang dugo niya, kung may magbuhat sa
kaniya ng kamay.

<span id="an_2:20">2:20</span> Nguni't kung iyong ihayag itong aming
pakay, ay hindi namin ipagkakasala ang pagkapanumpa sa iyo, na iyong
ipinapanumpa sa amin.

<span id="an_2:21">2:21</span> At kaniyang sinabi, Ayon sa inyong mga
salita, ay siya nawang mangyari. At kaniyang pinapagpaalam sila at
sila'y yumaon: at kaniyang itinali ang panaling pula sa dungawan.

<span id="an_2:22">2:22</span> At sila'y yumaon at naparoon sa bundok,
at tumahan doon na tatlong araw, hanggang sa nagsibalik ang mga
manghahabol; at hinanap sila ng mga manghahabol sa lahat ng daan,
nguni't hindi sila nasumpungan.

<span id="an_2:23">2:23</span> Nang magkagayo'y nagsibalik ang dalawang
lalake at bumaba sa bundok, at tumawid at naparoon kay Josue na anak ni
Nun; at kanilang isinaysay sa kaniya ang lahat na nangyari sa kanila.

<span id="an_2:24">2:24</span> At kanilang sinabi kay Josue, Tunay na
ibinigay ng Panginoon sa ating mga kamay ang buong lupain; at bukod
dito'y nangliliit ang lahat na nananahan sa lupain sa harap natin.

<span id="an_3:1">3:1</span> At bumangong maaga si Josue sa
kinaumagahan; at sila'y umalis sa Sittim at napasa Jordan, siya at ang
lahat na mga anak ni Israel; at sila'y tumigil doon bago sila tumawid.

<span id="an_3:2">3:2</span> At nangyari pagkatapos ng tatlong araw, na
ang mga pinuno ay napasa gitna ng kampamento;

<span id="an_3:3">3:3</span> At sila'y nagutos sa bayan, na sinasabi,
Pagka inyong nakita ang kaban ng tipan ng Panginoon ninyong Dios, at
dinadala ng mga saserdote na Levita, ay kikilos nga kayo sa inyong dako
at susunod doon.

<span id="an_3:4">3:4</span> Gayon ma'y magkakapagitan sa inyo at sa
kaban ng may dalawang libong siko ang sukat: huwag ninyong lapitan,
upang alamin ang daan na inyong marapat paroonan; sapagka't hindi pa
ninyo nararaanan ang daang ito ng una.

<span id="an_3:5">3:5</span> At sinabi ni Josue sa bayan, Magpakabanal
kayo; sapagka't bukas ay gagawa ng mga kababalaghan ang Panginoon sa
inyo.

<span id="an_3:6">3:6</span> At nagsalita si Josue sa mga saserdote, na
sinasabi, Buhatin ninyo ang kaban ng tipan at magpauna kayo sa bayan. At
kanilang binuhat ang kaban ng tipan, at nagpauna sa bayan.

<span id="an_3:7">3:7</span> At sinabi ng Panginoon kay Josue, Sa araw
na ito ay pasisimulan kong padakilain ka sa paningin ng buong Israel,
upang kanilang makilala, na kung paanong ako'y suma kay Moises ay gayon
ako sasaiyo.

<span id="an_3:8">3:8</span> At iyong uutusan ang mga saserdote na
nagdadala ng kaban ng tipan, na iyong sasabihin, Pagka kayo'y dumating
sa tabi ng tubig ng Jordan, ay tumigil kayo sa Jordan.

<span id="an_3:9">3:9</span> At sinabi ni Josue sa mga anak ni Israel,
Magsilapit kayo at dinggin ninyo ang mga salita ng Panginoon ninyong
Dios.

<span id="an_3:10">3:10</span> At sinabi ni Josue, Sa ganito ay inyong
makikilala na ang buhay na Dios ay nasa gitna ninyo, at walang pagsalang
kaniyang itataboy sa harap ninyo ang Cananeo, at ang Hetheo, at ang
Heveo, at ang Pherezeo, at ang Gergeseo, at ang Amorrheo, at ang
Jebuseo.

<span id="an_3:11">3:11</span> Narito, ang kaban ng tipan ng Panginoon
ng buong lupa ay nagpapauna sa inyo sa Jordan.

<span id="an_3:12">3:12</span> Ngayon nga ay kumuha kayo ng labing
dalawang lalake sa mga lipi ni Israel, na isang lalake sa bawa't lipi.

<span id="an_3:13">3:13</span> At mangyayari, na pagka ang mga
talampakan ng mga paa ng mga saserdote na nagdadala ng kaban ng
Panginoon, ng Panginoon ng buong lupa, ay titigil sa tubig ng Jordan, na
ang tubig ng Jordan ay mahahawi, sa makatuwid baga'y ang tubig na
bumababang mula sa itaas; at magiisang bunton.

<span id="an_3:14">3:14</span> At nangyari nang umalis ang bayan sa
kanilang mga tolda, upang tumawid sa Jordan, ay nasa unahan ng bayan ang
mga saserdote na nagdadala ng kaban ng tipan;

<span id="an_3:15">3:15</span> At nang dumating sa Jordan ang mga may
dala ng kaban, at ang mga paa ng mga saserdote na nagdadala ng kaban ay
nabasa sa gilid ng tubig, (sapagka't inaapawan ng Jordan ang lahat
niyang pangpang sa buong panahon ng pagaani,)

<span id="an_3:16">3:16</span> Na ang tubig na bumababang mula sa itaas
ay tumigil, at nagisang bunton na malayo sa kanila, sa Adam, na bayang
nasa tabi ng Sarethan: at yaong nagsisibaba sa dagat ng Araba, na Dagat
na Alat ay lubos na nahawi: at ang bayan ay tumawid sa tapat ng Jerico.

<span id="an_3:17">3:17</span> At ang mga saserdote na nagdadala ng
kaban ng tipan ng Panginoon ay tumayong panatag sa tuyong lupa sa gitna
ng Jordan; at ang buong Israel ay dumaan sa tuyong lupa, hanggang sa
nakatawid na lubos sa Jordan ang buong bansa.

<span id="an_4:1">4:1</span> At nangyari nang nakatawid na lubos sa
Jordan ang buong bansa, na ang Panginoon ay nagsalita kay Josue, na
nagsasabi,

<span id="an_4:2">4:2</span> Kumuha ka ng labing dalawang lalake sa
bayan, na isa sa bawa't lipi,

<span id="an_4:3">4:3</span> At iutos ninyo sa kanila, na sabihin,
Kumuha kayo mula rito sa gitna ng Jordan, mula sa dakong tinatayuang
matatag ng mga paa ng mga saserdote, ng labing dalawang bato, at dalhin
ninyo, at ilapag ninyo sa tigilang dako, na inyong tutuluyan sa gabing
ito.

<span id="an_4:4">4:4</span> Nang magkagayo'y tinawag ni Josue ang
labing dalawang lalake, na kaniyang inihanda sa mga anak ni Israel, na
isang lalake sa bawa't lipi.

<span id="an_4:5">4:5</span> At sinabi ni Josue sa kanila, Dumaan kayo
sa harap ng kaban ng Panginoon ninyong Dios sa gitna ng Jordan, at
pasanin ng bawa't isa sa inyo ang isang bato sa kaniyang balikat, ayon
sa bilang ng mga lipi ng mga anak ni Israel;

<span id="an_4:6">4:6</span> Upang ito'y maging pinaka tanda sa gitna
ninyo, na pagka itinanong ng inyong mga anak sa panahong darating, na
sasabihin, Anong kahulugan sa inyo ng mga batong ito?

<span id="an_4:7">4:7</span> At inyo ngang sasabihin sa kanila,
Sapagka't ang tubig ng Jordan ay nahawi sa harap ng kaban ng tipan ng
Panginoon; nang magdaan yaon sa Jordan, ay nahawi ang tubig sa Jordan:
at ang mga batong ito ay magiging pinaka alaala sa mga anak ni Israel
magpakailan man.

<span id="an_4:8">4:8</span> At ginawang gayon ng mga anak ni Israel
gaya ng iniutos ni Josue, at pumasan ng labing dalawang bato mula sa
gitna ng Jordan, gaya ng sinalita ng Panginoon kay Josue, ayon sa bilang
ng mga lipi ng mga anak ni Israel; at kanilang dinala sa dakong kanilang
tutuluyan, at inilapag doon.

<span id="an_4:9">4:9</span> At si Josue ay nagpabunton ng labing
dalawang bato sa gitna ng Jordan, sa dakong tinayuan ng mga saserdote na
nagdadala ng kaban ng tipan: at nangandoon, hanggang sa araw na ito.

<span id="an_4:10">4:10</span> Sapagka't ang mga saserdote na nagdadala
ng kaban ay tumayo sa gitna ng Jordan, hanggang sa natapos ang bawa't
bagay na iniutos ng Panginoon kay Josue na salitain sa bayan, ayon sa
buong iniutos ni Moises kay Josue: at ang bayan ay nagmadali at tumawid.

<span id="an_4:11">4:11</span> At nangyari nang nakatawid na lubos ang
buong bayan, na ang kaban ng Panginoon ay itinawid at ang mga saserdote
sa harap ng bayan.

<span id="an_4:12">4:12</span> At ang mga anak ni Ruben, at ang mga anak
ni Gad, at ang kalahati ni Manases, ay dumaang may sandata sa harap ng
mga anak ni Israel, gaya ng salita ni Moises sa kanila:

<span id="an_4:13">4:13</span> May apat na pung libo na nasasakbatang
handa sa pakikidigma ang dumaan sa harap ng Panginoon na patungo sa
pakikibaka, sa mga kapatagan ng Jerico.

<span id="an_4:14">4:14</span> Nang araw na yaon ay pinadakila ng
Panginoon si Josue sa paningin ng buong Israel; at sila'y natakot sa
kaniya, gaya ng kanilang pagkatakot kay Moises, sa lahat ng mga araw ng
kaniyang buhay.

<span id="an_4:15">4:15</span> At ang Panginoon ay nagsalita kay Josue,
na sinasabi,

<span id="an_4:16">4:16</span> Iutos mo sa mga saserdote na nagdadala ng
kaban ng patotoo, na sila'y sumampa mula sa Jordan.

<span id="an_4:17">4:17</span> Nagutos nga si Josue sa mga saserdote, na
sinasabi, Umahon kayo mula sa Jordan.

<span id="an_4:18">4:18</span> At nangyari, nang umahon mula sa gitna ng
Jordan ang mga saserdote na nagdadala ng kaban ng tipan ng Panginoon, at
nang matungtong sa tuyong lupa ang mga talampakan ng mga paa ng mga
saserdote, na ang tubig ng Jordan ay nanauli sa kanilang dako, at umapaw
sa pangpang na gaya ng dati.

<span id="an_4:19">4:19</span> At ang bayan ay umahon mula sa Jordan
nang ikasangpung araw ng unang buwan, at humantong sa Gilgal, sa
hangganang silanganan ng Jerico.

<span id="an_4:20">4:20</span> At yaong labing dalawang bato, na
kanilang kinuha sa Jordan, ay ibinunton ni Josue sa Gilgal.

<span id="an_4:21">4:21</span> At siya'y nagsalita sa mga anak ni
Israel, na sinasabi, Pagka itatanong ng inyong mga anak sa kanilang mga
magulang sa panahong darating, na sasabihin, Anong kahulugan ng mga
batong ito?

<span id="an_4:22">4:22</span> Ay inyo ngang ipatatalastas sa mga anak
ninyo, na sasabihin, Ang Israel ay tumawid sa Jordang ito sa tuyong
lupa.

<span id="an_4:23">4:23</span> Sapagka't tinuyo ng Panginoon ninyong
Dios ang tubig ng Jordan sa harap ninyo, hanggang sa kayo'y nakatawid,
gaya ng ginawa ng Panginoon ninyong Dios sa Dagat na Mapula, na kaniyang
tinuyo sa harap namin, hanggang sa kami ay nakatawid;

<span id="an_4:24">4:24</span> Upang makilala ng lahat na mga bayan sa
lupa ang kamay ng Panginoon, na makapangyarihan; upang sila'y matakot sa
Panginoon ninyong Dios magpakailan man.

<span id="an_5:1">5:1</span> At nangyari, nang mabalitaan ng lahat ng
mga hari ng mga Amorrheo na nasa dako roon ng Jordan sa dakong
kalunuran, at ng lahat ng mga hari ng mga Cananeo, na nangasa tabi ng
dagat, kung paanong tinuyo ng Panginoon ang tubig ng Jordan sa harap ng
mga anak ni Israel, hanggang sa kami ay nangakatawid, na nanglumo ang
kanilang puso, at sila'y nawalan ng loob dahil sa mga anak ni Israel.

<span id="an_5:2">5:2</span> Nang panahong yaon ay sinabi ng Panginoon
kay Josue, Gumawa ka ng mga sundang na pinkiang bato at tuliin mo uli na
ikalawa ang mga anak ni Israel.

<span id="an_5:3">5:3</span> At gumawa si Josue ng mga sundang na
pinkiang bato, at tinuli ang mga anak ni Israel sa burol ng mga balat ng
masama.

<span id="an_5:4">5:4</span> At ito ang dahil na itinuli ni Josue: ang
buong bayan na lumabas mula sa Egipto, na mga lalake, lahat na lalaking
pangdigma, ay namatay sa ilang sa daan, pagkatapos na sila'y makalabas
na mula sa Egipto.

<span id="an_5:5">5:5</span> Sapagka't ang buong bayan na lumabas ay mga
tuli; nguni't ang buong bayan na ipinanganak sa ilang sa daan pagkalabas
sa Egipto, ay hindi tuli.

<span id="an_5:6">5:6</span> Sapagka't ang mga anak ni Israel ay lumakad
na apat na pung taon sa ilang, hanggang sa ang buong bansa, sa makatuwid
baga'y ang mga lalaking pangdigma na lumabas mula sa Egipto, ay nalipol,
sapagka't hindi nila dininig ang tinig ng Panginoon: na siyang sinumpaan
ng Panginoon na hindi niya ipakikita sa kanila ang lupain na isinumpa ng
Panginoon sa kanilang mga magulang na ibibigay sa atin, na lupaing
binubukalan ng gatas at pulot.

<span id="an_5:7">5:7</span> At ang kanilang mga anak na kaniyang
ibinangong kahalili nila, ay pinagtuli ni Josue, sapagka't mga hindi
tuli, sapagka't hindi nila tinuli sila sa daan.

<span id="an_5:8">5:8</span> At nangyari nang kanilang matuli ang buong
bansa, na tumahan sila sa kanilang mga dako sa kampamento hanggang sa
sila'y magsigaling.

<span id="an_5:9">5:9</span> At sinabi ng Panginoon kay Josue, Sa araw
na ito ay inalis ko sa inyo ang pagdusta ng Egipto. Kaya't ang pangalan
ng dakong yaon ay tinawag na Gilgal hanggang sa araw na ito.

<span id="an_5:10">5:10</span> At ang mga anak ni Israel ay humantong sa
Gilgal; at kanilang ipinagdiwang ang paskua nang ikalabing apat na araw
ng buwan sa kinahapunan sa mga kapatagan ng Jerico.

<span id="an_5:11">5:11</span> At sila'y kumain ng imbak na trigo ng
lupain sa kinabukasan pagkatapos ng paskua, ng mga tinapay na walang
lebadura, at ng sinangag na trigo, sa araw ding yaon.

<span id="an_5:12">5:12</span> At ang mana ay naglikat nang kinabukasan,
pagkatapos na sila'y makakain ng imbak na trigo ng lupain; at hindi
naman nagkaroon pa ng mana ang mga anak ni Israel; kundi sila'y kumain
ng bunga ng lupain ng Canaan ng taong yaon.

<span id="an_5:13">5:13</span> At nangyari, nang si Josue ay malapit sa
Jerico, na kaniyang itiningin ang kaniyang mga mata at tumingin, at,
narito, nakatayo ang isang lalake sa tapat niya na may kaniyang tabak sa
kaniyang kamay na bunot: at si Josue ay naparoon sa kaniya, at sinabi sa
kaniya, Ikaw ba'y sa amin, o sa aming mga kaaway?

<span id="an_5:14">5:14</span> At kaniyang sinabi, Hindi; kundi ako'y
naparito ng parang prinsipe ng hukbo ng Panginoon. At si Josue ay
nagpatirapa sa lupa at sumamba, at nagsabi sa kaniya, Anong sabi ng
aking panginoon sa kaniyang lingkod?

<span id="an_5:15">5:15</span> At sinabi ng prinsipe ng hukbo ng
Panginoon kay Josue, Hubarin mo ang iyong panyapak sa iyong paa;
sapagka't ang dakong iyong kinatatayuan ay banal. At ginawang gayon ni
Josue.

<span id="an_6:1">6:1</span> Ang Jerico nga ay lubos na nakukubkob dahil
sa mga anak ni Israel: walang nakalalabas, at walang nakapapasok.

<span id="an_6:2">6:2</span> At sinabi ng Panginoon kay Josue, Tingnan
mo, aking ibinigay sa iyong kamay ang Jerico, at ang hari niyaon, at ang
mga makapangyarihang lalaking matapang.

<span id="an_6:3">6:3</span> At iyong liligirin ang bayan, lahat ng mga
lalaking pangdigma, na liligid na minsan sa bayan. Ganito mo gagawin na
anim na araw.

<span id="an_6:4">6:4</span> At pitong saserdote sa unahan ng kaban ay
magdadala ng pitong pakakak na mga sungay ng tupa: at sa ikapitong araw
ay inyong liligiring makapito ang bayan, at ang mga saserdote ay hihipan
ang mga pakakak.

<span id="an_6:5">6:5</span> At mangyayari, na pagka hinipan nila ng
matagal ang sungay ng tupa, at pagka inyong narinig ang tunog ng
pakakak, ay hihiyaw ng malakas ang buong bayan; at ang kuta ng bayan ay
guguho, at ang bayan ay sasampa ang bawa't isa'y tapatan sa harap niya.

<span id="an_6:6">6:6</span> At tinawag ni Josue na anak ni Nun ang mga
saserdote, at sinabi sa kanila, Buhatin ninyo ang kaban ng tipan, at
magdala ang pitong saserdote ng pitong pakakak na mga sungay ng tupa sa
unahan ng kaban ng Panginoon.

<span id="an_6:7">6:7</span> At kaniyang sinabi sa bayan, Magpauna kayo,
at ligirin ninyo ang bayan, at papagpaunahin ninyo ang mga lalaking may
sandata sa unahan ng kaban ng Panginoon.

<span id="an_6:8">6:8</span> At nangyari, na pagkapagsalita ni Josue sa
bayan, ay nagpauna sa Panginoon ang pitong saserdote na may tangang
pitong pakakak na mga sungay ng tupa, at humihip ng mga pakakak; at ang
kaban ng tipan ng Panginoon ay sumusunod sa kanila.

<span id="an_6:9">6:9</span> At ang mga lalaking may sandata ay nagpauna
sa mga saserdote na humihihip ng mga pakakak, at ang bantay likod ay
sumusunod sa kaban, na ang mga saserdote ay humihip ng mga pakakak
habang sila'y yumayaon.

<span id="an_6:10">6:10</span> At iniutos ni Josue sa bayan, na
sinasabi, Huwag kayong hihiyaw, ni huwag ninyong iparirinig ang inyong
tinig, ni huwag magbubuka ang inyong bibig ng anomang salita, hanggang
sa araw na aking sabihing kayo'y humiyaw; kung magkagayo'y hihiyaw kayo.

<span id="an_6:11">6:11</span> Sa gayo'y kaniyang iniligid sa bayan ang
kaban ng Panginoon, na lumigid na minsan: at sila'y nasok sa kampamento,
at tumigil sa kampamento.

<span id="an_6:12">6:12</span> At si Josue ay bumangong maaga sa
kinaumagahan, at binuhat ng mga saserdote ang kaban ng Panginoon.

<span id="an_6:13">6:13</span> At ang pitong saserdote na may tangang
pitong pakakak na mga sungay ng tupa sa unahan ng kaban ng Panginoon ay
yumaon na patuloy, at humihihip ng mga pakakak: at ang mga lalaking may
sandata ay nagpauna sa kanila; at ang bantay likod ay sumusunod sa kaban
ng Panginoon, na ang mga saserdote ay humihihip ng mga pakakak habang
sila'y yumayaon.

<span id="an_6:14">6:14</span> At sa ikalawang araw ay kanilang niligid
na minsan ang bayan, at nagsibalik sa kampamento: kanilang ginawang
gayon na anim na araw.

<span id="an_6:15">6:15</span> At nangyari nang ikapitong araw, na
sila'y bumangong maaga sa pagbubukang liwayway, at niligid ang bayan ng
gayon ding paraan na makapito: nang araw lamang na yaon kanilang niligid
ang bayan na makapito.

<span id="an_6:16">6:16</span> At nangyari, sa ikapito, nang humihip ng
mga pakakak ang mga saserdote, ay sinabi ni Josue sa bayan, Humiyaw
kayo; sapagka't ibinigay na ng Panginoon sa inyo ang bayan.

<span id="an_6:17">6:17</span> At ang bayan ay matatalaga sa Panginoon,
yaon at ang lahat na tumatahan doon: si Rahab na patutot lamang ang
mabubuhay, siya at ang lahat na kasama niya sa bahay, sapagka't kaniyang
ikinubli ang mga sugo na ating sinugo.

<span id="an_6:18">6:18</span> At kayo, sa anomang paraan ay
magsipagingat sa itinalagang bagay; baka pagka naitalaga na sa inyo ay
kumuha kayo sa itinalagang bagay; sa gayo'y inyong ipasusumpa ang
kampamento ng Israel, at inyong babagabagin.

<span id="an_6:19">6:19</span> Nguni't lahat na pilak, at ginto, at mga
sisidlang tanso at bakal, ay banal sa Panginoon: pawang ipapasok sa
silid ng kayamanan ng Panginoon.

<span id="an_6:20">6:20</span> Sa gayo'y humiyaw ang bayan, at ang mga
saserdote ay humihip ng mga pakakak: at nangyari nang marinig ng bayan
ang tunog ng pakakak na ang bayan ay humiyaw ng malakas, at ang kuta ay
gumuho, na ano pa't ang bayan ay sumampang nasok sa siyudad, na bawa't
isa'y matuwid na nagpatuloy, at kanilang sinakop ang bayan.

<span id="an_6:21">6:21</span> At kanilang lubos na nilipol ng talim ng
tabak ang lahat na nasa bayan, ang lalake at gayon din ang babae, ang
binata at gayon din ang matanda, at ang baka, at ang tupa, at ang asno.

<span id="an_6:22">6:22</span> At sinabi ni Josue sa dalawang lalaking
tumiktik sa lupain, Pumasok kayo sa bahay ng patutot, at ilabas ninyo
roon ang babae, at ang lahat niyang tinatangkilik, na gaya ng inyong
isinumpa sa kaniya.

<span id="an_6:23">6:23</span> At ang mga binata na mga tiktik ay
pumasok, at inilabas si Rahab, at ang kaniyang ama, at ang kaniyang ina,
at ang kaniyang mga kapatid, at lahat ng kaniyang tinatangkilik; lahat
niyang kamaganakan naman ay kanilang inilabas; at kanilang inilagay sila
sa labas ng kampamento ng Israel.

<span id="an_6:24">6:24</span> At kanilang sinunog ng apoy ang bayan, at
lahat na nandoon: ang pilak lamang, at ang ginto, at ang mga sisidlang
tanso at bakal, ang kanilang ipinasok sa silid ng kayamanan ng bahay ng
Panginoon.

<span id="an_6:25">6:25</span> Nguni't si Rahab na patutot at ang
sangbahayan ng kaniyang ama, at ang lahat niyang tinatangkilik, ay
iniligtas na buhay ni Josue; at siya'y tumahan sa gitna ng Israel,
hanggang sa araw na ito; sapagka't kaniyang ikinubli ang mga sugo na
sinugo ni Josue upang tumiktik sa Jerico.

<span id="an_6:26">6:26</span> At binilinan sila ni Josue sa pamamagitan
ng sumpa nang panahong yaon, na sinasabi, Sumpain ang lalake sa harap ng
Panginoon, na magbangon at magtayo nitong bayan ng Jerico; kaniyang
inilagay ang tatagang-baon niyaon sa kamatayan ng kaniyang panganay, at
kaniyang itatayo ang mga pintuang-bayan niyaon sa kamatayan ng kaniyang
bunso.

<span id="an_6:27">6:27</span> Sa gayo'y ang Panginoon ay sumama kay
Josue; at ang kaniyang kabantugan ay lumaganap sa buong lupain.

<span id="an_7:1">7:1</span> Nguni't ang mga anak ni Israel ay nakagawa
ng pagsalangsang sa itinalagang bagay: sapagka't si Achan na anak ni
Carmi, na anak ni Zabdi, na anak ni Zera, sa lipi ni Juda; ay kumuha sa
itinalagang bagay, at ang galit ng Panginoon ay nagningas laban sa mga
anak ni Israel.

<span id="an_7:2">7:2</span> At mula sa Jerico ay nagsugo si Josue ng
mga lalake sa Hai na nasa siping ng Beth-aven, sa dakong silanganan ng
Beth-el, at nagsalita sa kanila, na nagsasabi, Sumampa kayo at tiktikan
ninyo ang lupain. At ang mga lalake ay yumaon at tiniktikan ang Hai.

<span id="an_7:3">7:3</span> At sila'y nagsibalik kay Josue, at sinabi
sa kaniya, Huwag sumampa ang buong bayan, kundi sumampa lamang ang
dalawa o tatlong libong lalake at sugatan ang Hai; huwag mong pagurin
ang buong bayan doon; sapagka't sila'y kakaunti.

<span id="an_7:4">7:4</span> Sa gayo'y sumampa roon sa bayan ay may
tatlong libong lalake: at sila'y tumakas sa harap ng mga lalake sa Hai.

<span id="an_7:5">7:5</span> At ang mga lalake sa Hai ay sumakit sa
kanila ng may tatlong pu't anim na lalake; at hinabol nila sila mula sa
harap ng pintuang-bayan hanggang sa Sebarim, at sinaktan sila sa babaan:
at ang mga puso ng mga tao ay nanglumo, at naging parang tubig.

<span id="an_7:6">7:6</span> At hinapak ni Josue ang kaniyang mga suot,
at nagpatirapa sa lupa sa harap ng kaban ng Panginoon hanggang sa
kinahapunan, siya at ang mga matanda ng Israel; at sila'y nagsipagbuhos
ng alabok sa kanilang ulo.

<span id="an_7:7">7:7</span> At sinabi ni Josue, Ay, Oh Panginoong Dios,
bakit mo pinatawid ang bayang ito sa Jordan, upang ibigay kami sa kamay
ng mga Amorrheo, na ipalipol kami? nakatigil sana kaming masaya at
nakatahan sa dakong yaon ng Jordan!

<span id="an_7:8">7:8</span> Oh Panginoon, anong aking sasabihin
pagkatapos na ang mga anak ng Israel ay makatalikod sa harap ng kanilang
mga kaaway!

<span id="an_7:9">7:9</span> Sapagka't mababalitaan ng mga Cananeo at ng
lahat na nananahan sa lupain, at kami ay kukubkubin at ihihiwalay ang
aming pangalan sa lupa: at ano ang iyong gagawin sa iyong dakilang
pangalan?

<span id="an_7:10">7:10</span> At sinabi ng Panginoon kay Josue,
Bumangon ka; bakit ka nagpatirapa ng ganito?

<span id="an_7:11">7:11</span> Ang Israel ay nagkasala; oo, kanilang
sinalangsang din ang aking tipan na aking iniutos sa kanila; oo, sila'y
kumuha rin sa itinalagang bagay, at nagnakaw rin, at nagbulaan din; at
sila'y naglagay rin sa kanilang sariling daladalahan.

<span id="an_7:12">7:12</span> Kaya't ang mga anak ni Israel ay hindi
makatatayo sa harap ng kanilang mga kaaway; sila'y tumalikod sa harap ng
kanilang mga kaaway, sapagka't sila'y naging sinumpa: ako'y hindi na
sasa inyo pa, maliban sa inyong sirain ang itinalagang bagay sa gitna
ninyo.

<span id="an_7:13">7:13</span> Bumangon ka, papagbanalin mo ang bayan,
at sabihin mo, Mangagpakabanal kayo sa kinabukasan: sapagka't ganito ang
sabi ng Panginoon, ng Dios ng Israel, May itinalagang bagay sa gitna mo,
Oh Israel: ikaw ay hindi makatatayo sa harap ng iyong mga kaaway,
hanggang sa inyong alisin ang itinalagang bagay sa gitna ninyo.

<span id="an_7:14">7:14</span> Sa kinaumagahan nga ay lalapit kayo ayon
sa inyong mga lipi: at mangyayari, na ang lipi na pipiliin ng Panginoon
ay lalapit ayon sa mga angkan: at ang angkan na pipiliin ng Panginoon ay
lalapit ayon sa mga sangbahayan; at ang sangbahayan na pipiliin ng
Panginoon ay lalapit bawa't lalake.

<span id="an_7:15">7:15</span> At mangyayari, na ang makunan ng
itinalagang bagay ay susunugin sa apoy, siya at ang lahat niyang
tinatangkilik: sapagka't kaniyang sinalangsang ang tipan ng Panginoon,
at sapagka't siya'y gumawa ng kaululan sa Israel.

<span id="an_7:16">7:16</span> Sa gayo'y bumangong maaga si Josue sa
kinaumagahan, at inilapit ang Israel ayon sa kanilang mga lipi: at ang
lipi ni Juda ay napili:

<span id="an_7:17">7:17</span> At kaniyang inilapit ang angkan ni Juda;
at napili ang angkan ng mga Zeraita: at kaniyang inilapit ang angkan ng
mga Zeraita na bawa't lalake; at si Zabdi ay napili:

<span id="an_7:18">7:18</span> At kaniyang inilapit ang kaniyang
sangbahayan bawa't lalake: at si Achan, na anak ni Carmi, na anak ni
Zabdi, na anak ni Zera, sa lipi ni Juda, ay napili.

<span id="an_7:19">7:19</span> At sinabi ni Josue kay Achan, Anak ko,
isinasamo ko sa iyo, na iyong luwalhatiin ang Panginoon, ang Dios ng
Israel, at magpahayag ka sa kaniya; at ipahayag mo sa akin ngayon kung
ano ang iyong ginawa; huwag kang maglihim sa akin.

<span id="an_7:20">7:20</span> At sumagot si Achan kay Josue, at sinabi,
Sa katotohanan ay nagkasala ako laban sa Panginoon, sa Dios ng Israel,
at ganito't ganito ang aking ginawa:

<span id="an_7:21">7:21</span> Nang aking makita sa samsam ang mainam na
balabal na yaring Babilonia, at ang dalawang daang siklong pilak, at ang
isang dila na ginto, na limang pung siklo ang timbang, ay akin ngang
inimbot, at aking kinuha; at, narito, nangakukubli sa lupa sa gitna ng
aking tolda, at ang pilak ay nasa ilalim niyaon.

<span id="an_7:22">7:22</span> Sa gayo'y nagsugo si Josue ng mga sugo at
kanilang tinakbo ang tolda; at, narito, nakakubli sa kaniyang tolda, at
ang pilak ay nasa ilalim niyaon.

<span id="an_7:23">7:23</span> At kanilang kinuha sa gitna ng tolda, at
dinala kay Josue, at sa lahat ng mga anak ni Israel; at kanilang
inilapag sa harap ng Panginoon.

<span id="an_7:24">7:24</span> At kinuha ni Josue, at ng buong Israel na
kasama niya, si Achan na anak ni Zera at ang pilak, at ang balabal, at
ang dila na ginto, at ang kaniyang mga anak na lalake at babae, at ang
kaniyang mga baka, at ang kaniyang mga asno, at ang kaniyang mga tupa,
at ang kaniyang tolda, at ang lahat niyang tinatangkilik: at kanilang
isinampa sa libis ng Achor.

<span id="an_7:25">7:25</span> At sinabi ni Josue, Bakit mo kami
binagabag? babagabagin ka sa araw na ito ng Panginoon. At binato siya ng
mga bato ng buong Israel; at sinunog nila sila sa apoy, at binato sila
ng mga bato.

<span id="an_7:26">7:26</span> At kanilang binuntunan siya ng malaking
bunton na mga bato, hanggang sa araw na ito; at ang Panginoon ay
nagpigil ng kabangisan ng kaniyang galit. Kaya't ang pangalan ng dakong
yaon ay tinawag na, Ang libis ng Achor, hanggang sa araw na ito.

<span id="an_8:1">8:1</span> At sinabi ng Panginoon kay Josue, Huwag
kang matakot, ni manglumo: ipagsama mo ang buong bayang pangdigma, at
bumangon ka, na sumampa ka sa Hai: tingnan mo, aking ibinigay sa iyong
kamay ang hari sa Hai, at ang kaniyang bayan, at ang kaniyang siyudad,
at ang kaniyang lupain;

<span id="an_8:2">8:2</span> At iyong gagawin sa Hai at sa kaniyang hari
ang gaya ng iyong ginawa sa Jerico at sa kaniyang hari: ang samsam
lamang doon, at ang mga hayop niyaon, ang iyong kukunin na pinakasamsam
ninyo: lagyan mo ng mga bakay ang bayan sa likuran.

<span id="an_8:3">8:3</span> Sa gayo'y bumangon si Josue, at ang buong
bayang pangdigma, upang sumampa sa Hai: at pumili si Josue ng tatlong
pung libong lalake, na mga makapangyarihang lalaking matapang, at sinugo
ng kinagabihan.

<span id="an_8:4">8:4</span> At iniutos niya sa kanila, na sinasabi,
Narito, kayo'y babakay laban sa bayan, sa likuran ng bayan: huwag kayong
lumayong totoo sa bayan kundi humanda kayo;

<span id="an_8:5">8:5</span> At ako, at ang buong bayan na kasama ko ay
lalapit sa bayan. At mangyayari, na pagka sila'y lumabas laban sa amin
gaya ng una, ay tatakas kami sa harap nila;

<span id="an_8:6">8:6</span> At sila'y lalabas na susunod sa amin,
hanggang sa aming mailayo sila sa bayan, sapagka't kanilang sasabihin,
Sila'y tumatakas sa harap natin, na gaya ng una; gayon kami tatakas sa
harap nila:

<span id="an_8:7">8:7</span> At kayo'y babangon sa pagbakay, at inyong
aariin ang bayan: sapagka't ibibigay ng Panginoon ninyong Dios sa inyong
kamay.

<span id="an_8:8">8:8</span> At mangyayari, na pagka inyong nasakop ang
bayan, ay inyong sisilaban ng apoy ang bayan; ayon sa salita ng
Panginoon ay inyong gagawin: narito, aking iniutos sa inyo.

<span id="an_8:9">8:9</span> At pinapagpaalam sila ni Josue: at sila'y
yumaon sa pagbakay, at lumagay sa pagitan ng Beth-el at ng Hai, sa
dakong kalunuran ng Hai: nguni't si Josue ay tumigil ng gabing yaon sa
gitna ng bayan.

<span id="an_8:10">8:10</span> At si Josue ay bumangong maaga sa
kinaumagahan, at binilang ang bayan, at sumampa siya at ang mga matanda
ng Israel, sa unahan ng bayan, sa Hai.

<span id="an_8:11">8:11</span> At ang buong bayan, sa makatuwid baga'y
ang mga taong pangdigma na kinasama niya, ay sumampa, at lumapit, at
naparoon sa harap ng bayan, at humantong sa dakong hilagaan ng Hai:
mayroon ngang isang libis sa pagitan niya at ng Hai.

<span id="an_8:12">8:12</span> At siya'y kumuha ng may limang libong
lalake at inilagay niya silang bakay sa pagitan ng Beth-el at ng Hai sa
dakong kalunuran ng bayan.

<span id="an_8:13">8:13</span> Gayon inilagay nila ang bayan, ang buong
hukbo na nasa hilagaan ng bayan, at ang kanilang mga bakay na nasa
kalunuran ng bayan; at si Josue ay naparoon ng gabing yaon sa gitna ng
libis.

<span id="an_8:14">8:14</span> At nangyari, nang makita ng hari sa Hai,
na sila'y nagmadali at bumangong maaga, at ang mga lalake sa bayan ay
lumabas laban sa Israel upang makipagbaka, siya at ang kaniyang buong
bayan, sa kapanahunang takda, sa harap ng Araba, nguni't hindi niya
talastas na may bakay laban sa kaniya sa likuran ng bayan.

<span id="an_8:15">8:15</span> At ginawa ni Josue at ng buong Israel na
parang sila'y nadaig sa harap nila, at tumakas sa daan na ilang.

<span id="an_8:16">8:16</span> At ang lahat ng mga tao na nasa bayan ay
pinisan upang humabol sa kanila: at kanilang hinabol si Josue, at
nangalayo sa bayan.

<span id="an_8:17">8:17</span> At walang lalake na naiwan sa Hai o sa
Beth-el, na hindi humabol sa Israel: at kanilang iniwang bukas ang
bayan, at hinabol ang Israel.

<span id="an_8:18">8:18</span> At sinabi ng Panginoon kay Josue, Iunat
mo ang sibat na nasa iyong kamay sa dakong Hai; sapagka't aking ibibigay
sa iyong kamay. At iniunat ni Josue ang sibat na nasa kaniyang kamay sa
dakong bayan.

<span id="an_8:19">8:19</span> At ang bakay ay bumangong bigla sa
kanilang dako, at sila'y tumakbo pagkaunat niya ng kaniyang kamay, at
pumasok sa bayan at sinakop at sila'y nagmadali at sinilaban ang bayan.

<span id="an_8:20">8:20</span> At nang lumingon ang mga lalake sa Hai sa
likuran nila, ay kanilang nakita, at, narito, ang usok ng bayan ay
napaiilanglang sa langit, at wala silang kapangyarihan na makatakas sa
daang ito o sa daang yaon: at ang bayan na tumakas sa ilang ay pumihit
sa mga manghahabol.

<span id="an_8:21">8:21</span> At nang makita ni Josue at ng buong
Israel na nasakop ng bakay ang bayan at ang usok ng bayan ay
napaiilanglang, ay nagsibalik nga uli sila at pinatay ang mga lalake sa
Hai.

<span id="an_8:22">8:22</span> At ang iba'y lumabas sa bayan laban sa
kanila, na anopa't sila'y nasa gitna ng Israel, na ang iba'y sa dakong
ito, at ang iba'y sa dakong yaon: at sinaktan nila sila, na anopa't wala
silang iniwan sa kanila na nalabi o nakatanan.

<span id="an_8:23">8:23</span> At ang hari sa Hai ay hinuli nilang
buhay, at dinala nila siya kay Josue.

<span id="an_8:24">8:24</span> At nangyari, nang matapos ng Israel na
mapatay sa parang ang lahat ng mga taga Hai, sa ilang na kanilang
pinaghabulan sa kanila, at mangabuwal sa pamamagitan ng talim ng tabak,
hanggang sa nalipol nila sila, ay bumalik ang buong Israel sa Hai, at
sinugatan ng talim ng tabak.

<span id="an_8:25">8:25</span> At ang lahat na nabuwal ng araw na yaon,
lalake at gayon din ang babae ay labing dalawang libo, lahat ng mga tao
sa Hai.

<span id="an_8:26">8:26</span> Sapagka't hindi iniurong ni Josue ang
kaniyang kamay na kaniyang ipinag-unat ng sibat hanggang sa kaniyang
nalipol na lubos ang lahat ng mga taga Hai.

<span id="an_8:27">8:27</span> Ang hayop lamang at ang samsam sa bayan
na yaon ang kinuha ng Israel na pinakasamsam, ayon sa salita ng
Panginoon na kaniyang iniutos kay Josue.

<span id="an_8:28">8:28</span> Gayon sinunog ni Josue ang Hai, at
pinapaging isang bunton magpakailan man na isang kagibaan, hanggang sa
araw na ito.

<span id="an_8:29">8:29</span> At ibinitin niya ang hari sa Hai sa isang
punong kahoy hanggang sa kinahapunan: at sa paglubog ng araw ay iniutos
ni Josue, at ibinaba nila ang kaniyang bangkay sa punong kahoy at
inihagis sa pasukan ng pintuan ng bayan, at binuntunan ng malaking
bunton ng mga bato, hanggang sa araw na ito.

<span id="an_8:30">8:30</span> Nang magkagayo'y ipinagtayo ni Josue ng
isang dambana ang Panginoon, ang Dios ng Israel, sa bundok ng Ebal,

<span id="an_8:31">8:31</span> Gaya ng iniutos ni Moises na lingkod ng
Panginoon, sa mga anak ni Israel, gaya ng nakasulat sa aklat ng kautusan
ni Moises, na isang dambana na hindi hinitsurahang mga bato, na hindi
pinagbuhatan ng sinomang tao ng bakal: at kanilang pinaghandugan sa
Panginoon ng mga handog na susunugin, at pinaghainan ng mga handog
tungkol sa kapayapaan.

<span id="an_8:32">8:32</span> At siya'y sumulat doon sa mga bato ng
isang salin ng kautusan ni Moises na kaniyang sinulat, sa harap ng mga
anak ni Israel.

<span id="an_8:33">8:33</span> At ang buong Israel, at ang kanilang mga
matanda at mga pinuno at ang kanilang mga hukom, ay tumayo sa dakong ito
ng kaban at sa dakong yaon sa harap ng mga saserdote na mga Levita, na
nagdadala ng kaban ng tipan ng Panginoon ang mga taga ibang lupa na gaya
rin ng mga taga-roon; kalahati nila ay sa harap ng bundok ng Gerizim at
kalahati nila ay sa harap ng bundok ng Ebal; gaya ng iniutos ni Moises
na lingkod ng Panginoon, na kanilang basbasan muna ang bayan ng Israel.

<span id="an_8:34">8:34</span> At pagkatapos ay kaniyang binasa ang
lahat ng mga salita ng kautusan, ang pagpapala at ang sumpa, ayon sa
lahat na nakasulat sa aklat ng kautusan.

<span id="an_8:35">8:35</span> Walang salita sa lahat na iniutos ni
Moises na hindi binasa ni Josue sa harap ng buong kapulungan ng Israel
at ng mga babae, at ng mga bata, at ng mga taga ibang lupa na
nakikipamayan sa kanila.

<span id="an_9:1">9:1</span> At nangyari, nang mabalitaan ng lahat ng
hari na nangasa dako roon ng Jordan sa lupaing maburol, at sa mga
kapatagan, at sa lahat ng baybayin ng malaking dagat sa tapat ng Libano,
ng Hetheo, at ng Amorrheo, ng Cananeo, ng Pherezeo, ng Heveo, at ng
Jebuseo;

<span id="an_9:2">9:2</span> Ay nagpipisan upang labanan si Josue at ang
Israel, na may pagkakaisa.

<span id="an_9:3">9:3</span> Nguni't nang mabalitaan ng mga taga Gabaon
ang ginawa ni Josue sa Jerico at sa Hai,

<span id="an_9:4">9:4</span> Ay gumawa naman silang may katusuhan at
yumaon at nagpakunwaring sila'y mga sugo, at nagpasan ng mga lumang
bayong sa kanilang mga asno at mga sisidlang balat ng alak na luma, at
punit at tinahi;

<span id="an_9:5">9:5</span> At mga tagpi-tagping pangyapak na nakasuot
sa kanilang mga paa, at ng mga lumang bihisan na suot nila; at ang lahat
na tinapay na kanilang baon ay tuyo at inaamag.

<span id="an_9:6">9:6</span> At sila'y nagsiparoon kay Josue sa
kampamento sa Gilgal, at nangagsabi sa kaniya at sa mga lalake ng
Israel, Kami ay mula sa malayong lupain: ngayon nga'y makipagtipan kayo
sa amin.

<span id="an_9:7">9:7</span> At sinabi ng mga lalake ng Israel sa mga
Heveo, Marahil kayo'y nananahang kasama namin; at paanong kami ay
makikipagtipan sa inyo?

<span id="an_9:8">9:8</span> At kanilang sinabi kay Josue, Kami ay iyong
mga lingkod. At sinabi ni Josue sa kanila, Sino kayo at mula saan kayo?

<span id="an_9:9">9:9</span> At sinabi nila sa kaniya, Mula sa totoong
malayong lupain ang iyong mga lingkod, dahil sa pangalan ng Panginoon
mong Dios: sapagka't aming nabalitaan ang kabantugan niya, at ang lahat
niyang ginawa sa Egipto,

<span id="an_9:10">9:10</span> At lahat ng kaniyang ginawa sa dalawang
hari ng mga Amorrheo, na nasa dako roon ng Jordan, kay Sehon na hari sa
Hesbon, at kay Og, na hari sa Basan, na nasa Astaroth.

<span id="an_9:11">9:11</span> At ang aming mga matanda at ang lahat na
tagaroon sa aming lupain ay nagsalita sa amin, na sinasabi, Magbaon kayo
sa inyong kamay ng maipaglalakbay, at yumaon kayo na salubungin ninyo
sila, at inyong sabihin sa kanila, Kami ay inyong mga lingkod: at
ngayo'y makipagtipan kayo sa amin.

<span id="an_9:12">9:12</span> Itong aming tinapay ay kinuha naming
mainit na pinakabaon namin mula sa aming mga bahay nang araw na kami ay
lumabas na patungo sa inyo; nguni't ngayon, narito, tuyo at inaamag:

<span id="an_9:13">9:13</span> At ang mga sisidlang balat ng alak na ito
na aming pinuno ay bago; at, narito, mga hapak: at itong aming mga
bihisan at aming mga pangyapak ay naluma dahil sa totoong mahabang
paglalakbay.

<span id="an_9:14">9:14</span> At kumuha ang mga tao sa Israel ng
kanilang baon, at hindi humingi ng payo sa bibig ng Panginoon.

<span id="an_9:15">9:15</span> At si Josue ay nakipagpayapaan sa kanila
at nakipagtipan sa kanila, na pabayaan silang mabuhay: at ang mga
prinsipe ng kapisanan ay sumumpa sa kanila.

<span id="an_9:16">9:16</span> At nangyari, sa katapusan ng tatlong
araw, pagkatapos na sila'y makapagtipanan sa kanila, na kanilang
nabalitaan na sila'y kanilang kalapit bayan, at sila'y nananahang kasama
nila.

<span id="an_9:17">9:17</span> At ang mga anak ni Israel ay naglakbay,
at naparoon sa kanilang mga bayan sa ikatlong araw. Ang kanila ngang mga
bayan ay Gabaon, Caphira, at Beeroth, at Kiriath-jearim.

<span id="an_9:18">9:18</span> At hindi sila sinaktan ng mga anak ni
Israel, sapagka't ang mga prinsipe ng kapisanan ay sumumpa sa kanila sa
pangalan ng Panginoon, ng Dios ng Israel. At inupasala ng buong
kapisanan ang mga prinsipe.

<span id="an_9:19">9:19</span> Nguni't sinabi ng lahat ng mga prinsipe
sa buong kapisanan, Kami ay sumumpa sa kanila sa pangalan ng Panginoon,
ng Dios ng Israel: ngayon nga'y hindi natin magagalaw sila.

<span id="an_9:20">9:20</span> Ito ang ating gagawin sa kanila at sila'y
ating pababayaang mabuhay; baka ang pagiinit ay sumaatin dahil sa sumpa
na ating isinumpa sa kanila.

<span id="an_9:21">9:21</span> At sinabi ng mga prinsipe sa kanila,
Pabayaan silang mabuhay: sa gayo'y sila'y naging mamumutol ng kahoy at
mananalok ng tubig sa buong kapisanan; gaya ng sinalita ng mga prinsipe
sa kanila.

<span id="an_9:22">9:22</span> At ipinatawag sila ni Josue, at nagsalita
siya sa kanila, na sinasabi, Bakit kayo'y nagdaya sa amin na nagsasabi,
Kami ay totoong malayo sa inyo; dangang nananahan kayong kasama namin?

<span id="an_9:23">9:23</span> Ngayon nga'y sumpain kayo, at hindi
mawawalan sa inyo kailan man ng mga alipin, ng mamumutol ng kahoy at
gayon din ng mananalok ng tubig sa bahay ng aking Dios.

<span id="an_9:24">9:24</span> At sila'y sumagot kay Josue, at nagsabi,
Sapagka't tunay na nasaysay sa iyong mga lingkod, kung paanong iniutos
ng Panginoon ninyong Dios kay Moises na kaniyang lingkod na ibibigay sa
inyo ang buong lupain, at inyong lilipulin ang lahat na nananahan sa
lupain sa harap ninyo; kaya't ikinatakot naming mainam ang aming buhay
dahil sa inyo, at aming ginawa ang bagay na ito.

<span id="an_9:25">9:25</span> At ngayon, narito, kami ay nasa iyong
kamay: kung ano ang inaakala mong mabuti at matuwid na gawin sa amin, ay
gawin mo.

<span id="an_9:26">9:26</span> At gayon ang ginawa niya sa kanila, at
iniligtas niya sila sa kamay ng mga anak ni Israel, na hindi sila
pinatay.

<span id="an_9:27">9:27</span> At ginawa sila ni Josue nang araw na yaon
na mga mamumutol ng kahoy at mga mananalok ng tubig sa kapisanan, at sa
dambana ng Panginoon, hanggang sa araw na ito, sa dakong kaniyang
pipiliin.

<span id="an_10:1">10:1</span> Nangyari nga, nang mabalitaan ni
Adoni-sedec na hari sa Jerusalem na kung paanong nasakop ni Josue ang
Hari at nagibang lubos (na kung paanong kaniyang ginawa sa Jerico at sa
hari niyaon, gayon ang kaniyang ginawa sa Hai at sa hari niyaon), at
kung paanong nakipagpayapaan sa kanila ang mga taga Gabaon, at nangasa
gitna nila;

<span id="an_10:2">10:2</span> Ay natakot silang mainam, sapagka't ang
Gabaon ay malaking bayan na gaya ng isa sa mga bayan ng hari, at
sapagka't lalong malaki kay sa Hai, at ang lahat na lalake roon ay mga
makapangyarihan.

<span id="an_10:3">10:3</span> Kaya't si Adoni-sedec na hari sa
Jerusalem ay nagsugo kay Oham na hari sa Hebron, at kay Phiream na hari
sa Jarmuth, at kay Japhia, na hari sa Lachis, at kay Debir na hari sa
Eglon na ipinasasabi,

<span id="an_10:4">10:4</span> Sampahin ninyo ako at inyong tulungan
ako, at saktan natin ang Gabaon: sapagka't nakipagpayapaan kay Josue at
sa mga anak ni Israel.

<span id="an_10:5">10:5</span> Kaya't ang limang hari ng mga Amorrheo,
ang hari sa Jerusalem, ang hari sa Hebron, ang hari sa Jarmuth, ang hari
sa Lachis, ang hari sa Eglon, ay nagpipisan at sumampa, sila at ang
lahat nilang hukbo, at humantong laban sa Gabaon, at nakipagdigma laban
doon.

<span id="an_10:6">10:6</span> At ang mga tao sa Gabaon ay nagsugo kay
Josue sa kampamento sa Gilgal, na sinasabi, Huwag mong papanlambutin ang
iyong kamay sa iyong mga lingkod; sampahin mo kaming madali, at iligtas
mo kami, at tulungan mo kami: sapagka't ang lahat ng mga hari ng mga
Amorrheo na nangananahan sa lupaing maburol ay nagpipisan laban sa amin.

<span id="an_10:7">10:7</span> Sa gayo'y sumampa si Josue mula sa
Gilgal, siya at ang buong bayang pangdigma na kasama niya, at ang lahat
ng mga makapangyarihang lalake na matatapang.

<span id="an_10:8">10:8</span> At sinabi ng Panginoon kay Josue, Huwag
mo silang katakutan: sapagka't aking ibinigay sila sa iyong mga kamay;
walang lalake roon sa kanila na tatayo sa harap mo.

<span id="an_10:9">10:9</span> Si Josue nga ay naparoong bigla sa
kanila; siya'y sumampa mula sa Gilgal buong gabi.

<span id="an_10:10">10:10</span> At nilito sila ng Panginoon sa harap ng
Israel, at kaniyang pinatay sila ng malaking pagpatay sa Gabaon, at
hinabol niya sila sa daan na sampahan sa Beth-horon, at sinaktan niya
sila hanggang sa Azeca, at sa Maceda.

<span id="an_10:11">10:11</span> At nangyari, na habang tumatakas sa
harap ng Israel samantalang sila'y nasa babaan sa Beth-horon, na
binagsakan sila ng Panginoon sa Azeca ng mga malaking bato na mula sa
langit, at sila'y namatay: sila'y higit na namatayan sa pamamagitan ng
mga batong granizo kay sa pinatay ng mga anak ni Israel sa pamamagitan
ng tabak.

<span id="an_10:12">10:12</span> Nang magkagayo'y nagsalita si Josue sa
Panginoon nang araw na ibinigay ng Panginoon ang mga Amorrheo sa harap
ng mga anak ni Israel; at kaniyang sinabi sa paningin ng Israel, Araw,
tumigil ka sa Gabaon; At ikaw, Buwan, sa libis ng Ajalon.

<span id="an_10:13">10:13</span> At ang araw ay tumigil, at ang buwan ay
huminto, Hanggang sa ang bansa ay nakapanghiganti sa kaniyang mga
kaaway. Hindi ba ito nakasulat sa aklat ni Jasher? At ang araw ay
tumigil sa gitna ng langit, at hindi nagmadaling lumubog sa isang buong
araw.

<span id="an_10:14">10:14</span> At hindi nagkaroon ng araw na gaya
niyaon bago nangyari yaon o pagkatapos niyaon, na ang Panginoon ay
nakinig sa tinig ng tao: sapagka't ipinakipaglaban ng Panginoon ang
Israel.

<span id="an_10:15">10:15</span> At si Josue ay bumalik at ang buong
Israel na kasama niya, sa kampamento sa Gilgal.

<span id="an_10:16">10:16</span> At ang limang haring ito ay tumakas at
nagsipagkubli sa yungib sa Maceda.

<span id="an_10:17">10:17</span> At nasaysay kay Josue, na sinasabi, Ang
limang hari ay nasumpungan, na nakatago sa yungib sa Maceda.

<span id="an_10:18">10:18</span> At sinabi ni Josue, Maggulong kayo ng
mga malaking bato sa bunganga ng yungib, at maglagay kayo ng mga lalake
roon upang magbantay sa kanila:

<span id="an_10:19">10:19</span> Nguni't huwag kayong magsitigil; inyong
habulin ang inyong mga kaaway, at inyong sasaktan ang kahulihulihan sa
kanila; huwag ninyong tiising pumasok, sa kanilang mga bayan: sapagka't
ibinigay sila ng Panginoon ninyong Dios sa inyong kamay.

<span id="an_10:20">10:20</span> At nangyari, nang makatapos si Josue at
ang mga anak ni Israel ng pagpatay ng malaking pagpatay sa kanila,
hanggang sa nangalipol at ang labi na natira sa kanila ay pumasok sa mga
nakukutaang bayan,

<span id="an_10:21">10:21</span> Na ang buong bayan ay bumalik sa
kampamento kay Josue sa Maceda na tiwasay: walang maggalaw ng kaniyang
dila laban sa kaninoman sa mga anak ni Israel.

<span id="an_10:22">10:22</span> Nang magkagayo'y sinabi ni Josue,
Inyong buksan ang bunganga ng yungib, at inyong ilabas sa akin ang
limang haring iyan sa yungib.

<span id="an_10:23">10:23</span> At kanilang ginawang gayon, at inilabas
ang limang haring yaon mula sa yungib, ang hari sa Jerusalem, ang hari
sa Hebron, ang hari sa Jarmuth, ang hari sa Lachis, ang hari sa Eglon.

<span id="an_10:24">10:24</span> At nangyari, nang kanilang ilabas ang
mga haring yaon kay Josue na ipinatawag ni Josue ang lahat na lalake sa
Israel, at sinabi sa mga pinuno ng mga lalaking mangdidigma na sumama sa
kaniya, Lumapit kayo, ilagay ninyo ang inyong mga paa sa mga leeg ng mga
haring ito. At sila'y lumapit at inilagay ang kanilang mga paa sa mga
leeg ng mga yaon.

<span id="an_10:25">10:25</span> At sinabi ni Josue sa kanila, Huwag
kayong matakot, ni manglupaypay; kayo'y magpakalakas at magpakatapang na
maigi: sapagka't ganito ang gagawin ng Panginoon sa lahat ninyong mga
kaaway na inyong kinakalaban.

<span id="an_10:26">10:26</span> At pagkatapos ay sinaktan sila ni
Josue, at ipinapatay sila, at ibinitin sila sa limang puno ng kahoy; at
sila'y nangabitin sa mga puno ng kahoy hanggang sa kinahapunan.

<span id="an_10:27">10:27</span> At nangyari sa paglubog ng araw, na si
Josue ay nagutos at kanilang ibinaba sa mga punong kahoy, at kanilang
inihagis sa yungib na kanilang pinagtaguan, at kanilang nilagyan ng mga
malaking bato ang bunganga ng yungib hanggang sa araw na ito.

<span id="an_10:28">10:28</span> At sinakop ni Josue ang Maceda nang
araw na yaon, at sinugatan ng talim ng tabak, at ang hari niyaon;
kaniyang lubos silang nilipol at ang lahat na tao na nandoon, wala
siyang iniwang nalabi: at kaniyang ginawa sa hari sa Maceda ang gaya ng
kaniyang ginawa sa hari ng Jerico.

<span id="an_10:29">10:29</span> At si Josue ay dumaan mula sa Maceda,
at ang buong Israel na kasama niya, hanggang sa Libna, at lumaban sa
Libna:

<span id="an_10:30">10:30</span> At ibinigay rin ng Panginoon, sangpu ng
hari niyaon, sa kamay ng Israel; at kaniyang sinugatan ng talim ng
tabak, at ang lahat na tao na nandoon; wala siyang iniwan doon; at
kaniyang ginawa sa hari niyaon ang gaya ng kaniyang ginawa sa hari sa
Jerico.

<span id="an_10:31">10:31</span> At dumaan si Josue mula sa Libna, at
ang buong Israel na kasama niya, hanggang sa Lachis, at humantong laban
doon, at lumaban doon.

<span id="an_10:32">10:32</span> At ibinigay ng Panginoon ang Lachis sa
kamay ng Israel at kaniyang sinakop sa ikalawang araw, at sinugatan ng
talim ng tabak, at ang lahat na tao na nandoon, ayon sa lahat na ginawa
niya sa Libna.

<span id="an_10:33">10:33</span> Nang magkagayo'y sumampa si Horam na
hari sa Gezer upang tulungan ang Lachis; at sinaktan ni Josue siya at
ang kaniyang bayan, hanggang sa walang iniwan siya.

<span id="an_10:34">10:34</span> At dumaan si Josue mula sa Lachis, at
ang buong Israel na kasama niya, hanggang sa Eglon; at sila'y humantong
laban doon, at nakipaglaban doon;

<span id="an_10:35">10:35</span> At kanilang sinakop nang araw na yaon,
at sinugatan ng talim ng tabak, at ang lahat na tao na nandoon ay
kaniyang lubos na nilipol nang araw na yaon, ayon sa lahat niyang ginawa
sa Lachis.

<span id="an_10:36">10:36</span> At sumampa si Josue mula sa Eglon, at
ang buong Israel na kasama niya, hanggang sa Hebron; at sila'y
nakipaglaban doon:

<span id="an_10:37">10:37</span> At kanilang sinakop, at sinugatan ng
talim ng tabak, at ang hari niyaon, at ang lahat ng mga bayan niyaon, at
ang lahat na tao na nandoon; wala siyang iniwang nalabi, ayon sa lahat
niyang ginawa sa Eglon; kundi kaniyang lubos na nilipol, at ang lahat na
tao na nandoon.

<span id="an_10:38">10:38</span> At si Josue at ang buong Israel na
kasama niya ay bumalik sa Debir; at nakipaglaban doon:

<span id="an_10:39">10:39</span> At kaniyang sinakop at ang hari niyaon,
at ang lahat ng mga bayan niyaon; at kanilang sinugatan ng talim ng
tabak at lubos na nilipol ang lahat na tao na nandoon: wala siyang
iniwang nalabi: kung paano ang kaniyang ginawa sa Hebron, ay gayon ang
kaniyang ginawa sa Debir, at sa hari niyaon; gaya ng kaniyang ginawa sa
Libna at sa hari niyaon.

<span id="an_10:40">10:40</span> Ganito sinaktan ni Josue ang buong
lupain, ang lupaing maburol, at ang Timugan, at ang mababang lupain, at
ang mga tagudtod, at ang lahat ng hari niyaon; wala siyang iniwang
nalabi: kundi kaniyang lubos na nilipol ang lahat na humihinga, gaya ng
iniutos ng Panginoon ng Dios ng Israel.

<span id="an_10:41">10:41</span> At sinaktan sila ni Josue mula sa
Cades-barnea hanggang sa Gaza, at ang buong lupain ng Gosen, hanggang sa
Gabaon.

<span id="an_10:42">10:42</span> At ang lahat ng mga haring ito at ang
kanilang lupain ay sinakop ni Josue na paminsan, sapagka't
ipinakipaglaban ng Panginoon, ng Dios ng Israel.

<span id="an_10:43">10:43</span> At si Josue at ang buong Israel na
kasama niya ay bumalik sa kampamento sa Gilgal.

<span id="an_11:1">11:1</span> At nangyari nang mabalitaan ni Jabin na
hari sa Hasor, na siya'y nagsugo kay Jobab na hari sa Madon, at sa hari
sa Simron, at sa hari sa Achsaph,

<span id="an_11:2">11:2</span> At sa mga hari na nangasa hilagaan, sa
lupaing maburol, at sa Araba sa timugan ng Cinneroth at sa mababang
lupain, at sa mga kaitaasan ng Dor sa kalunuran,

<span id="an_11:3">11:3</span> Sa Cananeo sa silanganan at sa kalunuran
at sa Amorrheo, at sa Hetheo, at sa Pherezeo, at sa Jebuseo sa lupaing
maburol, at sa Heveo sa ibaba ng Hermon, sa lupain ng Mizpa.

<span id="an_11:4">11:4</span> At sila'y lumabas, sila at ang kanilang
mga hukbo na kasama nila, maraming tao, na gaya nga ng mga buhangin na
nasa baybayin ng dagat sa karamihan, na may mga kabayo at mga karo na
totoong marami.

<span id="an_11:5">11:5</span> At ang lahat ng mga haring ito ay
nagpipisan; at sila'y naparoon at humantong na magkakasama sa tubig ng
Merom, upang makipaglaban sa Israel.

<span id="an_11:6">11:6</span> At sinabi ng Panginoon kay Josue, Huwag
kang matakot ng dahil sa kanila; sapagka't bukas sa ganitong oras ay
ibibigay ko silang lahat na patay sa harap ng Israel: inyong pipilayan
ang kanilang mga kabayo, at sisilaban ng apoy ang kanilang mga karo.

<span id="an_11:7">11:7</span> Sa gayo'y biglang naparoon si Josue, at
ang buong bayang pangdigma na kasama niya, laban sa kanila sa tabi ng
tubig ng Merom, at dumaluhong sila sa kanila.

<span id="an_11:8">11:8</span> At ibinigay sila ng Panginoon sa kamay ng
Israel, at sinaktan nila, at hinabol nila sila hanggang sa malaking
Sidon, at hanggang sa Misrephoth-maim, at hanggang sa libis ng Mizpa, sa
dakong silanganan; at sinaktan nila sila hanggang sa wala silang iniwan
sa kanila nalabi.

<span id="an_11:9">11:9</span> At ginawa ni Josue sa kanila ang gaya ng
iniutos ng Panginoon sa kaniya; kaniyang pinilayan ang kanilang mga
kabayo, at sinilaban ng apoy ang kanilang mga karo.

<span id="an_11:10">11:10</span> At bumalik si Josue nang panahong yaon
at sinakop ang Hasor, at sinugatan ng tabak ang hari niyaon: sapagka't
ang Hasor ng una ay pangulo ng lahat ng mga kahariang yaon.

<span id="an_11:11">11:11</span> At kanilang sinugatan ng talim ng tabak
ang lahat na tao na nandoon, na kanilang lubos na nilipol: walang naiwan
na may hininga, at kaniyang sinilaban ng apoy ang Hasor.

<span id="an_11:12">11:12</span> At ang lahat ng mga bayan ng mga haring
yaon at ang lahat ng mga hari ng mga yaon ay sinakop ni Josue, at
sinugatan niya sila ng talim ng tabak at lubos na nilipol sila; gaya ng
iniutos ni Moises na lingkod ng Panginoon.

<span id="an_11:13">11:13</span> Nguni't tungkol sa mga bayang natatayo
sa kanilang mga bunton, ay walang sinunog ang Israel sa mga yaon, liban
sa Hasor lamang, na sinunog ni Josue.

<span id="an_11:14">11:14</span> At ang lahat na samsam sa mga bayang
ito at ang mga hayop ay kinuha ng mga anak ni Israel na pinakasamsam
para sa kanilang sarili; nguni't ang bawa't tao ay sinugatan nila ng
talim ng tabak hanggang sa kanilang nalipol sila, ni hindi nagiwan sila
ng anomang may hininga.

<span id="an_11:15">11:15</span> Kung paanong nagutos ang Panginoon kay
Moises na kaniyang lingkod, ay gayon nagutos si Moises kay Josue: at
gayon ang ginawa ni Josue; wala siyang iniwang hindi yari sa lahat na
iniutos ng Panginoon kay Moises.

<span id="an_11:16">11:16</span> Sa gayo'y sinakop ni Josue ang buong
lupaing yaon, ang lupaing maburol, at ang buong Timugan, at ang buong
lupain ng Gosen, at ang mababang lupain, at ang Araba, at ang lupaing
maburol ng Israel, at ang mababang lupain niyaon;

<span id="an_11:17">11:17</span> Mula sa bundok ng Halac na paahon sa
Seir, hanggang sa Baal-gad sa libis ng Libano sa ibaba ng bundok Hermon:
at kinuha niya ang lahat nilang hari, at sinaktan niya sila at
ipinapatay niya sila.

<span id="an_11:18">11:18</span> Si Josue ay nakipagdigmang malaong
panahon sa lahat ng mga haring yaon.

<span id="an_11:19">11:19</span> Walang bayan na nakipagpayapaan sa mga
anak ni Israel, liban ang mga Heveo na mga taga Gabaon: kanilang
kinuhang lahat sa pakikipagbaka.

<span id="an_11:20">11:20</span> Sapagka't inakala nga ng Panginoon na
papagmatigasin ang kanilang puso, upang pumaroon laban sa Israel sa
pakikipagbaka, upang kanilang malipol silang lubos, na huwag silang
magtamo ng biyaya, kundi kaniyang malipol sila, gaya ng iniutos ng
Panginoon kay Moises.

<span id="an_11:21">11:21</span> At naparoon si Josue nang panahong yaon
at nilipol ang mga Anaceo mula sa lupaing maburol, sa Hebron, sa Debir,
sa Anab, at sa buong lupaing maburol ng Juda, at sa buong lupaing
maburol ng Israel: nilipol silang lubos ni Josue sangpu ng kanilang mga
bayan.

<span id="an_11:22">11:22</span> Walang naiwan sa mga Anaceo sa lupain
ng mga anak ni Israel: sa Gaza, sa Gath, at sa Asdod lamang, nagiwan
siya ng ilan.

<span id="an_11:23">11:23</span> Gayon sinakop ni Josue ang buong lupain
ayon sa lahat na sinalita ng Panginoon kay Moises; at ibinigay ni Josue
na pinakamana sa Israel, ayon sa kanilang pagkakabahagi sangayon sa
kanilang mga lipi. At ang lupain ay nagpahinga sa pakikipagdigma.

<span id="an_12:1">12:1</span> Ang mga ito nga ang mga hari sa lupain na
sinaktan ng mga anak ni Israel, at inari ang kanilang lupain sa dako
roon ng Jordan na dakong sinisikatan ng araw mula sa libis ng Arnon
hanggang sa bundok ng Hermon, at ng buong Araba na dakong silanganan:

<span id="an_12:2">12:2</span> Si Sehon na hari ng mga Amorrheo, na
nanahan sa Hesbon at nagpuno mula sa Aroer, na nasa tabi ng libis ng
Arnon at ang bayan na nasa gitna ng libis, at ang kalahati ng Galaad,
hanggang sa ilog Jaboc, na hangganan ng mga anak ni Ammon;

<span id="an_12:3">12:3</span> At ang Araba hanggang sa dagat ng
Cinneroth, na dakong silanganan, at hanggang sa dagat ng Araba, Dagat na
Alat, na dakong silanganan, na daang patungo sa Beth-jesimoth; at sa
timugan sa ilalim ng mga tagudtod ng Pisga:

<span id="an_12:4">12:4</span> At ang hangganan ni Og na hari sa Basan,
sa nalabi ng mga Rephaim na nanahan sa Astaroth at sa Edrei,

<span id="an_12:5">12:5</span> At nagpuno sa bundok ng Hermon, at sa
Salca, at sa buong Basan, hanggang sa hangganan ng mga Gessureo at ng
mga Maachateo, at ng kalahati ng Galaad, na hangganan ni Sehon na hari
sa Hesbon.

<span id="an_12:6">12:6</span> Sinaktan sila ni Moises na lingkod ng
Panginoon at ng mga anak ni Israel: at ibinigay ni Moises na lingkod ng
Panginoon na pinakaari sa mga Rubenita, at sa mga Gadita, at sa
kalahating lipi ni Manases.

<span id="an_12:7">12:7</span> At ang mga ito'y ang mga hari ng lupain
na sinaktan ni Josue at ng mga anak ni Israel sa dako roon ng Jordan na
dakong kalunuran, mula sa Baal-gad na libis ng Libano hanggang sa bundok
ng Halac, na pasampa sa Seir (at ibinigay ni Josue na pinakaari sa mga
lipi ng Israel ayon sa kanilang pagkakabahagi;

<span id="an_12:8">12:8</span> Sa lupaing maburol, at sa mababang
lupain, at sa Araba, at sa mga tagudtod, at sa ilang, at sa Timugan; ang
Hatheo, ang Amorrheo, at ang Cananeo, ang Pherezeo, ang Heveo, at ang
Jebuseo);

<span id="an_12:9">12:9</span> Ang hari sa Jerico, isa; ang hari sa Hai
na nasa tabi ng Beth-el, isa;

<span id="an_12:10">12:10</span> Ang hari sa Jerusalem, isa; ang hari sa
Hebron, isa.

<span id="an_12:11">12:11</span> Ang hari sa Jarmuth, isa; ang hari sa
Lachis, isa;

<span id="an_12:12">12:12</span> Ang hari sa Eglon, isa; ang hari sa
Gezer, isa;

<span id="an_12:13">12:13</span> Ang hari sa Debir, isa; ang hari sa
Geder, isa;

<span id="an_12:14">12:14</span> Ang hari sa Horma, isa; ang hari sa
Arad, isa;

<span id="an_12:15">12:15</span> Ang hari sa Libna, isa; ang hari sa
Adullam, isa;

<span id="an_12:16">12:16</span> Ang hari sa Maceda, isa; ang hari sa
Beth-el, isa;

<span id="an_12:17">12:17</span> Ang hari sa Tappua, isa; ang hari sa
Hepher, isa;

<span id="an_12:18">12:18</span> Ang hari sa Aphec, isa; ang hari sa
Lasaron, isa;

<span id="an_12:19">12:19</span> Ang hari sa Madon, isa; ang hari sa
Hasor, isa;

<span id="an_12:20">12:20</span> Ang hari sa Simron-meron, isa; ang hari
sa Achsaph, isa;

<span id="an_12:21">12:21</span> Ang hari sa Taanach, isa; ang hari sa
Megiddo, isa;

<span id="an_12:22">12:22</span> Ang hari sa Chedes, isa; ang hari sa
Jocneam sa Carmel, isa;

<span id="an_12:23">12:23</span> Ang hari sa Dor sa kaitaasan ng Dor,
isa; ang hari ng mga bansa sa Gilgal, isa;

<span id="an_12:24">12:24</span> Ang hari sa Tirsa, isa; lahat ng hari
ay tatlong pu't isa;

<span id="an_13:1">13:1</span> Si Josue nga'y matanda at puspos ng mga
taon; at sinabi ng Panginoon sa kaniya, Ikaw ay matanda at puspos ng mga
taon, at may nalalabi pang totoong maraming lupain na aariin.

<span id="an_13:2">13:2</span> Ito ang lupain na nalalabi pa: ang lahat
na lupain ng mga Filisteo, at ang lahat na Gessureo:

<span id="an_13:3">13:3</span> Mula sa Sihor na nasa tapat ng Egipto,
hanggang sa hangganan ng Accaron na dakong hilagaan, na nabilang sa mga
Cananeo: ang limang pangulo ng mga Filisteo, ang mga Gazeo, ang mga
Asdodeo, ang mga Ascaloneo, ang mga Getheo, ang mga Accaronneo; gayon
din ang mga Heveo,

<span id="an_13:4">13:4</span> Sa dakong timugan: ang lahat na lupain ng
mga Cananeo, at ang Mehara, na nauukol sa mga Sidonio hanggang sa Aphec,
na hangganan ng mga Amorrheo;

<span id="an_13:5">13:5</span> At ang lupain ng mga Gebalita at ang
buong Libano, sa dakong sinisikatan ng araw, mula sa Baal-gad, sa ibaba
ng bundok Hermon hanggang sa pasukan sa Hamat:

<span id="an_13:6">13:6</span> Ang lahat ng taga lupaing maburol mula sa
Libano hanggang sa Misrephoth-maim, sa makatuwid baga'y lahat ng mga
Sidonio; sila'y aking itataboy mula sa harap ng mga anak ni Israel: iyo
lamang bahagihin sa Israel na pinakamana, gaya ng iniutos ko sa iyo.

<span id="an_13:7">13:7</span> Iyo ngang bahagihin ang lupaing ito na
pinakamana sa siyam na lipi, at sa kalahating lipi ni Manases.

<span id="an_13:8">13:8</span> Sa kaniya'y tinanggap ng mga Rubenita at
ng mga Gadita, ang kanilang mana, na ibinigay sa kanila ni Moises, sa
dako roon ng Jordan na dakong silanganan gaya ng ibinigay sa kanila ni
Moises na lingkod ng Panginoon;

<span id="an_13:9">13:9</span> Mula sa Aroer na nasa tabi ng libis ng
Arnon, at ang bayan na nasa gitna ng libis, at ng buong kapatagan ng
Medeba hanggang sa Dibon:

<span id="an_13:10">13:10</span> At ang lahat na bayan ni Sehon na hari
ng mga Amorrheo, na naghahari sa Hesbon hanggang sa hangganan ng mga
anak ni Ammon;

<span id="an_13:11">13:11</span> At ang Galaad, at ang hangganan ng mga
Gessureo at ng mga Maachateo at ang buong bundok ng Hermon, at ang buong
Basan hanggang sa Salca;

<span id="an_13:12">13:12</span> Ang buong kaharian ni Og sa Basan, na
naghari sa Astaroth at sa Edrei (na siyang naiwang labi sa mga Rephaim);
sapagka't sinaktan ang mga ito ni Moises at mga itinaboy.

<span id="an_13:13">13:13</span> Gayon ma'y hindi itinaboy ng mga anak
ni Israel ang mga Gessureo, ni ang mga Maachateo; kundi ang Gessureo at
ang Maachateo ay tumahan sa gitna ng Israel hanggang sa araw na ito.

<span id="an_13:14">13:14</span> Ang lipi lamang ni Levi ang hindi niya
binigyan ng mana; ang mga handog sa Panginoon, sa Dios ng Israel na
pinaraan sa apoy ay siyang kaniyang mana, gaya ng sinalita niya sa
kaniya.

<span id="an_13:15">13:15</span> At nagbigay si Moises sa lipi ng mga
anak ni Ruben ng ayon sa kanilang mga angkan.

<span id="an_13:16">13:16</span> At ang kanilang hangganan ay mula sa
Aroer, na nasa tabi ng libis ng Arnon, at ang bayang nasa gitna ng
libis, at ang buong kapatagan sa tabi ng Medeba;

<span id="an_13:17">13:17</span> Ang Hesbon at ang lahat ng mga bayan
niyaon na nasa kapatagan; ang Dibon at ang Bamoth-baal, at ang
Beth-baal-meon;

<span id="an_13:18">13:18</span> At ang Jaas, at ang Ced-demoth, at ang
Mephaath;

<span id="an_13:19">13:19</span> At ang Chiriataim, at ang Sibma, at ang
Zereth-shahar, sa bundok ng libis;

<span id="an_13:20">13:20</span> At ang Beth-peor, at ang mga tagudtod
ng Pisga, at ng Beth-jesimoth;

<span id="an_13:21">13:21</span> At ang lahat ng mga bayan sa kapatagan
at ang buong kaharian ni Sehon na hari ng mga Amorrheo na naghari sa
Hesbon, na siyang sinaktan ni Moises na gayon din ang mga pinuno sa
Madian, si Hevi, si Recem, at si Sur, at si Hur, at si Reba, na mga
prinsipe ni Sehon, na tumahan sa lupain.

<span id="an_13:22">13:22</span> Si Balaam man na anak ni Beor na
manghuhula, ay pinatay ng mga anak ni Israel ng tabak sa gitna ng nalabi
sa kanilang nangapatay.

<span id="an_13:23">13:23</span> At ang hangganan ng mga anak ni Ruben
ay ang Jordan, at ang hangganan niyaon. Ito ang mana ng mga anak ni
Ruben ayon sa kanilang mga angkan, ang mga bayan at ang mga nayon
niyaon.

<span id="an_13:24">13:24</span> At si Moises ay nagbigay sa lipi ni
Gad, sa mga anak ni Gad, ng ayon sa kanilang mga angkan.

<span id="an_13:25">13:25</span> At ang kanilang hangganan ay ang Jacer,
at ang lahat na bayan ng Galaad, at ang kalahati ng lupain ng mga anak
ni Ammon hanggang sa Aroer na nasa tapat ng Rabba;

<span id="an_13:26">13:26</span> At mula sa Hesbon hanggang sa
Ramathmizpe, at sa Betonim; at mula sa Mahanaim hanggang sa hangganan ng
Debir.

<span id="an_13:27">13:27</span> At sa libis, ang Beth-aram, at ang
Beth-nimra, at ang Sucoth, at ang Saphon, na labis ng kaharian ni Sehon
na hari sa Hesbon, ang Jordan at ang hangganan niyaon, hanggang sa
kaduluduluhang bahagi ng dagat ng Cinnereth, sa dako roon ng Jordan na
dakong silanganan.

<span id="an_13:28">13:28</span> Ito ang mana ng mga anak ni Gad ayon sa
kanilang mga angkan, ang mga bayan at ang mga nayon niyaon.

<span id="an_13:29">13:29</span> At si Moises ay nagbigay ng mana sa
kalahating lipi ni Manases: at yao'y sa kalahating lipi ng mga anak ni
Manases ayon sa kanilang mga angkan.

<span id="an_13:30">13:30</span> At ang kanilang hangganan ay mula sa
Mahanaim, ang buong Basan, ang buong kaharian ni Og na hari sa Basan at
ang lahat ng mga bayan ng Jair na nasa Basan, anim na pung bayan.

<span id="an_13:31">13:31</span> At ang kalahati ng Galaad at ang
Astaroth at ang Edrei, ang mga bayan ng kaharian ni Og sa Basan, ay sa
mga anak ni Machir na anak ni Manases, sa makatuwid baga'y sa kalahati
ng mga anak ni Machir ayon sa kanilang mga angkan.

<span id="an_13:32">13:32</span> Ito ang mga mana na binahagi ni Moises
sa mga kapatagan ng Moab, sa dako roon ng Jordan sa Jerico, na dakong
silanganan.

<span id="an_13:33">13:33</span> Nguni't sa lipi ni Levi ay walang
ibinigay si Moises na mana: ang Panginoon, ang Dios ng Israel ay siyang
kanilang mana, gaya ng kaniyang sinalita sa kanila.

<span id="an_14:1">14:1</span> At ito ang mga mana na sinakop ng mga
anak ni Israel sa lupain ng Canaan, na binahagi sa kanila ni Eleazar na
saserdote, at ni Josue na anak ni Nun, at ng mga pangulo ng mga
sangbahayan ng mga magulang ng mga lipi ng mga anak ni Israel,

<span id="an_14:2">14:2</span> Sa pamamagitan ng sapalaran ng kanilang
mana, gaya ng iniutos ng Panginoon sa pamamagitan ni Moises, sa siyam na
lipi, at sa kalahating lipi.

<span id="an_14:3">14:3</span> Sapagka't nabigyan na ni Moises ng mana
ang dalawang lipi at ang kalahating lipi sa dako roon ng Jordan: nguni't
sa mga Levita ay wala siyang ibinigay na mana sa kanila.

<span id="an_14:4">14:4</span> Sapagka't ang mga anak ni Jose ay naging
dalawang lipi ang Manases at ang Ephraim: at hindi sila nagbigay ng
bahagi sa mga Levita sa lupain, liban ang mga bayan na matahanan, pati
ng mga nayon niyaon sa kanilang hayop at sa kanilang pag-aari.

<span id="an_14:5">14:5</span> Kung paano iniutos ng Panginoon kay
Moises, ay gayon ang ginawa ng mga anak ni Israel, at kanilang binahagi
ang lupain.

<span id="an_14:6">14:6</span> Nang magkagayo'y lumapit ang mga anak ni
Juda kay Josue sa Gilgal: at sinabi sa kaniya ni Caleb na anak ni
Jephone na Cenezeo, Iyong talastas ang bagay na sinalita ng Panginoon
kay Moises na lalake ng Dios, tungkol sa akin at tungkol sa iyo sa
Cades-barnea.

<span id="an_14:7">14:7</span> Ako'y may apat na pung taon nang ako'y
suguin ni Moises na lingkod ng Panginoon mula sa Cades-barnea upang
tiktikan ang lupain; at aking dinalhan ng sagot siya ng gaya ng nasa
aking puso.

<span id="an_14:8">14:8</span> Gayon ma'y pinapanglumo ng mga kapatid na
kasama ko ang puso ng bayan: nguni't ako'y lubos na sumunod sa Panginoon
kong Dios.

<span id="an_14:9">14:9</span> At si Moises ay sumumpa nang araw na
yaon, na nagsasabi, Tunay na ang lupain na tinuntungan ng iyong paa ay
magiging isang mana sa iyo at sa iyong mga anak magpakailan man,
sapagka't sumunod kang lubos sa Panginoon kong Dios.

<span id="an_14:10">14:10</span> At ngayon, narito, iningatan akong
buhay ng Panginoon, gaya ng kaniyang sinalita, nitong apat na pu't
limang taon, mula nang panahon na salitain ng Panginoon ang salitang ito
kay Moises, samantalang lumalakad ang Israel sa ilang; at ngayon,
narito, sa araw na ito ako'y may walong pu't limang taon na.

<span id="an_14:11">14:11</span> Gayon ma'y malakas pa ako sa araw na
ito na gaya nang araw na suguin ako ni Moises: kung paano nga ang lakas
ko noon, ay gayon ang lakas ko ngayon, sa pakikidigma, at gayon din sa
paglalabas pumasok.

<span id="an_14:12">14:12</span> Ngayon nga'y ibigay mo sa akin ang
lupaing maburol na ito na sinalita ng Panginoon nang araw na yaon:
sapagka't iyong nabalitaan nang araw na yaon kung paanong nariyan ang
mga Anaceo, at mga bayang malalaki at nakukutaan: marahil ay sasa akin
ang Panginoon, at akin silang maitataboy na gaya ng sinalita ng
Panginoon.

<span id="an_14:13">14:13</span> At binasbasan siya ni Josue at kaniyang
ibinigay ang Hebron kay Caleb na Anak ni Jephone, na pinakaari niya.

<span id="an_14:14">14:14</span> Kaya't ang Hebron ay naging mana ni
Caleb na anak ni Jephone na Cenezeo hanggang sa araw na ito; sapagka't
kaniyang lubos na sinunod ang Panginoon, ang Dios ng Israel.

<span id="an_14:15">14:15</span> Ang pangalan nga ng Hebron nang una ay
Chiriath-arba; na siyang Arba na pinaka malaking lalake sa mga Anaceo.
At ang lupain ay nagpahinga sa pakikidigma.

<span id="an_15:1">15:1</span> At naging kapalaran ng lipi ng mga anak
ni Juda ayon sa kanilang mga angkan ay hanggang sa hangganan ng Edom;
hanggang sa ilang ng Zin na dakong timugan, sa kahulihulihang bahagi ng
timugan.

<span id="an_15:2">15:2</span> At ang kanilang hangganang timugan ay
mula sa kahulihulihang bahagi ng Dagat na Alat, mula sa dagat-dagatan na
nakaharap sa dakong timugan:

<span id="an_15:3">15:3</span> At palabas sa dakong timugan ng pagsampa
sa Acrabim, at patuloy sa Zin at pasampa sa timugan ng Cades-barnea, at
patuloy sa Hezron, at pasampa sa Addar, at paliko sa Carca:

<span id="an_15:4">15:4</span> At patuloy sa Azmon, at palabas sa batis
ng Egipto, at ang mga labasan ng hangganan ay sa dagat: ito ang magiging
inyong hangganang timugan.

<span id="an_15:5">15:5</span> At ang hangganang silanganan ay ang Dagat
na Alat, hanggang sa katapusan ng Jordan. At ang hangganan ng hilagaang
dako ay mula sa dagat-dagatan ng dagat na nasa katapusan ng Jordan:

<span id="an_15:6">15:6</span> At pasampa ang hangganan sa Beth-hogla,
at patuloy sa hilagaan ng Beth-araba; at ang hangganan ay pasampa sa
bato ni Bohan na anak ni Ruben:

<span id="an_15:7">15:7</span> At ang hangganan ay pasampa sa Debir mula
sa libis ng Achor, at gayon sa dakong hilagaang paharap sa dakong
Gilgal, na nasa tapat ng pagsampa sa Adumin, na nasa dakong timugan ng
ilog: at ang hangganan ay patuloy sa tubig ng En-semes, at ang mga
labasan niyaon ay sa En-rogel:

<span id="an_15:8">15:8</span> At ang hangganan ay pasampa sa libis ng
anak ni Hinnom hanggang sa dako ng Jebuseo na dakong timugan (na siya
ring Jerusalem): at ang hangganan ay pasampa sa taluktok ng bundok na
dumudoon sa harap ng libis ng Hinnom na dakong kalunuran, na sa
kahulihulihang bahagi ng libis ng Rephaim na dakong hilagaan:

<span id="an_15:9">15:9</span> At ang hangganan ay paabot mula sa
taluktok ng bundok hanggang sa bukal ng tubig ng Nephtoa, at palabas sa
mga bayan ng bundok ng Ephron, at ang hangganan ay paabot sa Baala (na
siya ring Chiriath-jearim):

<span id="an_15:10">15:10</span> At ang hangganan ay paliko mula sa
Baala sa dakong kalunuran sa bundok ng Seir, at patuloy sa tabi ng
bundok Jearim sa hilagaan (na siya ring Chesalon), at pababa sa
Beth-semes at patuloy sa Timna.

<span id="an_15:11">15:11</span> At ang hangganan ay palabas sa siping
ng Ecron na dakong hilagaan; at ang hangganan ay paabot sa Sicheron, at
patuloy sa bundok ng Baala, at palabas sa Jabneel; at ang mga labasan ng
hangganan ay sa dagat.

<span id="an_15:12">15:12</span> At ang hangganang kalunuran ay ang
malaking dagat, at ang hangganan niyaon. Ito ang hangganan ng mga anak
ni Juda sa palibot, ayon sa kanilang mga angkan.

<span id="an_15:13">15:13</span> At kay Caleb na anak ni Jephone ay
nagbigay siya ng isang bahagi sa gitna ng mga anak ni Juda, ayon sa utos
ng Panginoon kay Josue, sa makatuwid baga'y ang Chiriath-arba, na siyang
Arba na ama ni Anac (na siya ring Hebron).

<span id="an_15:14">15:14</span> At pinalayas ni Caleb mula roon ang
tatlong anak ni Anac: si Sesai, si Aiman at si Talmai, na mga anak ni
Anac.

<span id="an_15:15">15:15</span> At siya'y sumampa mula roon laban sa
mga taga Debir: ang pangalan nga ng Debir nang una ay Chiriath-sepher.

<span id="an_15:16">15:16</span> At sinabi ni Caleb, Ang sumakit sa
Chiriath-sepher at sumakop, sa kaniya ko papagaasawahin si Axa na aking
anak na babae.

<span id="an_15:17">15:17</span> At sinakop ni Othoniel na anak ni
Cenez, na kapatid ni Caleb: at pinapagasawa niya sa kaniya si Axa na
kaniyang anak na babae.

<span id="an_15:18">15:18</span> At nangyari, nang si Axa ay malakip sa
kaniya, na kinilos nito siya na humingi sa kaniyang ama ng isang parang:
at siya'y bumaba sa kaniyang asno, at sinabi ni Caleb sa kaniya, Anong
ibig mo?

<span id="an_15:19">15:19</span> At kaniyang sinabi, Pagpalain mo ako;
sapagka't inilagay mo ako sa lupaing Timugan, ay bigyan mo rin ako ng
mga bukal ng tubig. At ibinigay niya sa kaniya ang mga bukal sa itaas at
ang mga bukal sa ibaba.

<span id="an_15:20">15:20</span> Ito ang mana ng lipi ng mga anak ni
Juda ayon sa kanilang mga angkan.

<span id="an_15:21">15:21</span> At ang mga kaduluduluhang bayan ng lipi
ng mga anak ni Juda sa dako ng hangganan ng Edom sa timugan ay Cabseel,
at Eder, at Jagur,

<span id="an_15:22">15:22</span> At Cina, at Dimona, at Adada,

<span id="an_15:23">15:23</span> At Cedes, at Asor, at Itnan,

<span id="an_15:24">15:24</span> At Ziph, at Telem, at Bealoth,

<span id="an_15:25">15:25</span> At Asor-hadatta, at Cheriothhesron (na
siya ring Asor),

<span id="an_15:26">15:26</span> Amam, at Sema, at Molada,

<span id="an_15:27">15:27</span> At Asar-gadda, at Hesmon, at
Beth-pelet,

<span id="an_15:28">15:28</span> At Hasar-sual, at Beer-seba, at
Bizotia,

<span id="an_15:29">15:29</span> Baala, at Iim, at Esem,

<span id="an_15:30">15:30</span> At Eltolad, at Cesil, at Horma,

<span id="an_15:31">15:31</span> At Siclag, at Madmanna, at Sansana,

<span id="an_15:32">15:32</span> At Lebaoth at Silim, at Ain at Rimmon:
lahat ng mga bayan ay dalawang pu't siyam, pati ng mga nayon ng mga
yaon.

<span id="an_15:33">15:33</span> Sa mababang lupain: Estaol, at Sorea,
at Asena,

<span id="an_15:34">15:34</span> At Zanoa, at En-gannim, Tappua, at
En-am,

<span id="an_15:35">15:35</span> Jarmuth at Adullam, Socho at Aceca,

<span id="an_15:36">15:36</span> At Saraim at Adithaim, at Gedera at
Gederothaim; labing apat na bayan pati ng mga nayon ng mga yaon.

<span id="an_15:37">15:37</span> Senan, at Hadasa, at Migdalgad;

<span id="an_15:38">15:38</span> At Dilan, at Mizpe, at Jocteel,

<span id="an_15:39">15:39</span> Lachis, at Boscat, at Eglon,

<span id="an_15:40">15:40</span> At Cabon, at Lamas, at Chitlis;

<span id="an_15:41">15:41</span> At Gederoth, at Beth-dagon, at Naama at
Maceda: labing anim na bayan pati ng mga nayon ng mga yaon.

<span id="an_15:42">15:42</span> Libna, at Ether, at Asan,

<span id="an_15:43">15:43</span> At Jiphta, at Asna, at Nesib,

<span id="an_15:44">15:44</span> At Ceila, at Achzib, at Maresa; siyam
na bayan pati ng mga nayon ng mga yaon.

<span id="an_15:45">15:45</span> Ecron at ang mga bayan niyaon, at ang
mga nayon niyaon:

<span id="an_15:46">15:46</span> Mula sa Ecron hanggang sa dagat, lahat
na nasa siping ng Asdod pati ng mga nayon ng mga yaon.

<span id="an_15:47">15:47</span> Asdod, ang mga bayan niyaon at ang mga
nayon niyaon, Gaza, ang mga bayan niyaon at ang mga nayon niyaon;
hanggang sa batis ng Egipto, at ang malaking dagat at ang hangganan
niyaon.

<span id="an_15:48">15:48</span> At sa lupaing maburol, Samir, at
Jattir, at Soco,

<span id="an_15:49">15:49</span> At Danna, at Chiriat-sanna (na siyang
Debir),

<span id="an_15:50">15:50</span> At Anab, at Estemo, at Anim;

<span id="an_15:51">15:51</span> At Gosen, at Olon, at Gilo: labing
isang bayan pati ng mga nayon ng mga yaon.

<span id="an_15:52">15:52</span> Arab, at Dumah, at Esan,

<span id="an_15:53">15:53</span> At Janum, at Beth-tappua, at Apheca:

<span id="an_15:54">15:54</span> At Humta, at Chiriath-arba (na siyang
Hebron), at Sior; siyam na bayan pati ng mga nayon ng mga yaon.

<span id="an_15:55">15:55</span> Maon, Carmel, at Ziph, at Juta,

<span id="an_15:56">15:56</span> At Izreel, at Jocdeam, at Zanoa,

<span id="an_15:57">15:57</span> Cain, Gibea, at Timna: sangpung bayan
pati ng mga nayon ng mga yaon.

<span id="an_15:58">15:58</span> Halhul, Beth-zur, at Gedor.

<span id="an_15:59">15:59</span> At Maarath, at Beth-anoth, at Eltecon;
anim na bayan pati ng mga nayon ng mga yaon.

<span id="an_15:60">15:60</span> Chiriath-baal (na siyang
Chiriath-jearim), at Rabba: dalawang bayan pati ng mga nayon ng mga
yaon.

<span id="an_15:61">15:61</span> Sa ilang; Beth-araba, Middin, at
Sechacha;

<span id="an_15:62">15:62</span> At Nibsan, at ang Bayan ng Asin, at
En-gedi: anim na bayan pati ng mga nayon ng mga yaon.

<span id="an_15:63">15:63</span> At tungkol sa mga Jebuseo na mga taga
Jerusalem ay hindi napalayas ng mga anak ni Juda: kundi ang mga Jebuseo
ay nanahang kasama ng mga anak ni Juda sa Jerusalem hanggang sa araw na
ito.

<span id="an_16:1">16:1</span> At ang kapalaran ng mga anak ni Jose ay
nagmula sa Jordan sa Jerico, sa tubig ng Jerico sa dakong silanganan,
hanggang sa ilang na pasampa, mula sa Jerico at patuloy sa lupaing
maburol hanggang sa Beth-el;

<span id="an_16:2">16:2</span> At palabas mula sa Beth-el na patungo sa
Luz at patuloy sa hangganan ng mga Archita na patungo sa Ataroth;

<span id="an_16:3">16:3</span> At pababa sa dakong kalunuran sa
hangganan ng mga Japhleteo, hanggang sa hangganan ng Beth-horon sa
ibaba, hanggang sa Gezer: at ang mga labasan niyaon ay sa dagat.

<span id="an_16:4">16:4</span> At kinuha ang kanilang mana ng mga anak
ni Jose, ng Manases, at ng Ephraim.

<span id="an_16:5">16:5</span> At ang hangganan ng mga anak ni Ephraim
ayon sa kanilang mga angkan ay ito: ang hangganan ng kanilang mana na
dakong silanganan ay Ataroth-addar, hanggang sa Beth-horon sa itaas:

<span id="an_16:6">16:6</span> At ang hangganan ay palabas sa dakong
kalunuran sa Michmetat, sa hilagaan; at ang hangganan ay paliko sa
dakong silanganan hanggang sa Tanath-silo at patuloy sa silanganan ng
Janoa:

<span id="an_16:7">16:7</span> At pababa mula sa Janoa na patungo sa
Ataroth at sa Naara, at abot hanggang sa Jerico, at palabas sa Jordan.

<span id="an_16:8">16:8</span> Mula sa Tappua ay patuloy ang hangganan
sa dakong kalunuran sa batis ng Cana: at ang labasan niyaon ay sa dagat.
Ito ang mana ng lipi ng mga anak ni Ephraim ayon sa kanilang mga angkan,

<span id="an_16:9">16:9</span> Pati ng mga bayan na inihiwalay sa mga
anak ni Ephraim sa gitna ng mana ng mga anak ni Manases, lahat ng mga
bayan na kalakip ng mga nayon ng mga yaon.

<span id="an_16:10">16:10</span> At hindi nila pinalayas ang mga Cananeo
na nananahan sa Gezer: kundi ang mga Cananeo ay nanahan sa gitna ng
Ephraim hanggang sa araw na ito, at naging mga alilang tagapagatag.

<span id="an_17:1">17:1</span> At ito ang kapalaran ng lipi ni Manases;
sapagka't siya ang panganay ni Jose. Tungkol kay Machir na panganay ni
Manases, na ama ni Galaad, sapagka't siya'y lalaking mangdidigma, ay
kaniya ngang tinangkilik ang Galaad at ang Basan.

<span id="an_17:2">17:2</span> At ang napasa ibang mga anak ni Manases
ayon sa kanilang mga angkan, sa mga anak ng Abiezer, at sa mga anak ng
Helec, at sa mga anak ng Esriel, at sa mga anak ng Sichem, at sa mga
anak ng Hepher, at sa mga anak ng Semida; ang mga ito ang mga anak na
lalake ni Manases na anak ni Jose, ayon sa kanilang mga angkan.

<span id="an_17:3">17:3</span> Nguni't si Salphaad na anak ni Hepher, na
anak ni Galaad na anak ni Machir, na anak ni Manases, ay hindi nagkaroon
ng mga anak na lalake kundi mga babae: at ito ang mga pangalan ng
kaniyang mga anak: Maala, at Noa, Hogla, Milcha, at Tirsa.

<span id="an_17:4">17:4</span> At sila'y lumapit sa harap ni Eleazar na
saserdote at sa harap ni Josue na anak ni Nun, at sa harap ng mga
prinsipe, na sinasabi, Iniutos ng Panginoon kay Moises na bigyan kami ng
mana sa gitna ng aming mga kapatid: kaya't ayon sa utos ng Panginoon ay
binigyan niya sila ng mana sa gitna ng mga kapatid ng kanilang ama.

<span id="an_17:5">17:5</span> At nahulog ang sangpung bahagi kay
Manases, bukod sa lupain ng Galaad at ang Basan, na nasa dako roon ng
Jordan;

<span id="an_17:6">17:6</span> Sapagka't ang mga anak na babae ni
Manases ay nagkaroon ng mana sa gitna ng kaniyang mga anak; at ang
lupain ng Galaad ay ukol sa nalabi sa mga anak ni Manases.

<span id="an_17:7">17:7</span> At ang hangganan ng Manases ay mula sa
Aser hanggang sa Michmetat, na nasa tapat ng Sichem; at ang hangganan ay
patuloy sa kanan, hanggang sa mga taga En-tappua.

<span id="an_17:8">17:8</span> Ang lupain ng Tappua ay ukol sa Manases:
nguni't ang Tappua sa hangganan ng Manases ay ukol sa mga anak ni
Ephraim.

<span id="an_17:9">17:9</span> At ang hangganan ay pababa hanggang sa
batis ng Cana, na dakong timugan ng batis: ang mga bayang ito ay ukol sa
Ephraim sa gitna ng mga bayan ng Manases: at ang hangganan ng Manases ay
nasa dakong hilagaan ng batis, at ang labasan niyaon ay sa dagat;

<span id="an_17:10">17:10</span> Ang dakong timugan ay ang sa Ephraim,
at ang dakong hilagaan ay ang sa Manases, at ang dagat ay hangganan
niyaon; at abot sa Aser sa hilagaan at sa Issachar sa silanganan.

<span id="an_17:11">17:11</span> At tinatangkilik ng Manases sa Issachar
at sa Aser ang Beth-san at ang mga nayon niyaon, at ang Ibleam at ang
mga nayon niyaon, at ang mga taga Dor, at ang mga nayon niyaon, at ang
mga taga En-dor at ang mga nayon niyaon, at ang mga taga Taanach at ang
mga nayon niyaon, at ang mga taga Megiddo, at ang mga nayon niyaon, ang
tatlong kaitaasan.

<span id="an_17:12">17:12</span> Gayon ma'y hindi napalayas ng mga anak
ni Manases ang mga taga-roon sa mga bayang yaon; kundi ang mga Cananeo
ay nanahan sa lupaing yaon.

<span id="an_17:13">17:13</span> At nangyari, nang ang mga anak ni
Israel ay lumakas, na kanilang inilagay ang mga Cananeo sa pagaatag, at
hindi nila lubos na pinalayas.

<span id="an_17:14">17:14</span> At ang mga anak ni Jose ay nagsalita
kay Josue, na sinasabi, Bakit ang ibinigay mo sa akin ay isang kapalaran
at isang bahagi lamang na pinakamana, dangang malaking bayan ako,
sapagka't pinagpala ako hanggang ngayon ng Panginoon?

<span id="an_17:15">17:15</span> At sinabi ni Josue sa kanila, Kung ikaw
ay malaking bayan, sumampa ka sa gubat, at iyong malalawag doon sa iyong
sarili ang lupain ng mga Pherezeo at ng mga Rephaim; yamang ang lupaing
maburol ng Ephraim ay totoong makipot sa ganang iyo.

<span id="an_17:16">17:16</span> At sinabi ng mga anak ni Jose, Ang
lupaing maburol ay hindi sukat sa amin; at ang lahat ng mga Cananeo na
tumatahan sa lupain ng libis ay may mga karong bakal, sila na tumatahan
sa Beth-san at sa mga nayon niyaon, at gayon din sila na nasa libis ng
Jezreel.

<span id="an_17:17">17:17</span> At si Josue ay nagsalita sa sangbahayan
ni Jose, ni Ephraim at ni Manases, na sinasabi, Ikaw ay malaking bayan,
at may dakilang kapangyarihan: hindi marapat sa iyo ang isang kapalaran
lamang:

<span id="an_17:18">17:18</span> Kundi ang lupaing maburol ay magiging
iyo; sapagka't bagaman isang gubat ay iyong malalawag, at ang labasan
niyaon ay magiging iyo, sapagka't iyong palalayasin ang mga Cananeo,
bagaman sila'y may mga karong bakal, at bagaman sila'y matibay.

<span id="an_18:1">18:1</span> At ang buong kapisanan ng mga anak ni
Israel ay nagpupulong sa Silo, at itinayo ang tabernakulo ng kapisanan
doon: at ang lupain ay sumuko sa harap nila.

<span id="an_18:2">18:2</span> At nalabi sa mga anak ni Israel ay pitong
lipi na hindi pa nababahaginan ng kanilang mana.

<span id="an_18:3">18:3</span> At sinabi ni Josue sa mga anak ni Israel,
Hanggang kailan magpapakatamad kayo upang pasukin ninyong ariin ang
lupain na ibinigay sa inyo ng Panginoon, ng Dios ng inyong mga magulang?

<span id="an_18:4">18:4</span> Maghalal kayo sa inyo ng tatlong lalake
sa bawa't lipi: at aking susuguin, at sila'y babangon at lalakad sa
lupain, at iguguhit ayon sa kanilang mana; at sila'y paririto sa akin.

<span id="an_18:5">18:5</span> At kanilang babahagihin ng pitong bahagi:
ang Juda ay mananahan sa hangganan niyaon na dakong timugan, at ang
sangbahayan ni Jose ay mananahan sa kanilang hangganan sa dakong
hilagaan.

<span id="an_18:6">18:6</span> At inyong iguguhit ang lupain ng pitong
bahagi, at inyong dadalhin ang pagkaguhit dito sa akin: at aking
ipagsasapalaran dito sa inyo sa harap ng Panginoon natin Dios;

<span id="an_18:7">18:7</span> Sapagka't ang mga Levita ay walang bahagi
sa gitna ninyo; sapagka't ang pagkasaserdote sa Panginoon ay siyang
kanilang mana: at ang Gad, at ang Ruben at ang kalahating lipi ni
Manases ay tumanggap na ng kanilang mana sa dako roon ng Jordan na
dakong silanganan, na ibinigay sa kanila ni Moises na lingkod ng
Panginoon.

<span id="an_18:8">18:8</span> At ang mga lalake ay tumindig at yumaon:
at ibinilin sa kanila ni Josue na yumaong iguhit ang lupain, na
sinasabi, Yumaon kayo at lakarin ninyo ang lupain at iguhit ninyo at
bumalik kayo sa akin, at aking ipagsasapalaran sa inyo dito sa harap ng
Panginoon sa Silo.

<span id="an_18:9">18:9</span> At ang mga lalake ay yumaon at nilakad
ang lupain, at iginuhit sa isang aklat ayon sa mga bayan na pitong
bahagi, at sila'y naparoon kay Josue sa kampamento sa Silo.

<span id="an_18:10">18:10</span> At ipinagsapalaran ni Josue sa kanila
sa Silo sa harap ng Panginoon; at binahagi roon ni Josue ang lupain sa
mga anak ni Israel ayon sa kanilang mga bahagi.

<span id="an_18:11">18:11</span> At ang kapalaran ng lipi ng mga anak ni
Benjamin ay lumabas ayon sa kanilang mga angkan: at ang hangganan ng
kanilang kapalaran ay palabas sa pagitan ng mga anak ni Juda at ng mga
anak ni Jose.

<span id="an_18:12">18:12</span> At ang kanilang hangganan sa hilagaang
sulok ay mula sa Jordan; at ang hangganan ay pasampa sa dako ng Jerico
sa hilagaan, at pasampa sa lupaing maburol na dakong kalunuran; at ang
labasan niyaon ay sa ilang ng Beth-aven.

<span id="an_18:13">18:13</span> At ang hangganan ay patuloy mula roon
hanggang sa Luz, sa dako ng Luz (na siyang Beth-el), na dakong timugan;
at ang hangganan ay pababa sa Ataroth-addar, sa tabi ng bundok na
dumudoon sa timugan ng Beth-horon sa ibaba.

<span id="an_18:14">18:14</span> At ang hangganan ay patuloy at paliko
sa kalunurang sulok na dakong timugan mula sa bundok na nakalatag sa
harap ng Beth-horon na dakong timugan, at ang mga labasan niyaon ay sa
Chiriath-baal (na siyang Chiriath-jearim), na bayan ng mga anak ni Juda:
ito ang kalunurang sulok.

<span id="an_18:15">18:15</span> At ang timugang sulok ay mula sa
kahulihulihang bahagi ng Chiriath-jearim at ang hangganan ay palabas sa
dakong kalunuran, at palabas sa bukal ng tubig ng Nephtoa:

<span id="an_18:16">18:16</span> At ang hangganan ay pababa sa
kahulihulihang bahagi ng bundok na nakalatag sa harap ng libis ng anak
ni Hinnom, na nasa libis ng Rephaim na dakong hilagaan; at pababa sa
libis ni Hinnom, sa dako ng Jebuseo na dakong timugan at pababa sa
En-rogel;

<span id="an_18:17">18:17</span> At paabot sa hilagaan at palabas sa
En-semes, at palabas sa Geliloth na nasa tapat ng pagsampa sa Adummim;
at pababa sa bato ng Bohan na anak ni Ruben,

<span id="an_18:18">18:18</span> At patuloy sa tagiliran na tapat ng
Araba sa dakong hilagaan, at pababa sa Araba;

<span id="an_18:19">18:19</span> At ang hangganan ay patuloy sa tabi ng
Beth-hogla na dakong hilagaan, at ang labasan ng hangganan ay sa
hilagaang dagat-dagatan ng Dagat na Alat, sa timugang dulo ng Jordan;
ito ang timugang hangganan.

<span id="an_18:20">18:20</span> At ang Jordan ay hangganan niyaon sa
sulok na silanganan. Ito ang mana ng mga anak ni Benjamin ayon sa mga
hangganan niyaon sa palibot, ayon sa kanilang mga angkan.

<span id="an_18:21">18:21</span> Ang mga bayan nga ng lipi ng mga anak
ni Benjamin ayon sa kanilang mga angkan ay Jerico, at Beth-hogla, at
Emec-casis:

<span id="an_18:22">18:22</span> At Beth-araba, at Samaraim, at Beth-el,

<span id="an_18:23">18:23</span> At Avim, at Para, at Ophra,

<span id="an_18:24">18:24</span> At Cephar-hammonai, at Ophni, at Gaba,
labing dalawang bayan pati ng mga nayon ng mga yaon.

<span id="an_18:25">18:25</span> Gabaon, at Rama, at Beeroth,

<span id="an_18:26">18:26</span> At Mizpe, at Chephira, at Moza;

<span id="an_18:27">18:27</span> At Recoem, at Irpeel, at Tarala;

<span id="an_18:28">18:28</span> At Sela, Eleph, at Jebus (na siyang
Jerusalem), Gibeath, at Chiriath; labing apat na bayan pati ng mga nayon
ng mga yaon. Ito ang mana ng mga anak ni Benjamin ayon sa kanilang mga
angkan.

<span id="an_19:1">19:1</span> At ang ikalawang kapalaran ay napasa
Simeon, sa lipi ng mga anak ng Simeon ayon sa kanilang mga angkan: at
ang kanilang mana ay nasa gitna ng mana ng mga anak ni Juda.

<span id="an_19:2">19:2</span> At kanilang tinamo na pinakamana ang
Beerseba, o Seba, at Molada;

<span id="an_19:3">19:3</span> At Hasar-sual, at Bala, at Esem;

<span id="an_19:4">19:4</span> At Heltolad, at Betul, at Horma;

<span id="an_19:5">19:5</span> At Siclag, at Beth-marchaboth, at
Hasarsusa,

<span id="an_19:6">19:6</span> At Beth-lebaoth, at Saruhen: labing
tatlong bayan pati ng mga nayon niyaon:

<span id="an_19:7">19:7</span> Ain, Rimmon, at Eter, at Asan, apat na
bayan pati ng mga nayon niyaon:

<span id="an_19:8">19:8</span> At ang lahat ng mga nayon na nasa palibot
ng mga bayang ito hanggang sa Baalathbeer, Ramat ng Timugan. Ito ang
mana ng lipi ng mga anak ni Simeon ayon sa kanilang mga angkan.

<span id="an_19:9">19:9</span> Mula sa bahagi ng mga anak ni Juda ang
mana ng mga anak ni Simeon: sapagka't ang bahagi ng mga anak ni Juda ay
totoong marami sa ganang kanila; kaya't ang mga anak ni Simeon ay
nagkaroon ng mana sa gitna ng kanilang mana.

<span id="an_19:10">19:10</span> At ang ikatlong kapalaran ay napasa mga
anak ni Zabulon ayon sa kanilang mga angkan. At ang hangganan ng
kanilang mana ay hanggang sa Sarid:

<span id="an_19:11">19:11</span> At ang kanilang hangganan ay pasampa sa
dakong kalunuran sa Merala, at abot sa Dabbeseth at mula roo'y abot sa
batis na nasa harap ng Jocneam,

<span id="an_19:12">19:12</span> At paliko mula sa Sarid sa dakong
silanganan na dakong sinisikatan ng araw hanggang sa hangganan ng
Chisiloth-tabor, at palabas sa Dabrath, at pasampa sa Japhia;

<span id="an_19:13">19:13</span> At mula roon ay patuloy sa dakong
silanganan sa Gith-hepher, sa Ittakazin; at palabas sa Rimmon na luwal
hanggang sa Nea:

<span id="an_19:14">19:14</span> At ang hangganan ay paliko sa hilagaan
na patungo sa Hanaton: at ang labasan niyaon ay sa libis ng Iphta-el;

<span id="an_19:15">19:15</span> At sa Catah, at sa Naalal, at sa
Simron, at sa Ideala, at sa Bethlehem: labing dalawang bayan pati ng mga
nayon ng mga yaon.

<span id="an_19:16">19:16</span> Ito ang mana ng mga anak ni Zabulon
ayon sa kanilang mga angkan, ang mga bayang ito pati ng mga nayon ng mga
ito.

<span id="an_19:17">19:17</span> Ang ikaapat na kapalaran ay napasa
Issachar, sa mga anak ni Issachar ayon sa kanilang mga angkan.

<span id="an_19:18">19:18</span> At ang kanilang hangganan ay hanggang
sa Izreel, at Chesulloth, at Sunem,

<span id="an_19:19">19:19</span> At Hapharaim, at Sion, at Anaarath,

<span id="an_19:20">19:20</span> At Rabbit, at Chision, at Ebes,

<span id="an_19:21">19:21</span> At Rameth, at En-gannim, at En-hadda,
at Beth-passes,

<span id="an_19:22">19:22</span> At ang hangganan ay abot sa Tabor, at
Sahasim, at sa Beth-semes; at ang mga labasan ng hangganan ng mga yaon
ay sa Jordan: labing anim na bayan pati ng mga nayon ng mga yaon.

<span id="an_19:23">19:23</span> Ito ang mana ng lipi ng mga anak ni
Issachar ayon sa kanilang mga angkan, ang mga bayan pati ng mga nayon ng
mga yaon.

<span id="an_19:24">19:24</span> At ang ikalimang kapalaran ay napasa
lipi ng mga anak ni Aser ayon sa kanilang mga angkan.

<span id="an_19:25">19:25</span> At ang kanilang hangganan ay Helchat,
at Hali, at Beten, at Axaph,

<span id="an_19:26">19:26</span> At Alammelec, at Amead, at Miseal; at
abot sa Carmel na dakong kalunuran at sa Sihorlibnath;

<span id="an_19:27">19:27</span> At paliko sa dakong sinisikatan ng araw
sa Beth-dagon, at abot sa Zabulon, at sa libis ng Iphta-el na dakong
hilagaan sa Beth-emec at Nehiel; at palabas sa Cabul sa kaliwa.

<span id="an_19:28">19:28</span> At Hebron, at Rehob, at Hammon, at
Cana, hanggang sa malaking Sidon,

<span id="an_19:29">19:29</span> At ang hangganan ay paliko sa Rama, at
sa bayang nakukutaan ng Tiro; at ang hangganan ay paliko sa Hosa, at ang
mga labasan niyaon ay sa dagat mula sa lupain ni Achzib;

<span id="an_19:30">19:30</span> Gayon din ang Umma, at Aphek, at Rehob:
dalawang pu't dalawang bayan pati ng mga nayon ng mga yaon.

<span id="an_19:31">19:31</span> Ito ang mana ng lipi ng mga anak ni
Aser ayon sa kanilang mga angkan, ang mga bayang ito pati ng mga nayon
ng mga ito.

<span id="an_19:32">19:32</span> Ang ikaanim na kapalaran ay napasa mga
anak ni Nephtali, sa mga anak ni Nephtali ayon sa kanilang mga angkan.

<span id="an_19:33">19:33</span> At ang kanilang hangganan ay mula sa
Heleph, mula sa encina sa Saananim, at sa Adamineceb, at sa Jabneel,
hanggang sa Lacum; at ang mga labasan niyaon ay sa Jordan;

<span id="an_19:34">19:34</span> At ang hangganan ay paliko sa dakong
kalunuran sa Aznot-tabor, at palabas sa Hucuca mula roon; at abot sa
Zabulon sa timugan, at abot sa Aser sa kalunuran, at sa Juda sa Jordan
na dakong sinisikatan ng araw.

<span id="an_19:35">19:35</span> At ang mga bayang nakukutaan ay Siddim,
Ser, at Hamath, Raccath, at Cinneret,

<span id="an_19:36">19:36</span> At Adama, at Rama, at Asor,

<span id="an_19:37">19:37</span> At Cedes, at Edrei, at En-hasor,

<span id="an_19:38">19:38</span> At Iron, at Migdalel, Horem, at
Beth-anath, at Beth-semes: labing siyam na bayan pati ng mga nayon ng
mga yaon.

<span id="an_19:39">19:39</span> Ito ang mana ng lipi, ng mga anak ni
Nephtali ayon sa kanilang mga angkan, ang mga bayan pati ng mga nayon ng
mga yaon.

<span id="an_19:40">19:40</span> Ang ikapitong kapalaran ay napasa lipi
ng mga anak ni Dan ayon sa kanilang mga angkan.

<span id="an_19:41">19:41</span> At ang hangganan ng kanilang mana ay
Sora, at Estaol, at Ir-semes,

<span id="an_19:42">19:42</span> At Saalabin, at Ailon, at Jeth-la,

<span id="an_19:43">19:43</span> At Elon, at Timnath, at Ecron,

<span id="an_19:44">19:44</span> At Elteche, at Gibbethon, at Baalat,

<span id="an_19:45">19:45</span> At Jehul, at Bene-berac, at Gatrimmon,

<span id="an_19:46">19:46</span> At Me-jarcon, at Raccon pati ng
hangganan sa tapat ng Joppa.

<span id="an_19:47">19:47</span> At ang hangganan ng mga anak ni Dan ay
palabas sa dako roon ng mga yaon; sapagka't ang mga anak ni Dan ay
sumampa at bumaka laban sa Lesem, at sinakop at sinugatan ng talim ng
tabak, at inari at tumahan doon, at tinawag ang Lesem, na Dan, ayon sa
pangalan ni Dan, na kanilang ama.

<span id="an_19:48">19:48</span> Ito ang mana ng lipi ng mga anak ni Dan
ayon sa kanilang mga angkan, ang mga bayang ito pati ng mga nayon ng mga
yaon.

<span id="an_19:49">19:49</span> Gayon kanilang tinapos ang pagbabahagi
ng lupain na pinakamana ayon sa mga hangganan niyaon; at binigyan ng mga
anak ni Israel ng mana si Josue na anak ni Nun sa gitna nila:

<span id="an_19:50">19:50</span> Ayon sa utos ng Panginoon ay kanilang
ibinigay sa kaniya ang bayang kaniyang hiningi, ang Timnath-sera sa
lupaing maburol ng Ephraim: at kaniyang itinayo ang bayan at tumahan
doon.

<span id="an_19:51">19:51</span> Ito ang mga mana na binahagi ni Eleazar
na saserdote at ni Josue na anak ni Nun, at ng mga pangulo ng mga
sangbahayan ng mga magulang ng mga lipi ng mga anak ni Israel na
pinakamana, sa pamamagitan ng pagsasapalaran sa Silo sa harap ng
Panginoon sa pintuan ng tabernakulo ng kapisanan. Gayon nila niwakasan
ang pagbabahagi ng lupain.

<span id="an_20:1">20:1</span> At ang Panginoon ay nagsalita kay Josue,
na sinasabi,

<span id="an_20:2">20:2</span> Magsalita ka sa mga anak ni Israel, na
sabihin mo, Italaga ninyo sa inyo ang mga bayang ampunan, na aking
sinalita sa inyo sa pamamagitan ni Moises:

<span id="an_20:3">20:3</span> Upang matakasan ng nakamatay, na
nakapatay sa sinoman na hindi sinasadya at hindi kusa: at magiging
ampunan ninyo laban sa manghihiganti sa dugo.

<span id="an_20:4">20:4</span> At siya'y tatakas sa isa sa mga bayang
yaon, at tatayo sa pasukan ng pintuan ng bayan, at magsasaysay sa mga
pakinig ng mga matanda sa bayang yaon; at kanilang kukunin siya sa bayan
na ipagsasama nila, at bibigyan nila siya ng isang dako, upang siya'y
tumahan sa gitna nila.

<span id="an_20:5">20:5</span> At kung siya'y habulin ng manghihiganti
sa dugo, hindi nga nila ibibigay ang nakamatay sa kaniyang kamay;
sapagka't kaniyang napatay ang kaniyang kapuwa na hindi sinasadya, at
hindi niya kinapootan nang una.

<span id="an_20:6">20:6</span> At siya'y tatahan sa bayang yaon,
hanggang sa siya'y tumayo sa harap ng kapisanan upang hatulan, hanggang
sa pagkamatay ng pangulong saserdote, na nalalagay sa mga araw na yaon:
kung magkagayo'y uuwi ang nakamatay, at paroroon sa kaniyang sariling
bayan, at sa kaniyang sariling bahay, hanggang sa pinagmulan niyang
bayan na tinakasan.

<span id="an_20:7">20:7</span> At kanilang ibinukod ang Cedes sa Galilea
sa lupaing maburol ng Nepthali, at ang Sichem sa lupaing maburol ng
Ephraim, at ang Chiriath-arba (na siyang Hebron) sa lupaing maburol ng
Juda.

<span id="an_20:8">20:8</span> At sa dako roon ng Jordan sa Jerico na
dakong silanganan, ay kaniyang itinalaga ang Beser sa ilang sa
kapatagan, mula sa lipi ni Ruben, at ang Ramoth sa Galaad na mula sa
lipi ni Gad, at ang Gaulon sa Basan na mula sa lipi ni Manases.

<span id="an_20:9">20:9</span> Ito ang mga itinalagang bayan sa lahat ng
mga anak ni Israel, at sa taga ibang lupa na tumatahan sa gitna nila, na
sinomang makamatay ng sinomang tao, na hindi sinasadya, ay makatakas
doon, at huwag mapatay ng kamay ng manghihiganti sa dugo, hanggang hindi
nahaharap sa kapisanan.

<span id="an_21:1">21:1</span> Nang magkagayo'y lumapit ang mga pangulo
ng mga sangbahayan ng mga magulang ng mga Levita kay Eleazar na
saserdote, at kay Josue na anak ni Nun at sa mga pangulo ng mga
sangbahayan ng mga magulang ng mga lipi ng mga anak ni Israel;

<span id="an_21:2">21:2</span> At sila'y nagsalita sa kanila sa Silo, sa
lupain ng Canaan, na sinasabi, Ang Panginoon ay nagutos sa pamamagitan
ni Moises, na bigyan kami ng mga bayan na matatahanan, pati ng mga nayon
niyaon para sa aming hayop.

<span id="an_21:3">21:3</span> At sa kanilang mana ay ibinigay ng mga
anak ni Israel sa mga Levita, ayon sa utos ng Panginoon, ang mga bayang
ito pati ng mga nayon ng mga ito.

<span id="an_21:4">21:4</span> At ang kapalarang ukol sa mga angkan ng
mga Coathita ay lumabas; at ang mga anak ni Aaron na saserdote, na
kabilang sa mga Levita, ay nagtamo sa pamamagitan ng sapalaran sa lipi
ni Juda, at sa lipi ng mga Simeonita, at sa lipi ni Benjamin, ng labing
tatlong bayan.

<span id="an_21:5">21:5</span> At ang nalabi sa mga anak ni Coath ay
nagtamo sa pamamagitan ng sapalaran sa mga angkan ng lipi ni Ephraim, at
sa lipi ni Dan, at sa kalahating lipi ni Manases, ng sangpung bayan.

<span id="an_21:6">21:6</span> At ang mga anak ni Gerson ay nagtamo sa
pamamagitan ng sapalaran sa mga angkan ng lipi ni Issachar, at sa lipi
ni Aser, at sa lipi ni Nephtali, at sa kalahating lipi ni Manases sa
Basan, ng labing tatlong bayan.

<span id="an_21:7">21:7</span> Ang mga anak ni Merari ayon sa kanilang
mga angkan ay nagtamo sa lipi ni Ruben, at sa lipi ni Gad, at sa lipi ni
Zabulon, ng labing dalawang bayan.

<span id="an_21:8">21:8</span> At ibinigay ng mga anak ni Israel sa mga
Levita sa pamamagitan ng sapalaran ang mga bayang ito pati ng mga nayon
nito, gaya ng iniutos ng Panginoon sa pamamagitan ni Moises.

<span id="an_21:9">21:9</span> At sa lipi ng mga anak ni Juda, at sa
lipi ng mga anak ni Simeon, ay kanilang ibinigay ang mga bayang ito na
nabanggit sa pangalan:

<span id="an_21:10">21:10</span> At pawang sa mga anak ni Aaron, sa mga
angkan ng mga Coathita, na mga anak ni Levi: sapagka't sa kanila ang
unang kapalaran.

<span id="an_21:11">21:11</span> At ibinigay nila sa kanila ang
Chiriath-arba, na siyang Arba na ama ni Anac, (na siya ring Hebron,) sa
lupaing maburol ng Juda, pati ng mga nayon niyaon sa palibot.

<span id="an_21:12">21:12</span> Nguni't ang mga parang ng bayan, at ang
mga nayon, ay ibinigay nila kay Caleb na anak ni Jephone na pinakaari
niya.

<span id="an_21:13">21:13</span> At sa mga anak ni Aaron na saserdote ay
ibinigay nila ang Hebron pati ng mga nayon niyaon, ang bayang ampunan na
ukol sa nakamatay, at ang Libna pati ng mga nayon niyaon;

<span id="an_21:14">21:14</span> At ang Jattir pati ng mga nayon niyaon,
at ang Estemoa, pati ng mga nayon niyaon.

<span id="an_21:15">21:15</span> At ang Helon pati ng mga nayon niyaon,
at ang Debir pati ng mga nayon niyaon;

<span id="an_21:16">21:16</span> At ang Ain pati ng mga nayon niyaon, at
ang Jutta pati ng mga nayon niyaon, at ang Beth-semes pati ng mga nayon
niyaon; siyam na bayan sa dalawang liping yaon.

<span id="an_21:17">21:17</span> At sa lipi ni Benjamin, ang Gabaon pati
ng mga nayon niyaon, ang Geba pati ng mga nayon niyaon;

<span id="an_21:18">21:18</span> Ang Anathoth pati ng mga nayon niyaon,
at ang Almon pati ng mga nayon niyaon; apat na bayan.

<span id="an_21:19">21:19</span> Lahat ng mga bayan ng mga anak ni Aaron
na saserdote ay labing tatlong bayan pati ng mga nayon ng mga yaon.

<span id="an_21:20">21:20</span> At tinamo ng mga angkan ng mga anak ni
Coath, na mga Levita, sa makatuwid baga'y ang nangalabi sa mga anak ni
Coath, ang mga bayan na kanilang kapalaran sa lipi ni Ephraim.

<span id="an_21:21">21:21</span> At ibinigay nila sa kanila ang Sichem
pati ng mga nayon niyaon sa lupaing maburol ng Ephraim, na bayang
ampunan na ukol sa nakamatay, at ang Geser pati ng mga nayon niyaon.

<span id="an_21:22">21:22</span> At ang Kibsaim pati ng mga nayon
niyaon, at ang Beth-horon pati ng mga nayon niyaon; apat na bayan.

<span id="an_21:23">21:23</span> At sa lipi ni Dan, ang Eltheco pati ng
mga nayon niyaon, ang Gibbethon pati ng mga nayon niyaon;

<span id="an_21:24">21:24</span> Ang Ailon pati ng mga nayon niyaon; ang
Gath-rimmon pati ng mga nayon niyaon; apat na bayan.

<span id="an_21:25">21:25</span> At sa kalahating lipi ni Manases, ang
Taanach pati ng mga nayon niyaon; at ang Gath-rimmon pati ng mga nayon
niyaon; dalawang bayan.

<span id="an_21:26">21:26</span> Lahat na bayan sa mga angkan ng
nangalabi sa mga anak ni Coath ay sangpu pati ng mga nayon niyaon.

<span id="an_21:27">21:27</span> At sa mga anak ni Gerson, sa mga angkan
ng mga Levita, ay ibinigay sa kanila sa kalahating lipi ni Manases ang
Gaulon sa Basan pati ng mga nayon niyaon, ang bayang ampunan na ukol sa
nakamatay; at ang Be-estera pati ng mga nayon niyaon; dalawang bayan.

<span id="an_21:28">21:28</span> At sa lipi ni Issachar, ang Cesion pati
ng mga nayon niyaon, ang Dabereth pati ng mga nayon niyaon;

<span id="an_21:29">21:29</span> Ang Jarmuth pati ng mga nayon niyaon,
ang En-gannim pati ng mga nayon niyaon: apat na bayan.

<span id="an_21:30">21:30</span> At sa lipi ni Aser, ang Miseal pati ng
mga nayon niyaon, ang Abdon pati ng mga nayon niyaon;

<span id="an_21:31">21:31</span> Ang Helchath pati ng mga nayon niyaon,
ang Rehob pati ng mga nayon niyaon; apat na bayan.

<span id="an_21:32">21:32</span> At sa lipi ni Nephtali ang bayang
ampunan na ukol sa nakamatay, ang Cedes sa Galilea pati ng mga nayon
niyaon, at ang Hammoth-dor pati ng mga nayon niyaon, at ang Cartan pati
ng mga nayon niyaon; tatlong bayan.

<span id="an_21:33">21:33</span> Lahat na bayan ng mga Gersonita ayon sa
kanilang mga angkan ay labing tatlong bayan pati ng mga nayon ng mga
yaon.

<span id="an_21:34">21:34</span> At sa mga angkan ng mga anak ni Merari,
na nalabi sa mga Levita, sa lipi ni Zabulon, ang Jocneam pati ng mga
nayon niyaon, at ang Kartha pati ng mga nayon niyaon,

<span id="an_21:35">21:35</span> Ang Dimna pati ng mga nayon niyaon, ang
Naalal pati ng mga nayon niyaon; apat na bayan.

<span id="an_21:36">21:36</span> At sa lipi ni Ruben; ang Beser pati ng
mga nayon niyaon, at ang Jasa pati ng mga nayon niyaon.

<span id="an_21:37">21:37</span> Ang Cedemoth pati ng mga nayon niyaon,
at ang Mephaat pati ng mga nayon niyaon; apat na bayan.

<span id="an_21:38">21:38</span> At sa lipi ni Gad ang bayang ampunan na
ukol sa nakamatay, ang Ramoth sa Galaad pati ng mga nayon niyaon, ang
Mahanaim pati ng mga nayon niyaon;

<span id="an_21:39">21:39</span> Ang Hesbon pati ng mga nayon niyaon, at
ang Jacer pati ng mga nayon niyaon, apat na bayang lahat.

<span id="an_21:40">21:40</span> Lahat ng mga ito ay mga bayan ng mga
anak ni Merari ayon sa kanilang mga angkan, sa makatuwid baga'y ang
nalabi sa mga angkan ng mga Levita; at ang kanilang kapalaran ay labing
dalawang bayan.

<span id="an_21:41">21:41</span> Lahat na bayan ng mga Levita sa gitna
ng mga pag-aari ng mga anak ni Israel ay apat na pu't walong bayan pati
ng mga nayon ng mga yaon.

<span id="an_21:42">21:42</span> Ang mga bayang ito ay kalakip bawa't
isa ang mga nayon nito sa palibot ng mga yaon: gayon sa lahat ng mga
bayang ito.

<span id="an_21:43">21:43</span> Sa gayo'y ibinigay ng Panginoon sa
Israel ang boong lupain na kaniyang isinumpa na ibibigay sa kanilang mga
magulang: at kanilang inari at tumahan doon.

<span id="an_21:44">21:44</span> At binigyan sila ng kapahingahan ng
Panginoon sa palibot, ayon sa lahat ng kaniyang isinumpa sa kanilang mga
magulang: at walang tumayong isang lalake sa lahat ng kanilang mga
kaaway sa harap nila; ibinigay ng Panginoon ang lahat nilang mga kaaway
sa kanilang kamay.

<span id="an_21:45">21:45</span> Walang nagkulang na isang mabuting
bagay na sinalita ng Panginoon sa sangbahayan ng Israel, lahat ay
nangyari.

<span id="an_22:1">22:1</span> Tinawag nga ni Josue ang mga Rubenita, at
ang mga Gadita, at ang kalahating lipi ni Manases,

<span id="an_22:2">22:2</span> At sinabi sa kanila, Inyong iningatan ang
lahat na iniutos sa inyo ni Moises na lingkod ng Panginoon, at inyong
dininig ang aking tinig sa lahat na aking iniutos sa inyo;

<span id="an_22:3">22:3</span> Hindi ninyo iniwan ang inyong mga kapatid
na malaong panahon hanggang sa araw na ito, kundi inyong iningatan ang
bilin na utos ng Panginoon ninyong Dios.

<span id="an_22:4">22:4</span> At ngayo'y binigyan ng kapahingahan ng
Panginoon ninyong Dios ang inyong mga kapatid, gaya ng sinalita niya sa
kanila: kaya't ngayo'y pumihit kayo at yumaon kayo sa inyong mga tolda
sa lupain na inyong ari, na ibinigay sa inyo ni Moises na lingkod ng
Panginoon sa dako roon ng Jordan.

<span id="an_22:5">22:5</span> Ingatan lamang ninyong mainam na gawin
ang utos at ang kautusan na iniutos sa inyo ni Moises na lingkod ng
Panginoon, na ibigin ang Panginoon ninyong Dios, at lumakad sa lahat
niyang mga daan, at ingatan ang kaniyang mga utos, at lumakip sa kaniya,
at maglingkod sa kaniya ng boo ninyong puso at ng boo ninyong kaluluwa.

<span id="an_22:6">22:6</span> Gayon sila binasbasan ni Josue at
pinagpaalam sila: at sila'y umuwi sa kanilang mga tolda.

<span id="an_22:7">22:7</span> Ibinigay nga ni Moises sa kalahating lipi
ni Manases ang mana sa Basan: nguni't ang kalahating lipi ay binigyan ni
Josue sa gitna ng kanilang mga kapatid sa dako rito ng Jordan na dakong
kalunuran. Bukod dito'y nang papagpaalamin sila ni Josue na pauwiin sa
kanilang mga tolda, ay binasbasan sila,

<span id="an_22:8">22:8</span> At sinalita sa kanila, na sinasabi,
Kayo'y bumalik na may maraming kayamanan sa inyong mga tolda, at may
maraming hayop, may pilak, at may ginto, at may tanso, at may bakal, at
may maraming kasuutan: magbahagi kayo sa inyong mga kapatid ng samsam sa
inyong mga kaaway.

<span id="an_22:9">22:9</span> At ang mga anak ni Ruben, at ang mga anak
ni Gad, at ang kalahating lipi ni Manases ay nagsibalik na humiwalay sa
mga anak ni Israel mula sa Silo, na nasa lupain ng Canaan, upang
pumaroon sa lupain ng Galaad, sa lupain ng kanilang ari na kanilang
inari, ayon sa utos ng Panginoon, sa pamamagitan ni Moises.

<span id="an_22:10">22:10</span> At nang sila'y dumating sa may lupain
ng Jordan, na nasa lupain ng Canaan, ang mga anak ni Ruben, at ang mga
anak ni Gad, at ang kalahating lipi ni Manases ay nagtayo roon ng
dambana sa tabi ng Jordan, isang malaking dambana na matatanaw.

<span id="an_22:11">22:11</span> At narinig ng mga anak ni Israel, na
sinabi, Narito, ang mga anak ni Ruben, ang mga anak ni Gad, at ang
kalahating lipi ni Manases ay nagtayo ng isang dambana sa tapat ng
lupain ng Canaan sa may lupain ng Jordan, sa dako na nauukol sa mga anak
ni Israel.

<span id="an_22:12">22:12</span> At nang marinig ng mga anak ni Israel,
ay nagpipisan sa Silo ang buong kapisanan ng mga anak ni Israel, upang
sumampa laban sa kanila na makipagdigma.

<span id="an_22:13">22:13</span> At sinugo ng mga anak ni Israel sa mga
anak ni Ruben, at sa mga anak ni Gad, at sa kalahating lipi ni Manases,
sa lupain ng Galaad, si Phinees na anak ni Eleazar na saserdote;

<span id="an_22:14">22:14</span> At kasama niya ay sangpung prinsipe, na
isang prinsipe sa sangbahayan ng mga magulang sa bawa't isa sa mga lipi
ng Israel; at bawa't isa sa kanila'y pangulo sa mga sangbahayan ng
kanilang mga magulang sa mga libolibo sa Israel.

<span id="an_22:15">22:15</span> At sila'y naparoon sa mga anak ni
Ruben, at sa mga anak ni Gad, at sa kalahating lipi ni Manases sa lupain
ng Galaad, at sinalita nila sa kanila na sinasabi,

<span id="an_22:16">22:16</span> Ganito ang sabi ng buong kapisanan ng
Panginoon, Anong pagsalangsang ito na inyong ginawa laban sa Dios ng
Israel, na humiwalay sa araw na ito sa pagsunod sa Panginoon, sa inyong
pagtatayo para sa inyo ng isang dambana, upang manghimagsik sa araw na
ito laban sa Panginoon?

<span id="an_22:17">22:17</span> Napakaliit ba sa ganang atin ang
kasamaan ng Peor, na hindi natin nilinis hanggang sa araw na ito,
bagaman dumating ang salot sa kapisanan ng Panginoon,

<span id="an_22:18">22:18</span> Upang kayo'y humiwalay sa araw na ito
sa pagsunod sa Panginoon? at mangyayari na sapagka't kayo'y
nanghihimagsik ngayon laban sa Panginoon ay magiinit siya bukas sa buong
kapisanan ng Israel.

<span id="an_22:19">22:19</span> Gayon man, kung ang lupain na inyong
ari ay maging marumi, lumipat nga kayo sa lupain na ari ng Panginoon, na
kinatahanan ng tabernakulo ng Panginoon, at kumuha kayo ng ari sa gitna
namin: nguni't huwag kayong manghimagsik laban sa Panginoon, ni
manghimagsik laban sa amin, sa pagtatayo ng isang dambana bukod sa
dambana ng Panginoon nating Dios.

<span id="an_22:20">22:20</span> Hindi ba si Achan na anak ni Zera ay
nagkasala ng pagsalangsang sa itinalagang bagay, at ang pagiinit ay
nahulog sa buong kapisanan ng Israel? at ang taong yaon ay hindi namatay
na magisa sa kaniyang kasamaan.

<span id="an_22:21">22:21</span> Nang magkagayo'y sumagot ang mga anak
ni Ruben, at ang mga anak ni Gad, at ang kalahating lipi ni Manases, at
nagsalita sa mga pangulo ng mga libolibo sa Israel.

<span id="an_22:22">22:22</span> Ang Makapangyarihan, ang Dios, ang
Panginoon, ang Makapangyarihan, ang Dios, ang Panginoon, ay siyang
nakatatalastas; at matatalastas ng Israel; kung panghihimagsik nga o
kung pagsalangsang laban sa Panginoon, (huwag mo kaming iligtas sa araw
na ito,)

<span id="an_22:23">22:23</span> Na kami ay nagtayo para sa amin ng
isang dambana upang humiwalay sa pagsunod sa Panginoon; o kung
paghandugan ng mga handog na susunugin o ng handog na harina, o kung
paghandugan ng mga hain na mga handog tungkol sa kapayapaan, siyasatin
nga ng Panginoon;

<span id="an_22:24">22:24</span> At kung hindi namin ginawang maingat
ito, at inakala, na sabihin. Marahil sa panahong darating ay masasalita
ng inyong mga anak, na sasabihin, Anong ipakikialam ninyo sa Panginoon,
sa Dios ng Israel?

<span id="an_22:25">22:25</span> Sapagka't ginawang hangganan ng
Panginoon ang Jordan sa pagitan namin at ninyo, ninyong mga anak ni
Ruben at mga anak ni Gad: kayo'y walang bahagi sa Panginoon: sa gayo'y
patitigilin ng inyong mga anak ang aming mga anak sa pagkatakot sa
Panginoon.

<span id="an_22:26">22:26</span> Kaya't aming sinabi, Maghanda tayo na
magtayo para sa atin ng isang dambana, hindi upang sa handog na
susunugin, ni sa hain man:

<span id="an_22:27">22:27</span> Kundi magiging saksi sa pagitan namin
at ninyo, at sa pagitan ng ating mga lahi pagkamatay natin, upang aming
magawa ang paglilingkod sa Panginoon sa harap niya ng aming mga handog
na susunugin at ng aming mga hain at ng aming mga handog tungkol sa
kapayapaan; upang huwag masabi ng inyong mga anak sa aming mga anak sa
panahong darating, Kayo'y walang bahagi sa Panginoon.

<span id="an_22:28">22:28</span> Kaya't sinabi namin, Mangyayari na
pagka kanilang sasabihing gayon sa amin o sa aming lahi sa panahong
darating, ay aming sasabihin, Narito ang anyo ng dambana ng Panginoon na
ginawa ng aming mga magulang, hindi upang sa handog na susunugin, ni sa
hain: kundi isang saksi sa pagitan namin at ninyo.

<span id="an_22:29">22:29</span> Malayo nawa sa amin na kami ay
manghimagsik laban sa Panginoon, at humiwalay sa araw na ito sa pagsunod
sa Panginoon sa pagtatayo ng isang dambana para sa handog na susunugin,
para sa handog na harina, o para sa hain bukod sa dambana ng Panginoon
nating Dios na nasa harap ng kaniyang tabernakulo.

<span id="an_22:30">22:30</span> At nang marinig ni Phinees na
saserdote, at ng mga prinsipe ng kapisanan ng mga pangulo ng mga
libolibo ng Israel na kasama niya, ang mga salita na sinalita ng mga
anak ni Ruben, at ng mga anak ni Gad, at ng mga anak ni Manases, ay
nakalugod na mabuti sa kanila.

<span id="an_22:31">22:31</span> At sinabi ni Phinees na anak ni Eleazar
na saserdote sa mga anak ni Ruben, at sa mga anak ni Gad, at sa mga anak
ni Manases, Sa araw na ito ay talastas namin, na ang Panginoon ay nasa
gitna natin, sapagka't kayo'y hindi nagkasala ng pagsalangsang na ito
laban sa Panginoon: inyo ngang iniligtas ang mga anak ni Israel sa kamay
ng Panginoon.

<span id="an_22:32">22:32</span> At si Phinees na anak ni Eleazar na
saserdote at ang mga prinsipe, ay nagsibalik na mula sa mga anak ni
Ruben, at mula sa mga anak ni Gad, sa lupain ng Galaad, na tumungo sa
lupain ng Canaan, sa mga anak ni Israel, at binigyan nilang sagot.

<span id="an_22:33">22:33</span> At ang bagay ay nakalugod sa mga anak
ni Israel; at pinuri ng mga anak ni Israel ang Dios at hindi na
nagsalita pa ng pagsampa laban sa kanila na bumaka na gibain ang lupain
na kinatatahanan ng mga anak ni Ruben at ng mga anak ni Gad.

<span id="an_22:34">22:34</span> At ang dambana ay tinawag na Ed ng mga
anak ni Ruben at ng mga anak ni Gad: Sapagka't anila, saksi sa pagitan
natin, na ang Panginoon ay Dios.

<span id="an_23:1">23:1</span> At nangyari pagkaraan ng maraming araw,
nang mabigyan ng Panginoon ng kapahingahan ang Israel sa lahat nilang
mga kaaway sa palibot, at si Josue ay matanda na at puspos ng mga taon;

<span id="an_23:2">23:2</span> Na tinawag ni Josue ang buong Israel, ang
kanilang mga matanda, at ang kanilang mga pangulo, at ang kanilang mga
hukom at ang kanilang mga pinuno, at sinabi sa kanila, Ako'y matanda na
at puspos ng mga taon:

<span id="an_23:3">23:3</span> At inyong nakita ang lahat na ginawa ng
Panginoon ninyong Dios sa lahat ng bansang ito dahil sa inyo; sapagka't
ipinakipaglaban kayo ng Panginoon ninyong Dios.

<span id="an_23:4">23:4</span> Narito, aking binahagi sa inyo ang mga
bansang ito na nangalabi, upang maging mana sa inyong mga lipi, mula sa
Jordan pati ng lahat na bansa na aking inihiwalay, hanggang sa malaking
dagat na dakong nilulubugan ng araw.

<span id="an_23:5">23:5</span> At itataboy sila ng Panginoon ninyong
Dios mula sa harap ninyo, at palalayasin sila sa inyong paningin, at
inyong aariin ang kanilang lupain na gaya ng sinalita ng Panginoon
ninyong Dios sa inyo.

<span id="an_23:6">23:6</span> Kaya't kayo'y magpakatapang na mabuti na
ingatan at gawin ang lahat na nakasulat sa aklat ng kautusan ni Moises
na huwag kayong lumiko sa kanan o sa kaliwa;

<span id="an_23:7">23:7</span> Na huwag kayong pumasok sa mga bansang
ito, sa mga ito na nangalalabi sa gitna ninyo; huwag din ninyong
banggitin ang pangalan ng kanilang mga dios, ni magpasumpa sa pangalan
ng mga yaon, ni maglingkod sa mga yaon, ni yumukod sa mga yaon:

<span id="an_23:8">23:8</span> Kundi lumakip kayo sa Panginoon ninyong
Dios, na gaya ng inyong ginawa hanggang sa araw na ito.

<span id="an_23:9">23:9</span> Sapagka't pinalayas ng Panginoon sa harap
ninyo ang mga malaking bansa at malakas: nguni't tungkol sa inyo, ay
walang tao na tumayo sa harap ninyo hanggang sa araw na ito.

<span id="an_23:10">23:10</span> Isang lalake sa inyo ay hahabol sa
isang libo: sapagka't ipinakikipaglaban kayo ng Panginoon ninyong Dios,
gaya ng sinalita niya sa inyo.

<span id="an_23:11">23:11</span> Magpakaingat nga kayong mabuti sa
inyong sarili, na inyong ibigin ang Panginoon ninyong Dios.

<span id="an_23:12">23:12</span> Kung inyo ngang tatalikuran sa anomang
paraan at lalakip sa nangalabi sa mga bansang ito, sa mga ito na
nangalabi sa gitna ninyo, at kayo'y magaasawa sa kanila, at kayo'y
lalakip sa kanila, at sila sa inyo:

<span id="an_23:13">23:13</span> Ay tatalastasin ninyong lubos na hindi
pa palalayasin ng Panginoon ninyong Dios ang mga bansang ito sa inyong
paningin: kundi sila'y magiging silo at lalang sa inyo, at panghampas sa
inyong tagiliran at mga tinik sa inyong mga mata hanggang sa kayo'y
malipol dito sa mabuting lupain na ibinigay sa inyo ng Panginoon ninyong
Dios.

<span id="an_23:14">23:14</span> At, narito, sa araw na ito ay yumayaon
ako sa lakad ng buong lupa: at inyong talastas sa inyong buong puso at
sa inyong buong kaluluwa na walang bagay na nagkulang sa lahat na mga
mabuting bagay na sinalita ng Panginoon ninyong Dios tungkol sa inyo;
lahat ay nangyari sa inyo, wala kahit isang bagay na nagkulang.

<span id="an_23:15">23:15</span> At mangyayari, na kung paanong ang
lahat ng mga mabuting bagay ay nangyari sa inyo na sinalita sa inyo ng
Panginoon ninyong Dios, ay gayon dadalhin ng Panginoon sa inyo ang lahat
ng mga masamang bagay, hanggang sa kayo'y malipol niya dito sa mabuting
lupain na ibinigay sa inyo ng Panginoon ninyong Dios.

<span id="an_23:16">23:16</span> Pagka inyong sinalangsang ang tipan ng
Panginoon ninyong Dios, na kaniyang iniutos sa inyo, at yumaon at
naglingkod sa ibang mga dios at yumukod sa mga yaon; ang galit nga ng
Panginoon ay magaalab laban sa inyo, at kayo'y malilipol na madali sa
mabuting lupain na kaniyang ibinigay sa inyo.

<span id="an_24:1">24:1</span> At pinisan ni Josue ang lahat ng mga lipi
ng Israel sa Sichem, at tinawag ang mga matanda ng Israel at ang
kanilang mga pangulo, at ang kanilang mga hukom, at ang kanilang mga
pinuno; at sila'y nagsiharap sa Dios.

<span id="an_24:2">24:2</span> At sinabi ni Josue sa buong bayan, Ganito
ang sabi ng Panginoon, ng Dios ng Israel, Ang inyong mga magulang ay
tumahan nang unang panahon sa dako roon ng Ilog, na dili iba't si Thare,
na ama ni Abraham at ama ni Nachor: at sila'y naglingkod sa ibang mga
dios.

<span id="an_24:3">24:3</span> At kinuha ko ang inyong amang si Abraham
mula sa dako roon ng Ilog at pinatnubayan ko siya sa buong lupain ng
Canaan, at pinarami ko ang kaniyang binhi at ibinigay ko sa kaniya si
Isaac.

<span id="an_24:4">24:4</span> At ibinigay ko kay Isaac si Jacob at si
Esau: at ibinigay ko kay Esau ang bundok ng Seir upang ariin; at si
Jacob at ang kaniyang mga anak ay bumabang pumasok sa Egipto.

<span id="an_24:5">24:5</span> At aking sinugo si Moises at si Aaron, at
sinalot ko ang Egipto, ayon sa aking ginawa sa gitna niyaon: at
pagkatapos ay inilabas ko kayo.

<span id="an_24:6">24:6</span> At inilabas ko ang inyong mga magulang sa
Egipto: at kayo'y naparoon sa dagat; at hinabol ng mga taga Egipto ang
inyong mga magulang, ng mga karo at ng mga nangangabayo hanggang sa
Dagat na Mapula.

<span id="an_24:7">24:7</span> At nang sila'y dumaing sa Panginoon ay
nilagyan niya ng kadiliman ang pagitan ninyo at ang mga taga Egipto, at
itinabon ang dagat sa kanila, at tinakpan sila; at nakita ng inyong mga
mata kung ano ang aking ginawa sa Egipto at kayo'y tumahan sa ilang na
malaon.

<span id="an_24:8">24:8</span> At ipinasok ko kayo sa lupain ng mga
Amorrheo, na tumatahan sa dako roon ng Jordan, at sila'y nakipagbaka sa
inyo; at ibinigay ko sila sa inyong kamay, at inyong inari ang kanilang
lupain: at nilipol ko sila sa harap ninyo.

<span id="an_24:9">24:9</span> Nang magkagayo'y tumindig si Balac na
anak ni Zippor, na hari sa Moab, at dumigma laban sa Israel; at siya'y
nagsugo at tinawag si Balaam na anak ni Beor, upang sumpain kayo:

<span id="an_24:10">24:10</span> Nguni't hindi ko dininig si Balaam;
kaya't binasbasan nga niya kayo: gayon iniligtas ko kayo sa kaniyang
kamay.

<span id="an_24:11">24:11</span> At kayo'y tumawid sa Jordan at dumating
sa Jerico: at ang mga tao sa Jerico ay nakipaglaban sa inyo, ang
Amorrheo, at ang Pherezeo, at ang Cananeo, at ang Hetheo, at ang
Gergeseo, ang Heveo, at ang Jebuseo, at ibinigay ko sila sa inyong
kamay.

<span id="an_24:12">24:12</span> At sinugo ko ang malalaking putakti sa
unahan ninyo, na siyang nagtaboy sa kanila sa harap ninyo, sa makatuwid
baga'y sa dalawang hari ng mga Amorrheo: hindi sa pamamagitan ng inyong
tabak, ni ng inyong busog.

<span id="an_24:13">24:13</span> At aking binigyan kayo ng lupain na
hindi ninyo binukid, at ng mga bayang hindi ninyo itinayo, at inyong
tinatahanan; at mga ubasan at mga olibohan na hindi ninyo itinanim ay
inyong kinakain.

<span id="an_24:14">24:14</span> Ngayon nga ay matakot kayo sa
Panginoon, at paglingkuran ninyo siya sa pagtatapat at sa katotohanan:
at inyong alisin ang mga dios na mga pinaglingkuran ng inyong mga
magulang sa dako roon ng Ilog at sa Egipto; at inyong paglingkuran ang
Panginoon.

<span id="an_24:15">24:15</span> At kung inaakala ninyong masama na
maglingkod sa Panginoon, ay piliin ninyo sa araw na ito kung sino ang
inyong paglilingkuran; kung ang mga dios ng inyong mga magulang na
pinaglingkuran sa dako roon ng Ilog, o ang dios ng mga Amorrheo na ang
lupain nila ay inyong tinatahanan: nguni't sa ganang akin at ng aking
sangbahayan ay maglilingkod kami sa Panginoon.

<span id="an_24:16">24:16</span> At ang bayan ay sumagot at nagsabi,
Malayo nawa sa amin na aming pabayaan ang Panginoon sa paglilingkod sa
ibang mga dios:

<span id="an_24:17">24:17</span> Sapagka't ang Panginoon nating Dios ay
siyang nagsampa sa atin at sa ating mga magulang mula sa lupain ng
Egipto, mula sa bahay ng pagkaalipin, at siyang gumawa ng mga dakilang
tandang yaon sa ating paningin, at iningatan tayo sa lahat ng daan na
ating pinaroonan, at sa gitna ng lahat ng mga bayan na ating dinaanan:

<span id="an_24:18">24:18</span> At itinaboy ng Panginoon sa harap natin
ang lahat ng mga bayan, ang mga Amorrheo na tumahan sa lupain: kaya't
kami ay maglilingkod din sa Panginoon; sapagka't siya'y ating Dios.

<span id="an_24:19">24:19</span> At sinabi ni Josue sa bayan, Kayo'y
hindi makapaglilingkod sa Panginoon; sapagka't siya'y isang banal na
Dios; siya'y mapanibughuing Dios; hindi niya ipatatawad ang inyong
pagsalangsang ni ang inyong mga kasalanan.

<span id="an_24:20">24:20</span> Kung inyong pabayaan ang Panginoon, at
maglingkod sa ibang mga dios: ay hihiwalay nga siya at gagawan kayo ng
kasamaan at lilipulin kayo pagkatapos na kaniyang nagawan kayo ng
mabuti.

<span id="an_24:21">24:21</span> At sinabi ng bayan kay Josue, Hindi:
kundi kami ay maglilingkod sa Panginoon.

<span id="an_24:22">24:22</span> At sinabi ni Josue sa bayan, Kayo'y mga
saksi laban sa inyong sarili na inyong pinili sa inyo ang Panginoon,
upang paglingkuran siya. At sinabi nila, Kami ay mga saksi.

<span id="an_24:23">24:23</span> Ngayon nga'y alisin ninyo, sabi niya,
ang ibang mga dios na nasa gitna ninyo at ikiling ninyo ang inyong puso
sa Panginoon, na Dios ng Israel.

<span id="an_24:24">24:24</span> At sinabi ng bayan kay Josue, Ang
Panginoon nating Dios ay aming paglilingkuran, at ang kaniyang tinig ay
aming didinggin.

<span id="an_24:25">24:25</span> Sa gayo'y nakipagtipan si Josue sa
bayan nang araw na yaon, at nilagdaan niya sila ng palatuntunan at ng
ayos sa Sichem.

<span id="an_24:26">24:26</span> At sinulat ni Josue ang mga salitang
ito sa aklat ng kautusan ng Dios; at siya'y kumuha ng malaking bato, at
inilagay sa lilim ng encina na nasa tabi ng santuario ng Panginoon.

<span id="an_24:27">24:27</span> At sinabi ni Josue sa buong bayan,
Narito, ang batong ito ay magiging saksi laban sa atin, sapagka't
narinig nito ang lahat ng mga salita ng Panginoon, na kaniyang sinalita
sa atin: ito nga'y magiging saksi laban sa inyo, baka ninyo itakuwil ang
inyong Dios.

<span id="an_24:28">24:28</span> Sa gayo'y pinapagpaalam ni Josue ang
bayan, bawa't isa sa kaniyang mana.

<span id="an_24:29">24:29</span> At nangyari, pagkatapos ng mga bagay na
ito, na si Josue, na anak ni Nun na lingkod ng Panginoon, ay namatay na
may isang daan at sangpung taon ang gulang.

<span id="an_24:30">24:30</span> At inilibing nila siya sa hangganan ng
kaniyang mana sa Timnath-sera, na nasa lupaing maburol ng Ephraim sa
hilagaan ng bundok ng Gaas.

<span id="an_24:31">24:31</span> At naglingkod ang Israel sa Panginoon
sa lahat ng mga araw ni Josue, at sa lahat ng mga araw ng mga matandang
natirang nabuhay kay Josue at nakilala ang lahat na gawa ng Panginoon,
na kaniyang ginawa sa Israel.

<span id="an_24:32">24:32</span> At ang mga buto ni Jose, na isinampa ng
mga anak ni Israel mula sa Egipto ay inilibing nila sa Sichem, sa putol
ng lupa na binili ni Jacob sa mga anak ni Hemor na ama ni Sichem ng
isang daang putol na salapi: at mga naging mana ng mga anak ni Jose.

<span id="an_24:33">24:33</span> At namatay si Eleazar na anak ni Aaron;
at inilibing nila siya sa burol ni Phinees na kaniyang anak na nabigay
sa kaniya sa lupaing maburol ng Ephraim.

------------------------------------------------------------------------

[Next: Judges](jdg.md)
