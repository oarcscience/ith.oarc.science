[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](psa)  [Next](ecc.md) 

------------------------------------------------------------------------

### Tagalog Bible: Proverbs

<span id="an_1:1">1:1</span> Ang mga kawikaan ni Salomon na anak ni
David na hari sa Israel:

<span id="an_1:2">1:2</span> Upang umalam ng karunungan at turo; upang
bulayin ang mga salita ng pagkaunawa;

<span id="an_1:3">1:3</span> Upang tumanggap ng turo sa pantas na
paguugali, sa katuwiran, at kahatulan, at karampatan;

<span id="an_1:4">1:4</span> Upang magbigay ng katalinuhan sa musmos.
Kaalaman at pagbubulay sa kabataan:

<span id="an_1:5">1:5</span> Upang marinig ng pantas, at lumago sa
ikatututo: at upang tamuhin ng taong may unawa ang magagaling na payo:

<span id="an_1:6">1:6</span> Upang umunawa ng kawikaan at ng kahulugan;
ng mga salita ng pantas, at ng kanilang malalabong sabi.

<span id="an_1:7">1:7</span> Ang takot sa Panginoon ay pasimula ng
kaalaman: nguni't ang mangmang ay humahamak sa karunungan at turo.

<span id="an_1:8">1:8</span> Anak ko, dinggin mo ang turo ng iyong ama,
at huwag mong pabayaan ang kautusan ng iyong ina:

<span id="an_1:9">1:9</span> Sapagka't sila'y magiging tali ng biyaya sa
iyong ulo, at mga kuwintas sa ligid ng iyong leeg.

<span id="an_1:10">1:10</span> Anak ko, kung ikaw ay hikayatin ng mga
makasalanan, huwag mong tulutan.

<span id="an_1:11">1:11</span> Kung kanilang sabihin, sumama ka sa amin,
tayo'y magsibakay sa pagbububo ng dugo, tayo'y mangagkubli ng silo na
walang anomang kadahilanan sa walang sala;

<span id="an_1:12">1:12</span> Sila'y lamunin nating buhay na gaya ng
Sheol. At buo, na gaya ng nagsibaba sa lungaw;

<span id="an_1:13">1:13</span> Tayo'y makakasumpong ng lahat na
mahalagang pag-aari, ating pupunuin ang ating mga bahay ng samsam;

<span id="an_1:14">1:14</span> Ikaw ay makikipagsapalaran sa gitna
namin; magkakaroon tayong lahat ng isang supot:

<span id="an_1:15">1:15</span> Anak ko, huwag kang lumakad sa daan na
kasama nila; pigilin mo ang iyong paa sa kanilang landas:

<span id="an_1:16">1:16</span> Sapagka't ang kanilang mga paa ay
nagsisitakbo sa kasamaan, at sila'y nangagmamadali sa pagbububo ng dugo.

<span id="an_1:17">1:17</span> Sapagka't walang kabuluhang naladlad ang
silo, sa paningin ng alin mang ibon:

<span id="an_1:18">1:18</span> At binabakayan ng mga ito ang kanilang
sariling dugo, kanilang ipinagkukubli ng silo ang kanilang sariling mga
buhay.

<span id="an_1:19">1:19</span> Ganyan ang mga lakad ng bawa't sakim sa
pakinabang; na nagaalis ng buhay ng mga may-ari niyaon.

<span id="an_1:20">1:20</span> Karunungan ay humihiyaw na malakas sa
lansangan; kaniyang inilalakas ang kaniyang tinig sa mga luwal na dako;

<span id="an_1:21">1:21</span> Siya'y humihiyaw sa mga pangulong dako na
pinaglilipunan; sa pasukan ng mga pintuang-bayan, sa bayan, kaniyang
binibigkas ang kaniyang mga salita:

<span id="an_1:22">1:22</span> Hanggang kailan kayong mga musmos,
magsisiibig sa inyong kamusmusan? At ang mga nanunuya ay maliligaya sa
panunuya, at ang mga mangmang ay mangagtatanim sa kaalaman?

<span id="an_1:23">1:23</span> Magsibalik kayo sa aking saway: narito,
aking ibubuhos ang aking espiritu sa inyo.

<span id="an_1:24">1:24</span> Sapagka't ako'y tumawag, at kayo'y
tumanggi: aking iniunat ang aking kamay, at walang makinig;

<span id="an_1:25">1:25</span> Kundi inyong iniuwi sa wala ang buo kong
payo, at hindi ninyo inibig ang aking saway:

<span id="an_1:26">1:26</span> Ako naman ay tatawa sa kaarawan ng inyong
kasakunaan: ako'y manunuya pagka ang inyong takot ay dumarating;

<span id="an_1:27">1:27</span> Pagka ang iyong takot ay dumarating na
parang bagyo. At ang inyong kasakunaan ay dumarating na parang ipoipo;
pagka ang hirap at hapis ay dumating sa inyo.

<span id="an_1:28">1:28</span> Kung magkagayo'y tatawag sila sa akin,
nguni't hindi ako sasagot; hahanapin nila akong masikap, nguni't hindi
nila ako masusumpungan:

<span id="an_1:29">1:29</span> Sapagka't kanilang ipinagtanim ang
kaalaman, at hindi pinili ang takot sa Panginoon.

<span id="an_1:30">1:30</span> Ayaw sila ng aking payo; kanilang hinamak
ang buo kong pagsaway:

<span id="an_1:31">1:31</span> Kaya't sila'y magsisikain ng bunga ng
kanilang sariling lakad, at mabubusog ng kanilang sariling mga
kagagawan.

<span id="an_1:32">1:32</span> Sapagka't papatayin sila ng pagtalikod ng
musmos, at ang pagkawalang balisa ng mga mangmang ay ang sisira sa
kanila.

<span id="an_1:33">1:33</span> Nguni't ang nakikinig sa akin ay tatahang
tiwasay. At tatahimik na walang takot sa kasamaan.

<span id="an_2:1">2:1</span> Anak ko, kung iyong tatanggapin ang aking
mga salita, at tataglayin mo ang aking mga utos;

<span id="an_2:2">2:2</span> Na anopa't iyong ikikiling ang iyong
pakinig sa karunungan, at ihihilig mo ang iyong puso sa pagunawa;

<span id="an_2:3">2:3</span> Oo, kung ikaw ay dadaing ng pagbubulay, at
itataas mo ang iyong tinig sa pagunawa;

<span id="an_2:4">2:4</span> Kung iyong hahanapin siya na parang pilak,
at sasaliksikin mo siyang parang kayamanang natatago.

<span id="an_2:5">2:5</span> Kung magkagayo'y iyong mauunawa ang
pagkatakot sa Panginoon, at masusumpungan mo ang kaalaman ng Dios.

<span id="an_2:6">2:6</span> Sapagka't ang Panginoon ay nagbibigay ng
karunungan, sa kaniyang bibig nanggagaling ang kaalaman at kaunawaan:

<span id="an_2:7">2:7</span> Kaniyang pinapagtataglay ang matuwid ng
magaling na karunungan, siya'y kalasag sa nagsisilakad sa pagtatapat;

<span id="an_2:8">2:8</span> Upang kaniyang mabantayan ang mga landas ng
kahatulan, at maingatan ang daan ng kaniyang mga banal.

<span id="an_2:9">2:9</span> Kung magkagayo'y mauunawa mo ang katuwiran
at ang kahatulan, at ang karampatan, oo, bawa't mabuting landas.

<span id="an_2:10">2:10</span> Sapagka't karunungan ay papasok sa iyong
puso, at kaalaman ay magiging ligaya sa iyong kaluluwa;

<span id="an_2:11">2:11</span> Kabaitan ay magbabantay sa iyo,
pagkaunawa ay magiingat sa iyo:

<span id="an_2:12">2:12</span> Upang iligtas ka sa daan ng kasamaan, sa
mga taong nagsisipagsalita ng mga masamang bagay;

<span id="an_2:13">2:13</span> Na nagpapabaya ng mga landas ng
katuwiran, upang magsilakad sa mga daan ng kadiliman;

<span id="an_2:14">2:14</span> Na nangagagalak na magsigawa ng kasamaan,
at nangaaaliw sa mga karayaan ng kasamaan,

<span id="an_2:15">2:15</span> Na mga liko sa kanilang mga lakad, at mga
suwail sa kanilang mga landas:

<span id="an_2:16">2:16</span> Upang iligtas ka sa masamang babae, sa
makatuwid baga'y sa di kilala na nanghahalina ng kaniyang mga salita;

<span id="an_2:17">2:17</span> Na nagpapabaya sa kaibigan ng kaniyang
kabataan, at lumilimot ng tipan ng kaniyang Dios:

<span id="an_2:18">2:18</span> Sapagka't ang kaniyang bahay ay
kumikiling sa kamatayan, at ang kaniyang mga landas na sa patay:

<span id="an_2:19">2:19</span> Walang naparoroon sa kaniya na bumabalik
uli, ni kanila mang tinatamo ang mga landas ng buhay:

<span id="an_2:20">2:20</span> Upang ikaw ay makalakad ng lakad ng
mabubuting tao, at maingatan ang mga landas ng matuwid.

<span id="an_2:21">2:21</span> Sapagka't ang matuwid ay tatahan sa
lupain, at ang sakdal ay mamamalagi roon.

<span id="an_2:22">2:22</span> Nguni't ang masama ay mahihiwalay sa
lupain, at silang nagsisigawang may karayaan ay mangabubunot.

<span id="an_3:1">3:1</span> Anak ko, huwag mong kalimutan ang aking
kautusan; kundi ingatan ng iyong puso ang aking mga utos:

<span id="an_3:2">3:2</span> Sapagka't karamihan ng mga araw, at mga
taon ng buhay, at kapayapaan, ay madadagdag sa iyo.

<span id="an_3:3">3:3</span> Huwag kang pabayaan ng kaawaan at
katotohanan: itali mo sa palibot ng iyong leeg; ikintal mo sa iyong
puso:

<span id="an_3:4">3:4</span> Sa gayo'y makakasumpong ka ng lingap at
mabuting kaunawaan, sa paningin ng Dios at ng tao.

<span id="an_3:5">3:5</span> Tumiwala ka sa Panginoon ng buong puso mo,
at huwag kang manalig sa iyong sariling kaunawaan:

<span id="an_3:6">3:6</span> Kilalanin mo siya sa lahat ng iyong mga
lakad, at kaniyang ituturo ang iyong mga landas.

<span id="an_3:7">3:7</span> Huwag kang magpakapantas sa iyong sariling
mga mata; matakot ka sa Panginoon, at humiwalay ka sa kasamaan:

<span id="an_3:8">3:8</span> Magiging kagalingan sa iyong pusod, at utak
sa iyong mga buto.

<span id="an_3:9">3:9</span> Parangalin mo ang Panginoon ng iyong
tinatangkilik, at ng mga unang bunga ng lahat mong ani:

<span id="an_3:10">3:10</span> Sa gayo'y mapupuno ang iyong mga kamalig
ng sagana, at ang iyong mga alilisan ay aapawan ng bagong alak.

<span id="an_3:11">3:11</span> Anak ko, huwag mong hamakin ang parusa ng
Panginoon; ni mayamot man sa kaniyang saway:

<span id="an_3:12">3:12</span> Sapagka't sinasaway ng Panginoon ang
kaniyang iniibig: gaya ng ama sa anak na kaniyang kinaluluguran.

<span id="an_3:13">3:13</span> Mapalad ang tao na nakakasumpong ng
karunungan, at ang tao na nagtatamo ng kaunawaan.

<span id="an_3:14">3:14</span> Sapagka't ang kalakal niya ay maigi kay
sa kalakal na pilak, at ang pakinabang niyaon kay sa dalisay na ginto.

<span id="an_3:15">3:15</span> Mahalaga nga kay sa mga rubi; at wala sa
mga bagay na mananasa mo sa maihahalintulad sa kaniya,

<span id="an_3:16">3:16</span> Karamihan ng mga araw ay nasa kanang
kamay niya, sa kaniyang kaliwang kamay ay mga kayamanan at karangalan.

<span id="an_3:17">3:17</span> Ang kaniyang mga daan ay mga daan ng
kaligayahan, at lahat niyang mga landas ay kapayapaan.

<span id="an_3:18">3:18</span> Siya ay punong kahoy ng buhay sa mga
nanghahawak sa kaniya: at mapalad ang bawa't isa na nangamamalagi sa
kaniya.

<span id="an_3:19">3:19</span> Nilikha ng Panginoon ang lupa sa
pamamagitan ng karunungan; itinatag niya ang langit sa pamamagitan ng
kaunawaan.

<span id="an_3:20">3:20</span> Sa kaniyang kaalaman ay nabahagi ang mga
kalaliman, at ang mga alapaap ay nagsipatak ng hamog.

<span id="an_3:21">3:21</span> Anak ko, huwag silang mangahiwalay sa
iyong mga mata; ingatan mo ang magaling na karunungan at ang kabaitan;

<span id="an_3:22">3:22</span> Sa gayo'y magiging buhay sila sa iyong
kaluluwa, at biyaya sa iyong leeg.

<span id="an_3:23">3:23</span> Kung magkagayo'y lalakad ka ng iyong
lakad na tiwasay, at ang iyong paa ay hindi matitisod.

<span id="an_3:24">3:24</span> Pagka ikaw ay nahihiga, hindi ka
matatakot: Oo, ikaw ay mahihiga at ang iyong tulog ay magiging
mahimbing.

<span id="an_3:25">3:25</span> Huwag kang matakot ng biglang pagkatakot,
ni sa pagkabuwal man ng masama, pagka dumarating:

<span id="an_3:26">3:26</span> Sapagka't ang Panginoon ay magiging iyong
pagtitiwala, at iingatan ang iyong paa sa pagkahuli.

<span id="an_3:27">3:27</span> Huwag mong ikait ang mabuti sa
kinauukulan, pagka nasa kapangyarihan ng iyong kamay na ito'y gawin.

<span id="an_3:28">3:28</span> Huwag mong sabihin sa iyong kapuwa,
Yumaon ka, at bumalik uli, at bukas ay magbibigay ako; pagka ikaw ay
mayroon.

<span id="an_3:29">3:29</span> Huwag kang kumatha ng kasamaan laban sa
iyong kapuwa, na palibhasa't tumatahang tiwasay sa siping mo.

<span id="an_3:30">3:30</span> Huwag kang makipagusapin sa kanino man ng
walang kadahilanan, kung hindi siya gumawa ng kasamaan sa iyo.

<span id="an_3:31">3:31</span> Huwag kang managhili sa taong marahas, at
huwag kang pumili ng anoman sa kaniyang mga lakad.

<span id="an_3:32">3:32</span> Sapagka't ang suwail ay kasuklamsuklam sa
Panginoon: nguni't ang kaniyang payo ay kasama ng matuwid.

<span id="an_3:33">3:33</span> Ang sumpa ng Panginoon ay nasa bahay ng
masama; nguni't pinagpapala niya ang tahanan ng matuwid.

<span id="an_3:34">3:34</span> Tunay na kaniyang dinuduwahagi ang mga
mangduduwahagi, nguni't binibigyan niya ng biyaya ang mababa.

<span id="an_3:35">3:35</span> Ang pantas ay magmamana ng kaluwalhatian;
nguni't kahihiyan ay magiging ganti sa mga mangmang.

<span id="an_4:1">4:1</span> Dinggin ninyo, mga anak ko, ang turo ng
ama, at makinig kayo upang matuto ng kaunawaan:

<span id="an_4:2">4:2</span> Sapagka't bibigyan ko kayo ng mabuting
aral; huwag ninyong bayaan ang aking kautusan.

<span id="an_4:3">4:3</span> Sapagka't ako'y anak sa aking ama,
malumanay at bugtong sa paningin ng aking ina.

<span id="an_4:4">4:4</span> At tinuruan niya ako, at nagsabi sa akin:
Pigilan ng iyong puso ang aking mga salita; ingatan mo ang aking mga
utos, at mabuhay ka:

<span id="an_4:5">4:5</span> Magtamo ka ng karunungan, magtamo ka ng
kaunawaan; huwag mong kalimutan, ni humiwalay man sa mga salita ng aking
bibig:

<span id="an_4:6">4:6</span> Huwag mo siyang pabayaan at iingatan ka
niya; ibigin mo siya at iingatan ka niya.

<span id="an_4:7">4:7</span> Karunungan ay pinaka pangulong bagay;
kaya't kunin mo ang karunungan: Oo, sa lahat mong kukunin ay kunin mo
ang unawa.

<span id="an_4:8">4:8</span> Iyong ibunyi siya, at kaniyang itataas ka:
kaniyang dadalhin ka sa karangalan, pagka iyong niyakap siya.

<span id="an_4:9">4:9</span> Siya'y magbibigay sa iyong ulo ng pugong na
biyaya: isang putong ng kagandahan ay kaniyang ibibigay sa iyo.

<span id="an_4:10">4:10</span> Dinggin mo, Oh anak ko, at iyong
tanggapin ang aking mga sinasabi; at ang mga taon ng iyong buhay ay
magiging marami.

<span id="an_4:11">4:11</span> Aking itinuro ka sa daan ng karunungan;
aking pinatnubayan ka sa landas ng katuwiran.

<span id="an_4:12">4:12</span> Pagka ikaw ay yumayaon hindi magigipit
ang iyong mga hakbang; at kung ikaw ay tumatakbo, hindi ka matitisod.

<span id="an_4:13">4:13</span> Hawakan mong mahigpit ang turo; huwag
mong bitawan: iyong ingatan; sapagka't siya'y iyong buhay.

<span id="an_4:14">4:14</span> Huwag kang pumasok sa landas ng masama,
at huwag kang lumakad ng lakad ng mga masasamang tao.

<span id="an_4:15">4:15</span> Ilagan mo, huwag mong daanan; likuan mo,
at magpatuloy ka.

<span id="an_4:16">4:16</span> Sapagka't hindi sila nangatutulog,
malibang sila'y nakagawa ng kasamaan; at ang kanilang tulog ay napapawi,
malibang sila'y makapagpabuwal.

<span id="an_4:17">4:17</span> Sapagka't sila'y nagsisikain ng tinapay
ng kasamaan, at nagsisiinom ng alak ng karahasan.

<span id="an_4:18">4:18</span> Nguni't ang landas ng matuwid ay parang
maliyab na liwanag, na sumisilang ng higit at higit sa sakdal na araw.

<span id="an_4:19">4:19</span> Ang lakad ng masama ay parang kadiliman:
Hindi nila nalalaman kung ano ang kanilang kinatitisuran.

<span id="an_4:20">4:20</span> Anak ko, makinig ka sa aking mga salita;
ikiling mo ang iyong pakinig sa aking mga sabi.

<span id="an_4:21">4:21</span> Huwag mangahiwalay sa iyong mga mata;
Ingatan mo sa kaibuturan ng iyong puso.

<span id="an_4:22">4:22</span> Sapagka't buhay sa nangakakasumpong, at
kagalingan sa buo nilang katawan.

<span id="an_4:23">4:23</span> Ingatan mo ang iyong puso ng buong sikap;
sapagka't dinadaluyan ng buhay,

<span id="an_4:24">4:24</span> Ihiwalay mo sa iyo ang masamang bibig, at
ang mga suwail na labi ay ilayo mo sa iyo.

<span id="an_4:25">4:25</span> Tuminging matuwid ang iyong mga mata, at
ang iyong mga talukap-mata ay tuminging matuwid sa harap mo.

<span id="an_4:26">4:26</span> Papanatagin mo ang landas ng iyong mga
paa, at mangatatag ang lahat ng iyong lakad.

<span id="an_4:27">4:27</span> Huwag kang lumiko sa kanan o sa kaliwa
man: ihiwalay mo ang iyong paa sa kasamaan.

<span id="an_5:1">5:1</span> Anak ko, pakinggan mo ang aking karunungan;
ikiling mo ang iyong pakinig sa aking unawa:

<span id="an_5:2">5:2</span> Upang makapagingat ka ng kabaitan, at upang
ang iyong mga labi ay makapagingat ng kaalaman.

<span id="an_5:3">5:3</span> Sapagka't ang mga labi ng masamang babae ay
tumutulo ng pulot, at ang kaniyang bibig ay madulas kay sa langis:

<span id="an_5:4">5:4</span> Nguni't ang kaniyang huling wakas ay mapait
kay sa ahenho, matalas na parang tabak na may talim sa magkabila.

<span id="an_5:5">5:5</span> Ang kaniyang mga paa ay nagsisibaba sa
kamatayan; ang kaniyang mga hakbang ay nagsisihawak sa Sheol;

<span id="an_5:6">5:6</span> Na anopa't hindi niya nasusumpungan ang
kapanatagan ng landas ng buhay; ang kaniyang mga lakad ay hindi panatag,
at hindi niya nalalaman.

<span id="an_5:7">5:7</span> Ngayon nga, mga anak ko, dinggin ninyo ako,
at huwag kayong magsihiwalay sa mga salita ng aking bibig.

<span id="an_5:8">5:8</span> Ilayo mo ang iyong lakad sa kaniya, at
huwag kang lumapit sa pintuan ng kaniyang bahay:

<span id="an_5:9">5:9</span> Baka mo ibigay ang iyong karangalan sa iba,
at ang iyong mga taon sa mga mabagsik:

<span id="an_5:10">5:10</span> Baka ang mga di kilalang babae ay mapuno
ng iyong kalakasan; at ang iyong mga pinagpagalan ay mapasa bahay ng
kaapid;

<span id="an_5:11">5:11</span> At ikaw ay manangis sa iyong huling
wakas, pagka ang iyong laman at ang iyong katawan ay natunaw,

<span id="an_5:12">5:12</span> At iyong sabihin, bakit ko kinayamutan
ang turo, at hinamak ng aking puso ang saway:

<span id="an_5:13">5:13</span> Ni hindi ko man sinunod ang tinig ng
aking mga tagapagturo, O ikiling ko man ang aking pakinig sa kanila na
mga nagturo sa akin!

<span id="an_5:14">5:14</span> Ako'y malapit sa lahat ng kasamaan sa
gitna ng kapisanan at ng kapulungan.

<span id="an_5:15">5:15</span> Uminom ka ng tubig sa iyong sariling
tipunan ng tubig, at sa nagsisiagos na tubig sa iyong sariling balon.

<span id="an_5:16">5:16</span> Mananabog ba ang iyong mga bukal sa
kaluwangan, at mga agos ng tubig sa mga lansangan?

<span id="an_5:17">5:17</span> Maging iyong magisa, at huwag sa di
kilala na kasama mo.

<span id="an_5:18">5:18</span> Pagpalain ang iyong bukal; at magalak ka
sa asawa ng iyong kabataan.

<span id="an_5:19">5:19</span> Gaya ng maibiging usa at ng masayang
usang babae, bigyan kang katiwasayan ng kaniyang dibdib sa buong
panahon; at laging malugod ka sa kaniyang pagibig.

<span id="an_5:20">5:20</span> Sapagka't bakit ka malulugod, anak ko, sa
ibang babae, at yayakap sa sinapupunan ng di kilala?

<span id="an_5:21">5:21</span> Sapagka't ang mga lakad ng tao ay nasa
harap ng mga mata ng Panginoon, at kaniyang pinapatag ang lahat niyang
mga landas.

<span id="an_5:22">5:22</span> Ang sarili niyang mga kasamaan ay kukuha
sa masama. At siya'y matatalian ng mga panali ng kaniyang kasalanan.

<span id="an_5:23">5:23</span> Siya'y mamamatay sa kakulangan ng turo;
at sa kadahilanan ng kaniyang pagkaulol ay maliligaw siya.

<span id="an_6:1">6:1</span> Anak ko, kung ikaw ay naging mananagot sa
iyong kapuwa, kung iyong ikinamay ang iyong kamay sa di kilala,

<span id="an_6:2">6:2</span> Ikaw ay nasilo ng mga salita ng iyong
bibig, ikaw ay nahuli ng mga salita ng iyong bibig.

<span id="an_6:3">6:3</span> Gawin mo ito ngayon, anak ko, at lumigtas
ka, yamang ikaw ay nahulog sa kamay ng iyong kapuwa: yumaon ka,
magpakababa ka, at mangayupapa ka sa iyong kapuwa.

<span id="an_6:4">6:4</span> Huwag mong bigyan ng tulog ang iyong mga
mata. O magpaidlip man sa iyong mga talukap-mata.

<span id="an_6:5">6:5</span> Lumigtas ka na parang usa sa kamay ng
mangangaso, at parang ibon sa kamay ng mamimitag.

<span id="an_6:6">6:6</span> Pumaroon ka sa langgam, ikaw na tamad;
masdan mo ang kaniyang mga lakad at magpakapantas ka:

<span id="an_6:7">6:7</span> Na bagaman walang pangulo, tagapamahala, o
pinuno,

<span id="an_6:8">6:8</span> Naghahanda ng kaniyang pagkain sa taginit,
at pinipisan ang kaniyang pagkain sa pagaani.

<span id="an_6:9">6:9</span> Hanggang kailan matutulog ka, Oh tamad?
Kailan ka babangon sa iyong pagkakatulog?

<span id="an_6:10">6:10</span> Kaunti pang pagkakatulog, kaunti pang
pagkaidlip, kaunti pang paghahalukipkip ng mga kamay upang matulog:

<span id="an_6:11">6:11</span> Sa gayo'y ang iyong karalitaan ay
darating na parang magnanakaw, at ang iyong kasalatan na parang lalaking
may sandata.

<span id="an_6:12">6:12</span> Taong walang kabuluhan, taong masama, ay
siya na lumalakad na may masamang bibig;

<span id="an_6:13">6:13</span> Na kumikindat ng kaniyang mga mata, na
nagsasalita ng kaniyang mga paa, na nagsasalita ng kaniyang mga daliri;

<span id="an_6:14">6:14</span> Pagdaraya ay nasa kaniyang puso, siya'y
laging kumakatha ng kasamaan; siya'y naghahasik ng pagtatalo.

<span id="an_6:15">6:15</span> Kaya't darating na bigla ang kaniyang
kasakunaan; sa kabiglaanan ay mababasag siya, at walang kagamutan.

<span id="an_6:16">6:16</span> May anim na bagay na ipinagtatanim ng
Panginoon; Oo, pito na mga kasuklamsuklam sa kaniya:

<span id="an_6:17">6:17</span> Mga palalong mata, sinungaling na dila,
at mga kamay na nagbububo ng walang salang dugo;

<span id="an_6:18">6:18</span> Puso na kumakatha ng mga masamang akala,
mga paa na matulin sa pagtakbo sa kasamaan;

<span id="an_6:19">6:19</span> Sinungaling na saksi na nagsasalita ng
kabulaanan, at ang naghahasik ng pagtatalo sa gitna ng magkakapatid.

<span id="an_6:20">6:20</span> Anak ko, ingatan mo ang utos ng iyong
ama, at huwag mong kalimutan ang kautusan ng iyong ina:

<span id="an_6:21">6:21</span> Ikintal mong lagi sa iyong puso, itali mo
sa iyong leeg.

<span id="an_6:22">6:22</span> Pagka ikaw ay lumalakad, papatnubay sa
iyo; pagka ikaw ay natutulog, babantay sa iyo; at pagka ikaw ay
gumigising, makikipagusap sa iyo.

<span id="an_6:23">6:23</span> Sapagka't ang utos ay tanglaw; at ang
kautusan ay liwanag; at ang mga saway na turo ay daan ng buhay:

<span id="an_6:24">6:24</span> Upang ingatan ka sa masamang babae, Sa
tabil ng dila ng di kilala.

<span id="an_6:25">6:25</span> Huwag mong pitahin ang kaniyang
kagandahan sa iyong puso; at huwag ka mang hulihin niya ng kaniyang mga
talukap-mata.

<span id="an_6:26">6:26</span> Sapagka't dahil sa isang masamang babae
ay walang naiiwan sa lalake kundi isang putol na tinapay: at hinuhuli ng
mangangalunya ang mahalagang buhay.

<span id="an_6:27">6:27</span> Makakukuha ba ng apoy ang tao sa kaniyang
sinapupunan, at hindi masusunog ang kaniyang mga suot?

<span id="an_6:28">6:28</span> O makalalakad ba ang sinoman sa mga
mainit na baga, at ang kaniyang mga paa ay hindi mapapaso?

<span id="an_6:29">6:29</span> Gayon ang sumisiping sa asawa ng kaniyang
kapuwa; sinomang humipo ay hindi maaaring di parusahan.

<span id="an_6:30">6:30</span> Hindi hinahamak ng mga tao ang magnanakaw
kung siya'y nagnanakaw, upang busugin siya pagka siya'y gutom:

<span id="an_6:31">6:31</span> Nguni't kung siya'y masumpungan, isasauli
niyang makapito; kaniyang ibibigay ang lahat na laman ng kaniyang bahay.

<span id="an_6:32">6:32</span> Siyang nagkakamit ng pangangalunya sa
isang babae ay walang bait: ang gumagawa niyaon ay nagpapahamak sa
kaniyang sariling kaluluwa.

<span id="an_6:33">6:33</span> Mga sugat at kasiraang puri ang tatamuhin
niya; at ang kaniyang kapintasan ay hindi mapapawi.

<span id="an_6:34">6:34</span> Sapagka't ang paninibugho ay pagiinit ng
tao; at hindi siya magpapatawad sa kaarawan ng panghihiganti.

<span id="an_6:35">6:35</span> Hindi niya pakukundanganan ang anomang
tubos; ni magpapahinga man siyang tuwa, bagaman ikaw ay magbigay ng
maraming suhol.

<span id="an_7:1">7:1</span> Anak ko ingatan mo ang aking mga salita, at
impukin mo sa iyo ang aking mga utos.

<span id="an_7:2">7:2</span> Ingatan mo ang aking mga utos at mabuhay
ka; at ang aking kautusan na parang itim ng iyong mata.

<span id="an_7:3">7:3</span> Itali mo sa iyong mga daliri; ikintal mo sa
iyong puso.

<span id="an_7:4">7:4</span> Sabihin mo sa karunungan, Ikaw ay aking
kapatid na babae; at tawagin mong iyong kamaganak na babae ang unawa:

<span id="an_7:5">7:5</span> Upang kanilang maingatan ka sa babaing
masama; sa babaing di kilala na nagtatabil ng kaniyang mga salita.

<span id="an_7:6">7:6</span> Sapagka't sa dungawan ng aking bahay
tumitingin ako sa aking solihia;

<span id="an_7:7">7:7</span> At ako'y tumingin sa mga musmos, ako'y
nagmasid sa mga may kabataan, sa may kabataang walang bait,

<span id="an_7:8">7:8</span> Na dumaraan sa lansangan na malapit sa
kaniyang sulok, at siya'y yumaon sa daan na patungo sa kaniyang bahay;

<span id="an_7:9">7:9</span> Sa pagtatakip silim, sa kinagabihan ng
araw, sa kalahatian ng gabi, at sa kadiliman.

<span id="an_7:10">7:10</span> At, narito, doo'y nasalubong niya ang
isang babae na nakagayak ng tila isang patutot, at tuso sa puso.

<span id="an_7:11">7:11</span> Siya'y madaldal at matigas ang ulo; ang
kaniyang mga paa ay hindi nagsisitahan sa kaniyang bahay:

<span id="an_7:12">7:12</span> Ngayo'y nasa mga lansangan siya, mamaya'y
nasa mga luwal na dako siya, at nagaabang sa bawa't sulok,

<span id="an_7:13">7:13</span> Sa gayo'y hinahawakan niya siya at
hinahagkan siya, at may mukhang walang hiya na nagsasabi siya sa kaniya:

<span id="an_7:14">7:14</span> Mga hain na mga handog tungkol sa
kapayapaan ay sa akin; sa araw na ito ay tinupad ko ang aking mga
panata.

<span id="an_7:15">7:15</span> Kaya't lumabas ako upang salubungin ka,
hinanap kong masikap ang iyong mukha, at nasumpungan kita.

<span id="an_7:16">7:16</span> Aking inilatag ang aking higaan na may
mga coltsong may burda, na yari sa guhitguhit na kayong lana sa Egipto.

<span id="an_7:17">7:17</span> At aking pinabanguhan ang aking higaan ng
mira, mga oleo, at sinamomo.

<span id="an_7:18">7:18</span> Parito ka, tayo'y magpakasiya sa
pagsisintahan hanggang sa kinaumagahan; magpakasaya tayo sa mga
pagsisintahan.

<span id="an_7:19">7:19</span> Sapagka't ang lalake ay wala sa bahay,
siya'y naglakbay sa malayo:

<span id="an_7:20">7:20</span> Siya'y nagdala ng supot ng salapi; siya'y
uuwi sa bahay sa kabilugan ng buwan.

<span id="an_7:21">7:21</span> Kaniyang pinasusuko siya ng karamihan ng
kaniyang mga matamis na salita, hinihila niya siya ng katabilan ng
kaniyang mga labi.

<span id="an_7:22">7:22</span> Pagdaka ay sumusunod siya sa kaniya, gaya
ng toro na naparoroon sa patayan, O gaya ng sa mga tanikala sa sawayan
sa mangmang;

<span id="an_7:23">7:23</span> Hanggang sa lagpasan ng isang palaso ang
kaniyang atay; gaya ng ibong nagmamadali sa bitag, at hindi nakakaalam
na yao'y sa kaniyang buhay.

<span id="an_7:24">7:24</span> Ngayon nga, mga anak ko, dinggin ninyo
ako, at makinig kayo ng mga salita ng aking bibig.

<span id="an_7:25">7:25</span> Huwag humilig ang iyong puso sa kaniyang
mga lakad, huwag kang lumiko sa kaniyang mga landas.

<span id="an_7:26">7:26</span> Sapagka't kaniyang inihiga ang maraming
may sugat: Oo, lahat niyang pinatay ay isang makapangyarihang hukbo.

<span id="an_7:27">7:27</span> Ang kaniyang bahay ay daang patungo sa
Sheol. Pababa sa mga silid ng kamatayan.

<span id="an_8:1">8:1</span> Hindi ba umiiyak ang karunungan, at
inilalabas ng unawa ang kaniyang tinig?

<span id="an_8:2">8:2</span> Sa taluktok ng mga mataas na dako sa tabi
ng daan, sa mga salubungang landas, siya'y tumatayo;

<span id="an_8:3">8:3</span> Sa tabi ng mga pintuang-bayan sa pasukan ng
bayan, sa pasukan sa mga pintuan siya'y humihiyaw ng malakas:

<span id="an_8:4">8:4</span> Sa inyo, Oh mga lalake, ako'y tumatawag; at
ang aking tinig ay sa mga anak ng mga tao.

<span id="an_8:5">8:5</span> Oh kayong mga musmos, magsiunawa kayo ng
katalinuhan; at, kayong mga mangmang, makaunawa kayo sa puso.

<span id="an_8:6">8:6</span> Kayo'y mangakinig, sapagka't magsasalita
ako ng mga marilag na bagay; at ang buka ng aking mga labi ay magiging
mga matuwid na bagay,

<span id="an_8:7">8:7</span> Sapagka't ang aking bibig ay sasambit ng
katotohanan; at kasamaan ay karumaldumal sa aking mga labi.

<span id="an_8:8">8:8</span> Lahat ng mga salita ng aking bibig ay sa
katuwiran; walang bagay na liko o suwail sa kanila.

<span id="an_8:9">8:9</span> Pawang malilinaw sa kaniya na nakakaunawa,
at matuwid sa kanila na nangakakasumpong ng kaalaman.

<span id="an_8:10">8:10</span> Tanggapin mo ang aking turo at huwag
pilak; at ang kaalaman na higit kay sa dalisay na ginto.

<span id="an_8:11">8:11</span> Sapagka't ang karunungan ay maigi kay sa
mga rubi; at lahat ng mga bagay na mananasa ay hindi maitutulad sa
kaniya.

<span id="an_8:12">8:12</span> Akong karunungan ay tumatahan sa
kabaitan, at aking nasusumpungan ang kaalaman at gunita.

<span id="an_8:13">8:13</span> Ang pagkatakot sa Panginoon ay ipagtanim
ang kasamaan; Kapalaluan, at kahambugan at masamang lakad, at ang
masamang bibig ay aking ipinagtatanim.

<span id="an_8:14">8:14</span> Payo ay akin at magaling na kaalaman:
ako'y kaunawaan; ako'y may kapangyarihan,

<span id="an_8:15">8:15</span> Sa pamamagitan ko ay naghahari ang mga
hari, at nagpapasiya ng kaganapan ang mga pangulo.

<span id="an_8:16">8:16</span> Sa pamamagitan ko ay nagpupuno ang mga
pangulo, at ang mga mahal na tao, sa makatuwid baga'y lahat ng mga hukom
sa lupa.

<span id="an_8:17">8:17</span> Aking iniibig sila na nagsisiibig sa
akin; at yaong nagsisihanap na masikap sa akin ay masusumpungan ako.

<span id="an_8:18">8:18</span> Mga kayamanan at karangalan ay nasa akin;
Oo, lumalaging mga kayamanan at katuwiran.

<span id="an_8:19">8:19</span> Ang bunga ko ay maigi kay sa ginto, oo,
kay sa dalisay na ginto; at ang pakinabang sa akin kay sa piling pilak.

<span id="an_8:20">8:20</span> Ako'y lumalakad sa daan ng katuwiran, sa
gitna ng mga landas ng kahatulan:

<span id="an_8:21">8:21</span> Upang aking papagmanahin ng pag-aari
yaong nagsisiibig sa akin, at upang aking mapuno ang kanilang
ingatang-yaman.

<span id="an_8:22">8:22</span> Inari ako ng Panginoon sa pasimula ng
kaniyang lakad, bago pinasimulan ang kaniyang mga gawa ng una.

<span id="an_8:23">8:23</span> Ako'y nalagay mula noong araw mula ng
walang pasimula, bago nalikha ang lupa.

<span id="an_8:24">8:24</span> Ako'y nailabas ng wala pang mga
kalaliman; nang wala pang mga bukal na sagana ng tubig.

<span id="an_8:25">8:25</span> Bago ang mga bundok ay nalagay, bago ang
mga burol ay ako'y nailabas:

<span id="an_8:26">8:26</span> Samantalang hindi pa niya nililikha ang
lupa, ni ang mga parang man, ni ang pasimula man ng alabok ng
sanglibutan.

<span id="an_8:27">8:27</span> Nang kaniyang itatag ang langit nandoon
ako: nang siya'y maglagay ng balantok sa balat ng kalaliman:

<span id="an_8:28">8:28</span> Nang kaniyang pagtibayin ang langit sa
itaas: nang maging matibay ang mga bukal ng kalaliman:

<span id="an_8:29">8:29</span> Nang bigyan niya ang dagat ng kaniyang
hangganan, upang huwag salangsangin ng tubig ang kaniyang utos: nang
kaniyang iayos ang mga patibayan ng lupa:

<span id="an_8:30">8:30</span> Nasa siping nga niya ako na gaya ng
matalinong manggagawa: at ako ang kaniyang ligaya sa araw-araw, na
nagagalak na lagi sa harap niya;

<span id="an_8:31">8:31</span> Na nagagalak sa kaniyang tinatahanang
lupa; at ang aking kaaliwan ay sa mga anak ng mga tao.

<span id="an_8:32">8:32</span> Ngayon nga, mga anak ko, dinggin ninyo
ako: sapagka't mapalad ang nangagiingat ng aking mga daan.

<span id="an_8:33">8:33</span> Mangakinig kayo ng turo, at kayo'y
magpakapantas, at huwag ninyong tanggihan.

<span id="an_8:34">8:34</span> Mapalad ang tao na nakikinig sa akin, na
nagbabantay araw-araw sa aking mga pintuang-bayan, na naghihintay sa mga
haligi ng aking mga pintuan.

<span id="an_8:35">8:35</span> Sapagka't sinomang nakakasumpong sa akin,
ay nakakasumpong ng buhay. At magtatamo ng lingap ng Panginoon.

<span id="an_8:36">8:36</span> Nguni't siyang nagkakasala laban sa akin
ay nagliligaw ng kaniyang sariling kaluluwa; silang lahat na
nangagtatanim sa akin ay nagsisiibig ng kamatayan.

<span id="an_9:1">9:1</span> Itinayo ng karunungan ang kaniyang bahay,
kaniyang tinabas ang kaniyang pitong haligi:

<span id="an_9:2">9:2</span> Pinatay niya ang kaniyang mga hayop:
hinaluan niya ang kaniyang alak; kaniya namang ginayakan ang kaniyang
dulang.

<span id="an_9:3">9:3</span> Kaniya namang sinugo ang kaniyang mga
alilang babae; siya'y sumisigaw sa mga pinakapantas na dako sa bayan:

<span id="an_9:4">9:4</span> Kung sinoma'y musmos, pumasok dito: tungkol
sa kaniya na mapurol sa pagunawa, sinasabi niya sa kaniya:

<span id="an_9:5">9:5</span> Kayo'y magsiparito, magsikain kayo ng aking
tinapay, at magsiinom kayo ng alak na aking hinaluan.

<span id="an_9:6">9:6</span> Iwan ninyo, ninyong mga musmos at kayo'y
mabuhay; at kayo'y magsilakad sa daan ng kaunawaan.

<span id="an_9:7">9:7</span> Siyang sumasaway sa manglilibak ay
nagtataglay ng kahihiyan sa kaniyang sarili: at siyang sumasaway sa
masama ay nagtataglay ng pula sa kaniyang sarili.

<span id="an_9:8">9:8</span> Huwag mong sawayin ang manglilibak, baka
ipagtanim ka niya: sawayin mo ang pantas, at kaniyang iibigin ka.

<span id="an_9:9">9:9</span> Turuan mo ang pantas, at siya'y magiging
lalong pantas pa: iyong turuan ang matuwid, at siya'y lalago sa
pagkatuto.

<span id="an_9:10">9:10</span> Ang pagkatakot sa Panginoon ay pasimula
ng karunungan: at ang pagkakilala sa Banal ay kaunawaan.

<span id="an_9:11">9:11</span> Sapagka't sa pamamagitan ko ay dadami ang
iyong mga kaarawan, at ang mga taon ng iyong buhay ay magsisidami.

<span id="an_9:12">9:12</span> Kung ikaw ay pantas, ikaw ay pantas sa
ganang iyong sarili: at kung ikaw ay manglilibak, ikaw na magisa ang
magpapasan.

<span id="an_9:13">9:13</span> Ang hangal na babae ay madaldal; siya'y
musmos at walang nalalaman.

<span id="an_9:14">9:14</span> At siya'y nauupo sa pintuan ng kaniyang
bahay, sa isang upuan sa mga mataas na dako sa bayan,

<span id="an_9:15">9:15</span> Upang tawagin ang nangagdadaan, na
nagsisiyaong matuwid ng kanilang mga lakad:

<span id="an_9:16">9:16</span> Sinomang musmos ay pumasok dito: at
tungkol sa kaniya na mapurol sa pagunawa, sinasabi niya sa kaniya:

<span id="an_9:17">9:17</span> Ang mga nakaw na tubig ay matamis, at ang
tinapay na kinakain sa lihim ay masarap.

<span id="an_9:18">9:18</span> Nguni't hindi niya nalalaman na ang patay
ay nandoon; na ang mga panauhin niya ay nangasa mga kalaliman ng Sheol.

<span id="an_10:1">10:1</span> Mga kawikaan ni Salomon. Ang pantas na
anak ay nakapagpapasaya sa ama: nguni't ang mangmang na anak ay pasan ng
kaniyang ina.

<span id="an_10:2">10:2</span> Mga kayamanan ng kasamaan ay hindi
napapakinabangan: nguni't ang katuwiran ay nagliligtas sa kamatayan.

<span id="an_10:3">10:3</span> Hindi titiisin ng Panginoon na magutom
ang kaluluwa ng matuwid: nguni't kaniyang itinatakuwil ang nasa ng
masama.

<span id="an_10:4">10:4</span> Siya'y nagiging dukha na gumagawa ng
kamay na walang kasipagan: nguni't yumayaman ang kamay ng masipag.

<span id="an_10:5">10:5</span> Siyang nagtitipon sa taginit ay pantas na
anak: nguni't siyang natutulog sa pagaani ay anak na kahiyahiya.

<span id="an_10:6">10:6</span> Mga pagpapala ay nangasa ulo ng matuwid:
nguni't tinatakpan ng karahasan ang bibig ng masama.

<span id="an_10:7">10:7</span> Ang alaala sa ganap ay pinagpapala:
nguni't ang pangalan ng masama ay mapaparam.

<span id="an_10:8">10:8</span> Ang pantas sa puso ay tatanggap ng mga
utos: nguni't ang madaldal na musmos ay mabubuwal.

<span id="an_10:9">10:9</span> Siyang lumalakad ng matuwid ay lumalakad
na tiwasay: nguni't siyang sumisira ng kaniyang mga lakad ay makikilala.

<span id="an_10:10">10:10</span> Siyang kumikindat ng mata ay
nagpapapanglaw: nguni't ang madaldal na musmos ay mabubuwal.

<span id="an_10:11">10:11</span> Ang bibig ng matuwid, ay bukal ng
kabuhayan: nguni't tinatakpan ng karahasan ang bibig ng masama.

<span id="an_10:12">10:12</span> Ang pagtatanim ay humihila ng mga
kaalitan: nguni't tinatakpan ng pagibig ang lahat ng pagsalangsang.

<span id="an_10:13">10:13</span> Nasusumpungan sa mga labi ng mabait ang
karunungan: nguni't ang pamalo ay sa likod ng walang unawa.

<span id="an_10:14">10:14</span> Ang mga pantas ay nagiimbak ng
kaalaman: nguni't ang bibig ng mangmang ay kasalukuyang ikapapahamak.

<span id="an_10:15">10:15</span> Ang kayamanan ng mayaman ay ang
kaniyang matibay na bayan: ang kapahamakan ng dukha ay ang kanilang
karalitaan.

<span id="an_10:16">10:16</span> Ang gawa ng matuwid ay patungo sa
buhay; ang bunga ng dukha ay sa pagkakasala.

<span id="an_10:17">10:17</span> Nasa daan ng buhay siyang nakikinig ng
saway: nguni't siyang nagpapabaya ng saway ay nagkakamali.

<span id="an_10:18">10:18</span> Siyang nagkukubli ng mga pagtatanim ay
sa mga magdarayang labi; at siyang nagpaparatang ay mangmang.

<span id="an_10:19">10:19</span> Sa karamihan ng mga salita ay hindi
nagkukulang ng pagsalangsang: nguni't siyang nagpipigil ng kaniyang mga
labi ay gumagawang may kapantasan.

<span id="an_10:20">10:20</span> Ang dila ng matuwid ay parang piling
pilak: ang puso ng masama ay kaunti ang halaga.

<span id="an_10:21">10:21</span> Ang mga labi ng matuwid ay nagpapakain
ng marami: nguni't ang mangmang ay namamatay sa kakulangan ng pagunawa.

<span id="an_10:22">10:22</span> Ang pagpapala ng Panginoon, ay
nagpapayaman, at hindi niya idinadagdag ang kapanglawan.

<span id="an_10:23">10:23</span> Isang paglilibang sa mangmang ang
paggawa ng kasamaan: at gayon ang karunungan sa taong naguunawa.

<span id="an_10:24">10:24</span> Ang takot ng masama ay darating sa
kaniya: at ang nasa ng matuwid ay ipagkakaloob.

<span id="an_10:25">10:25</span> Pagka ang ipoipo ay dumadaan ay
nawawala ang masama: nguni't ang matuwid ay walang hanggang patibayan.

<span id="an_10:26">10:26</span> Kung paano ang suka sa mga ngipin, at
kung paano ang usok sa mata, gayon ang tamad sa mga nagsusugo sa kaniya.

<span id="an_10:27">10:27</span> Ang pagkatakot sa Panginoon ay
nagpapalaon ng mga kaarawan: nguni't ang mga taon ng masama ay
mangangaunti.

<span id="an_10:28">10:28</span> Ang pagasa ng matuwid ay magiging
kasayahan: nguni't ang pagasa ng masama ay mawawala.

<span id="an_10:29">10:29</span> Ang daan ng Panginoon ay katibayan sa
matuwid; nguni't kapahamakan sa mga manggagawa ng kasamaan.

<span id="an_10:30">10:30</span> Ang matuwid ay hindi makikilos kailan
man: nguni't ang masama ay hindi tatahan sa lupain.

<span id="an_10:31">10:31</span> Ang bibig ng matuwid ay nagbibigay ng
karunungan: nguni't ang magdarayang dila ay ihihiwalay.

<span id="an_10:32">10:32</span> Nalalaman ng mga labi ng matuwid ang
nakalulugod: nguni't ang bibig ng masama ay nagsasalita ng karayaan.

<span id="an_11:1">11:1</span> Ang marayang timbangan ay kasuklamsuklam
sa Panginoon: nguni't ang ganap na timbangan ay kaniyang kaluguran.

<span id="an_11:2">11:2</span> Pagka dumarating ang kapalaluan ay
dumarating nga ang kahihiyan: nguni't nasa mababa ang karunungan.

<span id="an_11:3">11:3</span> Ang pagtatapat ng mga matuwid ay
papatnubay sa kanila: nguni't ang mga kasuwailan ng mga taksil ay
papatay sa kanila.

<span id="an_11:4">11:4</span> Ang mga kayamanan ay walang kabuluhan sa
kaarawan ng poot: nguni't ang katuwiran ay nagliligtas sa kamatayan.

<span id="an_11:5">11:5</span> Ang katuwiran ng sakdal ay magtuturo ng
kaniyang lakad: nguni't mabubuwal ang masama dahil sa kaniyang sariling
kasamaan.

<span id="an_11:6">11:6</span> Ang katuwiran ng mga matuwid ay
magliligtas sa kanila: nguni't silang gumagawang may karayaan ay
madadakip sa kanilang sariling kasamaan.

<span id="an_11:7">11:7</span> Pagka ang masamang tao ay namamatay, ang
kaniyang pag-asa ay mapapasa pagkapahamak; at ang pagasa ng masama ay
nawawala.

<span id="an_11:8">11:8</span> Ang matuwid ay naliligtas sa kabagabagan,
at ang masama ay dumarating na kahalili niya.

<span id="an_11:9">11:9</span> Pinapatay ng masama ng kaniyang bibig ang
kaniyang kapuwa: nguni't sa kaalaman ay maliligtas ang matuwid.

<span id="an_11:10">11:10</span> Pagka napapabuti ang mga matuwid ang
bayan ay nagagalak: at pagka ang masama ay namamatay, may hiyawan.

<span id="an_11:11">11:11</span> Nabubunyi ang bayan sa pamamagitan ng
pagpapala ng matuwid: nguni't napapahamak sa pamamagitan ng bibig ng
masama.

<span id="an_11:12">11:12</span> Siyang humahamak sa kaniyang kapuwa ay
walang karunungan: nguni't ang taong naguunawa ay tumatahimik.

<span id="an_11:13">11:13</span> Siyang yumayaong mapaghatid dumapit ay
naghahayag ng mga lihim: nguni't ang may diwang tapat ay nagtatakip ng
bagay.

<span id="an_11:14">11:14</span> Kung saan walang pantas na pamamahala,
ang bayan ay nababagsak: nguni't sa karamihan ng mga tagapayo ay may
kagalingan.

<span id="an_11:15">11:15</span> Siyang nananagot sa di kilala, ay
mapapariwara: nguni't siyang nagtatanim sa pananagot ay tiwasay.

<span id="an_11:16">11:16</span> Ang mapagbiyayang babae ay nagiimpok ng
karangalan: at ang marahas na lalake ay pumipigil ng kayamanan.

<span id="an_11:17">11:17</span> Ang maawaing tao ay gumagawa ng mabuti
sa kaniyang sariling kaluluwa: nguni't ang taksil ay bumabagabag sa
kaniyang sariling laman.

<span id="an_11:18">11:18</span> Ang masama ay nakikinabang ng mga
marayang sahod: nguni't ang naghahasik ng katuwiran ay nagtatamo ng
tiwasay na ganting pala.

<span id="an_11:19">11:19</span> Siyang matatag sa katuwiran ay
magtatamo ng buhay: at siyang humahabol ng kasamaan ay sa kaniyang
sariling ikamamatay.

<span id="an_11:20">11:20</span> Silang suwail sa puso ay kasuklamsuklam
sa Panginoon: nguni't ang gayong sakdal sa kanilang lakad ay kaniyang
kaluguran.

<span id="an_11:21">11:21</span> Bagaman ang kamay ay makikikamay, ang
masamang tao ay walang pagsalang parurusahan: nguni't ang binhi ng
matuwid ay maliligtas.

<span id="an_11:22">11:22</span> Kung paano ang hiyas na ginto sa nguso
ng baboy, gayon ang magandang babae na walang bait.

<span id="an_11:23">11:23</span> Ang nasa ng matuwid ay buti lamang:
nguni't ang hintay ng masama ay poot.

<span id="an_11:24">11:24</span> May nagsasabog, at tumutubo pa, at may
humahawak naman ng higit kay sa karampatan, nguni't nauuwi lamang sa
pangangailangan.

<span id="an_11:25">11:25</span> Ang kaluluwang mapagbigay ay tataba: at
siyang dumidilig ay madidilig din.

<span id="an_11:26">11:26</span> Siyang humahawak ng trigo ay susumpain
siya ng bayan: nguni't kapurihan ay mapapasaulo niya na nagbibili
niyaon.

<span id="an_11:27">11:27</span> Siyang humahanap na masikap ng mabuti
ay humahanap ng lingap: nguni't siyang kumakatha ng sama ay sa kaniya
lalagpak.

<span id="an_11:28">11:28</span> Siyang tumitiwala sa kaniyang mga
kayamanan ay mabubuwal: nguni't ang matuwid ay mamumukadkad na parang
sariwang dahon.

<span id="an_11:29">11:29</span> Siyang bumabagabag ng kaniyang sariling
sangbahayan ay magmamana ng hangin: at ang mangmang ay magiging alipin
ng pantas sa puso.

<span id="an_11:30">11:30</span> Ang bunga ng matuwid ay punong kahoy ng
buhay; at siyang pantas ay humihikayat ng mga kaluluwa.

<span id="an_11:31">11:31</span> Narito, ang matuwid ay gagantihin sa
lupa: gaano pa nga kaya ang masama at makasalanan!

<span id="an_12:1">12:1</span> Sinomang umiibig ng kasawayan ay umiibig
ng kaalaman: nguni't siyang nagtatanim sa kasawayan ay hangal.

<span id="an_12:2">12:2</span> Ang mabuting tao ay magtatamo ng lingap
ng Panginoon: nguni't kaniyang parurusahan ang taong may masasamang
katha.

<span id="an_12:3">12:3</span> Ang tao ay hindi matatag sa pamamagitan
ng kasamaan: nguni't ang ugat ng matuwid ay hindi makikilos.

<span id="an_12:4">12:4</span> Ang mabait na babae ay putong sa kaniyang
asawa: nguni't siyang nakahihiya ay parang kabulukan sa kaniyang mga
buto.

<span id="an_12:5">12:5</span> Ang mga pagiisip ng matuwid ay ganap:
nguni't ang mga payo ng masama ay magdaraya.

<span id="an_12:6">12:6</span> Ang mga salita ng masama ay mga bakay sa
dugo: nguni't ililigtas sila ng bibig ng matuwid.

<span id="an_12:7">12:7</span> Ang masama ay inilulugmok at nawawala:
nguni't ang sangbahayan ng matuwid ay tatayo.

<span id="an_12:8">12:8</span> Pupurihin ang tao ayon sa kaniyang
karunungan: nguni't ang masama sa puso ay hahamakin.

<span id="an_12:9">12:9</span> Maigi siyang pinahahalagahan ng kaunti,
at may alipin, kay sa nagmamapuri, at kinukulang ng tinapay.

<span id="an_12:10">12:10</span> Ang matuwid ay nagpapakundangan sa
buhay ng kaniyang hayop: nguni't ang mga kaawaan ng masama ay mabagsik.

<span id="an_12:11">12:11</span> Siyang bumubukid ng kaniyang lupain ay
magkakaroon ng saganang tinapay: nguni't siyang sumusunod sa taong
walang kabuluhan ay walang unawa.

<span id="an_12:12">12:12</span> Ninanasa ng masama ang lambat ng mga
masamang tao: nguni't ang ugat ng matuwid ay nagbubunga.

<span id="an_12:13">12:13</span> Nasa pagsalangsang ng mga labi ang silo
sa mga masamang tao: nguni't ang matuwid ay lalabas sa kabagabagan.

<span id="an_12:14">12:14</span> Ang tao ay masisiyahan ng buti sa
pamamagitan ng bunga ng kaniyang bibig; at ang mga gawain ng mga kamay
ng tao ay babayaran sa kaniya.

<span id="an_12:15">12:15</span> Ang lakad ng mangmang ay matuwid sa
kaniyang sariling mga mata: nguni't siyang pantas ay nakikinig sa payo.

<span id="an_12:16">12:16</span> Ang yamot ng mangmang ay agad
nakikilala: nguni't ang mabait na tao ay nagtatakip ng kahihiyan.

<span id="an_12:17">12:17</span> Ang nagbabadya ng katotohanan ay
nagpapakilala ng katuwiran, nguni't ang sinungaling sa saksi ay
nagdadaya.

<span id="an_12:18">12:18</span> May nagsasalitang madalas na parang
saliwan ng tabak: nguni't ang dila ng pantas ay kagalingan.

<span id="an_12:19">12:19</span> Ang labi ng katotohanan ay matatatag
kailan man. Nguni't ang sinungaling na dila ay sa sangdali lamang.

<span id="an_12:20">12:20</span> Pagdaraya ay nasa puso ng mga kumakatha
ng kasamaan: nguni't sa mga tagapayo ng kapayapaan ay kagalakan.

<span id="an_12:21">12:21</span> Walang mangyayaring kapahamakan sa
matuwid: nguni't ang masama ay mapupuno ng kasamaan.

<span id="an_12:22">12:22</span> Mga sinungaling na labi ay
kasuklamsuklam sa Panginoon: nguni't ang nagsisigawang may katotohanan
ay kaniyang kaluguran.

<span id="an_12:23">12:23</span> Ang taong mabait ay nagkukubli ng
kaalaman: nguni't ang puso ng mga mangmang ay nagtatanyag ng
kamangmangan.

<span id="an_12:24">12:24</span> Ang kamay ng masipag ay magpupuno:
nguni't ang tamad ay malalagay sa pagatag.

<span id="an_12:25">12:25</span> Ang kabigatan sa puso ng tao ay
nagpapahukot; nguni't ang mabuting salita ay nagpapasaya.

<span id="an_12:26">12:26</span> Ang matuwid ay patnubay sa kaniyang
kapuwa: nguni't ang lakad ng masama ay nakapagpapaligaw.

<span id="an_12:27">12:27</span> Ang tamad ay hindi nagiihaw ng kahit
kaniyang napapangasuhan; nguni't ang mahalagang pag-aari ng tao ay sa
mga masisipag.

<span id="an_12:28">12:28</span> Nasa daan ng katuwiran ang buhay; at sa
kaniyang landas ay walang kamatayan.

<span id="an_13:1">13:1</span> Dinidinig ng pantas na anak ang turo ng
kaniyang ama: nguni't hindi dinidinig ng mangduduwahagi ang saway.

<span id="an_13:2">13:2</span> Ang tao ay kakain ng mabuti ayon sa bunga
ng kaniyang bibig: nguni't ang magdaraya ay kakain ng karahasan,

<span id="an_13:3">13:3</span> Siyang nagiingat ng kaniyang bibig,
nagiingat ng kaniyang buhay: nguni't siyang nagbubukang maluwang ng
kaniyang mga labi ay magkakaroon ng kapahamakan.

<span id="an_13:4">13:4</span> Ang tamad ay nagnanasa, at walang anoman:
nguni't ang kaluluwa ng masipag ay tataba.

<span id="an_13:5">13:5</span> Ang matuwid ay nagtatanim sa
pagsisinungaling: nguni't ang masama ay kasuklamsuklam, at napapahiya.

<span id="an_13:6">13:6</span> Bumabantay ang katuwiran sa matuwid na
lakad; nguni't inilulugmok ng kasamaan ang makasalanan.

<span id="an_13:7">13:7</span> May nagpapakayaman, gayon ma'y walang
anoman: may nagpapakadukha, gayon ma'y may malaking kayamanan.

<span id="an_13:8">13:8</span> Ang katubusan sa buhay ng tao ay siyang
kaniyang mga kayamanan: nguni't ang dukha ay hindi nakikinig sa banta.

<span id="an_13:9">13:9</span> Ang ilaw ng matuwid ay nagagalak: nguni't
ang ilawan ng masama ay papatayin.

<span id="an_13:10">13:10</span> Sa kapalaluan, ang dumarating ay
pagtatalo lamang: nguni't ang karunungan ay nangasa nangaturuang maigi.

<span id="an_13:11">13:11</span> Ang kayamanang tinangkilik sa walang
kabuluhan ay huhupa: nguni't siyang nagpipisan sa paggawa ay
mararagdagan.

<span id="an_13:12">13:12</span> Ang pagasa na nagluluwat ay
nagpapasakit ng puso: nguni't pagka ang nasa ay dumarating ay punong
kahoy ng buhay.

<span id="an_13:13">13:13</span> Sinomang humamak sa salita ay nagdadala
ng kapahamakan sa sarili: nguni't siyang natatakot sa utos ay
gagantihin.

<span id="an_13:14">13:14</span> Ang kautusan ng pantas ay bukal ng
buhay, upang lumayo sa mga silo ng kamatayan.

<span id="an_13:15">13:15</span> Ang mabuting kaunawaan ay nagbibigay
lingap: nguni't ang lakad ng mananalangsang ay mahirap.

<span id="an_13:16">13:16</span> Bawa't mabait na tao ay gumagawang may
kaalaman: nguni't ang mangmang ay nagkakalat ng kamangmangan.

<span id="an_13:17">13:17</span> Ang masamang sugo ay nahuhulog sa
kasamaan: nguni't ang tapat na sugo ay kagalingan.

<span id="an_13:18">13:18</span> Karalitaan at kahihiyan ang tatamuhin
ng nagtatakuwil ng saway: nguni't siyang nakikinig ng saway ay
magkakapuri.

<span id="an_13:19">13:19</span> Ang nasa na natupad ay matamis sa
kaluluwa: nguni't kasuklamsuklam sa mga mangmang na humiwalay sa
kasamaan.

<span id="an_13:20">13:20</span> Lumalakad ka na kasama ng mga pantas na
tao, at ikaw ay magiging pantas; nguni't ang kasama ng mga mangmang ay
mapapariwara.

<span id="an_13:21">13:21</span> Ang kasamaan ay humahabol sa mga
makasalanan; nguni't ang matuwid ay gagantihan ng mabuti.

<span id="an_13:22">13:22</span> Ang mabuti ay nagiiwan ng mana sa mga
anak ng kaniyang mga anak; at ang kayamanan ng makasalanan ay nalalagay
na ukol sa matuwid.

<span id="an_13:23">13:23</span> Maraming pagkain ang nasa pagsasaka ng
dukha: nguni't may napapahamak dahil sa kawalan ng kaganapan.

<span id="an_13:24">13:24</span> Siyang naguurong ng kaniyang pamalo ay
napopoot sa kaniyang anak: nguni't siyang umiibig ay nagpaparusang
maminsan-minsan.

<span id="an_13:25">13:25</span> Ang matuwid ay kumakain hanggang sa
kabusugan ng kaniyang kaluluwa; nguni't ang tiyan ng masama ay
mangangailangan.

<span id="an_14:1">14:1</span> Bawa't pantas na babae ay nagtatayo ng
kaniyang bahay: nguni't binubunot ng mangmang, ng kaniyang sariling mga
kamay.

<span id="an_14:2">14:2</span> Siyang lumalakad sa kaniyang katuwiran ay
natatakot sa Panginoon: nguni't siyang suwail sa kaniyang mga lakad ay
humahamak sa kaniya.

<span id="an_14:3">14:3</span> Sa bibig ng mangmang ay may tungkod ng
kapalaluan: nguni't ang mga labi ng pantas ay mangagiingat ng mga yaon.

<span id="an_14:4">14:4</span> Kung saan walang baka, ang bangan ay
malinis: nguni't ang karamihan ng bunga ay nasa kalakasan ng baka.

<span id="an_14:5">14:5</span> Ang tapat na saksi ay hindi magbubulaan:
nguni't ang sinungaling na saksi ay nagbabadya ng mga kasinungalingan.

<span id="an_14:6">14:6</span> Ang manglilibak ay humahanap ng
karunungan at walang nasusumpungan: nguni't ang kaalaman ay madali sa
kaniya na naguunawa.

<span id="an_14:7">14:7</span> Paroon ka sa harapan ng taong mangmang,
at hindi mo mamamalas sa kaniya ang mga labi ng kaalaman:

<span id="an_14:8">14:8</span> Ang karunungan ng mabait ay makaunawa ng
kaniyang lakad: nguni't ang kamangmangan ng mga mangmang ay karayaan.

<span id="an_14:9">14:9</span> Ang mangmang ay tumutuya sa sala: nguni't
sa matuwid ay may mabuting kalooban.

<span id="an_14:10">14:10</span> Nalalaman ng puso ang kaniyang sariling
kapaitan; at ang tagaibang lupa ay hindi nakikialam ng kaniyang
kagalakan.

<span id="an_14:11">14:11</span> Ang bahay ng masama ay mababagsak:
nguni't ang tolda ng matuwid ay mamumukadkad.

<span id="an_14:12">14:12</span> May daan na tila matuwid sa isang tao,
nguni't ang dulo niyaon ay mga daan ng kamatayan.

<span id="an_14:13">14:13</span> Maging sa pagtawa man ang puso ay
nagiging mapanglaw; at ang wakas ng kasayahan ay kabigatan ng loob.

<span id="an_14:14">14:14</span> Ang tumatalikod ng kaniyang puso ay
mabubusog ng kaniyang sariling mga lakad: at masisiyahang loob ang taong
mabuti.

<span id="an_14:15">14:15</span> Pinaniniwalaan ng musmos ang bawa't
salita: nguni't ang mabait ay tumitinging mabuti sa kaniyang paglakad.

<span id="an_14:16">14:16</span> Ang pantas ay natatakot at humihiwalay
sa kasamaan: nguni't ang mangmang ay nagpapakilalang palalo, at timawa.

<span id="an_14:17">14:17</span> Siyang nagagalit na madali ay gagawang
may kamangmangan: at ang taong may masamang katha ay ipagtatanim.

<span id="an_14:18">14:18</span> Ang musmos ay nagmamana ng
kamangmangan: nguni't ang mabait ay puputungan ng kaalaman.

<span id="an_14:19">14:19</span> Ang masama ay yumuyukod sa harap ng
mabuti; at ang masama ay sa mga pintuang-daan ng matuwid.

<span id="an_14:20">14:20</span> Ipinagtatanim ang dukha maging ng
kaniyang kapuwa: nguni't ang mayaman ay maraming kaibigan.

<span id="an_14:21">14:21</span> Siyang humahamak sa kaniyang kapuwa ay
nagkakasala: nguni't siyang naaawa sa dukha ay mapalad siya.

<span id="an_14:22">14:22</span> Hindi ba sila nagkakamali na kumakatha
ng kasamaan? Nguni't kaawaan at katotohanan ay sasa kanila na
nagsisikatha ng mabuti.

<span id="an_14:23">14:23</span> Sa lahat ng gawain ay may pakinabang:
nguni't ang tabil ng mga labi ay naghahatid sa karalitaan.

<span id="an_14:24">14:24</span> Ang putong ng mga pantas ay ang
kanilang mga kayamanan: nguni't ang kamangmangan ng mga mangmang ay
kamangmangan lamang.

<span id="an_14:25">14:25</span> Ang tapat na saksi ay nagliligtas ng
mga tao: nguni't siyang nagsasalita ng mga kasinungalingan ay nagdaraya.

<span id="an_14:26">14:26</span> Sa pagkatakot sa Panginoon ay may
matibay na pagkakatiwala: at ang kaniyang mga anak ay magkakaroon ng
dakong kanlungan.

<span id="an_14:27">14:27</span> Ang pagkatakot sa Panginoon ay bukal ng
kabuhayan, upang humiwalay sa mga silo ng kamatayan.

<span id="an_14:28">14:28</span> Nasa karamihan ng bayan ang
kaluwalhatian ng hari: nguni't na sa pangangailangan ng bayan ang
kapahamakan ng pangulo.

<span id="an_14:29">14:29</span> Siyang makupad sa pagkagalit ay may
dakilang paguunawa: nguni't siyang madaling magalit ay nagbubunyi ng
kamangmangan.

<span id="an_14:30">14:30</span> Ang tiwasay na puso ay buhay ng
katawan: nguni't ang kapanaghilian ay kabulukan ng mga buto.

<span id="an_14:31">14:31</span> Siyang pumipighati sa dukha ay
humahamak sa Maylalang sa kaniya. Nguni't siyang naaawa sa
mapagkailangan ay nagpaparangal sa kaniya.

<span id="an_14:32">14:32</span> Ang masama ay manahagis sa kaniyang
masamang gawa: nguni't ang matuwid ay may kanlungan sa kaniyang
kamatayan.

<span id="an_14:33">14:33</span> Karunungan ay nagpapahinga sa puso niya
na may paguunawa: nguni't ang nasa loob ng mga mangmang ay nalalaman.

<span id="an_14:34">14:34</span> Ang katuwiran ay nagbubunyi ng bansa:
nguni't ang kasalanan ay kakutyaan sa alinmang bayan.

<span id="an_14:35">14:35</span> Ang lingap ng hari ay sa lingkod na
gumagawa na may kapantasan: nguni't ang kaniyang poot ay magiging laban
sa nakahihiya.

<span id="an_15:1">15:1</span> Ang malubay na sagot ay nakapapawi ng
poot: nguni't ang mabigat na salita ay humihila ng galit.

<span id="an_15:2">15:2</span> Ang dila ng pantas ay nagbabadya ng tuos
ng kaalaman: nguni't ang bibig ng mga mangmang ay nagbubugso ng
kamangmangan.

<span id="an_15:3">15:3</span> Ang mga mata ng Panginoon ay nasa bawa't
dako, na nagbabantay sa masama at sa mabuti.

<span id="an_15:4">15:4</span> Ang dilang magaling ay punong kahoy ng
buhay: nguni't ang kalikuan niyaon ay kasiraan ng diwa.

<span id="an_15:5">15:5</span> Hinahamak ng mangmang ang saway ng
kaniyang ama: nguni't siyang nagpapakundangan ng saway ay gumagawang may
kabaitan.

<span id="an_15:6">15:6</span> Sa bahay ng matuwid ay maraming
kayamanan: nguni't sa mga pakinabang ng masama ay kabagabagan.

<span id="an_15:7">15:7</span> Ang mga labi ng pantas ay nagsasabog ng
kaalaman: nguni't ang puso ng mangmang ay hindi gayon.

<span id="an_15:8">15:8</span> Ang hain ng masama ay kasuklamsuklam sa
Panginoon: nguni't ang dalangin ng matuwid ay kaniyang kaluguran.

<span id="an_15:9">15:9</span> Ang lakad ng masama ay kasuklamsuklam sa
Panginoon: nguni't iniibig niya ang sumusunod sa katuwiran.

<span id="an_15:10">15:10</span> May mabigat na saway sa kaniya, na
nagpapabaya ng lakad: at siyang nagtatanim sa saway ay mamamatay.

<span id="an_15:11">15:11</span> Sheol at kapahamakan ay nasa harap ng
Panginoon: gaanong higit pa nga ang mga puso ng mga anak ng mga tao!

<span id="an_15:12">15:12</span> Ayaw ang manglilibak na siya'y sawayin.
Siya'y hindi paroroon sa pantas.

<span id="an_15:13">15:13</span> Ang masayang puso ay nagpapasaya ng
mukha: nguni't sa kapanglawan ng puso ay nababagbag ang diwa.

<span id="an_15:14">15:14</span> Ang puso niyaong naguunawa ay humahanap
ng kaalaman: nguni't ang bibig ng mga mangmang ay kumakain ng
kamangmangan.

<span id="an_15:15">15:15</span> Lahat ng mga araw sa nagdadalamhati ay
masama: nguni't siyang may masayang puso ay may laging kapistahan.

<span id="an_15:16">15:16</span> Maigi ang kaunti na may pagkatakot sa
Panginoon, kay sa malaking kayamanan na may kabagabagan.

<span id="an_15:17">15:17</span> Maigi ang pagkaing gulay na may
pagibig, kay sa matabang baka at may pagtataniman.

<span id="an_15:18">15:18</span> Ang mainiting tao ay humihila ng
pagtatalo: nguni't siyang makupad sa galit ay pumapayapa ng kaalitan.

<span id="an_15:19">15:19</span> Ang daan ng tamad ay gaya ng bakuran na
mga dawag: nguni't ang landas ng matuwid ay ginagawang maluwang na
lansangan.

<span id="an_15:20">15:20</span> Ang pantas na anak ay nagpapasaya ng
ama: nguni't hinahamak ng mangmang ang kaniyang ina.

<span id="an_15:21">15:21</span> Ang kamangmangan ay kagalakan sa walang
bait: nguni't pinatutuwid ng maalam ang kaniyang lakad.

<span id="an_15:22">15:22</span> Kung saan walang payo ay nagugulo ang
mga panukala: nguni't sa karamihan ng mga tagapayo ay nangatatatag.

<span id="an_15:23">15:23</span> Ang tao ay may kagalakan sa sagot ng
kaniyang bibig: at ang salita sa ukol na panahon, ay anong pagkabuti!

<span id="an_15:24">15:24</span> Sa pantas ay paitaas ang daan ng buhay,
upang kaniyang mahiwalayan ang Sheol sa ibaba.

<span id="an_15:25">15:25</span> Bubunutin ng Panginoon ang bahay ng
palalo: nguni't kaniyang itatatag ang hangganan ng babaing bao.

<span id="an_15:26">15:26</span> Ang mga masamang katha ay
kasuklamsuklam sa Panginoon: nguni't ang mga maligayang salita ay
dalisay.

<span id="an_15:27">15:27</span> Siyang sakim sa pakinabang ay
bumabagabag ng kaniyang sariling sangbahayan: nguni't siyang nagtatanim
sa mga suhol ay mabubuhay.

<span id="an_15:28">15:28</span> Ang puso ng matuwid ay nagbubulay ng
isasagot: nguni't ang bibig ng masama ay nagbubugso ng mga masamang
bagay.

<span id="an_15:29">15:29</span> Ang Panginoon ay malayo sa masama:
nguni't kaniyang dinidinig ang dalangin ng matuwid.

<span id="an_15:30">15:30</span> Ang liwanag ng mga mata ay nagpapagalak
ng puso: at ang mabubuting balita ay nagpapataba ng mga buto.

<span id="an_15:31">15:31</span> Ang taingang nakikinig sa saway ng
buhay, ay tatahan sa gitna ng pantas.

<span id="an_15:32">15:32</span> Siyang tumatanggi sa saway ay humahamak
sa kaniyang sariling kaluluwa: nguni't siyang nakikinig sa saway ay
nagtatamo ng kaawaan.

<span id="an_15:33">15:33</span> Ang pagkatakot sa Panginoon ay turo ng
karunungan; at sa unahan ng karangalan ay nagpapauna ang pagpapakumbaba.

<span id="an_16:1">16:1</span> Ang mga paghahanda ng puso ay ukol sa
tao: nguni't ang sagot ng dila ay mula sa Panginoon.

<span id="an_16:2">16:2</span> Ang lahat ng mga lakad ng tao ay malinis
sa harap ng kaniyang sariling mga mata: nguni't tinitimbang ng Panginoon
ang mga diwa.

<span id="an_16:3">16:3</span> Iukol mo sa Panginoon ang iyong mga gawa,
at ang iyong mga panukala ay matatatag.

<span id="an_16:4">16:4</span> Ginawa ng Panginoon ang bawa't bagay na
ukol sa kaniyang sariling wakas: Oo, pati ng masama na ukol sa kaarawan
ng kasamaan.

<span id="an_16:5">16:5</span> Bawa't palalo sa puso ay kasuklamsuklam
sa Panginoon: bagaman maghawakan sa kamay ay walang pagsalang
parurusahan.

<span id="an_16:6">16:6</span> Sa pamamagitan ng kaawaan at katotohanan
ay nalilinis ang kasamaan: at sa pamamagitan ng pagkatakot sa Panginoon
ay humihiwalay ang mga tao sa kasamaan.

<span id="an_16:7">16:7</span> Pagka ang mga lakad ng tao ay
nakapagpapalugod sa Panginoon, kaniyang tinitiwasay sa kaniya pati ng
kaniyang mga kaaway.

<span id="an_16:8">16:8</span> Maigi ang kaunti na may katuwiran kay sa
malalaking pakinabang na walang kaganapan.

<span id="an_16:9">16:9</span> Ang puso ng tao ay kumakatha ng kaniyang
lakad: nguni't ang Panginoon ang nagtutuwid ng kaniyang mga hakbang.

<span id="an_16:10">16:10</span> Banal na hatol ay nasa mga labi ng
hari: at kaniyang bibig ay hindi sasalangsang sa kahatulan.

<span id="an_16:11">16:11</span> Ang ganap na timbangan at panimbang ay
sa Panginoon: lahat ng timbang na supot ay kaniyang gawa.

<span id="an_16:12">16:12</span> Kasuklamsuklam sa mga hari na gumawa ng
kasamaan: sapagka't ang luklukan ay natatatag sa pamamagitan ng
katuwiran.

<span id="an_16:13">16:13</span> Mga matuwid na labi ay kaluguran ng mga
hari; at kanilang iniibig ang nagsasalita ng matuwid.

<span id="an_16:14">16:14</span> Ang poot ng hari ay gaya ng mga sugo ng
kamatayan: nguni't papayapain ng pantas.

<span id="an_16:15">16:15</span> Nasa liwanag ng mukha ng hari ang
buhay; at ang kaniyang lingap ay parang alapaap ng huling ulan.

<span id="an_16:16">16:16</span> Pagkaigi nga na magtamo ng karunungan
kay sa ginto! Oo, magtamo ng kaunawaan ay maigi kay sa pumili ng pilak.

<span id="an_16:17">16:17</span> Ang maluwang na lansangan ng matuwid ay
humiwalay sa kasamaan: siyang nagiingat ng kaniyang lakad ay nagiingat
ng kaniyang kaluluwa.

<span id="an_16:18">16:18</span> Ang kapalaluan ay nagpapauna sa
kapahamakan, at ang mapagmataas na diwa ay sa pagkabuwal.

<span id="an_16:19">16:19</span> Maigi ang magkaroon ng mapagpakumbabang
loob na kasama ng dukha, kay sa bumahagi ng samsam na kasama ng palalo.

<span id="an_16:20">16:20</span> Siyang nagiingat sa salita ay
makakasumpong ng mabuti: at ang nananalig sa Panginoon ay mapalad.

<span id="an_16:21">16:21</span> Ang pantas sa puso ay tatawaging
mabait: at ang katamisan sa mga labi ay nagdaragdag ng katututuhan.

<span id="an_16:22">16:22</span> Ang kaunawaan ay bukal ng buhay sa
nagtatamo: nguni't ang saway ng mga mangmang ay siyang kanilang
kamangmangan.

<span id="an_16:23">16:23</span> Ang puso ng pantas ay nagtuturo sa
kaniyang bibig, at nagdaragdag ng katututuhan sa kaniyang mga labi.

<span id="an_16:24">16:24</span> Mga maligayang salita ay parang
pulot-pukyutan, matamis sa kaluluwa at kagalingan sa mga buto.

<span id="an_16:25">16:25</span> May daan na tila matuwid sa tao,
nguni't ang dulo niyaon ay mga daan ng kamatayan.

<span id="an_16:26">16:26</span> Ang gana ng pagkain ng manggagawang tao
ay nakagagaling sa kaniya; sapagka't kinasasabikan ng kaniyang bibig.

<span id="an_16:27">16:27</span> Ang walang kabuluhang tao ay kumakatha
ng kahirapan: at sa kaniyang mga labi ay may masilakbong apoy.

<span id="an_16:28">16:28</span> Ang magdarayang tao ay nagkakalat ng
pagtatalo: at ang mapaghatid-dumapit ay naghihiwalay ng magkakaibigang
matalik.

<span id="an_16:29">16:29</span> Ang taong marahas ay dumadaya sa
kaniyang kapuwa, at pinapatnubayan niya siya sa daang hindi mabuti.

<span id="an_16:30">16:30</span> Ikinikindat ang kaniyang mga mata,
upang kumatha ng mga magdarayang bagay: siyang nangangagat labi ay
nagpapangyari sa kasamaan.

<span id="an_16:31">16:31</span> Ang ulong may uban ay putong ng
kaluwalhatian, masusumpungan sa daan ng katuwiran.

<span id="an_16:32">16:32</span> Siyang makupad sa pagkagalit ay maigi
kay sa makapangyarihan; at siyang nagpupuno sa kaniyang diwa ay maigi
kay sa sumasakop ng isang bayan.

<span id="an_16:33">16:33</span> Ginagawa ang pagsasapalaran sa
kandungan; nguni't ang buong pasiya niyaon ay sa Panginoon.

<span id="an_17:1">17:1</span> Maigi ang isang tuyong subo at may
katahimikan, kay sa bahay na may laging pistahan na may kaalitan.

<span id="an_17:2">17:2</span> Ang lingkod na gumagawang may kapantasan
ay nagpupuno sa anak na nakahihiya, at siya'y makakabahagi sa mana ng
magkakapatid.

<span id="an_17:3">17:3</span> Ang dalisayan ay sa pilak, at ang hurno
ay sa ginto: nguni't sinusubok ng Panginoon ang mga puso.

<span id="an_17:4">17:4</span> Ang manggagawa ng kasamaan ay nakikinig
sa masasamang labi; at ang sinungaling ay nakikinig sa masamang dila.

<span id="an_17:5">17:5</span> Sinomang tumutuya sa dukha ay dumudusta
sa Maylalang sa kaniya: at ang natutuwa sa kasakunaan ay walang
pagsalang parurusahan.

<span id="an_17:6">17:6</span> Ang mga anak ng mga anak ay putong ng mga
matatandang tao; at ang kaluwalhatian ng mga anak ay ang kanilang mga
magulang.

<span id="an_17:7">17:7</span> Ang marilag na pananalita ay hindi
nagiging mabuti sa mangmang: lalo na ang magdarayang mga labi, sa isang
pangulo.

<span id="an_17:8">17:8</span> Ang suhol ay parang mahalagang bato sa
mga mata ng nagtatamo: saan man pumihit ay gumiginhawa.

<span id="an_17:9">17:9</span> Ang nagtatakip ng pagsalangsang ay
humahanap ng pagibig: nguni't ang nagdadadaldal tungkol sa anoman ay
naghihiwalay ng magkakaibigang matalik.

<span id="an_17:10">17:10</span> Ang saway ay nanasok na taimtim sa
isang naguunawa, kay sa isang daang hampas sa mangmang.

<span id="an_17:11">17:11</span> Ang hinahanap lamang ng masamang tao ay
panghihimagsik; kaya't isang mabagsik na sugo ay susuguin laban sa
kaniya.

<span id="an_17:12">17:12</span> Masalubong ang tao ng oso na nanakawan
ng kaniyang mga anak, maigi kay sa mangmang sa kaniyang kamangmangan.

<span id="an_17:13">17:13</span> Sinomang gumaganti ng kasamaan sa
mabuti, kasamaan ay hindi hihiwalay sa kaniyang bahay.

<span id="an_17:14">17:14</span> Ang pasimula ng pagkakaalit ay gaya ng
pagbuga ng tubig: kaya't iwan ninyo ang pagtatalo, bago maginit sa
pagkakaalit.

<span id="an_17:15">17:15</span> Siya na umaaring ganap sa masama, at
siya na nagpaparusa sa matuwid, kapuwa sila kasuklamsuklam sa Panginoon.

<span id="an_17:16">17:16</span> Bakit may halaga sa kamay ng mangmang
upang ibili ng karunungan, gayong wala siyang pagkaunawa?

<span id="an_17:17">17:17</span> Ang kaibigan ay umiibig sa lahat ng
panahon, at ang kapatid ay ipinanganak na ukol sa kasakunaan.

<span id="an_17:18">17:18</span> Ang taong walang unawa ay nakikikamay,
at nagiging mananagot sa harapan ng kaniyang kapuwa.

<span id="an_17:19">17:19</span> Ang umiibig sa pagsalangsang ay umiibig
sa pagkakaalit: ang nagtataas ng kaniyang pintuan ay humahanap ng
kapahamakan.

<span id="an_17:20">17:20</span> Siyang may magdarayang puso ay hindi
nakakasumpong ng mabuti: at siyang may suwail na dila ay nahuhulog sa
karalitaan.

<span id="an_17:21">17:21</span> Ang nanganganak ng mangmang ay sa
kaniyang kapanglawan: at ang ama ng mangmang ay walang kagalakan.

<span id="an_17:22">17:22</span> Ang masayang puso ay mabuting
kagamutan: nguni't ang bagbag na diwa ay tumutuyo ng mga buto.

<span id="an_17:23">17:23</span> Ang masama ay tumatanggap ng suhol mula
sa sinapupunan, upang ipahamak ang daan ng kahatulan.

<span id="an_17:24">17:24</span> Karunungan ay nasa harap ng mukha ng
naguunawa: nguni't ang mga mata ng mangmang ay nasa mga wakas ng lupa.

<span id="an_17:25">17:25</span> Ang mangmang na anak ay hirap sa
kaniyang ama, at kapaitan sa nanganak sa kaniya.

<span id="an_17:26">17:26</span> Parusahan naman ang matuwid ay hindi
mabuti, ni saktan man ang mahal na tao dahil sa kanilang katuwiran.

<span id="an_17:27">17:27</span> Siyang nagtitipid ng kaniyang mga
salita ay may kaalaman: at siyang may diwang malamig ay taong naguunawa.

<span id="an_17:28">17:28</span> Ang mangmang man, pagka siya'y
tumatahimik, ay nabibilang na pantas: pagka kaniyang tinitikom ang
kaniyang mga labi, ay inaari siyang mabait.

<span id="an_18:1">18:1</span> Ang humihiwalay ay humahanap ng sarili
niyang nasa, at nakikipagtalo laban sa lahat na magaling na karunungan.

<span id="an_18:2">18:2</span> Ang mangmang ay walang kaluguran sa
paguunawa, kundi maihayag lamang ang kaniyang puso.

<span id="an_18:3">18:3</span> Pagka ang masama ay dumarating,
dumarating din naman ang paghamak, at kasama ng kutya ang pagkaduwahagi.

<span id="an_18:4">18:4</span> Ang mga salita ng bibig ng tao ay parang
malalim na tubig; ang bukal ng karunungan ay parang umaagos na batis.

<span id="an_18:5">18:5</span> Igalang ang pagkatao ng masama ay hindi
mabuti, ni iligaw man ang matuwid sa kahatulan.

<span id="an_18:6">18:6</span> Ang mga labi ng mangmang ay nanasok sa
pagkakaalit, at tinatawag ng kaniyang bibig ang mga hampas.

<span id="an_18:7">18:7</span> Ang bibig ng mangmang ay kaniyang
kapahamakan, at ang kaniyang mga labi ay silo ng kaniyang kaluluwa.

<span id="an_18:8">18:8</span> Ang mga salita ng mga mapaghatid-dumapit
ay parang mga masarap na subo, at nagsisibaba sa pinakaloob ng tiyan.

<span id="an_18:9">18:9</span> Siya mang walang bahala sa kaniyang
gawain ay kapatid siya ng maninira.

<span id="an_18:10">18:10</span> Ang pangalan ng Panginoon ay matibay na
moog: tinatakbuhan ng matuwid at naliligtas.

<span id="an_18:11">18:11</span> Ang yaman ng mayamang tao ay ang
kaniyang matibay na bayan, at gaya ng matayog na kuta sa kaniyang
sariling isip,

<span id="an_18:12">18:12</span> Bago ang pagkapahamak ay pagmamalaki ng
puso ng tao, at bago ang karangalan ang pagpapakumbaba.

<span id="an_18:13">18:13</span> Ang sumasagot bago makinig, ay
kamangmangan at kahihiyan sa kaniya.

<span id="an_18:14">18:14</span> Aalalayan ng diwa ng tao ang kaniyang
sakit; nguni't ang bagbag na diwa sinong nakapagdadala?

<span id="an_18:15">18:15</span> Ang puso ng mabait ay nagtatamo ng
kaalaman; at ang pakinig ng pantas ay humahanap ng kaalaman.

<span id="an_18:16">18:16</span> Ang kaloob ng tao ay nagbubukas ng daan
sa kaniya, at dinadala siya sa harap ng mga dakilang tao.

<span id="an_18:17">18:17</span> Ang nakikipaglaban ng kaniyang usap na
una ay tila ganap; nguni't dumarating ang kaniyang kapuwa at sinisiyasat
siya.

<span id="an_18:18">18:18</span> Ang pagsasapalaran ay nagpapatigil ng
mga pagtatalo, at naghihiwalay sa gitna ng mga makapangyarihan.

<span id="an_18:19">18:19</span> Ang kapatid na nasaktan sa kalooban ay
mahirap mabawi kay sa matibay na bayan: at ang gayong mga pagtatalo ay
parang mga halang ng isang kastilyo.

<span id="an_18:20">18:20</span> Ang tiyan ng tao ay mabubusog ng bunga
ng kaniyang bibig; sa bunga ng kaniyang mga labi ay masisiyahan siya.

<span id="an_18:21">18:21</span> Kamatayan at buhay ay nasa
kapangyarihan ng dila; at ang nagsisiibig sa kaniya ay magsisikain ng
kaniyang bunga.

<span id="an_18:22">18:22</span> Sinomang lalaking nakakasumpong ng
asawa ay nakasumpong ng mabuting bagay, at nagtatamo ng lingap ng
Panginoon.

<span id="an_18:23">18:23</span> Ang dukha ay gumagamit ng mga pamanhik:
nguni't ang mayaman ay sumasagot na may kagilasan.

<span id="an_18:24">18:24</span> Ang nagpaparami ng mga kaibigan ay sa
kaniyang sariling kapahamakan: nguni't may kaibigan na mahigit kay sa
isang kapatid.

<span id="an_19:1">19:1</span> Maigi ang dukha na lumalakad sa kaniyang
pagtatapat kay sa suwail sa kaniyang mga labi at mangmang.

<span id="an_19:2">19:2</span> Gayon din ang kaluluwa na walang kaalaman
ay hindi mabuti; at siyang nagmamadali ng kaniyang mga paa ay
nagkakasala.

<span id="an_19:3">19:3</span> Ang kamangmangan ng tao ay sumisira ng
kaniyang lakad; at ang kaniyang puso ay nagagalit laban sa Panginoon.

<span id="an_19:4">19:4</span> Ang kayamanan ay nagdadagdag ng maraming
kaibigan: nguni't ang dukha ay hiwalay sa kaniyang kaibigan.

<span id="an_19:5">19:5</span> Ang sinungaling na saksi ay walang
pagsalang parurusahan; at ang nagsasalita ng mga kasinungalingan ay
hindi makatatahan.

<span id="an_19:6">19:6</span> Marami ang mamamanhik ng lingap sa
magandang-loob: at bawa't tao ay kaibigan ng nagbibigay ng mga kaloob.

<span id="an_19:7">19:7</span> Ipinagtatanim siya ng lahat ng kapatid ng
dukha: gaano pa nga kaya ang ilalayo sa kaniya ng kaniyang mga kaibigan!
Kaniyang hinahabol sila ng mga salita, nguni't wala na sila.

<span id="an_19:8">19:8</span> Siyang nagiimpok ng karunungan ay umiibig
sa kaniyang sariling kaluluwa: siyang nagiingat ng pagunawa ay
makakasumpong ng mabuti.

<span id="an_19:9">19:9</span> Ang sinungaling na saksi ay walang
pagsalang parurusahan; at ang nagbabadya ng mga kasinungalingan ay
mamamatay.

<span id="an_19:10">19:10</span> Maayos na pamumuhay ay hindi magaling
sa mangmang; lalo na sa alipin na magpuno sa mga pangulo.

<span id="an_19:11">19:11</span> Ang bait ng tao ay nagpapakupad sa
galit. At kaniyang kaluwalhatian na paraanin ang pagsalangsang.

<span id="an_19:12">19:12</span> Ang poot ng hari ay parang ungal ng
leon; nguni't ang kaniyang lingap ay parang hamog sa damo.

<span id="an_19:13">19:13</span> Ang mangmang na anak ay kapanglawan ng
kaniyang ama: at ang mga pakikipagtalo ng asawa ay walang likat na tulo.

<span id="an_19:14">19:14</span> Bahay at mga kayamanan ay minamana sa
mga magulang: nguni't ang mabait na asawa ay galing sa Panginoon.

<span id="an_19:15">19:15</span> Katamaran ay nagbabaon sa mahimbing na
pagkakatulog; at ang tamad na kaluluwa ay magugutom.

<span id="an_19:16">19:16</span> Ang nagiingat ng utos ay nagiingat ng
kaniyang kaluluwa: nguni't ang walang babala sa kaniyang mga lakad ay
mamamatay.

<span id="an_19:17">19:17</span> Ang naaawa sa dukha ay nagpapautang sa
Panginoon, at ang kaniyang mabuting gawa ay babayaran sa kaniya uli.

<span id="an_19:18">19:18</span> Parusahan mo ang iyong anak, dangang
may pagasa; at huwag mong ilagak ang iyong puso sa kaniyang
ikapapahamak.

<span id="an_19:19">19:19</span> Ang taong may malaking poot ay
magtataglay ng parusa: sapagka't kung iyong iligtas iyong marapat na
gawin uli.

<span id="an_19:20">19:20</span> Makinig ka ng payo, at tumanggap ka ng
turo, upang ikaw ay maging pantas sa iyong huling wakas.

<span id="an_19:21">19:21</span> May maraming katha sa puso ng tao;
nguni't ang payo ng Panginoon, ay siyang tatayo.

<span id="an_19:22">19:22</span> Yaong nakagagawa sa isang tao upang
siya'y maging kanaisnais ay ang kaniyang kagandahang-loob: at ang isang
dukha ay maigi kay sa isang sinungaling.

<span id="an_19:23">19:23</span> Ang pagkatakot sa Panginoon ay patungo
sa kabuhayan; at ang nagtatangkilik noon ay tatahang may kasiyahan:
hindi siya dadalawin ng kasamaan.

<span id="an_19:24">19:24</span> Idinadampot ng tamad ang kaniyang kamay
sa pinggan, at hindi na magsusubo pa sa kaniyang bibig uli.

<span id="an_19:25">19:25</span> Iyong saktan ang manglilibak, at ang
musmos ay magaaral ng kabaitan: at iyong sawayin ang naguunawa, at
siya'y makakaunawa ng kaalaman.

<span id="an_19:26">19:26</span> Ang sumasamsam sa kaniyang ama, at
nagpapalayas sa kaniyang ina, ay anak na nakakahiya at nagdadala ng
kakutyaan.

<span id="an_19:27">19:27</span> Magtigil ka, anak ko, sa pakikinig ng
aral na nagliligaw lamang mula sa mga salita ng kaalaman.

<span id="an_19:28">19:28</span> Ang walang kabuluhang saksi ay
lumilibak sa kahatulan: at ang bibig ng masama ay lumalamon ng kasamaan.

<span id="an_19:29">19:29</span> Ang mga kahatulan ay nahahanda sa mga
manglilibak, at ang mga hampas ay sa mga likod ng mga mangmang.

<span id="an_20:1">20:1</span> Ang alak ay manunuya, ang matapang na
alak ay manggugulo; at sinomang napaliligaw sa kaniya ay hindi pantas.

<span id="an_20:2">20:2</span> Ang kakilabutan ng hari ay parang ungal
ng leon: ang namumungkahi sa kaniya sa galit ay nagkakasala laban sa
kaniyang sariling buhay.

<span id="an_20:3">20:3</span> Karangalan sa tao ang magingat sa
pakikipagkaalit: nguni't bawa't mangmang ay magiging palaaway.

<span id="an_20:4">20:4</span> Ang tamad ay hindi magaararo dahil sa
tagginaw; kaya't siya'y magpapalimos sa pagaani, at wala anoman.

<span id="an_20:5">20:5</span> Payo sa puso ng tao ay parang malalim na
tubig; nguni't iibigin ng taong naguunawa.

<span id="an_20:6">20:6</span> Maraming tao ay magtatanyag bawa't isa ng
kaniyang sariling kagandahang-loob: nguni't sinong makakasumpong sa
taong tapat?

<span id="an_20:7">20:7</span> Ang ganap na tao na lumalakad sa kaniyang
pagtatapat, mapapalad ang kaniyang mga anak na susunod sa kaniya.

<span id="an_20:8">20:8</span> Ang hari na nauupo sa luklukan ng
kahatulan pinananabog ng kaniyang mga mata ang lahat na kasamaan.

<span id="an_20:9">20:9</span> Sinong makapagsasabi, nilinis ko ang
aking puso, ako'y dalisay sa aking kasalanan?

<span id="an_20:10">20:10</span> Mga iba't ibang panimbang, at mga iba't
ibang takalan, kapuwa mga karumaldumal sa Panginoon.

<span id="an_20:11">20:11</span> Ang bata man ay nagpapakilala sa
kaniyang mga gawa, kung ang kaniyang gawa ay magiging malinis, at kung
magiging matuwid.

<span id="an_20:12">20:12</span> Ang nakikinig na tainga, at ang
nakakakitang mata, kapuwa ginawa ng Panginoon.

<span id="an_20:13">20:13</span> Huwag mong ibigin ang pagtulog, baka ka
madukha; idilat mo ang iyong mga mata, at mabubusog ka ng tinapay.

<span id="an_20:14">20:14</span> Walang halaga, walang halaga, sabi ng
mamimili: nguni't pagka nakalayo siya, naghahambog nga.

<span id="an_20:15">20:15</span> May ginto, at saganang mga rubi:
nguni't ang mga labi ng kaalaman ay mahalagang hiyas.

<span id="an_20:16">20:16</span> Kunin mo ang kaniyang suot na nananagot
sa di kilala; at tanggapan mo ng sanla ang nananagot sa mga di kilala.

<span id="an_20:17">20:17</span> Tinapay ng kasinungalingan ay matamis
sa tao: nguni't pagkatapos ay mabubusog ang kaniyang bibig ng batong
lapok.

<span id="an_20:18">20:18</span> Bawa't panukala ay natatatag sa
pamamagitan ng payo: at sa pamamagitan ng pantas na pamamatnubay ay
makikipagdigma ka.

<span id="an_20:19">20:19</span> Ang yumayaong mapaghatid-dumapit ay
naghahayag ng mga lihim: kaya't huwag kang makisalamuha sa kaniya na
nagbubukang maluwang ng kaniyang mga labi.

<span id="an_20:20">20:20</span> Siyang sumusumpa sa kaniyang ama o sa
kaniyang ina, ang kaniyang ilawan ay papatayin sa salimuot na kadiliman.

<span id="an_20:21">20:21</span> Ang mana ay matatamong madali sa
pasimula; nguni't ang wakas niyao'y hindi pagpapalain.

<span id="an_20:22">20:22</span> Huwag mong sabihin, ako'y gaganti ng
kasamaan: maghintay ka sa Panginoon, at kaniyang ililigtas ka.

<span id="an_20:23">20:23</span> Mga iba't ibang panimbang ay
karumaldumal sa Panginoon; at ang sinungaling na timbangan ay hindi
mabuti.

<span id="an_20:24">20:24</span> Ang mga lakad ng tao ay sa Panginoon;
paano ngang mauunawa ng tao ang kaniyang lakad?

<span id="an_20:25">20:25</span> Silo nga sa tao ang magsabi ng walang
pakundangan, banal nga, at magsiyasat pagkatapos ng mga panata.

<span id="an_20:26">20:26</span> Ang pantas na hari ay nagpapapanabog ng
masama. At dinadala sa kanila ang gulong na panggiik.

<span id="an_20:27">20:27</span> Ang diwa ng tao ay ilawan ng Panginoon,
na sumisiyasat ng mga pinakaloob na bahagi ng tiyan.

<span id="an_20:28">20:28</span> Kagandahang-loob at katotohanan ay
nagpapalagi sa hari: at ang kaniyang luklukan ay inaalalayan ng
kagandahang-loob.

<span id="an_20:29">20:29</span> Ang kaluwalhatian ng mga binata ay ang
kanilang kalakasan: at ang kagandahan ng matanda ay ang ulong may uban.

<span id="an_20:30">20:30</span> Ang mga latay na sumasakit ay lumilinis
ng kasamaan: at ang mga hampas ay dinaramdam sa mga pinakaloob na bahagi
ng tiyan.

<span id="an_21:1">21:1</span> Ang puso ng hari ay nasa kamay ng
Panginoon na parang mga batis: kumikiling saan man niya ibigin.

<span id="an_21:2">21:2</span> Bawa't lakad ng tao ay matuwid sa
kaniyang sariling mga mata: nguni't tinitimbang ng Panginoon ang mga
puso.

<span id="an_21:3">21:3</span> Gumawa ng kaganapan at kahatulan ay
lalong kalugodlugod sa Panginoon kay sa hain.

<span id="an_21:4">21:4</span> Ang mapagmataas na tingin, at ang
palalong puso, siyang ilaw ng masama, ay kasalanan.

<span id="an_21:5">21:5</span> Ang mga pagiisip ng masipag ay patungo sa
kasaganaan lamang: nguni't bawa't nagmamadali ay sa pangangailangan
lamang.

<span id="an_21:6">21:6</span> Ang pagtatamo ng mga kayamanan sa
pamamagitan ng sinungaling na dila ay singaw na tinatangay na paroo't
parito noong nagsisihanap ng kamatayan.

<span id="an_21:7">21:7</span> Ang pangdadahas ng masama ay siya ring
papalis sa kanila; sapagka't sila'y nagsitangging magsigawa ng
kahatulan.

<span id="an_21:8">21:8</span> Ang lakad ng nagpapasan ng sala ay
lubhang liko; nguni't tungkol sa malinis, ang kaniyang gawa ay matuwid.

<span id="an_21:9">21:9</span> Lalong maigi ang tumahan sa sulok ng
bubungan, kay sa palatalong babae sa maluwang na bahay.

<span id="an_21:10">21:10</span> Ang kaluluwa ng masama ay nagnanasa ng
kasamaan: ang kaniyang kapuwa ay hindi nakakasumpong ng lingap sa
kaniyang mga mata.

<span id="an_21:11">21:11</span> Pagka ang mangduduwahagi ay
pinarusahan, ang musmos ay nagiging pantas: at pagka ang pantas ay
tinuturuan, siya'y tumatanggap ng kaalaman.

<span id="an_21:12">21:12</span> Pinagninilay ng matuwid ang bahay ng
masama, kung paanong napapahamak ang masama sa kanilang pagkapariwara.

<span id="an_21:13">21:13</span> Ang nagtatakip ng kaniyang mga pakinig
sa daing ng dukha, siya naman ay dadaing, nguni't hindi didinggin.

<span id="an_21:14">21:14</span> Ang kaloob na lihim ay nagpapatahimik
ng galit, at ang alay sa sinapupunan, ay ng malaking poot.

<span id="an_21:15">21:15</span> Kagalakan sa matuwid ang gumawa ng
kahatulan; nguni't kapahamakan sa mga manggagawa ng kasamaan.

<span id="an_21:16">21:16</span> Ang tao na gumagala sa labas ng daan ng
kaunawaan, magpapahinga sa kapisanan ng patay.

<span id="an_21:17">21:17</span> Ang umiibig ng kalayawan ay magiging
dukha: ang umiibig sa alak at langis ay hindi yayaman.

<span id="an_21:18">21:18</span> Ang masama ay isang katubusan para sa
matuwid, at ang taksil ay sa lugar ng matuwid.

<span id="an_21:19">21:19</span> Lalong maigi ang tumahan sa ilang na
lupain, kay sa makisama sa palatalo at magagaliting babae.

<span id="an_21:20">21:20</span> May mahalagang kayamanan at langis sa
tahanan ng pantas; nguni't ito'y sinasakmal ng mangmang.

<span id="an_21:21">21:21</span> Ang sumusunod sa katuwiran at
kagandahang-loob nakakasumpong ng buhay, katuwiran, at karangalan.

<span id="an_21:22">21:22</span> Sinasampa ng pantas ang bayan ng
makapangyarihan, at ibinabagsak ang lakas ng pagkakatiwala niyaon.

<span id="an_21:23">21:23</span> Sinomang nagiingat ng kaniyang bibig at
kaniyang dila nagiingat ng kaniyang kaluluwa mula sa mga kabagabagan.

<span id="an_21:24">21:24</span> Ang palalo at mapagmataas na tao,
manglilibak ang kaniyang pangalan, siya'y gumagawa sa kahambugan ng
kapalaluan.

<span id="an_21:25">21:25</span> Ang nasa ng tamad ay pumapatay sa
kaniya; sapagka't tumatanggi ang kaniyang mga kamay sa paggawa.

<span id="an_21:26">21:26</span> May nagiimbot sa kasakiman buong araw:
nguni't ang matuwid ay nagbibigay at hindi nagkakait.

<span id="an_21:27">21:27</span> Ang hain ng masama ay karumaldumal:
gaano pa nga, pagka kaniyang dinadala na may masamang isip!

<span id="an_21:28">21:28</span> Ang sinungaling na saksi ay mamamatay:
nguni't ang taong nakikinig ay magsasalita upang mamalagi.

<span id="an_21:29">21:29</span> Ang masamang tao ay nagmamatigas ng
kaniyang mukha; nguni't tungkol sa taong matuwid, nagaayos ng kaniyang
mga lakad.

<span id="an_21:30">21:30</span> Walang karunungan, o kaunawaan man, O
payo man laban sa Panginoon.

<span id="an_21:31">21:31</span> Ang kabayo ay handa laban sa kaarawan
ng pagbabaka: nguni't ang pagtatagumpay ay sa Panginoon.

<span id="an_22:1">22:1</span> Ang mabuting pangalan ay maiging piliin,
kay sa malaking kayamanan, at ang magandang kalooban, kay sa pilak at
ginto.

<span id="an_22:2">22:2</span> Ang mayaman at ang dukha ay
nagkakasalubong kapuwa: ang Panginoon ang May-lalang sa kanilang lahat.

<span id="an_22:3">22:3</span> Ang mabait na tao ay nakakakita ng
kasamaan at nagkukubli: nguni't dinadaanan ng musmos at nagtitiis.

<span id="an_22:4">22:4</span> Ang kagantihan sa kapakumbabaan at ang
pagkatakot sa Panginoon ay kayamanan, at karangalan, at buhay.

<span id="an_22:5">22:5</span> Mga tinik at mga silo ay nangasa daan ng
magdaraya: ang nagiingat ng kaniyang kaluluwa ay lalayo sa mga yaon.

<span id="an_22:6">22:6</span> Turuan mo ang bata sa daan na dapat
niyang lakaran, at pagka tumanda man siya ay hindi niya hihiwalayan.

<span id="an_22:7">22:7</span> Ang mayaman ay magpupuno sa dukha, at ang
manghihiram ay alipin ng nagpapahiram.

<span id="an_22:8">22:8</span> Siyang naghahasik ng kasamaan ay aani ng
kapahamakan; at ang pamalo ng kaniyang poot ay maglilikat.

<span id="an_22:9">22:9</span> Ang may magandang-loob na mata ay
pagpapalain: sapagka't nagbibigay ng kaniyang tinapay sa dukha.

<span id="an_22:10">22:10</span> Itaboy mo ang manglilibak, at ang
pagtatalo ay maalis; Oo, ang pagkakaalit at pagduwahagi ay matitigil.

<span id="an_22:11">22:11</span> Siyang umiibig ng kalinisan ng puso,
dahil sa biyaya ng kaniyang mga labi ay magiging kaniyang kaibigan ang
hari.

<span id="an_22:12">22:12</span> Ang mga mata ng Panginoon ay nagiingat
sa maalam: nguni't kaniyang ibinabagsak ang mga salita ng taksil.

<span id="an_22:13">22:13</span> Sinasabi ng tamad, may leon sa labas:
mapapatay ako sa mga lansangan.

<span id="an_22:14">22:14</span> Ang bibig ng masasamang babae ay isang
malalim na lungaw: siyang nayayamot sa Panginoon ay mabubuwal doon.

<span id="an_22:15">22:15</span> Ang kamangmangan ay nababalot sa puso
ng bata; nguni't ilalayo sa kaniya ng pamalong pangsaway.

<span id="an_22:16">22:16</span> Ang pumipighati sa dukha upang
magpalago ng kaniyang pakinabang, at ang nagbibigay sa mayaman, ay
humahangga sa pangangailangan lamang.

<span id="an_22:17">22:17</span> Ikiling mo ang iyong pakinig, at iyong
dinggin ang mga salita ng pantas, at ihilig mo ang iyong puso sa aking
kaalaman.

<span id="an_22:18">22:18</span> Sapagka't maligayang bagay kung iyong
ingatan sa loob mo, kung mangatatatag na magkakasama sa iyong mga labi.

<span id="an_22:19">22:19</span> Upang ang iyong tiwala ay malagak sa
Panginoon, aking ipinakilala sa iyo sa kaarawang ito, oo, sa iyo.

<span id="an_22:20">22:20</span> Hindi ba ako sumulat sa iyo ng mga
marilag na bagay na mga payo at kaalaman;

<span id="an_22:21">22:21</span> Upang ipakilala sa iyo ang katunayan ng
mga salitang katotohanan, upang iyong maibalik ang mga salita ng
katotohanan sa kanila na nagsusugo sa iyo?

<span id="an_22:22">22:22</span> Huwag kang magnakaw sa dukha, sapagka't
siya'y dukha, ni pumighati man sa nagdadalamhati sa pintuang-bayan:

<span id="an_22:23">22:23</span> Sapagka't ipakikipaglaban ng Panginoon
ang kanilang usap, at sasamsaman ng buhay yaong nagsisisamsam sa kanila.

<span id="an_22:24">22:24</span> Huwag kang makipagkaibigan sa taong
magagalitin; at sa mainiting tao ay huwag kang sasama:

<span id="an_22:25">22:25</span> Baka ka matuto ng kaniyang mga lakad,
at magtamo ng silo sa iyong kaluluwa.

<span id="an_22:26">22:26</span> Huwag kang maging isa sa kanila na
nakikikamay, o sa kanila na mangananagot sa mga utang:

<span id="an_22:27">22:27</span> Kung wala kang ikabayad, bakit kaniyang
kukunin sa iyo ang iyong higaan?

<span id="an_22:28">22:28</span> Huwag mong baguhin ang dating muhon ng
lupa, na inilagay ng iyong mga magulang.

<span id="an_22:29">22:29</span> Nakikita mo ba ang taong masipag sa
kaniyang gawain? siya'y tatayo sa harap ng mga hari: hindi siya tatayo
sa harap ng mga taong hamak.

<span id="an_23:1">23:1</span> Pagka ikaw ay nauupong kumain na kasalo
ng isang pangulo, kilanlin mong maigi siya na nasa harap mo;

<span id="an_23:2">23:2</span> At maglagay ka ng sundang sa iyong
lalamunan, kung ikaw ay taong bigay sa pagkain.

<span id="an_23:3">23:3</span> Huwag kang mapagnais ng kaniyang mga
masarap na pagkain; yamang mga marayang pagkain.

<span id="an_23:4">23:4</span> Huwag kang mainip sa pagyaman; tumigil ka
sa iyong sariling karunungan.

<span id="an_23:5">23:5</span> Iyo bang itititig ang iyong mga mata sa
wala? Sapagka't ang mga kayamanan, ay tunay na nagsisipagpakpak, gaya ng
aguila na lumilipad sa dakong langit.

<span id="an_23:6">23:6</span> Huwag mong kanin ang tinapay niya na may
masamang mata, ni nasain mo man ang kaniyang mga masarap na pagkain:

<span id="an_23:7">23:7</span> Sapagka't kung ano ang iniisip niya sa
loob niya, ay gayon siya: kumain ka at uminom ka, sabi niya sa iyo;
nguni't ang puso niya ay hindi sumasaiyo.

<span id="an_23:8">23:8</span> Ang subo na iyong kinain ay iyong
isusuka, at iyong iwawala ang iyong mga matamis na salita.

<span id="an_23:9">23:9</span> Huwag kang magsalita sa pakinig ng
mangmang; sapagka't kaniyang hahamakin ang karunungan ng iyong mga
salita.

<span id="an_23:10">23:10</span> Huwag mong baguhin ang dating muhon ng
lupa; at huwag mong pasukin ang mga bukid ng ulila:

<span id="an_23:11">23:11</span> Sapagka't ang kanilang Manunubos ay
malakas; ipaglalaban niya ang kanilang usap sa iyo.

<span id="an_23:12">23:12</span> Ihilig mo ang iyong puso sa turo, at
ang iyong mga pakinig sa mga salita ng kaalaman.

<span id="an_23:13">23:13</span> Huwag mong ipagkait ang saway sa bata:
sapagka't kung iyong hampasin siya ng pamalo, siya'y hindi mamamatay.

<span id="an_23:14">23:14</span> Iyong hahampasin siya ng pamalo, at
ililigtas mo ang kaniyang kaluluwa sa Sheol.

<span id="an_23:15">23:15</span> Anak ko, kung ang iyong puso ay
magpakapantas, ang puso ko'y matutuwa sa makatuwid baga'y ang akin:

<span id="an_23:16">23:16</span> Oo, ang aking puso ay magagalak pagka
ang iyong mga labi ay nangagsasalita ng matuwid na mga bagay.

<span id="an_23:17">23:17</span> Huwag managhili ang iyong puso sa mga
makasalanan: kundi lumagay ka sa Panginoon buong araw:

<span id="an_23:18">23:18</span> Sapagka't tunay na may kagantihan; at
ang iyong pagasa ay hindi mahihiwalay.

<span id="an_23:19">23:19</span> Makinig ka, anak ko, at ikaw ay
magpakapantas, at patnubayan mo ang iyong puso sa daan.

<span id="an_23:20">23:20</span> Huwag kang mapasama sa mga mapaglango;
sa mga mayamong mangangain ng karne:

<span id="an_23:21">23:21</span> Sapagka't ang manglalasing at ang
mayamo ay darating sa karalitaan: at ang antok ay magbibihis sa tao ng
pagkapulubi.

<span id="an_23:22">23:22</span> Dinggin mo ang iyong ama na naging anak
ka, at huwag mong hamakin ang iyong ina kung siya'y tumanda.

<span id="an_23:23">23:23</span> Bumili ka ng katotohanan at huwag mong
ipagbili: Oo karunungan, at turo, at pag-uunawa.

<span id="an_23:24">23:24</span> Ang ama ng matuwid ay magagalak na
lubos: at siyang nagkaanak ng pantas na anak ay magagalak sa kaniya.

<span id="an_23:25">23:25</span> Mangatuwa ang iyong ama at ang iyong
ina, at magalak siyang nanganak sa iyo.

<span id="an_23:26">23:26</span> Anak ko, ibigay mo sa akin ang iyong
puso, at malugod ang iyong mga mata sa aking mga daan.

<span id="an_23:27">23:27</span> Sapagka't ang isang patutot ay isang
malalim na lubak; at ang babaing di kilala ay makipot na lungaw.

<span id="an_23:28">23:28</span> Oo, siya'y bumabakay na parang tulisan,
at nagdaragdag ng mga magdaraya sa gitna ng mga tao.

<span id="an_23:29">23:29</span> Sinong may ay? sinong may kapanglawan?
sinong may pakikipagtalo? sinong may daing? sino ang may sugat na walang
kadahilanan? sino ang may maningas na mata?

<span id="an_23:30">23:30</span> Silang nangaghihintay sa alak; silang
nagsisiyaon upang humanap ng pinaghalong alak.

<span id="an_23:31">23:31</span> Huwag kang tumingin sa alak pagka
mapula, pagka nagbibigay ng kaniyang kulay sa saro,

<span id="an_23:32">23:32</span> Sa huli ay kumakagat ito na parang
ahas, at tumutukang parang ulupong.

<span id="an_23:33">23:33</span> Ang iyong mga mata ay titingin ng mga
katuwang bagay, at ang iyong puso ay nagbabadya ng mga magdarayang
bagay.

<span id="an_23:34">23:34</span> Oo, ikaw ay magiging parang nahihiga sa
gitna ng dagat, o parang nahihiga sa dulo ng isang palo ng sasakyan.

<span id="an_23:35">23:35</span> Kanilang pinalo ako, iyong sasalitain,
at hindi ako nasaktan; kanilang hinampas ako, at hindi ko naramdaman:
kailan gigising ako? aking hahanapin pa uli.

<span id="an_24:1">24:1</span> Huwag kang mananaghili sa mga masamang
tao, ni magnasa ka man na masama sa kanila:

<span id="an_24:2">24:2</span> Sapagka't ang kanilang puso ay nagaaral
ng pagpighati, at ang kanilang mga labi ay nagsasalita ng kalikuan.

<span id="an_24:3">24:3</span> Sa karunungan ay natatayo ang bahay; at
sa pamamagitan ng unawa ay natatatag.

<span id="an_24:4">24:4</span> At sa pamamagitan ng kaalaman ay napupuno
ang mga silid, ng lahat na mahalaga at maligayang mga kayamanan.

<span id="an_24:5">24:5</span> Ang pantas na tao ay malakas; Oo, ang
taong maalam ay lumalago ang kapangyarihan.

<span id="an_24:6">24:6</span> Sapagka't sa pamamagitan ng pantas na
pamamatnubay ay makikipagdigma ka: at sa karamihan ng mga tagapayo ay
may kaligtasan.

<span id="an_24:7">24:7</span> Karunungan ay totoong mataas sa ganang
mangmang: hindi niya ibinubuka ang kaniyang bibig sa pintuang-bayan.

<span id="an_24:8">24:8</span> Siyang kumakatha ng paggawa ng kasamaan,
tatawagin siya ng mga tao na masamang tao.

<span id="an_24:9">24:9</span> Ang pagiisip ng kamangmangan ay
kasalanan: at ang mangduduwahagi ay karumaldumal sa mga tao.

<span id="an_24:10">24:10</span> Kung ikaw ay manglupaypay sa kaarawan
ng kasakunaan, ang iyong kalakasan ay munti.

<span id="an_24:11">24:11</span> Iligtas mo silang nangadala sa
kamatayan, at ang mga handang papatayin, ay tingnan mo na iyong ibalik.

<span id="an_24:12">24:12</span> Kung iyong sinasabi, narito, hindi kami
nakakaalam nito: hindi ba niya binubulay na tumitimbang ng mga puso? At
siyang nagiingat ng iyong kaluluwa, hindi ba niya nalalaman? At hindi ba
niya gagantihin ang bawa't tao ayon sa gawa niya?

<span id="an_24:13">24:13</span> Anak ko, kumain ka ng pulot, sapagka't
mabuti; at ng pulot-pukyutan na matamis sa iyong lasa:

<span id="an_24:14">24:14</span> Sa gayo'y matututo ka ng karunungan na
malalagay sa iyong kaluluwa: kung iyong nasumpungan ito, sa gayo'y
magkakaroon ka nga ng kagantihan, at ang iyong pagasa ay hindi
mahihiwalay.

<span id="an_24:15">24:15</span> Huwag kang bumakay, Oh masamang tao, sa
tahanan ng matuwid; huwag mong sirain ang kaniyang dakong pahingahan:

<span id="an_24:16">24:16</span> Sapagka't ang matuwid ay nabubuwal na
makapito, at bumabangon uli: nguni't ang masama ay nabubuwal sa
kasakunaan.

<span id="an_24:17">24:17</span> Huwag kang magalak pagka ang iyong
kaaway ay nabubuwal, at huwag matuwa ang iyong puso pagka siya'y
nabubuwal:

<span id="an_24:18">24:18</span> Baka makita ng Panginoon, at ipagdamdam
ng loob siya, at kaniyang ihiwalay ang poot niya sa kaniya.

<span id="an_24:19">24:19</span> Huwag kang mabalisa dahil sa mga
manggagawa ng masama; ni maging mapanaghiliin ka man sa masama:

<span id="an_24:20">24:20</span> Sapagka't hindi magkakaroon ng
kagantihan sa masamang tao; ang ilawan ng masama ay papatayin.

<span id="an_24:21">24:21</span> Anak ko, matakot ka sa Panginoon at sa
hari: at huwag kang makisalamuha sa kanila na mapagbago:

<span id="an_24:22">24:22</span> Sapagka't ang kanilang kasakunaan ay
darating na bigla; at sinong nakakaalam ng kasiraan nila kapuwa?

<span id="an_24:23">24:23</span> Ang mga ito man ay sabi rin ng pantas.
Magkaroon ng pagtangi ng mga pagkatao sa kahatulan, ay hindi mabuti.

<span id="an_24:24">24:24</span> Siyang nagsasabi sa masama, Ikaw ay
matuwid; susumpain siya ng mga bayan, kayayamutan siya ng mga bansa:

<span id="an_24:25">24:25</span> Nguni't silang nagsisisaway sa kaniya
ay magkakaroon ng kaluguran, at ang mabuting pagpapala ay darating sa
kanila.

<span id="an_24:26">24:26</span> Siya'y humahalik sa mga labi niyaong
nagbibigay ng matuwid na sagot.

<span id="an_24:27">24:27</span> Ihanda mo ang iyong gawa sa labas, at
ihanda mo sa iyo sa parang; at pagkatapos ay itayo mo ang iyong bahay.

<span id="an_24:28">24:28</span> Huwag kang sumaksi laban sa iyong
kapuwa ng walang kadahilanan; at huwag kang magdaya ng iyong mga labi.

<span id="an_24:29">24:29</span> Huwag mong sabihin, gagawin kong gayon
sa kaniya na gaya ng ginawa niya sa akin: aking ibibigay sa tao ang ayon
sa kaniyang gawa.

<span id="an_24:30">24:30</span> Ako'y nagdaan sa tabi ng bukid ng
tamad, at sa tabi ng ubasan ng taong salat sa unawa;

<span id="an_24:31">24:31</span> At, narito, tinubuang lahat ng mga
tinik, ang ibabaw niyaon ay natakpan ng mga dawag, at ang bakod na bato
ay nabagsak.

<span id="an_24:32">24:32</span> Ako nga'y tumingin, at aking binulay na
mabuti: aking nakita, at tumanggap ako ng turo.

<span id="an_24:33">24:33</span> Kaunti pang tulog, kaunti pang idlip,
kaunti pang paghahalukipkip ng mga kamay upang matulog:

<span id="an_24:34">24:34</span> Gayon darating ang iyong karalitaan na
parang magnanakaw; at ang iyong kasalatan na parang nasasandatahang tao.

<span id="an_25:1">25:1</span> Ang mga ito ay mga kawikaan din ni
Salomon, na isinalin ng mga tao ni Hezekias na hari sa Juda.

<span id="an_25:2">25:2</span> Kaluwalhatian nga ng Dios na maglihim ng
isang bagay: nguni't ang kaluwalhatian ng mga hari ay magusisa ng isang
bagay.

<span id="an_25:3">25:3</span> Gaya ng langit sa kataasan, at ng lupa sa
kalaliman, gayon ang puso ng mga hari ay di masayod.

<span id="an_25:4">25:4</span> Alisin ang dumi sa pilak, at lumalabas na
isang kasangkapan sa ganang mangbububo:

<span id="an_25:5">25:5</span> Alisin ang masama sa harap ng hari, at
ang kaniyang luklukan ay matatatag sa katuwiran.

<span id="an_25:6">25:6</span> Huwag kang magpauna sa harapan ng hari,
at huwag kang tumayo sa dako ng mga dakilang tao:

<span id="an_25:7">25:7</span> Sapagka't maigi na sabihin sa iyo,
sumampa ka rito: kay sa ibaba ka sa harapan ng pangulo, na nakita ng
iyong mga mata.

<span id="an_25:8">25:8</span> Huwag kang makialam ng walang gunita sa
pakikipagbabag, baka hindi mo maalaman kung ano ang gagawin sa wakas
niyaon, pagka ikaw ay hiniya ng iyong kapuwa.

<span id="an_25:9">25:9</span> Ipaglaban mo ang iyong usap sa iyong
kapuwa, at huwag mong ihayag ang lihim ng iba:

<span id="an_25:10">25:10</span> Baka siyang nakakarinig ay umalipusta
sa iyo, at ang iyong pagkadusta ay hindi maalis.

<span id="an_25:11">25:11</span> Salitang sinalita sa kaukulan ay gaya
ng mga mansanang ginto sa mga bilaong pilak.

<span id="an_25:12">25:12</span> Kung paano ang hikaw na ginto, at
kagayakang dalisay na ginto, gayon ang pantas na mananaway sa masunuring
pakinig.

<span id="an_25:13">25:13</span> Kung paano ang lamig ng niebe sa
panahon ng pagaani, gayon ang tapat na sugo sa kanila na nangagsugo sa
kaniya; sapagka't kaniyang pinagiginhawa ang kaluluwa ng kaniyang mga
panginoon.

<span id="an_25:14">25:14</span> Kung paano ang mga alapaap at hangin na
walang ulan, gayon ang taong naghahambog ng kaniyang mga kaloob na
walang katotohanan.

<span id="an_25:15">25:15</span> Sa pamamagitan ng pagpipigil ng loob ay
napahihikayat ang pangulo, at ang malumanay na dila ay bumabasag ng
buto.

<span id="an_25:16">25:16</span> Nakasumpong ka ba ng pulot? kumain ka
ng sapat sa iyo; baka ka masuya, at iyong isuka.

<span id="an_25:17">25:17</span> Magdalang ang iyong paa sa bahay ng
iyong kapuwa; baka siya'y mayamot sa iyo, at ipagtanim ka.

<span id="an_25:18">25:18</span> Ang tao na sumasaksi ng
kasinungalingang saksi laban sa kaniyang kapuwa ay isang pangbayo at
isang tabak, at isang matulis na pana.

<span id="an_25:19">25:19</span> Pagtiwala sa di tapat na tao sa panahon
ng kabagabagan ay gaya ng baling ngipin, at ng nabaliang paa.

<span id="an_25:20">25:20</span> Kung paano ang nangaagaw ng kasuutan sa
panahong tagginaw, at kung paano ang suka sa sosa, gayon siyang umaawit
ng mga awit sa mabigat na puso.

<span id="an_25:21">25:21</span> Kung ang iyong kaaway ay magutom,
bigyan mo siya ng pagkain na makakain; at kung siya'y mauhaw, bigyan mo
siya ng tubig na maiinom:

<span id="an_25:22">25:22</span> Sapagka't ikaw ay magbubunton ng baga
ng apoy sa kaniyang ulo, at gagantihin ka ng Panginoon.

<span id="an_25:23">25:23</span> Ang hanging hilaga ay naglalabas ng
ulan: gayon ang dilang maninirang puri ay nakagagalit.

<span id="an_25:24">25:24</span> Maigi ang tumahan sa sulok ng bubungan,
kay sa kasama ng palaaway na babae sa maluwang na bahay.

<span id="an_25:25">25:25</span> Kung paano ang malamig na tubig sa uhaw
na kaluluwa, gayon ang mga mabuting balita na mula sa malayong lupain.

<span id="an_25:26">25:26</span> Kung paano ang malabong balon, at ang
bukal na nalabusaw, gayon ang matuwid na tao na nagbigay daan sa harap
ng masama.

<span id="an_25:27">25:27</span> Hindi mabuting kumain ng maraming
pulot: gayon ang paghanap ng tao ng kanilang sariling kaluwalhatian, ay
hindi kaluwalhatian.

<span id="an_25:28">25:28</span> Siyang hindi pumipigil ng kaniyang
sariling diwa ay parang bayang nabagsak at walang kuta.

<span id="an_26:1">26:1</span> Kung paano ang niebe sa taginit, at kung
paano ang ulan sa pagaani, gayon ang karangalan ay hindi nababagay sa
mangmang.

<span id="an_26:2">26:2</span> Kung paano ang maya sa kaniyang
paggagala, kung paano ang langaylangayan sa kaniyang paglipad, gayon ang
sumpa na walang kadahilanan ay hindi tumatalab.

<span id="an_26:3">26:3</span> Ang paghagupit ay sa kabayo, ang
paningkaw ay sa asno, at ang pamalo ay sa likod ng mga mangmang.

<span id="an_26:4">26:4</span> Huwag mong sagutin ang mangmang ng ayon
sa kaniyang kamangmangan, baka ikaw man ay maging gaya rin niya.

<span id="an_26:5">26:5</span> Sagutin mo ang mangmang ayon sa kaniyang
kamangmangan, baka siya'y maging pantas sa ganang kaniya.

<span id="an_26:6">26:6</span> Siyang nagsusugo ng pasugo sa pamamagitan
ng kamay ng mangmang naghihiwalay ng kaniyang mga paa, at umiinom sa
kasiraan.

<span id="an_26:7">26:7</span> Ang mga hita ng pilay ay nabibitin: gayon
ang talinghaga sa bibig ng mga mangmang.

<span id="an_26:8">26:8</span> Kung paano ang isa'y nagbabalot ng isang
bato sa isang lambanog, gayon ang nagbibigay ng karangalan sa mangmang.

<span id="an_26:9">26:9</span> Kung paano ang tinik na tumutusok sa
kamay ng lango, gayon ang talinghaga sa bibig ng mga mangmang.

<span id="an_26:10">26:10</span> Kung paano ang mamamana sumusugat sa
lahat, gayon ang umupa sa mangmang at umuupa sa pagayongayon.

<span id="an_26:11">26:11</span> Kung paano ang aso na bumabalik sa
kaniyang suka, gayon ang mangmang na umuulit ng kaniyang kamangmangan.

<span id="an_26:12">26:12</span> Nakikita mo ba ang taong pantas sa
ganang kaniyang sarili. May higit na pagasa sa mangmang kay sa kaniya.

<span id="an_26:13">26:13</span> Sinabi ng tamad, may leon sa daan;
isang leon ay nasa mga lansangan.

<span id="an_26:14">26:14</span> Kung paano ang pintuan ay pumipihit sa
kaniyang bisagra, gayon ang tamad sa kaniyang higaan.

<span id="an_26:15">26:15</span> Idinadampot ng tamad ang kaniyang kamay
sa pinggan; napapagod siyang dalhin uli sa kaniyang bibig.

<span id="an_26:16">26:16</span> Ang tamad ay lalong pantas sa ganang
kaniyang sarili kay sa pitong tao na makapagbibigay katuwiran.

<span id="an_26:17">26:17</span> Ang nagdaraan, at nakikialam sa
pagaaway na hindi ukol sa kaniya, ay gaya ng humahawak ng aso sa mga
tainga.

<span id="an_26:18">26:18</span> Kung paano ang taong ulol na naghahagis
ng mga dupong na apoy, mga pana, at kamatayan;

<span id="an_26:19">26:19</span> Gayon ang tao na nagdadaya sa kaniyang
kapuwa, at nagsasabi, hindi ko ba ginagawa sa paglilibang?

<span id="an_26:20">26:20</span> Sapagka't sa kakulangan ng gatong ay
namamatay ang apoy: at kung saan walang mapaghatid-dumapit ay tumitigil
ang pagkakaalit.

<span id="an_26:21">26:21</span> Kung paano ang mga uling sa mga baga,
at ang kahoy sa apoy; gayon ang taong madaldal na nagpapaningas ng
pagkakaalit.

<span id="an_26:22">26:22</span> Ang mga salita ng mapaghatid-dumapit ay
parang mga masarap na subo, at nagsisibaba sa mga pinakaloob na bahagi
ng tiyan.

<span id="an_26:23">26:23</span> Mga mapusok na labi at masamang puso ay
parang sisidlang-lupa na nababalot ng dumi ng pilak.

<span id="an_26:24">26:24</span> Ang nagtatanim ay nagpapakunwari ng
kaniyang mga labi, nguni't siya'y naglalagay ng pagdaraya sa loob niya:

<span id="an_26:25">26:25</span> Pagka siya'y nagsasalitang mainam,
huwag mo siyang paniwalaan; sapagka't may pitong karumaldumal sa
kaniyang puso:

<span id="an_26:26">26:26</span> Bagaman ang kaniyang pagtatanim ay
magtakip ng karayaan, at ang kaniyang kasamaan ay lubos na makikilala sa
harap ng kapisanan.

<span id="an_26:27">26:27</span> Ang humuhukay ng lungaw ay mabubuwal
doon: at siyang nagpapagulong ng bato, ay babalikan nito siya.

<span id="an_26:28">26:28</span> Ang sinungaling na dila ay nagtatanim
sa mga sinaktan niya; at ang bibig ng kunwang mapagpuri ay gumagawa ng
kapahamakan.

<span id="an_27:1">27:1</span> Huwag mong ipaghambog ang kinabukasan;
Sapagka't hindi mo nalalaman kung ano ang ilalabas ng ibang araw.

<span id="an_27:2">27:2</span> Purihin ka ng ibang tao at huwag ng iyong
sariling bibig; ng iba, at huwag ng iyong sariling mga labi.

<span id="an_27:3">27:3</span> Ang bato ay mabigat, at ang buhangin ay
matimbang; nguni't ang galit ng mangmang ay lalong mabigat kay sa mga
yaon.

<span id="an_27:4">27:4</span> Poot ay mabagsik, at ang galit ay
mamumugnaw, nguni't sinong makatatayo sa harap ng paninibugho?

<span id="an_27:5">27:5</span> Maigi ang saway na hayag kay sa pagibig
na nakukubli.

<span id="an_27:6">27:6</span> Tapat ang mga sugat ng kaibigan: nguni't
ang mga halik ng kaaway ay malabis.

<span id="an_27:7">27:7</span> Ang busog na tao ay umaayaw sa
pulot-pukyutan: nguni't sa gutom na tao ay matamis ang bawa't mapait na
bagay.

<span id="an_27:8">27:8</span> Kung paano ang ibon na gumagala mula sa
kaniyang pugad, gayon ang tao na gumagala mula sa kaniyang dako.

<span id="an_27:9">27:9</span> Ang unguento at pabango ay nagpapagalak
ng puso: gayon ang katamisan ng kaibigan ng tao na nagbubuhat sa maiging
payo.

<span id="an_27:10">27:10</span> Ang iyong sariling kaibigan at ang
kaibigan ng iyong ama, ay huwag mong pabayaan; at huwag kang pumaroon sa
bahay ng iyong kapatid sa kaarawan ng iyong kasakunaan: maigi ang kapuwa
na malapit kay sa kapatid na malayo.

<span id="an_27:11">27:11</span> Anak ko, ikaw ay magpakadunong, at
iyong pasayahin ang aking puso, upang aking masagot siya na tumutuya sa
akin.

<span id="an_27:12">27:12</span> Ang taong mabait ay nakakakita ng
kasamaan, at nagkukubli: nguni't dinadaanan ng musmos, at naghihirap.

<span id="an_27:13">27:13</span> Kunin mo ang kaniyang kasuutan na
nananagot sa di kilala; at tanggapan mo siya ng sanla na nananagot sa
babaing di kilala.

<span id="an_27:14">27:14</span> Siyang nagpapala sa kaniyang kaibigan
ng malakas na tinig, na bumabangong maaga sa kinaumagahan, mabibilang na
sumpa sa kaniya.

<span id="an_27:15">27:15</span> Ang laging tulo sa araw na maulan at
ang babaing palatalo ay magkahalintulad:

<span id="an_27:16">27:16</span> Ang magibig pumigil sa kaniya, ay
pumipigil sa hangin, at ang kaniyang kanan ay nakakasumpong ng langis.

<span id="an_27:17">27:17</span> Ang bakal ay nagpapatalas sa bakal;
gayon ang tao ay nagpapatalas sa mukha ng kaniyang kaibigan.

<span id="an_27:18">27:18</span> Ang nagiingat ng puno ng higos ay
kakain ng bunga niyaon; at ang naghihintay sa kaniyang panginoon ay
pararangalin.

<span id="an_27:19">27:19</span> Kung paanong sa tubig ang mukha ay
sumasagot sa mukha, gayon ang puso ng tao sa tao.

<span id="an_27:20">27:20</span> Ang Sheol at ang kapahamakan ay hindi
nasisiyahan kailan man; at ang mga mata ng tao ay hindi nasisiyahan
kailan man.

<span id="an_27:21">27:21</span> Ang sangagan ay sa pilak, at ang hurno
ay sa ginto, at ang tao ay nasusubok sa pamamagitan ng kaniyang pagpuri.

<span id="an_27:22">27:22</span> Bagaman iyong piitin ang mangmang sa
isang piitan na kasama ng pangbayo sa mga bayong trigo, gayon ma'y hindi
hihiwalay ang kaniyang kamangmangan sa kaniya.

<span id="an_27:23">27:23</span> Magmasipag ka na alamin mo ang
kalagayan ng iyong mga kawan, at tingnan mong mabuti ang iyong mga
bakahan:

<span id="an_27:24">27:24</span> Sapagka't ang mga kayamanan ay hindi
magpakailan man: at namamalagi ba ang putong sa lahat ng sali't saling
lahi?

<span id="an_27:25">27:25</span> Ang tuyong damo ay pinupulot, at ang
sariwang damo ay lumilitaw, at ang mga gugulayin sa mga bundok ay
pinipisan.

<span id="an_27:26">27:26</span> Ang mga kordero ay ukol sa iyong
kasuutan, at ang mga kambing ay siyang halaga ng bukid:

<span id="an_27:27">27:27</span> At magkakaroon ng kasiyahang gatas ng
kambing sa iyong pagkain, sa pagkain ng iyong sangbahayan; at pagkain sa
iyong mga alilang babae.

<span id="an_28:1">28:1</span> Ang masama ay tumatakas ng walang taong
humahabol: nguni't ang matuwid ay matapang na parang leon.

<span id="an_28:2">28:2</span> Dahil sa pagsalangsang ng lupain ay
marami ang kaniyang mga pangulo: nguni't sa naguunawa at matalino ay
malalaon ang kalagayan niya.

<span id="an_28:3">28:3</span> Ang mapagkailangan na pumipighati sa
dukha ay parang bugso ng ulan na hindi nagiiwan ng pagkain.

<span id="an_28:4">28:4</span> Silang nangagpapabaya sa kautusan ay
nagsisipuri sa masama: nguni't ang nangagiingat ng kautusan ay
nangakikipagkaalit sa kanila.

<span id="an_28:5">28:5</span> Ang masasamang tao ay hindi
nangakakaunawa ng kahatulan: nguni't silang nagsisihanap sa Panginoon ay
nangakakaunawa sa lahat ng mga bagay.

<span id="an_28:6">28:6</span> Maigi ang dukha na lumalakad sa kaniyang
pagtatapat, kay sa suwail sa kaniyang mga lakad, bagaman siya'y mayaman.

<span id="an_28:7">28:7</span> Sinomang nagiingat ng kautusan ay pantas
na anak: nguni't siyang kasama ng mga matakaw ay nagbibigay kahihiyan sa
kaniyang ama.

<span id="an_28:8">28:8</span> Ang nagpapalago ng kaniyang yaman sa tubo
at pakinabang, ay pumipisan sa ganang may awa sa dukha.

<span id="an_28:9">28:9</span> Siyang naglalayo ng kaniyang pakinig sa
pakikinig ng kautusan, maging ang kaniyang dalangin ay karumaldumal.

<span id="an_28:10">28:10</span> Sinomang nagliligaw sa matuwid sa
masamang daan, siya'y mahuhulog sa kaniyang sariling lungaw: nguni't ang
sakdal ay magmamana ng mabuti.

<span id="an_28:11">28:11</span> Ang mayaman ay pantas sa ganang
kaniyang sarili; nguni't ang dukha na naguunawa ay sumisiyasat.

<span id="an_28:12">28:12</span> Pagka ang matuwid ay nagtatagumpay, may
dakilang kaluwalhatian: nguni't pagka ang masama ay bumabangon,
nagsisipagtago ang mga tao.

<span id="an_28:13">28:13</span> Siyang nagtatakip ng kaniyang mga
pagsalangsang ay hindi giginhawa: nguni't ang nagpapahayag at nagiiwan
ng mga yaon ay magtatamo ng kaawaan.

<span id="an_28:14">28:14</span> Masaya ang tao na natatakot na lagi:
nguni't siyang nagmamatigas ng kaniyang kalooban ay mahuhulog sa
kahirapan.

<span id="an_28:15">28:15</span> Kung paano ang umuungal na leon at ang
gutom na oso, gayon ang masamang pinuno sa maralitang bayan.

<span id="an_28:16">28:16</span> Ang pangulo na kulang sa paguunawa ay
lubhang mamimighati rin: nguni't siyang nagtatanim sa kasakiman ay
dadami ang kaniyang mga kaarawan.

<span id="an_28:17">28:17</span> Ang tao na nagpapasan ng dugo ng
sinomang tao, tatakas sa lungaw; huwag siyang pigilin ng sinoman.

<span id="an_28:18">28:18</span> Ang lumalakad ng matuwid ay maliligtas:
nguni't siyang masama sa kaniyang mga lakad ay mabubuwal na bigla.

<span id="an_28:19">28:19</span> Siyang bumubukid ng kaniyang lupain ay
magkakaroon ng saganang tinapay: nguni't siyang sumusunod sa mga walang
kabuluhang tao ay madudukhang mainam.

<span id="an_28:20">28:20</span> Ang tapat na tao ay mananagana sa
pagpapala: nguni't siyang nagmamadali sa pagyaman ay walang pagsalang
parurusahan.

<span id="an_28:21">28:21</span> Magkaroon ng pagtatangi sa mga pagkatao
ay hindi mabuti: ni hindi man sasalangsang ang tao dahil sa isang putol
na tinapay.

<span id="an_28:22">28:22</span> Siyang may masamang mata ay nagmamadali
sa pagyaman, at hindi nakakaalam, na kasalatan ay darating sa kaniya.

<span id="an_28:23">28:23</span> Siyang sumasaway sa isang tao ay
makakasumpong sa ibang araw ng higit na lingap kay sa doon sa kunwa'y
pumupuri ng dila.

<span id="an_28:24">28:24</span> Ang nagnanakaw sa kaniyang ama o sa
kaniyang ina, at nagsasabi, hindi ito pagsalangsang; Yao'y kasama rin ng
maninira.

<span id="an_28:25">28:25</span> Siyang may sakim na diwa ay humihila ng
kaalitan: nguni't siyang naglalagak ng kaniyang tiwala sa Panginoon ay
tataba.

<span id="an_28:26">28:26</span> Siyang tumitiwala sa kaniyang sariling
puso ay mangmang: nguni't ang lumakad na may kapantasan, ay maliligtas.

<span id="an_28:27">28:27</span> Siyang nagbibigay sa dukha ay hindi
masasalat: nguni't siyang nagkukubli ng kaniyang mga mata ay magkakaroon
ng maraming sumpa.

<span id="an_28:28">28:28</span> Pagka ang masama ay bumabangon,
nagsisipagkubli ang mga tao; nguni't pagka sila'y nangamamatay, dumadami
ang matuwid.

<span id="an_29:1">29:1</span> Ang madalas na masaway na nagpapatigas ng
kaniyang leeg, biglang mababali, at walang kagamutan.

<span id="an_29:2">29:2</span> Pagka ang matuwid ay dumadami, ang bayan
ay nagagalak: nguni't pagka ang masama ay nagpupuno, ang bayan ay
nagbubuntong-hininga.

<span id="an_29:3">29:3</span> Ang umiibig ng karunungan ay nagpapagalak
sa kaniyang ama: nguni't ang nakikisama sa mga patutot ay sumisira ng
kaniyang tinatangkilik.

<span id="an_29:4">29:4</span> Ang hari ay nagtatatag ng lupain sa
pamamagitan ng kahatulan: nguni't ang humihingi ng suhol ay gumigiba.

<span id="an_29:5">29:5</span> Ang tao na kunwang pumupuri sa kaniyang
kapuwa naglalagay ng bitag sa kaniyang mga hakbang.

<span id="an_29:6">29:6</span> Sa pagsalangsang ng masamang tao ay may
silo: nguni't ang matuwid ay umaawit at nagagalak.

<span id="an_29:7">29:7</span> Ang matuwid ay kumukuhang alam sa bagay
ng dukha: ang masama ay walang unawang makaalam.

<span id="an_29:8">29:8</span> Ang mga mangduduwahaging tao ay
naglalagay ng bayan sa liyab: nguni't ang mga pantas na tao ay nagaalis
ng poot.

<span id="an_29:9">29:9</span> Kung ang pantas ay magkaroon ng
pakikipagtalo sa isang mangmang, magalit man o tumawa, ang mangmang ay
hindi magkakaroon ng kapahingahan.

<span id="an_29:10">29:10</span> Ang mangbububo ng dugo ay nagtatanim sa
sakdal: at tungkol sa matuwid, hinahanap nila ang kaniyang buhay.

<span id="an_29:11">29:11</span> Inihihinga ng mangmang ang buong galit
niya: nguni't ang pantas ay nagpipigil at tumitiwasay.

<span id="an_29:12">29:12</span> Kung ang puno ay nakikinig sa
kabulaanan, lahat niyang mga lingkod ay masasama.

<span id="an_29:13">29:13</span> Ang dukha at ang mamimighati ay
nagsasalubong; pinapagniningas ng Panginoon ang mga mata nila kapuwa.

<span id="an_29:14">29:14</span> Ang hari na humahatol na tapat sa
dukha, ang kaniyang luklukan ay matatatag magpakailan man.

<span id="an_29:15">29:15</span> Ang pamalo at saway ay nagbibigay
karunungan: nguni't ang batang binabayaan ay humihiya sa kaniyang ina.

<span id="an_29:16">29:16</span> Pagka ang masama ay dumadami,
pagsalangsang ay dumadami: nguni't mamamasdan ng matuwid ang kanilang
pagkabuwal.

<span id="an_29:17">29:17</span> Sawayin mo ang iyong anak, at bibigyan
ka niya ng kapahingahan; Oo, bibigyan niya ng kaluguran ang iyong
kaluluwa.

<span id="an_29:18">29:18</span> Kung saan walang pangitain, ang bayan
ay sumasama: nguni't siyang nagiingat ng kautusan ay maligaya siya.

<span id="an_29:19">29:19</span> Ang alipin ay hindi masasaway ng mga
salita: sapagka't bagaman nalalaman niya ay hindi siya makikinig.

<span id="an_29:20">29:20</span> Nakikita mo ba ang tao, na nagmamadali
sa kaniyang mga salita? May pagasa pa sa mangmang kay sa kaniya.

<span id="an_29:21">29:21</span> Siyang maingat na nagpalaki ng kaniyang
lingkod mula sa pagkabata, magiging anak niya siya sa kawakasan.

<span id="an_29:22">29:22</span> Ang taong magagalitin ay humihila ng
kaalitan, at ang mainiting tao ay nananagana sa pagsalangsang.

<span id="an_29:23">29:23</span> Ang kapalaluan ng tao ay magbababa sa
kaniya: nguni't ang may mapagpakumbabang diwa ay magtatamo ng
karangalan.

<span id="an_29:24">29:24</span> Ang nakikisama sa isang magnanakaw ay
nagtatanim sa kaniyang sariling kaluluwa: siya'y nakakarinig ng sumpa at
hindi umiimik.

<span id="an_29:25">29:25</span> Ang pagkatakot sa tao ay nagdadala ng
silo: nguni't ang naglalagak ng kaniyang tiwala sa Panginoon ay
maliligtas.

<span id="an_29:26">29:26</span> Marami ang nagsisihanap ng lingap ng
pinuno: nguni't ang kahatulan ng tao ay nagmumula sa Panginoon.

<span id="an_29:27">29:27</span> Ang di ganap na tao ay karumaldumal sa
matuwid: at ang matuwid sa lakad ay karumaldumal sa masama.

<span id="an_30:1">30:1</span> Ang mga salita ni Agur na anak ni Jache;
ang sanggunian. Sinabi ng lalake kay Ithiel, kay Ithiel, at kay Ucal:

<span id="an_30:2">30:2</span> Tunay na ako'y hangal kay sa kaninoman,
at walang kaunawaan ng isang tao:

<span id="an_30:3">30:3</span> At hindi ako natuto ng karunungan, ni
mayroon man ako ng kaalaman ng Banal.

<span id="an_30:4">30:4</span> Sino ang sumampa sa langit, at bumaba?
Sino ang pumisan ng hangin sa kaniyang mga dakot? Sinong nagtali ng
tubig sa kaniyang kasuutan? Sinong nagtatag ng lahat ng mga wakas ng
lupa? Ano ang kaniyang pangalan, at ano ang pangalan ng kaniyang anak
kung iyong nalalaman?

<span id="an_30:5">30:5</span> Bawa't salita ng Dios ay subok: siya'y
kalasag sa kanila, na nanganganlong sa kaniya.

<span id="an_30:6">30:6</span> Huwag kang magdagdag sa kaniyang mga
salita, baka kaniyang sawayin ka, at masunduan kang sinungaling.

<span id="an_30:7">30:7</span> Dalawang bagay ang hiniling ko sa iyo;
huwag mong ipagkait sa akin bago ako mamatay.

<span id="an_30:8">30:8</span> Ilayo mo sa akin ang walang kabuluhan at
ang mga kasinungalingan: huwag mo akong bigyan ng kahit karalitaan o
kayamanan man; pakanin mo ako ng pagkain na kailangan ko:

<span id="an_30:9">30:9</span> Baka ako'y mabusog, at magkaila sa iyo,
at magsabi, sino ang Panginoon? O baka ako'y maging dukha, at magnakaw
ako, at gumamit ng paglapastangan sa pangalan ng aking Dios.

<span id="an_30:10">30:10</span> Huwag mong pawikaan ang alipin sa
kaniyang panginoon, baka ka tungayawin niya, at ikaw ay maging salarin.

<span id="an_30:11">30:11</span> May lahi na tumutungayaw sa kanilang
ama. At hindi pinagpapala ang kanilang ina.

<span id="an_30:12">30:12</span> May lahi na malinis sa harap ng
kanilang sariling mga mata, at gayon man ay hindi hugas sa kanilang
karumihan.

<span id="an_30:13">30:13</span> May lahi, Oh pagka mapagmataas ng
kanilang mga mata! At ang kanilang mga talukap-mata ay nangakataas.

<span id="an_30:14">30:14</span> May lahi na ang mga ngipin ay parang
mga tabak, at ang kanilang mga bagang ay parang mga sundang, upang
lamunin ang dukha mula sa lupa, at ang mapagkailangan sa gitna ng mga
tao.

<span id="an_30:15">30:15</span> Ang linga ay may dalawang anak, na
sumisigaw, bigyan mo, bigyan mo. May tatlong bagay na kailan man ay
hindi nasisiyahan, Oo, apat na hindi nagsasabi, siya na:

<span id="an_30:16">30:16</span> Ang Sheol; at ang baog na bahay-bata;
ang lupa na hindi napapatiranguhaw ng tubig; at ang apoy na hindi
nagsasabi, siya na.

<span id="an_30:17">30:17</span> Ang mata na tumutuya sa kaniyang ama,
at humahamak ng pagsunod sa kaniyang ina, tutukain ito ng mga uwak sa
libis, at kakanin ito ng mga inakay na aguila.

<span id="an_30:18">30:18</span> May tatlong bagay na totoong
kagilagilalas sa akin, Oo, apat na hindi ko nalalaman:

<span id="an_30:19">30:19</span> Ang lipad ng aguila sa hangin; ang usad
ng ahas sa ibabaw ng mga bato; ang lutang ng sasakyan sa gitna ng dagat;
at ang lakad ng lalake na kasama ng isang dalaga.

<span id="an_30:20">30:20</span> Gayon ang lakad ng mangangalunyang
babae; siya'y kumakain, at nagpapahid ng kaniyang bibig, at nagsasabi,
hindi ako gumawa ng kasamaan.

<span id="an_30:21">30:21</span> Sa tatlong bagay ay nanginginig ang
lupa, at sa apat na hindi niya madala:

<span id="an_30:22">30:22</span> Sa isang alipin, pagka naghahari; at sa
isang mangmang, pagka nabubusog ng pagkain;

<span id="an_30:23">30:23</span> Sa isang babaing nakayayamot, pagka
nagaasawa; at sa isang aliping babae, na nagmamana sa kaniyang
panginoong babae.

<span id="an_30:24">30:24</span> May apat na bagay na maliit sa lupa,
nguni't lubhang mga pantas:

<span id="an_30:25">30:25</span> Ang mga langgam ay bayang hindi
matibay, gayon ma'y nagiimbak ng kanilang pagkain sa taginit;

<span id="an_30:26">30:26</span> Ang mga koneho ay hayop na mahina,
gayon ma'y nagsisigawa sila ng kanilang mga bahay sa malalaking bato;

<span id="an_30:27">30:27</span> Ang mga balang ay walang hari, gayon
ma'y lumalabas silang lahat na pulupulutong;

<span id="an_30:28">30:28</span> Ang butiki ay tumatangan ng kaniyang
mga kamay, gayon ma'y nasa mga bahay ng mga hari siya.

<span id="an_30:29">30:29</span> May tatlong bagay na maganda sa
kanilang lakad, Oo, apat na mainam sa lakad:

<span id="an_30:30">30:30</span> Ang leon na pinaka matapang sa mga
hayop, at hindi humihiwalay ng dahil sa kanino man;

<span id="an_30:31">30:31</span> Ang asong matulin; ang kambing na
lalake rin naman: at ang hari na hindi malalabanan.

<span id="an_30:32">30:32</span> Kung ikaw ay gumagawa ng kamangmangan
sa pagmamataas, o kung ikaw ay umisip ng kasamaan, ilagay mo ang iyong
kamay sa iyong bibig.

<span id="an_30:33">30:33</span> Sapagka't sa pagbati sa gatas ay
naglalabas ng mantekilya, at sa pagsungalngal sa ilong ay lumalabas ang
dugo: Gayon ang pamumungkahi sa poot ay naglalabas ng kaalitan.

<span id="an_31:1">31:1</span> Ang mga salita ng haring Lemuel; ang
sanggunian na itinuro sa kaniya ng kaniyang ina.

<span id="an_31:2">31:2</span> Ano anak ko? at ano, Oh anak ng aking
bahay-bata? At ano, Oh anak ng aking mga panata?

<span id="an_31:3">31:3</span> Huwag mong ibigay ang iyong kalakasan sa
mga babae, o ang iyo mang mga lakad sa lumilipol ng mga hari.

<span id="an_31:4">31:4</span> Hindi sa mga hari, Oh Lemuel, hindi sa
mga hari ang paginom ng alak; ni sa mga pangulo man, na magsabi, saan
nandoon ang matapang na alak?

<span id="an_31:5">31:5</span> Baka sila'y uminom, at makalimotan ang
kautusan, at humamak ng kahatulan sa sinomang nagdadalamhati.

<span id="an_31:6">31:6</span> Bigyan mo ng matapang na inumin siya na
handang manaw, at ng alak ang mapanglaw na loob.

<span id="an_31:7">31:7</span> Uminom siya at limutin niya ang kaniyang
kahirapan, at huwag nang alalahanin pa ang kaniyang karalitaan.

<span id="an_31:8">31:8</span> Bukhin mo ang iyong bibig sa pipi, sa
bagay ng lahat ng naiwang walang kandili.

<span id="an_31:9">31:9</span> Bukhin mo ang iyong bibig, humatol ka ng
katuwiran, at mangasiwa ka ng kahatulan sa dukha at mapagkailangan.

<span id="an_31:10">31:10</span> Isang mabait na babae sinong
makakasumpong? Sapagka't ang kaniyang halaga ay higit na makapupo kay sa
mga rubi.

<span id="an_31:11">31:11</span> Ang puso ng kaniyang asawa ay
tumitiwala sa kaniya, at siya'y hindi kukulangin ng pakinabang.

<span id="an_31:12">31:12</span> Gumagawa siya ng mabuti sa kaniya at
hindi kasamaan lahat ng mga kaarawan ng kaniyang buhay.

<span id="an_31:13">31:13</span> Siya'y humahanap ng balahibo ng tupa at
lino, at gumagawang kusa ng kaniyang mga kamay.

<span id="an_31:14">31:14</span> Siya'y parang mga sasakyang dagat ng
kalakal; nagdadala siya ng kaniyang pagkain mula sa malayo.

<span id="an_31:15">31:15</span> Siya'y bumabangon naman samantalang
gabi pa, at nagbibigay ng pagkain sa kaniyang sangbahayan, at ng
kanilang gawain sa kaniyang alilang babae.

<span id="an_31:16">31:16</span> Kaniyang minamasdan ang bukid at
binibili: sa pamamagitan ng kaniyang kamay ay nagtatanim siya ng ubasan.

<span id="an_31:17">31:17</span> Binibigkisan niya ang kaniyang mga
balakang ng kalakasan, at nagpapalakas ng kaniyang mga bisig.

<span id="an_31:18">31:18</span> Kaniyang namamalas na ang kaniyang
kalakal ay makikinabang: ang kaniyang ilaw ay hindi namamatay sa gabi.

<span id="an_31:19">31:19</span> Kaniyang itinangan ang kaniyang mga
kamay sa panulid, at ang kaniyang mga kamay ay humahawak ng panghabi.

<span id="an_31:20">31:20</span> Iginagawad niya ang kaniyang kamay sa
dukha: Oo, iniaabot niya ang kaniyang mga kamay sa mapagkailangan.

<span id="an_31:21">31:21</span> Hindi niya ikinatatakot ang kaniyang
sangbahayan sa niebe; sapagka't ang boo niyang sangbahayan ay
nakapanamit ng mapulang mapula.

<span id="an_31:22">31:22</span> Gumagawa siya sa ganang kaniya ng mga
unang may burda; ang kaniyang pananamit ay mainam na kayong lino at ng
kayong kulay ube.

<span id="an_31:23">31:23</span> Ang kaniyang asawa ay kilala sa mga
pintuang-bayan, pagka siya'y nauupo sa kasamahan ng mga matanda ng
lupain.

<span id="an_31:24">31:24</span> Gumagawa siya ng mga kasuutang kayong
lino at ipinagbibili; at nagbibigay ng mga pamigkis sa mga
mangangalakal.

<span id="an_31:25">31:25</span> Kalakasan at kamahalan ay siyang
kaniyang suot. At kaniyang tinatawanan ang panahong darating.

<span id="an_31:26">31:26</span> Binubuka niya ang kaniyang bibig na may
karunungan; at ang kautusan ng kagandahang-loob ay nasa kaniyang dila.

<span id="an_31:27">31:27</span> Kaniyang tinitignang mabuti ang mga
lakad ng kaniyang sangbahayan, at hindi kumakain ng tinapay ng
katamaran.

<span id="an_31:28">31:28</span> Nagsisibangon ang kaniyang mga anak, at
tinatawag siyang mapalad; gayon din ang kaniyang asawa, at pinupuri siya
niya, na sinasabi:

<span id="an_31:29">31:29</span> Maraming anak na babae ay nagsisigawang
may kabaitan, nguni't ikaw, ay humihigit sa kanilang lahat.

<span id="an_31:30">31:30</span> Ang lingap ay magdaraya, at ang
kagandahan ay walang kabuluhan: nguni't ang babae na natatakot sa
Panginoon, ay siya'y pupurihin.

<span id="an_31:31">31:31</span> Bigyan ninyo siya ng bunga ng kaniyang
mga kamay; at purihin siya ng kaniyang mga gawa sa mga pintuang-bayan.

------------------------------------------------------------------------

[Next: Ecclesiastes](ecc.md)
