[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](job)  [Next](pro.md) 

------------------------------------------------------------------------

### Tagalog Bible: Psalms

<span id="an_1:1">1:1</span> Mapalad ang tao na hindi lumalakad sa payo
ng masama, ni tumatayo man sa daan ng mga makasalanan, ni nauupo man sa
upuan ng mga manglilibak.

<span id="an_1:2">1:2</span> Kundi ang kaniyang kasayahan ay nasa
kautusan ng Panginoon; at sa kautusan niya nagbubulaybulay siya araw at
gabi.

<span id="an_1:3">1:3</span> At siya'y magiging parang punong kahoy na
itinanim sa siping ng mga agos ng tubig, na nagbubunga sa kaniyang
kapanahunan, ang kaniyang dahon nama'y hindi malalanta; at anumang
kaniyang gawin ay giginhawa.

<span id="an_1:4">1:4</span> Ang masama ay hindi gayon; kundi parang ipa
na itinataboy ng hangin.

<span id="an_1:5">1:5</span> Kaya't ang masama ay hindi tatayo sa
paghatol, ni ang mga makasalanan man sa kapisanan ng mga matuwid.

<span id="an_1:6">1:6</span> Sapagka't nalalaman ng Panginoon ang lakad
ng mga matuwid: nguni't ang lakad ng masama ay mapapahamak.

<span id="an_2:1">2:1</span> Bakit ang mga bansa ay nangagugulo, at ang
mga bayan ay nangagaakala ng walang kabuluhang bagay?

<span id="an_2:2">2:2</span> Ang mga hari sa lupa ay nagsisihanda, at
ang mga pinuno ay nagsasanggunian, Laban sa Panginoon at laban sa
kaniyang pinahiran ng langis, na sinasabi:

<span id="an_2:3">2:3</span> Lagutin natin ang kanilang tali, at ating
iwaksi ang kanilang mga panali sa atin.

<span id="an_2:4">2:4</span> Siyang nauupo sa kalangitan ay tatawa:
ilalagay sila ng Panginoon sa kakutyaan.

<span id="an_2:5">2:5</span> Kung magkagayo'y magsasalita siya sa kanila
sa kaniyang poot, at babagabagin sila sa kaniyang malabis na sama ng
loob:

<span id="an_2:6">2:6</span> Gayon ma'y inilagay ko ang aking hari sa
aking banal na bundok ng Sion.

<span id="an_2:7">2:7</span> Aking sasaysayin ang tungkol sa pasiya:
sinabi ng Panginoon sa akin, Ikaw ay aking anak; sa araw na ito ay
ipinanganak kita.

<span id="an_2:8">2:8</span> Humingi ka sa akin, at ibibigay ko sa iyo
ang mga bansa na iyong pinakamana, at ang mga pinakadulong bahagi ng
lupa ay iyong pinakaari.

<span id="an_2:9">2:9</span> Sila'y iyong babaliin ng isang pamalong
bakal; iyong dudurugin sila na parang isang sisidlan ng magpapalyok.

<span id="an_2:10">2:10</span> Ngayon nga'y magpakapantas kayo, Oh
kayong mga hari: mangatuto kayo, kayong mga hukom sa lupa.

<span id="an_2:11">2:11</span> Kayo'y mangaglingkod sa Panginoon na may
takot, at mangagalak na may panginginig.

<span id="an_2:12">2:12</span> Hagkan ninyo ang anak, baka magalit siya,
at kayo'y mangapahamak sa daan, sapagka't ang kaniyang poot ay madaling
magalab. Mapapalad ang nanganganlong sa kaniya.

<span id="an_3:1">3:1</span> Panginoon, ano't ang aking mga kaaway ay
nagsisidami! Marami sila na nagsisibangon laban sa akin.

<span id="an_3:2">3:2</span> Marami ang nagsasabi sa aking kaluluwa:
walang tulong sa kaniya ang Dios. (Selah)

<span id="an_3:3">3:3</span> Nguni't ikaw, Oh Panginoon ay isang kalasag
sa palibot ko: aking kaluwalhatian; at siyang tagapagtaas ng aking ulo.

<span id="an_3:4">3:4</span> Ako'y dumadaing ng aking tinig sa
Panginoon, at sinasagot niya ako mula sa kaniyang banal na bundok.
(Selah)

<span id="an_3:5">3:5</span> Ako'y nahiga, at natulog; ako'y nagising;
sapagka't inaalalayan ako ng Panginoon.

<span id="an_3:6">3:6</span> Ako'y hindi matatakot sa sangpung libo ng
bayan, na nagsihanda laban sa akin sa buong palibot.

<span id="an_3:7">3:7</span> Bumangon ka, Oh Panginoon; iligtas mo ako,
Oh aking Dios: sapagka't iyong sinampal ang lahat ng aking mga kaaway;
iyong binungal ang mga ngipin ng masasama.

<span id="an_3:8">3:8</span> Pagliligtas ay ukol sa Panginoon: sumaiyong
bayan nawa ang iyong pagpapala. (Selah)

<span id="an_4:1">4:1</span> Sagutin mo ako, pagka tumatawag ako, Oh
Dios ng aking katuwiran; inilagay mo ako sa kaluwagan, nang ako'y nasa
kagipitan: maawa ka sa akin, at dinggin mo ang aking dalangin.

<span id="an_4:2">4:2</span> Oh kayong mga anak ng tao, hanggang kailan
magiging kasiraang puri ang aking kaluwalhatian? Gaano katagal iibigin
ninyo ang walang kabuluhan, at hahanap sa kabulaanan? (Selah)

<span id="an_4:3">4:3</span> Nguni't talastasin ninyo na ibinukod ng
Panginoon sa ganang kaniyang sarili ang banal: didinggin ng Panginoon
pagka ako'y tumawag sa kaniya.

<span id="an_4:4">4:4</span> Kayo'y magsipanginig, at huwag
mangagkasala: mangagbulaybulay kayo ng inyong puso sa inyong higaan, at
kayo'y magsitahimik.

<span id="an_4:5">4:5</span> Mangaghandog kayo ng mga hain ng katuwiran,
at ilagak ninyo ang inyong tiwala sa Panginoon.

<span id="an_4:6">4:6</span> Marami ang mangagsasabi, sinong magpapakita
sa amin ng mabuti? Panginoon, pasilangin mo ang liwanag ng iyong mukha
sa amin.

<span id="an_4:7">4:7</span> Ikaw ay naglagay ng kasayahan sa aking
puso, ng higit kay sa kanilang tinatangkilik nang ang kanilang butil, at
kanilang alak ay magsidami.

<span id="an_4:8">4:8</span> Payapa akong hihiga at gayon din matutulog:
sapagka't ikaw, Panginoon, pinatatahan mo akong mag-isa sa katiwasayan.

<span id="an_5:1">5:1</span> Pakinggan mo ang aking mga salita, Oh
Panginoon, pakundanganan mo ang aking pagbubulaybulay.

<span id="an_5:2">5:2</span> Dinggin mo ang tinig ng aking daing, Hari
ko, at Dios ko; sapagka't sa iyo'y dumadalangin ako.

<span id="an_5:3">5:3</span> Oh Panginoon, sa kinaumagaha'y didinggin mo
ang aking tinig; sa kinaumagahan ay aayusin ko ang aking dalangin sa
iyo, at magbabantay ako.

<span id="an_5:4">5:4</span> Sapagka't ikaw ay di isang Dios na may
kaluguran sa kasamaan: ang masama ay hindi tatahang kasama mo.

<span id="an_5:5">5:5</span> Ang hambog ay hindi tatayo sa iyong
paningin: iyong kinapopootan ang lahat na mga manggagawa ng kalikuan.

<span id="an_5:6">5:6</span> Iyong lilipulin sila na nangagsasalita ng
mga kabulaanan: kinayayamutan ng Panginoon ang taong mabangis at
magdaraya,

<span id="an_5:7">5:7</span> Nguni't sa ganang akin, sa kasaganaan ng
iyong kagandahang-loob ay papasok ako sa iyong bahay; sa takot sa iyo ay
sasamba ako sa dako ng iyong banal na templo.

<span id="an_5:8">5:8</span> Patnubayan mo ako, Oh Panginoon, sa iyong
katuwiran dahil sa aking mga kaaway; patagin mo ang iyong daan sa
harapan ko.

<span id="an_5:9">5:9</span> Sapagka't walang pagtatapat sa kanilang
bibig; ang kanilang kalooban ay tunay na kasamaan; ang kanilang
lalamunan ay bukas na libingan; sila'y nanganunuya ng kanilang dila.

<span id="an_5:10">5:10</span> Bigyan mong sala sila, Oh Dios; ibuwal mo
sila sa kanilang sariling mga payo: palayasin mo sila sa karamihan ng
kanilang mga pagsalangsang; Sapagka't sila'y nanganghimagsik laban sa
iyo,

<span id="an_5:11">5:11</span> Nguni't iyong pagalakin ang lahat na
nagsisipagkanlong sa iyo, pahiyawin mo nawa sila sa kagalakan
magpakailan man, sapagka't iyong ipinagsasanggalang sila: mangagalak
nawa rin sa iyo ang nagsisiibig ng iyong pangalan.

<span id="an_5:12">5:12</span> Sapagka't iyong pagpapalain ang matuwid;
Oh Panginoon, lilibirin mo siya ng paglingap na gaya ng isang kalasag.

<span id="an_6:1">6:1</span> Oh Panginoon, huwag mo akong sawayin sa
iyong galit, ni parusahan mo man ako sa iyong mahigpit na sama ng loob.

<span id="an_6:2">6:2</span> Maawa ka sa akin, Oh Panginoon; sapagka't
ako'y naluluoy, Oh Panginoon, pagalingin mo ako; sapagka't ang aking mga
buto ay nagsisipangalog.

<span id="an_6:3">6:3</span> Ang akin ding kaluluwa ay nababagabag na
mainam: at ikaw, Oh Panginoon, hanggang kailan?

<span id="an_6:4">6:4</span> Bumalik ka, Oh Panginoon, palayain mo ang
aking kaluluwa: iligtas mo ako alangalang sa iyong kagandahang-loob.

<span id="an_6:5">6:5</span> Sapagka't sa kamatayan ay walang alaala sa
iyo; sa Sheol ay sinong mangagpapasalamat sa iyo?

<span id="an_6:6">6:6</span> Ako'y pagal ng aking pagdaing; gabigabi ay
aking pinalalangoy ang aking higaan; Aking dinidilig ang aking hiligan
ng aking mga luha.

<span id="an_6:7">6:7</span> Ang aking mga mata ay nangamumugto dahil sa
kapanglawan; tumatanda ako dahil sa aking lahat na kaaway.

<span id="an_6:8">6:8</span> Magsilayo kayo sa akin, kayong lahat na
manggagawa ng kasamaan: sapagka't narinig ng Panginoon ang tinig ng
aking pagtangis.

<span id="an_6:9">6:9</span> Narinig ng Panginoon ang aking pananaing;
tatanggapin ng Panginoon ang aking dalangin.

<span id="an_6:10">6:10</span> Lahat ng kaaway ko'y mapapahiya, at
mababagabag na mainam: sila'y magsisibalik, sila'y mangapapahiyang
kagyat.

<span id="an_7:1">7:1</span> Oh Panginoon kong Dios, sa iyo
nanganganlong ako. Iligtas mo ako sa lahat na nagsisihabol sa akin, at
palayain mo ako:

<span id="an_7:2">7:2</span> Baka lurayin nila na gaya ng leon ang aking
kaluluwa, na lurayin ito, habang walang magligtas.

<span id="an_7:3">7:3</span> Oh Panginoon kong Dios, kung ginawa ko ito;
kung may kasamaan sa aking mga kamay;

<span id="an_7:4">7:4</span> Kung ako'y gumanti ng kasamaan sa kaniya na
may kapayapaan sa akin; (Oo, aking pinawalan siya, na walang anomang
kadahilanan ay naging aking kaaway:)

<span id="an_7:5">7:5</span> Habulin ng kaaway ang aking kaluluwa, at
abutan; Oo, yapakan niya ang aking kaluluwa sa lupa, at ilagay ang aking
kaluwalhatian sa alabok. (Selah)

<span id="an_7:6">7:6</span> Ikaw ay bumangon, Oh Panginoon, sa iyong
galit, magpakataas ka laban sa poot ng aking mga kaaway; at gumising ka
dahil sa akin; ikaw ay nagutos ng kahatulan.

<span id="an_7:7">7:7</span> At ligirin ka ng kapisanan ng mga bayan sa
palibot: at sila'y pihitan mong nasa mataas ka.

<span id="an_7:8">7:8</span> Ang panginoo'y nangangasiwa ng kahatulan sa
mga bayan: iyong hatulan ako, Oh Panginoon, ayon sa aking katuwiran, at
sa aking pagtatapat na nasa akin.

<span id="an_7:9">7:9</span> Oh wakasan ang kasamaan ng masama, nguni't
itatag mo ang matuwid; sapagka't sinubok ng matuwid na Dios ang mga
pagiisip at ang mga puso.

<span id="an_7:10">7:10</span> Ang aking kalasag ay sa Dios. na
nagliligtas ng matuwid sa puso.

<span id="an_7:11">7:11</span> Ang Dios ay matuwid na hukom, Oo, Dios na
may galit araw-araw.

<span id="an_7:12">7:12</span> Kung ang tao ay hindi magbalik-loob,
kaniyang ihahasa ang kaniyang tabak; kaniyang iniakma ang kaniyang
busog, at inihanda.

<span id="an_7:13">7:13</span> Inihanda rin naman niya ang mga
kasangkapan ng kamatayan; kaniyang pinapagniningas ang kaniyang mga
pana.

<span id="an_7:14">7:14</span> Narito, siya'y nagdaramdam ng kasamaan;
Oo, siya'y naglihi ng kasamaan, at nanganak ng kabulaanan.

<span id="an_7:15">7:15</span> Siya'y gumawa ng balon, at hinukay, at
nahulog sa hukay na kaniyang ginawa.

<span id="an_7:16">7:16</span> Ang kaniyang gawang masama ay magbabalik
sa kaniyang sariling ulo, at ang kaniyang pangdadahas ay babagsak sa
kaniyang sariling bunbunan.

<span id="an_7:17">7:17</span> Ako'y magpapasalamat sa Panginoon, ayon
sa kaniyang katuwiran: at aawit ng pagpupuri sa pangalan ng Panginoon na
Kataastaasan.

<span id="an_8:1">8:1</span> Oh Panginoon, aming Panginoon, pagkarilag
ng iyong pangalan sa buong lupa! na siyang naglagay ng inyong
kaluwalhatian sa mga langit.

<span id="an_8:2">8:2</span> Mula sa bibig ng mga sanggol at ng mga
sumususo ay iyong itinatag ang kalakasan, dahil sa iyong mga kaaway,
upang iyong patahimikin ang kaaway at ang manghihiganti.

<span id="an_8:3">8:3</span> Pagka binubulay ko ang iyong mga langit,
ang gawa ng iyong mga daliri, ang buwan at ang mga bituin na iyong
inayos;

<span id="an_8:4">8:4</span> Ano ang tao upang iyong alalahanin siya? At
ang anak ng tao, upang iyong dalawin siya?

<span id="an_8:5">8:5</span> Sapagka't iyong ginawa siyang kaunting
mababa lamang kay sa Dios, at pinaputungan mo siya ng kaluwalhatian at
karangalan.

<span id="an_8:6">8:6</span> Iyong pinapagtataglay siya ng kapangyarihan
sa mga gawa ng iyong mga kamay; iyong inilagay ang lahat ng mga bagay sa
ilalim ng kaniyang mga paa:

<span id="an_8:7">8:7</span> Lahat na tupa at baka, Oo, at ang mga hayop
sa parang;

<span id="an_8:8">8:8</span> Ang mga ibon sa himpapawid, at ang mga isda
sa dagat, anomang nagdaraan sa mga kalaliman ng mga dagat.

<span id="an_8:9">8:9</span> Oh Panginoon, aming Panginoon, pagkarilag
ng iyong pangalan sa buong lupa!

<span id="an_9:1">9:1</span> Ako'y magpapasalamat sa Panginoon ng aking
buong puso; aking ipakikilala ang lahat na iyong kagilagilalas na mga
gawa.

<span id="an_9:2">9:2</span> Ako'y magpapakasaya at magpapakagalak sa
iyo: ako'y aawit ng pagpuri sa iyong pangalan, Oh ikaw na kataastaasan.

<span id="an_9:3">9:3</span> Pagka ang aking mga kaaway ay magsisibalik,
sila'y matitisod at malilipol sa iyong harapan.

<span id="an_9:4">9:4</span> Sapagka't iyong inalalayan ang aking
matuwid at ang aking usap; ikaw ay nauupo sa luklukan na humahatol na
may katuwiran.

<span id="an_9:5">9:5</span> Iyong sinaway ang mga bansa, iyong nilipol
ang masama, iyong pinawi ang kanilang pangalan magpakailan man.

<span id="an_9:6">9:6</span> Ang kaaway ay dumating sa wakas, sila'y
lipol magpakailan man; at ang mga siyudad na iyong dinaig, ang tanging
alaala sa kanila ay napawi.

<span id="an_9:7">9:7</span> Nguni't ang Panginoon ay nauupong hari
magpakailan man: inihanda niya ang kaniyang luklukan para sa kahatulan.

<span id="an_9:8">9:8</span> At hahatulan niya sa katuwiran ang
sanglibutan, siya'y mangangasiwa ng karampatang kahatulan sa mga tao.

<span id="an_9:9">9:9</span> Ang Panginoon naman ay magiging matayog na
moog sa napipighati, matayog na moog sa mga panahon ng kabagabagan;

<span id="an_9:10">9:10</span> At silang nangakakaalam ng iyong pangalan
ay maglalagak ng kanilang tiwala sa iyo; sapagka't ikaw, Panginoon, ay
hindi mo pinabayaan sila na nagsisihanap sa iyo.

<span id="an_9:11">9:11</span> Magsiawit kayo ng mga pagpuri sa
Panginoon, na nagsisitahan sa Sion: ipahayag ninyo sa gitna ng bayan ang
kaniyang mga gawa.

<span id="an_9:12">9:12</span> Sapagka't siyang nagsisiyasat ng dugo ay
umaalaala sa kanila: hindi niya kinalilimutan ang daing ng dukha.

<span id="an_9:13">9:13</span> Maawa ka sa akin, Oh Panginoon; masdan mo
ang kadalamhatian na aking tinitiis sa kanila na mangagtatanim sa akin,
ikaw na nagtataas sa akin mula sa mga pintuan ng kamatayan;

<span id="an_9:14">9:14</span> Upang aking maipakilala ang iyong buong
kapurihan: sa mga pintuang-bayan ng anak na babae ng Sion, ako'y
magagalak sa iyong pagliligtas.

<span id="an_9:15">9:15</span> Ang mga bansa ay nangahulog sa balon na
kanilang ginawa: sa silo na kanilang ikinubli ay kanilang sariling paa
ang nahuli.

<span id="an_9:16">9:16</span> Ang Panginoon ay napakilala, siya'y
naglapat ng kahatulan: ang masama ay nasilo sa mga gawa ng kaniyang
sariling mga kamay. (Higgaion. Selah)

<span id="an_9:17">9:17</span> Ang masama ay mauuwi sa Sheol, pati ng
lahat ng mga bansa na nagsisilimot sa Dios.

<span id="an_9:18">9:18</span> Sapagka't ang mapagkailangan ay hindi
laging malilimutan, ni ang pagasa ng dukha ay mapapawi magpakailan man.

<span id="an_9:19">9:19</span> Bumangon ka, Oh Panginoon; huwag manaig
ang tao: mahatulan ang mga bansa sa iyong paningin.

<span id="an_9:20">9:20</span> Ilagay mo sila sa katakutan Oh,
Panginoon: ipakilala mo sa mga bansa na sila'y mga tao lamang. (Selah)

<span id="an_10:1">10:1</span> Bakit ka tumatayong malayo, Oh Panginoon?
Bakit ka nagtatago sa mga panahon ng kabagabagan?

<span id="an_10:2">10:2</span> Sa kapalaluan ng masama ang dukha ay
hinahabol na mainam; mahuli nawa sila sa mga lalang na kanilang inakala.

<span id="an_10:3">10:3</span> Sapagka't ang masama ay nagmamalaki sa
nais ng kaniyang puso, at ang mapagimbot ay nagtatakuwil, oo,
nagwawalang kabuluhan sa Panginoon.

<span id="an_10:4">10:4</span> Ang masama, sa kapalaluan ng kaniyang
mukha, ay nagsasabi, hindi niya sisiyasatin. Lahat niyang pagiisip ay,
walang Dios.

<span id="an_10:5">10:5</span> Ang kaniyang mga lakad ay panatag sa
lahat ng panahon; ang iyong mga kahatulan ay malayong totoo sa kaniyang
paningin: tungkol sa lahat niyang mga kaaway, tinutuya niya sila.

<span id="an_10:6">10:6</span> Sinasabi niya sa kaniyang puso, Hindi ako
makikilos: sa lahat ng sali't saling lahi ay hindi ako malalagay sa
karalitaan.

<span id="an_10:7">10:7</span> Ang kaniyang bibig ay puno ng
panunungayaw, at pagdaraya, at pang-aapi: sa ilalim ng kaniyang dila ay
kalikuan at kasamaan.

<span id="an_10:8">10:8</span> Siya'y nauupo sa mga pinakasulok na dako
ng mga nayon: sa mga kubling dako ay pinapatay niya ang walang sala; ang
kaniyang mga mata ay natititig laban sa walang nagkakandili.

<span id="an_10:9">10:9</span> Siya'y bumabakay sa kubli, na parang leon
sa kaniyang lungga: siya'y nagaabang upang hulihin ang dukha: hinuhuli
niya ang dukha, pagka kaniyang dinadala siya sa silo niya.

<span id="an_10:10">10:10</span> Siya'y naninibasib, siya'y
nagpapakaliit, at ang mga walang nagkakandili ay nangahuhulog sa
kaniyang mga malakas.

<span id="an_10:11">10:11</span> Sinasabi niya sa kaniyang puso: ang
Dios ay nakalimot: kaniyang ikinukubli ang kaniyang mukha, hindi na niya
makikita kailan man.

<span id="an_10:12">10:12</span> Bumangon ka, Oh Panginoon, Oh Dios,
itaas mo ang iyong kamay: huwag mong kalimutan ang dukha.

<span id="an_10:13">10:13</span> Bakit sinusumpa ng masama ang Dios, at
nagsasabi sa kaniyang puso: hindi mo sisiyasatin?

<span id="an_10:14">10:14</span> Iyong nakita; sapagka't iyong
minamasdan ang pahirap at pangduduwahagi upang mapasa iyong kamay: ang
walang nagkakandili ay napakukupkop sa iyo; ikaw ay naging tagakandili
sa ulila.

<span id="an_10:15">10:15</span> Baliin mo ang bisig ng masama: at
tungkol sa masamang tao, pag-usigin mo ang kaniyang kasamaan hanggang sa
wala ka nang masumpungan.

<span id="an_10:16">10:16</span> Ang Panginoon ay Hari
magpakailan-kailan man. Ang mga bansa ay nalilipol sa kaniyang lupain.

<span id="an_10:17">10:17</span> Panginoon, iyong narinig ang nasa ng
mga maamo: iyong ihahanda ang kanilang puso, iyong pakikinggan ng iyong
pakinig:

<span id="an_10:18">10:18</span> Upang hatulan ang ulila at ang
napipighati, upang huwag nang makapangilabot ang tao na taga lupa.

<span id="an_11:1">11:1</span> Sa Panginoon ay nanganganlong ako: ano't
inyong sinasabi sa aking kaluluwa, tumakas ka na gaya ng isang ibon sa
iyong bundok?

<span id="an_11:2">11:2</span> Sapagka't, narito, binalantok ng masama
ang busog, kanilang inihahanda ang kanilang palaso sa bagting, upang
kanilang mapahilagpusan sa kadiliman ang matuwid sa puso,

<span id="an_11:3">11:3</span> Kung ang mga patibayan ay masira, anong
magagawa ng matuwid?

<span id="an_11:4">11:4</span> Ang panginoon ay nasa kaniyang banal na
templo, ang Panginoon, ang kaniyang luklukan ay nasa langit; ang
kaniyang mga mata ay nagmamalas, ang kaniyang mga talukap-mata ay
nagmamasid, sa mga anak ng mga tao.

<span id="an_11:5">11:5</span> Sinusubok ng Panginoon ang matuwid;
nguni't ang masama at ang umiibig ng pangdadahas ay kinapopootan ng
kaniyang kaluluwa.

<span id="an_11:6">11:6</span> Sa masama ay magpapaulan siya ng mga
silo; apoy at azufre at nagaalab na hangin ay magiging bahagi ng
kanilang saro.

<span id="an_11:7">11:7</span> Sapagka't ang Panginoon ay matuwid;
minamahal niya ang katuwiran: Mamasdan ng matuwid ang kaniyang mukha.

<span id="an_12:1">12:1</span> Tumulong ka, Panginoon, sapagka't ang
banal na tao ay nalilipol; sapagka't nagkukulang ng tapat sa gitna ng
mga anak ng mga tao.

<span id="an_12:2">12:2</span> Sila'y nangagsasalitaan bawa't isa ng
kabulaanan, sa kanikaniyang kapuwa: na may mapanuyang labi, at may
giring pulang puso na nangagsasalita.

<span id="an_12:3">12:3</span> Ihihiwalay ng Panginoon, ang lahat na
mapanuyang labi, ang dila na nagsasalita ng mga dakilang bagay:

<span id="an_12:4">12:4</span> Na nagsipagsabi, sa pamamagitan ng aming
dila ay magsisipanaig kami; ang aming mga labi ay aming sarili: sino ang
panginoon sa amin?

<span id="an_12:5">12:5</span> Dahil sa pagsamsam sa dukha, dahil sa
buntong hininga ng mapagkailangan, titindig nga ako, sabi ng Panginoon;
ilalagay ko siya sa kaligtasang kaniyang pinagmimithian.

<span id="an_12:6">12:6</span> Ang mga salita ng Panginoon ay mga
dalisay na salita; na gaya ng pilak na sinubok sa hurno sa lupa, na
makapitong dinalisay.

<span id="an_12:7">12:7</span> Iyong iingatan sila, Oh Panginoon, iyong
pakaingatan sila mula sa lahing ito magpakailan man.

<span id="an_12:8">12:8</span> Ang masama ay naggala saa't saan man.
Pagka ang kapariwaraan ay natataas sa gitna ng mga anak ng mga tao.

<span id="an_13:1">13:1</span> Hanggang kailan, Oh Panginoon? iyong
kalilimutan ako magpakailan man? Hanggang kailan ikukubli mo ang iyong
mukha sa akin?

<span id="an_13:2">13:2</span> Hanggang kailan kukuhang payo ako sa
aking kaluluwa, na may kalumbayan sa aking puso buong araw? Hanggang
kailan magpapakataan ang aking kaaway sa akin?

<span id="an_13:3">13:3</span> Iyong bulayin, at sagutin mo ako, Oh
Panginoon kong Dios: liwanagan mo ang aking mga mata, baka ako'y matulog
ng tulog na kamatayan;

<span id="an_13:4">13:4</span> Baka sabihin ng aking kaaway, ako'y
nanaig laban sa kaniya; baka ang aking mga kaaway ay mangagalak pagka
ako'y nakilos.

<span id="an_13:5">13:5</span> Nguni't ako'y tumiwala sa iyong
kagandahang-loob. Magagalak ang aking puso sa iyong pagliligtas:

<span id="an_13:6">13:6</span> Ako'y aawit sa Panginoon, sapagka't
ginawan niya ako ng sagana.

<span id="an_14:1">14:1</span> Ang mangmang ay nagsabi sa kaniyang puso,
walang Dios: sila'y nangapapahamak, sila'y nagsigawa ng kasuklamsuklam
na mga gawa; walang gumagawa ng mabuti,

<span id="an_14:2">14:2</span> Tinutunghan ng Panginoon ang mga anak ng
mga tao mula sa langit, upang tingnan, kung may sinomang nakakaunawa, na
hinahanap ng Dios.

<span id="an_14:3">14:3</span> Silang lahat ay nagsihiwalay; sila'y
magkakasama na naging kahalayhalay; walang gumagawa ng mabuti, wala,
wala kahit isa.

<span id="an_14:4">14:4</span> Wala bang kaalaman ang lahat na
manggagawa ng kasamaan? na siyang nagsisikain sa aking bayan na tila
nagsisikain ng tinapay, at hindi nagsisitawag sa Panginoon.

<span id="an_14:5">14:5</span> Doo'y nangapasa malaking katakutan sila:
sapagka't ang Dios ay nasa lahi ng matuwid.

<span id="an_14:6">14:6</span> Inyong inilalagay sa kahihiyan ang payo
ng dukha, sapagka't ang Panginoon ang kaniyang kanlungan.

<span id="an_14:7">14:7</span> Oh kung ang kaligtasan ng Israel ay
nanggagaling sa Sion! Kung ibabalik ng Panginoon ang nangabihag ng
kaniyang bayan, magagalak nga ang Jacob, at masasayahan ang Israel.

<span id="an_15:1">15:1</span> Panginoon, sinong makapanunuluyan sa
iyong tabernakulo? Sinong tatahan sa iyong banal na bundok?

<span id="an_15:2">15:2</span> Siyang lumalakad na matuwid, at gumagawa
ng katuwiran, at nagsasalita ng katotohanan sa kaniyang puso.

<span id="an_15:3">15:3</span> Siyang hindi naninirang puri ng kaniyang
dila, ni gumagawa man ng kasamaan sa kaniyang kaibigan, ni dumudusta man
sa kaniyang kapuwa.

<span id="an_15:4">15:4</span> Na sa mga mata niya ay nasisiphayo ang
masama; kundi siyang nagbibigay puri sa mga natatakot sa Panginoon,
siyang sumusumpa sa kaniyang sariling ikasasama at hindi nagbabago,

<span id="an_15:5">15:5</span> Siyang hindi naglalabas ng kaniyang
salapi sa patubo, ni kumukuha man ng suhol laban sa walang sala. Siyang
gumagawa ng mga bagay na ito ay hindi makikilos kailan man.

<span id="an_16:1">16:1</span> Ingatan mo ako, Oh Dios; sapagka't sa iyo
nanganganlong ako.

<span id="an_16:2">16:2</span> Oh kaluluwa ko, iyong sinabi sa
Panginoon, ikaw ay aking Panginoon: ako'y walang kabutihan liban sa iyo.

<span id="an_16:3">16:3</span> Tungkol sa mga banal na nangasa lupa,
sila ang maririlag na mga kinalulugdan kong lubos.

<span id="an_16:4">16:4</span> Ang mga kalumbayan nila ay dadami, na
nangaghahandog sa ibang dios: ang kanilang inuming handog na dugo ay
hindi ko ihahandog, ni sasambitin man ang kanilang mga pangalan sa aking
mga labi.

<span id="an_16:5">16:5</span> Ang Panginoon ay siyang bahagi ng aking
mana at ng aking saro: iyong inaalalayan ang aking kapalaran.

<span id="an_16:6">16:6</span> Ang pising panukat ay nangahulog sa akin
sa mga maligayang dako; Oo, ako'y may mainam na mana.

<span id="an_16:7">16:7</span> Aking pupurihin ang Panginoon na
nagbibigay sa akin ng payo: Oo, tinuturuan ako sa gabi ng aking puso.

<span id="an_16:8">16:8</span> Aking inilagay na lagi ang Panginoon sa
harap ko: sapagka't kung siya ay nasa aking kanan, hindi ako makikilos.

<span id="an_16:9">16:9</span> Kaya't ang aking puso ay masaya, at ang
aking kaluwalhatian ay nagagalak: ang akin namang katawan ay tatahang
tiwasay.

<span id="an_16:10">16:10</span> Sapagka't hindi mo iiwan ang aking
kaluluwa sa Sheol; ni hindi mo man titiisin ang iyong banal ay makakita
ng kabulukan.

<span id="an_16:11">16:11</span> Iyong ituturo sa akin ang landas ng
buhay: nasa iyong harapan ang kapuspusan ng kagalakan; sa iyong kanan ay
may mga kasayahan magpakailan man.

<span id="an_17:1">17:1</span> Dinggin mo ang matuwid, Oh Panginoon,
pakinggan mo ang aking daing; ulinigin mo ang aking panalangin, na hindi
lumalabas sa mga magdarayang labi.

<span id="an_17:2">17:2</span> Manggaling sa iyong harapan ang aking
kahatulan; masdan ng iyong mga mata ang karampatan.

<span id="an_17:3">17:3</span> Iyong sinubok ang aking puso; iyong
dinalaw ako sa kinagabihan; iyong nilitis ako, at wala kang nasumpungan;
ako'y nagpasiya na ang aking bibig ay hindi sasalangsang.

<span id="an_17:4">17:4</span> Tungkol sa mga gawa ng mga tao, sa
pamamagitan ng salita ng iyong mga labi. Ako'y nagingat sa mga daan ng
pangdadahas.

<span id="an_17:5">17:5</span> Ang aking mga hakbang ay nagsipanatili sa
iyong mga landas, ang aking mga paa ay hindi nangadulas.

<span id="an_17:6">17:6</span> Ako'y tumawag sa iyo, sapagka't ikaw ay
sasagot sa akin, Oh Dios: Ikiling mo ang iyong pakinig sa akin, at
dinggin mo ang aking pananalita.

<span id="an_17:7">17:7</span> Ipakita mo ang iyong mga kagilagilalas na
kagandahang-loob, Oh ikaw na nagliligtas sa kanila na nagsisipagkanlong
sa iyo. Sa nagsisibangon laban sa kanila, sa pamamagitan ng iyong kanan.

<span id="an_17:8">17:8</span> Ingatan mo ako na gaya ng itim ng mata,
ikubli mo ako sa lilim ng iyong mga pakpak,

<span id="an_17:9">17:9</span> Sa masama na sumasamsam sa akin, sa aking
mga kaaway na nagsisipatay, na nagsisikubkub sa akin.

<span id="an_17:10">17:10</span> Sila'y nangabalot sa kanilang sariling
taba: sila'y nangagsasalita ng kanilang bibig na may kapalaluan.

<span id="an_17:11">17:11</span> Kanilang kinubkob nga kami sa aming mga
hakbang: itinititig nila ang kanilang mga mata upang ibuwal kami sa
lupa.

<span id="an_17:12">17:12</span> Sila'y parang leon na masiba sa
kaniyang huli, at parang batang leon na nanunubok sa mga lihim na dako.

<span id="an_17:13">17:13</span> Bumangon ka, Oh Panginoon, harapin mo
siya, ilugmok mo siya: iligtas mo ang aking kaluluwa sa masama sa
pamamagitan ng iyong tabak;

<span id="an_17:14">17:14</span> Sa mga tao, sa pamamagitan ng iyong
kamay, Oh Panginoon, sa mga tao ng sanglibutan, na ang bahagi nila ay
nasa buhay na ito, at ang tiyan nila'y pinupuno mo ng iyong kayamanan:
kanilang binubusog ang kanilang mga anak, at iniiwan nila ang natira sa
kanilang pag-aari sa kanilang sanggol.

<span id="an_17:15">17:15</span> Tungkol sa akin, aking mamasdan ang
iyong mukha sa katuwiran: ako'y masisiyahan pagka bumangon sa iyong
wangis.

<span id="an_18:1">18:1</span> Iniibig kita, Oh Panginoon, na aking
kalakasan.

<span id="an_18:2">18:2</span> Ang Panginoon ay aking malaking bato, at
aking kuta, at aking tagapagligtas; aking Dios, aking malaking bato na
sa kaniya'y manganganlong ako; aking kalasag, at siyang sungay ng aking
kaligtasan, aking matayog na moog.

<span id="an_18:3">18:3</span> Ako'y tatawag sa Panginoon, na marapat na
purihin: sa gayo'y maliligtas ako sa aking mga kaaway.

<span id="an_18:4">18:4</span> Pinamuluputan ako ng mga tali ng
kamatayan, at tinakot ako ng mga baha ng kasamaan.

<span id="an_18:5">18:5</span> Ang mga tali ng Sheol ay nasa buong
palibot ko: ang mga silo ng kamatayan ay dumating sa akin.

<span id="an_18:6">18:6</span> Sa aking kapanglawan ay tumawag ako sa
Panginoon, at dumaing ako sa aking Dios: dininig niya ang aking tinig
mula sa kaniyang templo, at ang aking daing sa harap niya ay dumating sa
loob ng kaniyang mga pakinig.

<span id="an_18:7">18:7</span> Nang magkagayo'y nauga at nayanig ang
lupa, ang mga patibayan naman ng mga bundok ay nakilos, at nauga,
sapagka't siya'y napoot.

<span id="an_18:8">18:8</span> Napailanglang ang usok mula sa kaniyang
mga butas ng ilong, at apoy na mula sa kaniyang bibig ay sumupok: mga
baga ay nangagalab sa pamamagitan niyaon.

<span id="an_18:9">18:9</span> Kaniya namang iniyuko ang mga langit, at
ibinaba; at salimuot na kadiliman ay nasa ilalim ng kaniyang mga paa.

<span id="an_18:10">18:10</span> At siya'y sumakay sa isang querubin, at
lumipad: Oo, siya'y lumipad na maliksi sa mga pakpak ng hangin.

<span id="an_18:11">18:11</span> Ginawa niya ang kadiliman na kaniyang
kublihang dako, ang kaniyang kulandong sa buong palibot niya; mga
kadiliman ng tubig, masinsing mga alapaap sa langit.

<span id="an_18:12">18:12</span> Sa kakinangan sa harap niya ay dumaan
ang kaniyang mga masinsing alapaap, mga granizo at mga bagang apoy.

<span id="an_18:13">18:13</span> Ang Panginoon naman ay kumulog sa mga
langit, at pinatunog ng Kataastaasan ang kaniyang tinig; mga granizo, at
mga bagang apoy.

<span id="an_18:14">18:14</span> At kaniyang inihilagpos ang kaniyang
mga pana, at pinapangalat sila; Oo, mga kidlat na di masayod at ginulo
sila.

<span id="an_18:15">18:15</span> Nang magkagayo'y nagsilitaw ang mga
lagusan ng tubig, at ang mga patibayan ng sanglibutan ay nangahubdan, sa
iyong pagsaway, Oh Panginoon, sa hihip ng hinga ng iyong mga butas ng
ilong.

<span id="an_18:16">18:16</span> Siya'y nagsugo mula sa itaas, kinuha
niya ako; sinagip niya ako sa maraming tubig.

<span id="an_18:17">18:17</span> Iniligtas niya ako sa aking malakas na
kaaway, At sa mga nangagtatanim sa akin, sapagka't sila'y totoong
makapangyarihan sa ganang akin.

<span id="an_18:18">18:18</span> Sila'y nagsidating sa akin sa kaarawan
ng aking kasakunaan, nguni't ang Panginoon ay siyang aking gabay.

<span id="an_18:19">18:19</span> Inilabas naman niya ako sa maluwag na
dako; iniligtas niya ako, sapagka't siya'y nalulugod sa akin.

<span id="an_18:20">18:20</span> Ginanting-pala ako ng Panginoon ayon sa
aking katuwiran; ayon sa kalinisan ng aking mga kamay ay ginanting-pala
niya ako.

<span id="an_18:21">18:21</span> Sapagka't aking iningatan ang mga daan
ng Panginoon, at hindi ako humiwalay ng masama sa aking Dios.

<span id="an_18:22">18:22</span> Sapagka't lahat niyang mga kahatulan ay
nangasa harap ko, at hindi ko inihiwalay ang kaniyang mga palatuntunan
sa akin.

<span id="an_18:23">18:23</span> Ako rin nama'y sakdal sa kaniya, at
ako'y nagingat ng aking sarili sa aking kasamaan.

<span id="an_18:24">18:24</span> Kaya't ginanting-pala ako ng Panginoon
ayon sa aking katuwiran, ayon sa kalinisan ng aking mga kamay sa
kaniyang paningin.

<span id="an_18:25">18:25</span> Sa mahabagin ay pakikilala kang
mahabagin; sa sakdal na tao ay pakikilala kang sakdal;

<span id="an_18:26">18:26</span> Sa dalisay ay pakikilala kang dalisay;
at sa matigas na loob ay pakikilala kang mapagmatigas.

<span id="an_18:27">18:27</span> Sapagka't iyong ililigtas ang
napipighating bayan: nguni't ang mga mapagmataas na mata ay iyong
ibababa.

<span id="an_18:28">18:28</span> Sapagka't iyong papagniningasin ang
aking ilawan; liliwanagan ng Panginoon kong Dios ang aking kadiliman.

<span id="an_18:29">18:29</span> Sapagka't sa pamamagitan mo ay
dadaluhungin ko ang isang hukbo; at sa pamamagitan ng aking Dios ay
lulukso ako sa kuta.

<span id="an_18:30">18:30</span> Tungkol sa Dios ang kaniyang lakad ay
sakdal: ang salita ng Panginoon ay subok; siya'y kalasag ng lahat na
nanganganlong sa kaniya,

<span id="an_18:31">18:31</span> Sapagka't sino ang Dios, liban sa
Panginoon? At sino ang malaking bato maliban sa ating Dios?

<span id="an_18:32">18:32</span> Ang Dios na nagbibigkis sa akin ng
kalakasan, at nagpapasakdal sa aking lakad.

<span id="an_18:33">18:33</span> Kaniyang ginagawa ang aking mga paa na
gaya ng mga paa ng mga usa: at inilalagay niya ako sa aking mga mataas
na dako.

<span id="an_18:34">18:34</span> Kaniyang tinuturuan ang aking mga kamay
na makipagdigma, na anopa't ang aking mga kamay ay bumabali ng busog na
tanso.

<span id="an_18:35">18:35</span> Iyo namang ibinigay sa akin ang kalasag
na iyong pangligtas: at inalalayan ako ng iyong kanan, at pinadakila ako
ng iyong kahinahunan.

<span id="an_18:36">18:36</span> Iyong pinalaki ang aking mga hakbang sa
ilalim ko, at ang aking mga paa ay hindi nangadulas.

<span id="an_18:37">18:37</span> Aking hahabulin ang aking mga kaaway,
at aabutan ko sila: hindi man ako babalik hanggang sa sila'y malipol.

<span id="an_18:38">18:38</span> Aking sasaktan sila, na anopa't sila'y
huwag makatayo: sila'y mangalulugmok sa ilalim ng aking mga paa.

<span id="an_18:39">18:39</span> Sapagka't iyong binigkisan ako ng
kalakasan sa pagbabaka: iyong pinasuko sa akin yaong nagsisibangon laban
sa akin.

<span id="an_18:40">18:40</span> Iyo rin namang pinatatalikod sa akin
ang aking mga kaaway, upang aking maihiwalay silang nangagtatanim sa
akin.

<span id="an_18:41">18:41</span> Sila'y nagsihiyaw, nguni't walang
magligtas: pati sa Panginoon, nguni't hindi niya sinagot sila.

<span id="an_18:42">18:42</span> Nang magkagayo'y aking dinurog sila na
gaya ng alabok sa harap ng hangin: aking inihagis sila na gaya ng putik
sa mga lansangan.

<span id="an_18:43">18:43</span> Iniligtas mo ako sa mga pakikipagtalo
sa bayan; iyong ginawa ako na pangulo ng mga bansa: isang bayan na hindi
ko nakilala ay maglilingkod sa akin.

<span id="an_18:44">18:44</span> Pagkarinig nila sa akin ay tatalimahin
nila ako; ang mga taga ibang lupa ay magsisisuko sa akin.

<span id="an_18:45">18:45</span> Ang mga taga ibang lupa ay
manganghihiluka, at sila'y magsisilabas na nanganginginig mula sa
kanilang mga taguang dako.

<span id="an_18:46">18:46</span> Mabuhay nawa ang Panginoon at maging
mapalad nawa ang aking malaking bato; at dakilain ang Dios ng aking
kaligtasan:

<span id="an_18:47">18:47</span> Sa makatuwid baga'y ang Dios na
ipinanghihiganti ako, at nagpapasuko ng mga bayan sa akin.

<span id="an_18:48">18:48</span> Kaniyang inililigtas ako sa aking mga
kaaway: Oo, itinataas mo ako sa nagsisibangon laban sa akin: iyong
inililigtas ako sa mangdadahas na tao.

<span id="an_18:49">18:49</span> Kaya't ako'y magpapasalamat sa iyo, Oh
Panginoon, sa gitna ng mga bansa, at aawit ako ng mga pagpupuri sa iyong
pangalan.

<span id="an_18:50">18:50</span> Dakilang kaligtasan ay ibinibigay niya
sa kaniyang hari; at nagpapakita ng kagandahang-loob sa kaniyang
pinahiran ng langis. Kay David at sa kaniyang binhi magpakailan man.

<span id="an_19:1">19:1</span> Ang kalangitan ay nagpapahayag ng
kaluwalhatian ng Dios; at ipinakikilala ng kalawakan ang gawa ng
kaniyang kamay.

<span id="an_19:2">19:2</span> Sa araw-araw ay nagbabadya ng pananalita,
at sa gabi-gabi ay nagpapakilala ng kaalaman.

<span id="an_19:3">19:3</span> Walang pananalita o wika man; ang
kanilang tinig ay hindi marinig.

<span id="an_19:4">19:4</span> Ang kanilang pangungusap ay lumaganap sa
buong lupa, at ang kanilang mga salita ay hanggang sa wakas ng
sanglibutan. Sa kanila inilagay niya ang tabernakulo na ukol sa araw,

<span id="an_19:5">19:5</span> Na gaya ng kasintahang lalake na
lumalabas mula sa kaniyang silid. At nagagalak na gaya ng malakas na tao
na tatakbo ng kaniyang takbo.

<span id="an_19:6">19:6</span> Ang kaniyang labasan ay mula sa wakas ng
mga langit, at ang kaniyang ligid ay sa mga wakas niyaon: at walang
bagay na nakukubli sa pagiinit niyaon.

<span id="an_19:7">19:7</span> Ang kautusan ng Panginoon ay sakdal, na
nagsasauli ng kaluluwa: ang patotoo ng Panginoon ay tunay, na
nagpapapantas sa hangal.

<span id="an_19:8">19:8</span> Ang mga tuntunin ng Panginoon ay matuwid,
na nagpapagalak sa puso: ang utos ng Panginoon ay dalisay, na
nagpapaliwanag ng mga mata.

<span id="an_19:9">19:9</span> Ang takot sa Panginoon ay malinis, na
nananatili magpakailan man: ang mga kahatulan ng Panginoon ay
katotohanan, at lubos na matuwid.

<span id="an_19:10">19:10</span> Mga pinipitang higit kay sa ginto, oo,
higit kay sa maraming dalisay na ginto: lalong mainam kay sa pulot, at
sa pulot-pukyutan.

<span id="an_19:11">19:11</span> Higit dito'y sa pamamagitan ng mga
iyo'y mapagpapaunahan ang iyong lingkod: sa pagiingat ng mga yaon ay may
dakilang ganting-pala.

<span id="an_19:12">19:12</span> Sinong makasisiyasat ng kaniyang mga
kamalian? Paliwanagan mo ako sa mga kubling kamalian.

<span id="an_19:13">19:13</span> Italikod mo rin ang iyong lingkod sa
mga kapalaluang sala: huwag mong papagtaglayin ang mga yaon ng
kapangyarihan sa akin: kung magkagayo'y magiging matuwid ako, at
magiging malinis ako sa malaking pagsalangsang.

<span id="an_19:14">19:14</span> Maging kalugodlugod nawa ang mga salita
ng aking bibig, at ang pagbubulay ng aking puso sa iyong paningin, Oh
Panginoon, na aking malaking bato, at aking manunubos.

<span id="an_20:1">20:1</span> Ang Panginoon ay sumasagot sa iyo sa araw
ng kabagabagan; itaas ka sa mataas ng pangalan ng Dios ni Jacob;

<span id="an_20:2">20:2</span> Saklolohan ka mula sa santuario, at
palakasin ka mula sa Sion;

<span id="an_20:3">20:3</span> Alalahanin nawa ang lahat ng iyong mga
handog, at tanggapin niya ang iyong mga haing sinunog; (Selah)

<span id="an_20:4">20:4</span> Pagkalooban ka nawa ng nais ng iyong
puso, at tuparin ang lahat ng iyong payo.

<span id="an_20:5">20:5</span> Kami ay magtatagumpay sa iyong
pagliligtas, at sa pangalan ng aming Dios ay aming itataas ang aming mga
watawat: ganapin nawa ng Panginoon ang lahat ng iyong mga hingi.

<span id="an_20:6">20:6</span> Talastas ko ngayon na inililigtas ng
Panginoon ang kaniyang pinahiran ng langis; sasagutin niya siya mula sa
kaniyang banal na langit ng pangligtas na kalakasan ng kaniyang kanang
kamay.

<span id="an_20:7">20:7</span> Ang iba ay tumitiwala sa mga karo, at ang
iba ay sa mga kabayo: nguni't babanggitin namin ang pangalan ng
Panginoon naming Dios.

<span id="an_20:8">20:8</span> Sila'y nangakasubsob at buwal: nguni't
kami ay nakatindig at nakatayo na matuwid.

<span id="an_20:9">20:9</span> Magligtas ka, Panginoon: sagutin nawa
kami ng Hari pagka kami ay nagsisitawag.

<span id="an_21:1">21:1</span> Ang hari ay magagalak sa iyong kalakasan,
Oh Panginoon; at sa iyong pagliligtas gaano kalaki ang ikagagalak niya!

<span id="an_21:2">21:2</span> Ibinigay mo sa kaniya ang nais ng
kaniyang puso, at hindi mo ikinait ang hiling ng kaniyang mga labi.
(Selah)

<span id="an_21:3">21:3</span> Sapagka't iyong sinalubong siya ng mga
kapalaran na kabutihan: iyong pinuputungan ng isang putong na dalisay na
ginto ang kaniyang ulo.

<span id="an_21:4">21:4</span> Siya'y humingi ng buhay sa iyo, iyong
binigyan siya; pati ng kahabaan ng mga kaarawan magpakailan pa man.

<span id="an_21:5">21:5</span> Ang kaniyang kaluwalhatian ay dakila sa
iyong pagliligtas: karangalan at kamahalan ay inilalagay mo sa kaniya.

<span id="an_21:6">21:6</span> Sapagka't ginagawa mo siyang
pinakamapalad magpakailan man: iyong pinasasaya siya ng kagalakan sa
iyong harapan.

<span id="an_21:7">21:7</span> Sapagka't ang hari ay tumitiwala sa
Panginoon, at sa kagandahang-loob ng Kataastaasan ay hindi siya
makikilos.

<span id="an_21:8">21:8</span> Masusumpungan ng iyong kamay ang lahat ng
iyong mga kaaway: masusumpungan ng iyong kanan yaong mga nangagtatanim
sa iyo.

<span id="an_21:9">21:9</span> Iyong gagawin sila na gaya ng mainit na
hurno sa panahon ng iyong galit. Sasakmalin sila ng Panginoon sa
kaniyang poot, at susupukin sila ng apoy.

<span id="an_21:10">21:10</span> Ang kanilang bunga ay iyong lilipulin
mula sa lupa, at ang kanilang binhi ay mula sa gitna ng mga anak ng mga
tao.

<span id="an_21:11">21:11</span> Sapagka't sila'y nagakala ng kasamaan
laban sa iyo: sila'y nagpanukala ng lalang na hindi nila maisasagawa.

<span id="an_21:12">21:12</span> Sapagka't iyong patatalikurin sila,
ikaw ay maghahanda ng iyong mga bagting ng busog laban sa mukha nila.

<span id="an_21:13">21:13</span> Mataas ka, Oh Panginoon, sa iyong
kalakasan: sa gayo'y aming aawitin at pupurihin ang iyong kapangyarihan.

<span id="an_22:1">22:1</span> Dios ko, Dios ko, bakit mo ako
pinabayaan? Bakit ka napaka layo sa pagtulong sa akin, at sa mga salita
ng aking pagangal?

<span id="an_22:2">22:2</span> Oh Dios ko, ako'y humihiyaw sa araw,
nguni't hindi ka sumasagot: at sa gabi, at hindi ako tahimik.

<span id="an_22:3">22:3</span> Nguni't ikaw ay banal, Oh ikaw na
tumatahan sa mga pagpuri ng Israel.

<span id="an_22:4">22:4</span> Ang aming mga magulang ay nagsitiwala sa
iyo: sila'y nagsitiwala, at iyong iniligtas sila.

<span id="an_22:5">22:5</span> Sila'y nagsidaing sa iyo at nangaligtas:
sila'y nagsitiwala sa iyo, at hindi nangapahiya.

<span id="an_22:6">22:6</span> Nguni't ako'y uod at hindi tao; duwahagi
sa mga tao, at hinamak ng bayan.

<span id="an_22:7">22:7</span> Silang lahat na nangakakita sa akin ay
tinatawanang mainam ako: inilalawit nila ang labi, iginagalaw nila ang
ulo, na sinasabi,

<span id="an_22:8">22:8</span> Magpakatiwala ka sa Panginoon; iligtas
niya siya: iligtas niya siya yamang kinaluluguran niya siya:

<span id="an_22:9">22:9</span> Nguni't ikaw ang naglabas sa akin sa
bahay-bata: Pinatiwala mo ako nang ako'y nasa mga suso ng aking ina.

<span id="an_22:10">22:10</span> Ako'y nahagis sa iyo mula sa
bahay-bata: ikaw ay aking Dios mulang dalhin ako sa tiyan ng aking ina.

<span id="an_22:11">22:11</span> Huwag mo akong layuan; sapagka't
kabagabagan ay malapit; sapagka't walang tumulong.

<span id="an_22:12">22:12</span> Niligid ako ng maraming toro; mga
malakas na toro ng Basan ay kumulong sa akin.

<span id="an_22:13">22:13</span> Sila'y magbubuka sa akin ng kanilang
bibig, na gaya ng sumasakmal at umuungal na leon.

<span id="an_22:14">22:14</span> Ako'y nabuhos na parang tubig, at lahat
ng aking mga buto ay nangapapalinsad: ang aking puso ay parang pagkit;
natutunaw ito sa loob ko.

<span id="an_22:15">22:15</span> Ang aking kalakasan ay natuyo na parang
bibinga; at ang aking dila ay dumidikit sa aking ngalangala; at dinala
mo ako sa alabok ng kamatayan.

<span id="an_22:16">22:16</span> Sapagka't niligid ako ng mga aso:
kinulong ako ng pulutong ng mga manggagawa ng masama; binutasan nila ang
aking mga kamay at ang aking mga paa.

<span id="an_22:17">22:17</span> Aking maisasaysay ang lahat ng aking
mga buto; kanilang minamasdan, at pinapansin ako:

<span id="an_22:18">22:18</span> Hinapak nila ang aking mga kasuutan sa
gitna nila, at kanilang pinagsapalaran ang aking kasuutan.

<span id="an_22:19">22:19</span> Nguni't huwag kang lumayo, Oh
Panginoon: Oh ikaw na aking saklolo, magmadali kang tulungan mo ako.

<span id="an_22:20">22:20</span> Iligtas mo ang aking kaluluwa sa tabak;
ang aking minamahal sa kapangyarihan ng aso.

<span id="an_22:21">22:21</span> Iligtas mo ako sa bibig ng leon; Oo,
mula sa mga sungay ng torong gubat ay sinagot mo ako.

<span id="an_22:22">22:22</span> Aking ipahahayag ang iyong pangalan sa
aking mga kapatid: sa gitna ng kapulungan ay pupurihin kita.

<span id="an_22:23">22:23</span> Kayong nangatatakot sa Panginoon ay
magsipuri sa kaniya: kayong lahat na binhi ni Jacob ay lumuwalhati sa
kaniya; at magsitayong may takot sa kaniya, kayong lahat na binhi ni
Israel.

<span id="an_22:24">22:24</span> Sapagka't hindi niya hinamak o
pinagtaniman man ang kadalamhatian ng nagdadalamhati; ni ikinubli man
niya ang kaniyang mukha sa kaniya; kundi nang siya'y dumaing sa kaniya,
ay kaniyang dininig.

<span id="an_22:25">22:25</span> Sa iyo nanggagaling ang pagpuri sa akin
sa dakilang kapisanan: aking tutuparin ang aking mga panata sa harap
nila na nangatatakot sa kaniya.

<span id="an_22:26">22:26</span> Ang maamo ay kakain at mabubusog:
kanilang pupurihin ang Panginoon na humanap sa kaniya; mabuhay nawa ang
iyong puso magpakailan man.

<span id="an_22:27">22:27</span> Lahat ng mga wakas ng lupa ay
makakaalaala, at magsisipanumbalik sa Panginoon: at lahat ng mga angkan
ng mga bansa ay magsisisamba sa harap mo.

<span id="an_22:28">22:28</span> Sapagka't ang kaharian ay sa Panginoon:
at siya ang puno sa mga bansa.

<span id="an_22:29">22:29</span> Lahat na matataba sa lupa ay
magsisikain, at magsisisamba: silang lahat na nagsisibaba sa alabok ay
magsisiyukod sa harap niya, sa makatuwid baga'y ang hindi makapagingat
na buhay ng kaniyang kaluluwa.

<span id="an_22:30">22:30</span> Isang binhi ay maglilingkod sa kaniya,
sasaysayin ang Panginoon sa susunod na salin ng lahi,

<span id="an_22:31">22:31</span> Sila'y magsisiparoon at mangaghahayag
ng kaniyang katuwiran, sa bayan na ipanganganak ay ibabalita, yaong
kaniyang ginawa.

<span id="an_23:1">23:1</span> Ang Panginoon ay aking pastor; hindi ako
mangangailangan.

<span id="an_23:2">23:2</span> Kaniyang pinahihiga ako sa sariwang
pastulan: pinapatnubayan niya ako sa siping ng mga tubig na pahingahan,

<span id="an_23:3">23:3</span> Kaniyang pinapananauli ang aking
kaluluwa: pinapatnubayan niya ako sa mga landas ng katuwiran alangalang
sa kaniyang pangalan.

<span id="an_23:4">23:4</span> Oo, bagaman ako'y lumalakad sa libis ng
lilim ng kamatayan, wala akong katatakutang kasamaan; sapagka't ikaw ay
sumasa akin: ang iyong pamalo at ang iyong tungkod, ay nagsisialiw sa
akin.

<span id="an_23:5">23:5</span> Iyong pinaghahandaan ako ng dulang sa
harap ko sa harapan ng aking mga kaaway: iyong pinahiran ang aking ulo
ng langis; ang aking saro ay inaapawan.

<span id="an_23:6">23:6</span> Tunay na ang kabutihan at kaawaan ay
susunod sa akin sa lahat ng mga kaarawan ng aking buhay: at ako'y
tatahan sa bahay ng Panginoon magpakailan man.

<span id="an_24:1">24:1</span> Ang lupa ay sa Panginoon at ang buong
narito; ang sanglibutan, at silang nagsisitahan dito.

<span id="an_24:2">24:2</span> Sapagka't itinatag niya sa ibabaw ng mga
dagat, at itinatayo sa ibabaw ng mga baha.

<span id="an_24:3">24:3</span> Sinong aahon sa bundok ng Panginoon? At
sinong tatayo sa kaniyang dakong banal?

<span id="an_24:4">24:4</span> Siyang may malinis na mga kamay at may
dalisay na puso; na hindi nagmataas ang kaniyang kaluluwa sa walang
kabuluhan, at hindi sumumpa na may kabulaanan.

<span id="an_24:5">24:5</span> Siya'y tatanggap ng pagpapala sa
Panginoon, at ng katuwiran sa Dios ng kaniyang kaligtasan.

<span id="an_24:6">24:6</span> Ito ang lahi ng mga nagsisihanap sa
kaniya, na nagsisihanap ng iyong mukha, sa makatuwid baga'y Jacob.
(Selah)

<span id="an_24:7">24:7</span> Itaas ninyo ang inyong mga ulo, Oh kayong
mga pintuang-bayan; at kayo'y mangataas, kayong mga walang hanggang
pintuan: at ang hari ng kaluwalhatian ay papasok.

<span id="an_24:8">24:8</span> Sino ang Hari ng kaluwalhatian? Ang
Panginoong malakas at makapangyarihan, ang Panginoong makapangyarihan sa
pagbabaka.

<span id="an_24:9">24:9</span> Itaas ninyo ang inyong mga ulo, Oh kayong
mga pintuang-bayan; Oo, magsitaas kayo, kayong mga walang hanggang
pintuan: at ang hari ng kaluwalhatian ay papasok.

<span id="an_24:10">24:10</span> Sino itong Hari ng kaluwalhatian? Ang
Panginoon ng mga hukbo, siya ang Hari ng kaluwalhatian. (Selah)

<span id="an_25:1">25:1</span> Sa iyo, Oh Panginoon, iginagawad ko ang
aking kaluluwa.

<span id="an_25:2">25:2</span> Oh Dios ko sa iyo'y tumiwala ako, huwag
nawa akong mapahiya; huwag nawang magtagumpay sa akin ang aking mga
kaaway.

<span id="an_25:3">25:3</span> Oo, walang naghihintay sa iyo na
mapapahiya; sila'y mangapapahiya na nagsisigawa ng karayaan ng walang
kadahilanan,

<span id="an_25:4">25:4</span> Ituro mo sa akin ang iyong mga daan, Oh
Panginoon; ituro mo sa akin ang iyong mga landas.

<span id="an_25:5">25:5</span> Patnubayan mo ako sa iyong katotohanan,
at ituro mo sa akin; sapagka't ikaw ay Dios ng aking kaligtasan; sa
iyo'y naghihintay ako buong araw.

<span id="an_25:6">25:6</span> Iyong alalahanin, Oh Panginoon, ang iyong
malumanay na mga kaawaan, at ang iyong mga kagandahang-loob; sapagka't
magpakailan man mula ng una.

<span id="an_25:7">25:7</span> Huwag mong alalahanin ang mga kasalanan
ng aking kabataan, ni ang aking mga pagsalangsang: ayon sa iyong
kagandahang-loob ay alalahanin mo ako, dahil sa iyong kabutihan, Oh
Panginoon.

<span id="an_25:8">25:8</span> Mabuti at matuwid ang Panginoon: kaya't
tuturuan niya ang mga makasalanan sa daan.

<span id="an_25:9">25:9</span> Ang maamo ay papatnubayan niya sa
kahatulan: at ituturo niya sa maamo ang daan niya.

<span id="an_25:10">25:10</span> Lahat na landas ng Panginoon ay
kagandahang-loob at katotohanan sa mga gayon na nangagiingat ng kaniyang
tipan at kaniyang mga patotoo.

<span id="an_25:11">25:11</span> Dahil sa iyong pangalan, Oh Panginoon,
iyong ipatawad ang aking kasamaan, sapagka't malaki.

<span id="an_25:12">25:12</span> Anong tao siya na natatakot sa
Panginoon? Siya ang tuturuan niya ng daan na kaniyang pipiliin.

<span id="an_25:13">25:13</span> Ang kaniyang kaluluwa ay tatahan sa
kaginhawahan; at mamanahin ng kaniyang binhi ang lupain.

<span id="an_25:14">25:14</span> Ang pakikipagibigan ng Panginoon ay
nasa nangatatakot sa kaniya; at ipakikilala niya sa kanila ang kaniyang
tipan.

<span id="an_25:15">25:15</span> Ang aking mga mata ay palaging na sa
Panginoon; sapagka't huhugutin niya ang aking mga paa sa silo.

<span id="an_25:16">25:16</span> Panumbalikan mo ako, at maawa ka sa
akin; sapagka't ako'y nag-iisa at nagdadalamhati.

<span id="an_25:17">25:17</span> Ang kabagabagan ng aking puso ay
lumaki: Oh hanguin mo ako sa aking kapanglawan.

<span id="an_25:18">25:18</span> Gunitain mo ang aking pagkapighati at
aking damdam; at ipatawad mo ang lahat kong mga kasalanan.

<span id="an_25:19">25:19</span> Masdan mo ang aking mga kaaway,
sapagka't sila'y marami; at pinagtataniman nila ako ng mabagsik na
pagkagalit.

<span id="an_25:20">25:20</span> Oh ingatan mo ang aking kaluluwa, at
iyong iligtas ako: huwag nawa akong mapahiya, sapagka't nanganganlong
ako sa iyo.

<span id="an_25:21">25:21</span> Magingat sa akin ang pagtatapat at
katuwiran, sapagka't hinihintay kita.

<span id="an_25:22">25:22</span> Tubusin mo ang Israel, Oh Dios, mula sa
lahat na kaniyang kabagabagan.

<span id="an_26:1">26:1</span> Iyong hatulan ako Oh Panginoon, sapagka't
ako'y lumakad sa aking pagtatapat: ako naman ay tumiwala sa Panginoon,
na walang bulay-bulay.

<span id="an_26:2">26:2</span> Siyasatin mo ako, Oh Panginoon, at iyong
subukin ako; subukin mo ang aking puso at ang aking isip.

<span id="an_26:3">26:3</span> Sapagka't ang iyong kagandahang-loob ay
nasa harap ng aking mga mata: at ako'y lumakad sa iyong katotohanan.

<span id="an_26:4">26:4</span> Hindi ako naupo na kasama ng mga walang
kabuluhang tao; ni papasok man ako na kasama ng mga mapagpakunwari.

<span id="an_26:5">26:5</span> Aking pinagtataniman ang kapisanan ng mga
manggagawa ng kasamaan, at hindi ako uupo na kaumpok ng masama.

<span id="an_26:6">26:6</span> Aking huhugasan ang aking mga kamay sa
pagkawalang sala; sa gayo'y aking lilibirin ang iyong dambana, Oh
Panginoon:

<span id="an_26:7">26:7</span> Upang aking maiparinig ang tinig ng
pagpapasalamat, at maisaysay ang lahat na iyong kagilagilalas na gawa.

<span id="an_26:8">26:8</span> Panginoon, aking iniibig ang tahanan ng
iyong bahay, at ang dako na tinatahanan ng iyong kaluwalhatian.

<span id="an_26:9">26:9</span> Huwag mong isama ang aking kaluluwa sa
mga makasalanan, ni ang aking buhay man sa mga mabagsik na tao:

<span id="an_26:10">26:10</span> Na ang mga kamay ay kinaroroonan ng
kasamaan, at ang kanilang kanan ay puno ng mga suhol.

<span id="an_26:11">26:11</span> Nguni't tungkol sa akin ay lalakad ako
sa aking pagtatapat: iyong tubusin ako, at mahabag ka sa akin.

<span id="an_26:12">26:12</span> Ang aking paa ay nakatayo sa isang
panatag na dako: sa mga kapisanan ay pupurihin ko ang Panginoon.

<span id="an_27:1">27:1</span> Ang Panginoon ay aking liwanag, at aking
kaligtasan: kanino ako matatakot? Ang Panginoon, ay katibayan ng aking
buhay; kanino ako masisindak?

<span id="an_27:2">27:2</span> Nang dumating sa akin ang mga manggagawa
ng kasamaan upang kanin ang aking laman, ang aking mga kaaway at aking
mga kaalit, sila'y nangatisod at nangarapa.

<span id="an_27:3">27:3</span> Bagaman ang isang hukbo ay humantong
laban sa akin, hindi matatakot ang aking puso: bagaman magbangon ang
pagdidigma laban sa akin, gayon ma'y titiwala rin ako.

<span id="an_27:4">27:4</span> Isang bagay ang hiningi ko sa Panginoon,
na aking hahanapin; na ako'y makatahan sa bahay ng Panginoon, lahat ng
mga kaarawan ng aking buhay, upang malasin ang kagandahan ng Panginoon,
at magusisa sa kaniyang templo.

<span id="an_27:5">27:5</span> Sapagka't sa kaarawan ng kabagabagan ay
iingatan niya ako na lihim sa kaniyang kulandong: sa kublihan ng
kaniyang tabernakulo ay ikukubli niya ako; Kaniyang itataas ako sa
ibabaw ng isang malaking bato.

<span id="an_27:6">27:6</span> At ngayo'y matataas ang aking ulo sa
aking mga kaaway sa palibot ko; at ako'y maghahandog sa kaniyang
tabernakulo ng mga hain ng kagalakan; ako'y aawit, oo, ako'y aawit ng
mga pagpuri sa Panginoon.

<span id="an_27:7">27:7</span> Dinggin mo, Oh Panginoon, pagka ako'y
sumisigaw ng aking tinig: maawa ka rin sa akin, at sagutin mo ako.

<span id="an_27:8">27:8</span> Nang iyong sabihin, hanapin ninyo ang
aking mukha; ang aking puso ay nagsabi sa iyo, ang iyong mukha,
Panginoon, ay hahanapin ko.

<span id="an_27:9">27:9</span> Huwag mong ikubli ang iyong mukha sa
akin; huwag mong ihiwalay ang iyong lingkod ng dahil sa galit: ikaw ay
naging aking saklolo; huwag mo akong itakuwil, o pabayaan man, Oh Dios
ng aking kaligtasan.

<span id="an_27:10">27:10</span> Bagaman pabayaan ako ng aking ama at ng
aking ina, gayon ma'y dadamputin ako ng Panginoon.

<span id="an_27:11">27:11</span> Ituro mo sa akin ang iyong daan, Oh
Panginoon: at patnubayan mo ako sa patag na landas, dahil sa aking mga
kaaway.

<span id="an_27:12">27:12</span> Huwag mo akong ibigay sa kalooban ng
aking mga kaaway: sapagka't mga sinungaling na saksi ay nagsibangon
laban sa akin, at ang nagsisihinga ng kabagsikan.

<span id="an_27:13">27:13</span> Ako sana'y nanglupaypay kundi ko
pinaniwalaang makita ang kabutihan ng Panginoon. Sa lupain ng may buhay.

<span id="an_27:14">27:14</span> Magantay ka sa Panginoon: ikaw ay
magpakalakas, at magdalang tapang ang iyong puso; Oo, umasa ka sa
Panginoon.

<span id="an_28:1">28:1</span> Sa iyo, Oh Panginoon, tatawag ako; bato
ko, huwag kang magpakabingi sa akin: baka kung ikaw ay tumahimik sa
akin, ako'y maging gaya nila na bumaba sa hukay.

<span id="an_28:2">28:2</span> Dinggin mo ang tinig ng aking mga
pananaing, pagka ako'y dumadaing sa iyo, pagka aking iginagawad ang
aking mga kamay sa dako ng banal na sanggunian sa iyo.

<span id="an_28:3">28:3</span> Huwag mo akong agawin na kasama ng mga
masama, at ng mga manggagawa ng kasamaan; na nangagsasalita ng
kapayapaan sa kanilang mga kapuwa, Nguni't kasamaan ay nasa kanilang mga
puso.

<span id="an_28:4">28:4</span> Bigyan mo sila ng ayon sa kanilang gawa,
at ng ayon sa kasamaan ng kanilang mga gawain: gantihin mo sila ng ayon
sa kilos ng kanilang mga kamay. Bayaran mo sila ng ukol sa kanila,

<span id="an_28:5">28:5</span> Sapagka't ayaw nilang pakundanganan ang
mga gawa ng Panginoon, ni ang kilos man ng kaniyang mga kamay, kaniyang
ibabagsak sila, at hindi sila itatayo.

<span id="an_28:6">28:6</span> Purihin ang Panginoon, sapagka't dininig
niya ang tinig ng aking mga pananaing.

<span id="an_28:7">28:7</span> Ang Panginoon ay aking kalakasan at aking
kalasag; ang aking puso ay tumiwala sa kaniya, at ako'y nasaklolohan:
kaya't ang aking puso ay nagagalak na mainam; at aking pupurihin siya ng
aking awit.

<span id="an_28:8">28:8</span> Ang Panginoon ay kanilang kalakasan, at
siya'y kuta ng kaligtasan sa kaniyang pinahiran ng langis.

<span id="an_28:9">28:9</span> Iligtas mo ang iyong bayan, at pagpalain
mo ang iyong pamana: naging pastor ka rin naman nila, at alalayan mo
sila magpakailan man.

<span id="an_29:1">29:1</span> Mangagbigay kayo sa Panginoon, Oh kayong
mga anak ng makapangyarihan, mangagbigay kayo sa Panginoon ng
kaluwalhatian at kalakasan.

<span id="an_29:2">29:2</span> Ibigay ninyo sa Panginoon ang
kaluwalhatiang marapat sa kaniyang pangalan: inyong sambahin ang
Panginoon sa kagandahan ng kabanalan.

<span id="an_29:3">29:3</span> Ang tinig ng Panginoon ay nasa ibabaw ng
tubig: ang Dios ng kaluwalhatian ay kumukulog, sa makatuwid baga'y ang
Panginoon sa ibabaw ng maraming tubig.

<span id="an_29:4">29:4</span> Ang tinig ng Panginoon ay
makapangyarihan; ang tinig ng Panginoon ay puspos ng kamahalan.

<span id="an_29:5">29:5</span> Ang tinig ng Panginoon ay bumabali ng mga
cedro; Oo, pinagpuputolputol ng Panginoon ang mga cedro ng Libano.

<span id="an_29:6">29:6</span> Kaniya namang pinalulukso na gaya ng
guya: ang Libano at Sirion na gaya ng mailap na guyang baka.

<span id="an_29:7">29:7</span> Humahawi ng liyab ng apoy ang tinig ng
Panginoon.

<span id="an_29:8">29:8</span> Niyayanig ng tinig ng Panginoon ang
ilang: niyayanig ng Panginoon ang ilang ng Kades.

<span id="an_29:9">29:9</span> Pinapanganganak ng tinig ng Panginoon ang
mga usa, at hinuhubdan ang mga gubat: at sa kaniyang templo ay nagsasabi
ang bawa't bagay: kaluwalhatian.

<span id="an_29:10">29:10</span> Ang Panginoon ay naupo sa baha na
parang Hari; Oo, ang Panginoon ay nauupong parang Hari magpakailan man.

<span id="an_29:11">29:11</span> Ang Panginoon ay magbibigay ng
kalakasan sa kaniyang bayan; pagpapalain ng Panginoon ang kaniyang bayan
ng kapayapaan.

<span id="an_30:1">30:1</span> Dadakilain kita, Oh Panginoon; sapagka't
itinindig mo ako, at hindi mo pinagalak sa akin ang aking mga kaaway.

<span id="an_30:2">30:2</span> Oh Panginoon kong Dios, dumaing ako sa
iyo, at ako'y pinagaling mo.

<span id="an_30:3">30:3</span> Oh Panginoon, iyong isinampa ang aking
kaluluwa mula sa Sheol: iyong iningatan akong buhay, upang huwag akong
bumaba sa hukay.

<span id="an_30:4">30:4</span> Magsiawit kayo ng pagpuri sa Panginoon,
Oh kayong mga banal niya, at mangagpasalamat kayo sa kaniyang banal na
pangalan.

<span id="an_30:5">30:5</span> Sapagka't ang kaniyang galit ay sangdali
lamang; ang kaniyang paglingap ay habang buhay: pagiyak ay magtatagal ng
magdamag, nguni't kagalakan ay dumarating sa kinaumagahan.

<span id="an_30:6">30:6</span> Tungkol sa akin, sinabi ko sa aking
kaginhawahan: hindi ako makikilos kailan man.

<span id="an_30:7">30:7</span> Ikaw, Panginoon, sa iyong paglingap ay
pinatayo mong matibay ang aking bundok: iyong ikinubli ang iyong mukha;
ako'y nabagabag.

<span id="an_30:8">30:8</span> Ako'y dumaing sa iyo, Oh Panginoon; at sa
Panginoon ay gumawa ako ng pamanhik:

<span id="an_30:9">30:9</span> Anong pakinabang magkakaroon sa aking
dugo, pagka ako'y mababa sa hukay? Pupuri ba sa iyo ang alabok?
magsasaysay ba ito ng iyong katotohanan?

<span id="an_30:10">30:10</span> Iyong dinggin, Oh Panginoon, at maawa
ka sa akin: Panginoon, maging saklolo nawa kita.

<span id="an_30:11">30:11</span> Iyong pinapaging sayaw sa akin ang
aking tangis; iyong kinalag ang aking kayong magaspang, at binigkisan mo
ako ng kasayahan:

<span id="an_30:12">30:12</span> Upang ang pagluwalhati ko ay umawit na
pagpupuri sa iyo at huwag maging tahimik: Oh Panginoon kong Dios, ako'y
magpapasalamat sa iyo magpakailan man.

<span id="an_31:1">31:1</span> Sa iyo, Oh Panginoon, nanganganlong ako;
huwag akong mapahiya kailan man; palayain mo ako sa iyong katuwiran.

<span id="an_31:2">31:2</span> Ikiling mo ang iyong pakinig sa akin;
iligtas mo akong madali: maging matibay na kanlungan ka nawa sa akin,
bahay na sanggalangan upang iligtas ako.

<span id="an_31:3">31:3</span> Sapagka't ikaw ang aking malaking bato,
at aking kuta; alangalang nga sa iyong pangalan ay pangunahan mo ako, at
patnubayan mo ako.

<span id="an_31:4">31:4</span> Hugutin mo ako sa silo na kanilang
inilagay na lihim ukol sa akin; sapagka't ikaw ang aking katibayan.

<span id="an_31:5">31:5</span> Sa iyong kamay ay inihabilin ko ang aking
diwa; iyong tinubos ako, Oh Panginoon, ikaw na Dios ng katotohanan.

<span id="an_31:6">31:6</span> Aking pinagtataniman ang nangagmamasid ng
mga walang kabuluhang karayaan: nguni't tumitiwala ako sa Panginoon.

<span id="an_31:7">31:7</span> Ako'y matutuwa at magagalak sa iyong
kagandahang-loob: sapagka't iyong nakita ang aking kadalamhatian: iyong
nakilala ang aking kaluluwa sa mga kasakunaan:

<span id="an_31:8">31:8</span> At hindi mo kinulong sa kamay ng kaaway;
iyong inilagay ang aking mga paa sa maluwag na dako.

<span id="an_31:9">31:9</span> Maawa ka sa akin, Oh Panginoon, sapagka't
ako'y nasa kahirapan: ang aking mata ay namumugto sa kapanglawan, oo,
ang aking kaluluwa, at aking katawan.

<span id="an_31:10">31:10</span> Sapagka't ang aking buhay ay napupugnaw
sa kapanglawan, at ang aking mga taon ay sa pagbubuntong hininga: ang
aking lakas ay nanglulupaypay dahil sa aking kasamaan, at ang aking mga
buto ay nangangatog.

<span id="an_31:11">31:11</span> Dahil sa lahat ng aking mga kaaway ay
naging kaduwahagihan ako, Oo, lubha nga sa aking mga kapuwa, at takot sa
aking mga kakilala: silang nangakakita sa akin sa labas ay tinakasan
ako.

<span id="an_31:12">31:12</span> Ako'y nilimot sa pagiisip na parang
patay na tao: Ako'y parang basag na sisidlan.

<span id="an_31:13">31:13</span> Sapagka't aking narinig ang paninirang
puri ng marami, kakilabutan sa bawa't dako. Samantalang sila'y
nagsasangguniang magkakasama laban sa akin, kanilang pinagsisikapang
alisin ang aking buhay.

<span id="an_31:14">31:14</span> Nguni't tumiwala ako sa iyo, Oh
Panginoon: aking sinabi: Ikaw ay aking Dios.

<span id="an_31:15">31:15</span> Ang aking mga kapanahunan ay nasa iyong
kamay: iligtas mo ako sa kamay ng aking mga kaaway, at sa mga
nagsisiusig sa akin.

<span id="an_31:16">31:16</span> Iyong pasilangin ang iyong mukha sa
iyong lingkod: iligtas mo ako ng iyong kagandahang-loob.

<span id="an_31:17">31:17</span> Huwag nawa akong mapahiya, Oh
Panginoon; sapagka't ako'y tumawag sa iyo: mapahiya nawa ang masama,
magsitahimik nawa sila sa Sheol.

<span id="an_31:18">31:18</span> Matahimik nawa ang mga sinungaling na
labi; na nangagsasalita laban sa matuwid ng kalasuwaan, ng kapalaluan at
paghamak.

<span id="an_31:19">31:19</span> Oh pagkadakila ng iyong kabutihan, na
iyong iningatan para sa kanila na nangatatakot sa iyo, na iyong ginawa
sa kanila na nagsisipagkanlong sa iyo, sa harap ng mga anak ng mga tao!

<span id="an_31:20">31:20</span> Sa lihim ng iyong harapan ay iyong
ikukubli sila sa mga banta ng mga tao: iyong iingatan silang lihim sa
kulandong mula sa mga talas ng mga dila.

<span id="an_31:21">31:21</span> Purihin ang Panginoon: sapagka't
ipinakilala niya sa akin ang kaniyang kagilagilalas na kagandahang-loob
sa isang matibay na bayan.

<span id="an_31:22">31:22</span> Tungkol sa akin, sinabi ko sa aking
pagmamadali, nahiwalay ako sa harap ng iyong mga mata: gayon ma'y
dininig mo ang tinig ng aking mga pamanhik, nang ako'y dumaing sa iyo.

<span id="an_31:23">31:23</span> Oh ibigin ninyo ang Panginoon, ninyong
lahat na mga banal niya: pinalalagi ng Panginoon ang tapat, at
pinanghihigantihang lubos ang manggagawang palalo.

<span id="an_31:24">31:24</span> Kayo'y mangagpakalakas, at mangagdalang
tapang ang inyong puso, kayong lahat na nagsisiasa sa Panginoon.

<span id="an_32:1">32:1</span> Mapalad siyang pinatawad ng
pagsalangsang, na tinakpan ang kasalanan.

<span id="an_32:2">32:2</span> Mapalad ang tao na hindi paratangan ng
kasamaan ng Panginoon, at walang pagdaraya ang diwa niya.

<span id="an_32:3">32:3</span> Nang ako'y tumahimik, ay nanglumo ang
aking mga buto dahil sa aking pagangal buong araw.

<span id="an_32:4">32:4</span> Sapagka't araw at gabi ay mabigat sa akin
ang iyong kamay: ang aking lamig ng katawan ay naging katuyuan ng
taginit. (Selah)

<span id="an_32:5">32:5</span> Aking kinilala ang aking kasalanan sa
iyo, at ang aking kasamaan ay hindi ko ikinubli: aking sinabi, aking
ipahahayag ang aking pagsalangsang sa Panginoon; at iyong ipinatawad ang
kasamaan ng aking kasalanan.

<span id="an_32:6">32:6</span> Dahil dito'y dalanginan ka nawa ng bawa't
isa na banal sa panahong masusumpungan ka: tunay na pagka ang mga
malaking tubig ay nagsisiapaw ay hindi aabutan nila siya.

<span id="an_32:7">32:7</span> Ikaw ay aking kublihang dako; iyong
iingatan ako sa kabagabagan; iyong kukulungin ako sa palibot ng mga awit
ng kaligtasan. (Selah)

<span id="an_32:8">32:8</span> Aking ipaaalam sa iyo at ituturo sa iyo
ang daan na iyong lalakaran: papayuhan kita na ang aking mga mata, ay
nakatitig sa iyo.

<span id="an_32:9">32:9</span> Huwag nawa kayong maging gaya ng kabayo,
o gaya ng mula na walang unawa: na marapat igayak ng busal at ng
paningkaw upang ipangpigil sa kanila, na kung dili'y hindi sila
magsisilapit sa iyo.

<span id="an_32:10">32:10</span> Maraming kapanglawan ay sasapit sa
masama: nguni't siyang tumitiwala sa Panginoon, kagandahang-loob ang
liligid sa kaniya sa palibot.

<span id="an_32:11">32:11</span> Kayo'y mangatuwa sa Panginoon, at
mangagalak kayo, kayong mga matuwid: at magsihiyaw kayo ng dahil sa
kagalakan kayong lahat na matuwid sa puso.

<span id="an_33:1">33:1</span> Mangagalak kayo sa Panginoon, Oh kayong
mga matuwid: pagpuri ay maganda sa ganang matuwid.

<span id="an_33:2">33:2</span> Kayo'y mangagpasalamat sa Panginoon na
may alpa: magsiawit kayo ng mga pagpuri sa kaniya na may salterio na
sangpung kuerdas.

<span id="an_33:3">33:3</span> Magsiawit kayo sa kaniya ng bagong awit;
magsitugtog kayong matalino na may malaking ingay.

<span id="an_33:4">33:4</span> Sapagka't ang salita ng Panginoon ay
matuwid; at lahat niyang gawa ay ginawa sa pagtatapat.

<span id="an_33:5">33:5</span> Iniibig niya ang katuwiran at kahatulan:
ang lupa ay puno ng kagandahang-loob ng Panginoon.

<span id="an_33:6">33:6</span> Sa pamamagitan ng salita ng Panginoon ay
nayari ang mga langit; at lahat ng natatanaw roon ay sa pamamagitan ng
hinga ng kaniyang bibig.

<span id="an_33:7">33:7</span> Kaniyang pinipisan ang tubig ng dagat na
parang isang bunton: inilalagay niya ang mga kalaliman sa mga kalawakan.

<span id="an_33:8">33:8</span> Matakot nawa ang buong lupa sa Panginoon:
magsitayo nawang may takot ang lahat ng taga sanglibutan sa kaniya.

<span id="an_33:9">33:9</span> Sapagka't siya'y nagsalita, at nangyari;
siya'y nagutos, at tumayong matatag.

<span id="an_33:10">33:10</span> Dinadala ng Panginoon sa wala ang payo
ng mga bansa: kaniyang niwawalang halaga ang mga pagiisip ng mga bayan.

<span id="an_33:11">33:11</span> Ang payo ng Panginoon ay nanganayong
matibay magpakailan man, ang mga pagiisip ng kaniyang puso sa lahat ng
sali't saling lahi.

<span id="an_33:12">33:12</span> Mapalad ang bansa na ang Dios ay ang
Panginoon; ang bayan na kaniyang pinili sa ganang kaniyang sariling
mana.

<span id="an_33:13">33:13</span> Ang Panginoon ay tumitingin mula sa
langit; kaniyang minamasdan ang lahat na anak ng mga tao;

<span id="an_33:14">33:14</span> Mula sa dakong kaniyang tahanan ay
tumitingin siya sa lahat na nangananahan sa lupa;

<span id="an_33:15">33:15</span> Siyang naghuhugis ng mga puso nilang
lahat, na nagmamasid sa lahat nilang mga gawa.

<span id="an_33:16">33:16</span> Walang hari na nakaliligtas sa
pamamagitan ng karamihan ng hukbo: ang makapangyarihang tao ay hindi
naliligtas sa pamamagitan ng malaking kalakasan.

<span id="an_33:17">33:17</span> Ang kabayo ay walang kabuluhang bagay
sa pagliligtas: ni hindi niya iniligtas ang sinoman sa pamamagitan ng
kaniyang malaking kalakasan;

<span id="an_33:18">33:18</span> Narito, ang mata ng Panginoon ay nasa
kanila na nangatatakot sa kaniya, sa kanila na nagsisiasa sa kaniyang
kagandahang-loob;

<span id="an_33:19">33:19</span> Upang iligtas ang kaniyang kaluluwa sa
kamatayan, at upang ingatan silang buhay sa kagutom.

<span id="an_33:20">33:20</span> Hinintay ng aming kaluluwa ang
Panginoon: siya'y aming saklolo at aming kalasag.

<span id="an_33:21">33:21</span> Sapagka't ang aming puso ay magagalak
sa kaniya, sapagka't kami ay nagsitiwala sa kaniyang banal na pangalan.

<span id="an_33:22">33:22</span> Sumaamin nawa ang iyong
kagandahang-loob, Oh Panginoon, ayon sa aming pagasa sa iyo.

<span id="an_34:1">34:1</span> Aking pupurihin ang Panginoon sa buong
panahon: ang pagpuri sa kaniya ay laging sasa aking bibig.

<span id="an_34:2">34:2</span> Ang aking kaluluwa ay maghahambog sa
Panginoon: maririnig ng maamo at masasayahan.

<span id="an_34:3">34:3</span> Oh dakilain ninyo na kasama ko ang
Panginoon, at tayo'y mangagbunyi na magkakasama ng kaniyang pangalan.

<span id="an_34:4">34:4</span> Aking hinanap ang Panginoon, at sinagot
niya ako, at iniligtas niya ako sa lahat ng aking mga katakutan.

<span id="an_34:5">34:5</span> Sila'y nagsitingin sa kaniya, at
nangaliwanagan: at ang kanilang mukha ay hindi malilito kailan man.

<span id="an_34:6">34:6</span> Itong abang tao'y dumaing, at dininig
siya ng Panginoon. At iniligtas siya sa lahat niyang mga kabagabagan.

<span id="an_34:7">34:7</span> Ang anghel ng Panginoon ay humahantong sa
buong palibot ng nangatatakot sa kaniya, at ipinagsasanggalang sila.

<span id="an_34:8">34:8</span> Oh inyong tikman at tingnan ninyo na ang
Panginoon ay mabuti: mapalad ang tao na nanganganlong sa kaniya.

<span id="an_34:9">34:9</span> Oh mangatakot kayo sa Panginoon, kayong
mga banal niya: sapagka't walang kakulangan sa kanila na nangatatakot sa
kaniya.

<span id="an_34:10">34:10</span> Ang mga batang leon ay kinakapos at
nagtitiis ng gutom. Nguni't silang nagsisihanap sa Panginoon ay hindi
kukulangin ng anomang mabuting bagay.

<span id="an_34:11">34:11</span> Magsiparito kayo, kayong mga anak,
dinggin ninyo ako: aking tuturuan kayo ng pagkatakot sa Panginoon.

<span id="an_34:12">34:12</span> Sinong tao ang nagnanasa ng buhay, at
umiibig sa maraming kaarawan upang makakita siya ng mabuti?

<span id="an_34:13">34:13</span> Ingatan mo ang iyong dila mula sa
masama. At ang iyong mga labi sa pagsasalita ng karayaan.

<span id="an_34:14">34:14</span> Lumayo ka sa kasamaan, at gumawa ka ng
mabuti; hanapin mo ang kapayapaan at habulin mo.

<span id="an_34:15">34:15</span> Ang mga mata ng Panginoon ay nakatitig
sa mga matuwid, at ang kaniyang mga pakinig ay nakabukas sa kanilang
daing.

<span id="an_34:16">34:16</span> Ang mukha ng Panginoon ay laban sa
kanila na nagsisigawa ng kasamaan, upang ihiwalay ang alaala sa kanila
sa lupa.

<span id="an_34:17">34:17</span> Ang matuwid ay nagsidaing, at dininig
ng Panginoon, at iniligtas sila sa lahat nilang mga kabagabagan.

<span id="an_34:18">34:18</span> Ang Panginoon ay malapit sa kanila na
may bagbag na puso, at inililigtas ang mga may pagsisising diwa.

<span id="an_34:19">34:19</span> Marami ang kadalamhatian ng matuwid;
nguni't inililigtas ng Panginoon sa lahat.

<span id="an_34:20">34:20</span> Kaniyang iniingatan ang lahat niyang
mga buto: wala isa man sa mga yaon na nababali.

<span id="an_34:21">34:21</span> Papatayin ng kasamaan ang masama: at
silang nangagagalit sa matuwid na tao ay kikilanling may sala.

<span id="an_34:22">34:22</span> Tinutubos ng Panginoon ang kaluluwa ng
kaniyang mga lingkod: at wala sa nagsisipagkanlong sa kaniya ay
kikilanling may sala.

<span id="an_35:1">35:1</span> Awayin mo, Oh Panginoon, silang
nagsisiaway sa akin: lumaban ka sa kanila na nagsisilaban sa akin.

<span id="an_35:2">35:2</span> Humawak ka ng kalasag at ng longki, at
tumayo ka na pinaka tulong sa akin.

<span id="an_35:3">35:3</span> Kumuha ka rin naman ng sibat, at tumigil
ka sa daan laban sa kanila na nagsisihabol sa akin: sabihin mo sa aking
kaluluwa, Ako'y iyong kaligtasan.

<span id="an_35:4">35:4</span> Mangahiya nawa sila, at madala sa
kasiraang puri ang nagsisiusig sa aking kaluluwa: mangapabalik sila, at
mangalito silang nagsisikatha ng aking kapahamakan.

<span id="an_35:5">35:5</span> Maging gaya nawa sila ng ipa sa unahan ng
hangin, at itaboy sila ng anghel ng Panginoon.

<span id="an_35:6">35:6</span> Maging madilim nawa, at madulas ang
kanilang daan, at habulin sila ng anghel ng Panginoon.

<span id="an_35:7">35:7</span> Sapagka't walang kadahilanan ay
ipinagkubli nila ako ng kanilang silo sa hukay, walang kadahilanan ay
nagsihukay sila para sa aking kaluluwa.

<span id="an_35:8">35:8</span> Dumating nawa sa kaniya ng walang anoano
ang pagkapahamak; at hulihin nawa siya ng kaniyang silo na kaniyang
ikinubli: mahulog nawa siya sa ikapapahamak niya.

<span id="an_35:9">35:9</span> At ang aking kaluluwa ay magagalak sa
Panginoon: magagalak na mainam sa kaniyang pagliligtas.

<span id="an_35:10">35:10</span> Lahat ng aking mga buto ay magsasabi,
Panginoon, sino ang gaya mo, na inililigtas ang dukha doon sa totoong
malakas kay sa kaniya, Oo, ang dukha at ang mapagkailangan sa sumasamsam
sa kaniya?

<span id="an_35:11">35:11</span> Mga saksing masasama ay nagsisitayo;
sila'y nangagtatanong sa akin ng mga bagay na di ko nalalaman.

<span id="an_35:12">35:12</span> Iginaganti nila sa akin ay kasamaan sa
mabuti, sa pagpapaulila ng aking kaluluwa.

<span id="an_35:13">35:13</span> Nguni't tungkol sa akin, nang sila'y
may sakit, ang aking suot ay magaspang na kayo: aking pinagdalamhati ang
aking kaluluwa ng pagaayuno; at ang aking dalangin ay nagbabalik sa
aking sariling sinapupunan.

<span id="an_35:14">35:14</span> Ako'y nagasal na tila aking kaibigan o
aking kapatid: ako'y yumuyukong tumatangis na tila iniiyakan ang
kaniyang ina.

<span id="an_35:15">35:15</span> Nguni't pagka ako'y natisod sila'y
nangagagalak, at nagpipisan: ang mga uslak ay nagpipisan laban sa akin,
at hindi ko nalaman;

<span id="an_35:16">35:16</span> Gaya ng mga nanunuyang suwail sa mga
kapistahan, kanilang pinagngangalit sa akin ang kanilang mga ngipin.

<span id="an_35:17">35:17</span> Panginoon, hanggang kailan titingin ka?
Iligtas mo ang aking kaluluwa sa kanilang mga pagsira, ang aking sinta
mula sa mga leon.

<span id="an_35:18">35:18</span> Ako'y magpapasalamat sa iyo sa dakilang
kapisanan: aking pupurihin ka sa gitna ng maraming tao.

<span id="an_35:19">35:19</span> Huwag magalak sa akin na may kamalian
ang aking mga kaaway; ni magkindat man ng mata ang nangagtatanim sa akin
ng walang kadahilanan.

<span id="an_35:20">35:20</span> Sapagka't sila'y hindi nangagsasalita
ng kapayapaan: kundi sila'y nagsisikatha ng mga magdarayang salita laban
sa mga tahimik sa lupain.

<span id="an_35:21">35:21</span> Oo, kanilang ibinuka ng maluwang ang
kanilang bibig laban sa akin; kanilang sinasabi: Aha, aha, nakita ng
aming mata.

<span id="an_35:22">35:22</span> Iyong nakita ito, Oh Panginoon; huwag
kang tumahimik, Oh Panginoon, huwag kang lumayo sa akin.

<span id="an_35:23">35:23</span> Kumilos ka, at ikaw ay gumising upang
gawan ako ng kahatulan, sa aking usap, Dios ko at Panginoon ko.

<span id="an_35:24">35:24</span> Hatulan mo ako, Oh Panginoon kong Dios,
ayon sa iyong katuwiran; at huwag mo silang pagalakin sa akin.

<span id="an_35:25">35:25</span> Huwag silang magsabi sa kanilang
sarili: Aha, nasa namin: huwag silang magsabi: Aming sinakmal siya.

<span id="an_35:26">35:26</span> Mangapahiya nawa sila, at mangalito na
magkakasama ang mga nangagalak sa aking pagkapahamak: manganamit nawa ng
kahihiyan at kasiraang puri ang nangagmamalaki laban sa akin.

<span id="an_35:27">35:27</span> Magsihiyaw nawa ng kagalakan, at
mangasayahan, ang nagsisilingap ng aking katuwiran: Oo, mangagsabi nawa
silang palagi: Dakilain ang Panginoon, na nalulugod sa kaginhawahan ng
kaniyang lingkod.

<span id="an_35:28">35:28</span> At ang aking dila ay mangungusap ng
iyong katuwiran, at ng pagpuri sa iyo sa buong araw.

<span id="an_36:1">36:1</span> Ang pagsalangsang ng masama ay nagsasabi
sa loob ng aking puso: walang takot sa Dios sa harap ng kaniyang mga
mata.

<span id="an_36:2">36:2</span> Sapagka't siya'y nanghihibo ng kaniyang
sariling mga mata, na ang kaniyang kasamaan ay hindi masusumpungan at
pagtataniman.

<span id="an_36:3">36:3</span> Ang mga salita ng kaniyang bibig ay
kasamaan at karayaan: iniwan niya ang pagkapantas at paggawa ng mabuti.

<span id="an_36:4">36:4</span> Siya'y kumakatha ng kasamaan sa kaniyang
higaan; siya'y lumagay sa isang daan na hindi mabuti; hindi niya
kinayayamutan ang kasamaan.

<span id="an_36:5">36:5</span> Ang iyong kagandahang-loob, Oh Panginoon,
ay nasa mga langit: ang iyong pagtatapat ay umaabot hanggang sa langit.

<span id="an_36:6">36:6</span> Ang iyong katuwiran ay gaya ng mga bundok
ng Dios: ang iyong mga kahatulan ay dakilang kalaliman: Oh Panginoon,
iyong iniingatan ang tao at hayop.

<span id="an_36:7">36:7</span> Napaka mahalaga ng iyong
kagandahang-loob, Oh Dios! At ang mga anak ng mga tao ay nanganganlong
sa ilalim ng iyong mga pakpak.

<span id="an_36:8">36:8</span> Sila'y nangabubusog ng sagana ng katabaan
ng iyong bahay; at iyong paiinumin sila sa ilog ng iyong kaluguran.

<span id="an_36:9">36:9</span> Sapagka't nasa iyo ang bukal ng buhay: sa
iyong liwanag makakakita kami ng liwanag.

<span id="an_36:10">36:10</span> Oh, ilagi mo nawa ang iyong
kagandahang-loob sa kanila na nangakakakilala sa iyo: at ang iyong
katuwiran sa matuwid sa puso.

<span id="an_36:11">36:11</span> Huwag nawang dumating laban sa akin ang
paa ng kapalaluan, at huwag nawa akong itaboy ng kamay ng masama.

<span id="an_36:12">36:12</span> Doo'y nangabuwal ang mga manggagawa ng
kasamaan: sila'y nangalugmok at hindi makakatindig.

<span id="an_37:1">37:1</span> Huwag kang mabalisa dahil sa mga
manggagawa ng kasamaan, ni managhili ka man sa kanila na nagsisigawa ng
kalikuan.

<span id="an_37:2">37:2</span> Sapagka't sila'y madaling puputuling gaya
ng damo, at matutuyong gaya ng sariwang damo.

<span id="an_37:3">37:3</span> Tumiwala ka sa Panginoon, at gumawa ka ng
mabuti; tumahan ka sa lupain, at gawin mong kumain sa kaniyang
pagkatapat.

<span id="an_37:4">37:4</span> Magpakaligaya ka naman sa Panginoon; at
bibigyan ka niya ng nasa ng iyong puso.

<span id="an_37:5">37:5</span> Ihabilin mo ang iyong lakad sa Panginoon;
tumiwala ka rin naman sa kaniya, at kaniyang papangyayarihin.

<span id="an_37:6">37:6</span> At kaniyang palalabasing gaya ng liwanag
ang iyong katuwiran, at ang iyong kahatulan ay gaya ng katanghaliang
tapat.

<span id="an_37:7">37:7</span> Ikaw ay magpahinga sa Panginoon, at
maghintay kang may pagtitiis sa kaniya: huwag kang mabalisa ng dahil sa
kaniya na gumiginhawa sa kaniyang lakad, dahil sa lalake na
nagpapangyari ng mga masamang katha.

<span id="an_37:8">37:8</span> Maglikat ka ng pagkagalit, at bayaan mo
ang poot: huwag kang mabalisa, iya'y maghahatid lamang sa paggawa ng
kasamaan.

<span id="an_37:9">37:9</span> Sapagka't ang mga manggagawa ng kasamaan
ay mangahihiwalay: nguni't yaong nagsipaghintay sa Panginoon, ay
mangagmamana sila ng lupain.

<span id="an_37:10">37:10</span> Sapagka't sangdali na lamang, at ang
masama ay mawawala na: Oo, iyong uusisaing mainam ang kaniyang dako, at
siya'y mawawala na.

<span id="an_37:11">37:11</span> Nguni't ang maamo ay magmamana ng
lupain, at masasayahan sa kasaganaan ng kapayapaan.

<span id="an_37:12">37:12</span> Ang masama ay kumakatha laban sa ganap,
at pinagngangalit sa kaniya ang kaniyang mga ngipin.

<span id="an_37:13">37:13</span> Tatawanan siya ng Panginoon: sapagka't
kaniyang nakikita na ang kaniyang kaarawan ay dumarating.

<span id="an_37:14">37:14</span> Hinugot ng masama ang tabak, at
inihanda ang kanilang busog: upang ilugmok ang dukha at mapagkailangan,
upang patayin ang matuwid sa paglakad:

<span id="an_37:15">37:15</span> Ang kanilang tabak ay masasaksak sa
kanilang sariling puso, at ang kanilang busog ay mababali.

<span id="an_37:16">37:16</span> Mainam ang kaunti na tinatangkilik ng
matuwid, kay sa kasaganaan ng maraming masama.

<span id="an_37:17">37:17</span> Sapagka't ang mga bisig ng masasama ay
mangababali: nguni't inaalalayan ng Panginoon ang matuwid.

<span id="an_37:18">37:18</span> Nalalaman ng Panginoon ang kaarawan ng
sakdal: at ang kanilang mana ay magiging sa magpakailan man.

<span id="an_37:19">37:19</span> Hindi sila mangapapahiya sa panahon ng
kasamaan: at sa mga kaarawan ng kagutom ay mangabubusog sila.

<span id="an_37:20">37:20</span> Nguni't ang masama ay mamamatay, at ang
mga kaaway ng Panginoon ay magiging gaya ng taba ng mga kordero: sila'y
mangapupugnaw: sa usok mangapupugnaw sila.

<span id="an_37:21">37:21</span> Ang masama ay humihiram, at hindi
nagsasauli: nguni't ang matuwid ay nahahabag, at nagbibigay.

<span id="an_37:22">37:22</span> Sapagka't ang mga gayong pinagpala ng
Panginoon ay mangagmamana ng lupain; at silang sinumpa niya ay
mahihiwalay.

<span id="an_37:23">37:23</span> Ang lakad ng tao ay itinatag ng
Panginoon; at siya'y nasasayahan sa kaniyang lakad.

<span id="an_37:24">37:24</span> Bagaman siya'y mabuwal, hindi siya
lubos na mapapahiga: Sapagka't inaalalayan siya ng Panginoon ng kaniyang
kamay.

<span id="an_37:25">37:25</span> Ako'y naging bata, at ngayo'y matanda;
gayon ma'y hindi ko nakita ang matuwid na pinabayaan, ni ang kaniyang
lahi man ay nagpapalimos ng tinapay.

<span id="an_37:26">37:26</span> Lahat ng araw ay nahahabag, at
nagpapahiram; at ang kaniyang lahi ay pinagpapala.

<span id="an_37:27">37:27</span> Ikaw ay humiwalay sa kasamaan, at
gumawa ka ng mabuti; at manahan ka magpakailan man.

<span id="an_37:28">37:28</span> Sapagka't iniibig ng Panginoon ang
kahatulan, at hindi pinababayaan ang kaniyang mga banal; sila'y
iniingatan magpakailan man: nguni't ang lahi ng masama ay mahihiwalay.

<span id="an_37:29">37:29</span> Mamanahin ng matuwid ang lupain, at
tatahan doon magpakailan man.

<span id="an_37:30">37:30</span> Ang bibig ng matuwid ay nangungusap ng
karunungan, at ang kaniyang dila ay nagsasalita ng kahatulan.

<span id="an_37:31">37:31</span> Ang kautusan ng kaniyang Dios ay nasa
kaniyang puso, walang madudulas sa kaniyang mga hakbang.

<span id="an_37:32">37:32</span> Inaabatan ng masama ang matuwid, at
pinagsisikapang patayin niya siya.

<span id="an_37:33">37:33</span> Hindi siya iiwan ng Panginoon sa
kaniyang kamay, ni parurusahan man siya pagka siya'y nahatulan.

<span id="an_37:34">37:34</span> Hintayin mo ang Panginoon, at ingatan
mo ang kaniyang daan, at ibubunyi ka upang manahin mo ang lupain: pagka
nahiwalay ang masama, iyong makikita.

<span id="an_37:35">37:35</span> Aking nakita ang masama sa malaking
kapangyarihan, at lumalaganap na gaya ng sariwang punong kahoy sa
kaniyang lupang tinubuan.

<span id="an_37:36">37:36</span> Nguni't may dumaan at, narito, wala na
siya: Oo, hinanap ko siya, nguni't hindi siya masumpungan.

<span id="an_37:37">37:37</span> Tandaan mo ang sakdal na tao, at masdan
mo ang matuwid: sapagka't may isang maligayang wakas sa taong may
kapayapaan.

<span id="an_37:38">37:38</span> Tungkol sa mga mananalangsang,
mangalilipol silang magkakasama: ang huling wakas ng masama ay
mahihiwalay.

<span id="an_37:39">37:39</span> Nguni't ang kaligtasan ng matuwid ay sa
Panginoon: siya'y ang kanilang kuta sa panahon ng kabagabagan.

<span id="an_37:40">37:40</span> At sila'y tinutulungan ng Panginoon, at
sinasagip sila: sinasagip niya sila sa masama, at inililigtas sila.
Sapagka't sila'y nagsipagkanlong sa kaniya.

<span id="an_38:1">38:1</span> Oh Panginoon, huwag mo akong sawayin sa
iyong pag-iinit: ni parusahan mo man ako sa iyong mahigpit na sama ng
loob.

<span id="an_38:2">38:2</span> Sapagka't ang iyong mga pana ay nagsitimo
sa akin, at pinipisil akong mainam ng iyong kamay.

<span id="an_38:3">38:3</span> Walang kagalingan sa aking laman dahil sa
iyong pagkagalit; ni may kaginhawahan man sa aking mga buto dahil sa
aking kasalanan.

<span id="an_38:4">38:4</span> Sapagka't ang aking mga kasamaan ay
nagsidaan sa ibabaw ng aking ulo: gaya ng isang pasang mabigat ay
napakabigat sa akin.

<span id="an_38:5">38:5</span> Ang aking mga sugat ay mabaho, at
putokputok, dahil sa aking kamangmangan.

<span id="an_38:6">38:6</span> Ako'y nahirapan at ako'y nahukot; ako'y
tumatangis buong araw.

<span id="an_38:7">38:7</span> Sapagka't ang aking mga balakang ay lipos
ng hirap; at walang kagalingan sa aking laman.

<span id="an_38:8">38:8</span> Ako'y nanglalata, at bugbog na mainam:
ako'y umangal dahil sa kaba ng aking loob.

<span id="an_38:9">38:9</span> Panginoon, lahat ng aking nais ay nasa
harap mo; at ang aking hibik ay hindi lingid sa iyo.

<span id="an_38:10">38:10</span> Ang aking loob ay kakabakaba, ang aking
kalakasan ay nanglalata: tungkol sa liwanag ng aking mga mata, ay napawi
rin ito sa akin.

<span id="an_38:11">38:11</span> Ang mga mangliligaw at mga kaibigan ko
ay nangatayong malayo sa aking paghihirap; at ang aking mga kamaganak ay
nakalayo.

<span id="an_38:12">38:12</span> Sila namang nangaguusig ng aking buhay
ay nangaglagay ng mga silo na ukol sa akin; at silang nagsisihanap ng
aking ikapapahamak ay nangagsasalita ng mga masasamang bagay, at
nangagiisip ng pagdaraya buong araw.

<span id="an_38:13">38:13</span> Nguni't ako'y gaya ng binging tao, na
hindi nakakarinig; at ako'y gaya ng piping tao, na hindi ibinubuka ang
kaniyang bibig.

<span id="an_38:14">38:14</span> Oo, ako'y gaya ng tao na hindi
nakakarinig, at sa kaniyang bibig ay walang mga kasawayan.

<span id="an_38:15">38:15</span> Sapagka't sa iyo, Oh Panginoon ay
umaasa ako: ikaw ay sasagot, Oh Panginoon kong Dios.

<span id="an_38:16">38:16</span> Sapagka't aking sinabi: Baka ako'y
kagalakan nila: pagka ang aking paa ay nadudulas, ay nagsisipagmataas
sila laban sa akin.

<span id="an_38:17">38:17</span> Sapagka't ako'y madali ng mahulog, at
ang aking kapanglawan ay laging nasa harap ko.

<span id="an_38:18">38:18</span> Sapagka't aking ipahahayag ang aking
kasamaan; aking ikamamanglaw ang aking kasalanan.

<span id="an_38:19">38:19</span> Nguni't ang aking mga kaaway ay buhay
at malalakas: at silang nangagtatanim sa akin na may kamalian ay dumami.

<span id="an_38:20">38:20</span> Sila namang nangagbabayad ng kasamaan
sa mabuti ay mga kaaway ko, sapagka't aking sinunod ang bagay na mabuti.

<span id="an_38:21">38:21</span> Huwag mo akong pabayaan, Oh Panginoon:
Oh Dios ko, huwag kang lumayo sa akin.

<span id="an_38:22">38:22</span> Magmadali kang tulungan mo ako, Oh
Panginoon na aking kaligtasan.

<span id="an_39:1">39:1</span> Aking sinabi, ako'y magiingat sa aking
mga lakad, upang huwag akong magkasala ng aking dila: aking iingatan ang
aking dila ng paningkaw, samantalang ang masama ay nasa harap ko.

<span id="an_39:2">39:2</span> Ako'y napipi ng pagtahimik, ako'y
tumahimik pati sa mabuti; at ang aking kalungkutan ay lumubha.

<span id="an_39:3">39:3</span> Ang aking puso ay mainit sa loob ko;
habang ako'y nagbubulaybulay ay nagalab ang apoy: nang magkagayo'y
nagsalita ako ng aking dila:

<span id="an_39:4">39:4</span> Panginoon, ipakilala mo sa akin ang aking
wakas, at ang sukat ng aking mga kaarawan, kung ano; ipakilala mo sa
akin kung gaano kahina ako.

<span id="an_39:5">39:5</span> Narito, gaya ng mga dangkal ginawa mo ang
aking mga kaarawan; at ang aking gulang ay tila wala sa harap mo: tunay
na bawa't tao sa kaniyang mainam na kalagayan ay pawang walang
kabuluhan. (Selah)

<span id="an_39:6">39:6</span> Tunay na bawa't tao ay lumalakad sa
walang kabuluhang lilim: tunay na sila'y nagugulo ng walang kabuluhan:
kaniyang ibinubunton ang mga kayamanan, at hindi nalalaman kung sinong
nagsisipulot.

<span id="an_39:7">39:7</span> At ngayon, Panginoon, ano pa ang aking
hinihintay? Ang aking pagasa ay nasa iyo.

<span id="an_39:8">39:8</span> Iligtas mo ako sa lahat ng aking mga
pagsalangsang: huwag mo akong gawing katuyaan ng hangal.

<span id="an_39:9">39:9</span> Ako'y pipi, hindi ko ibinuka ang aking
bibig; sapagka't ikaw ang gumawa.

<span id="an_39:10">39:10</span> Iurong mo sa akin ang iyong suntok:
ako'y bugbog na sa suntok ng iyong kamay.

<span id="an_39:11">39:11</span> Pagka sa pamamagitan ng mga parusa
dahil sa kasamaan ay iyong sinasaway ang tao, iyong sinisira ang
kaniyang kagandahan na parang pagsira ng tanga: tunay na bawa't tao ay
walang kabuluhan. (Selah)

<span id="an_39:12">39:12</span> Iyong dinggin ang aking dalangin, Oh
Panginoon, at pakinggan mo ang aking daing: huwag kang tumahimik sa
aking mga luha: sapagka't ako'y taga ibang lupa na kasama mo;
nakikipamayan na gaya ng lahat na aking mga magulang.

<span id="an_39:13">39:13</span> Oh tulungan mo ako, upang ako'y
magbawing lakas, Bago ako manaw, at mawala.

<span id="an_40:1">40:1</span> Aking hinintay na may pagtitiis ang
Panginoon; at siya'y kumiling sa akin, at dininig ang aking daing.

<span id="an_40:2">40:2</span> Isinampa naman niya ako mula sa isang
kakilakilabot na balon, mula sa balahong malagkit; at itinuntong niya
ang aking mga paa sa isang malaking bato, at itinatag ang aking mga
paglakad.

<span id="an_40:3">40:3</span> At siya'y naglagay ng bagong awit sa
aking bibig, sa makatuwid baga'y pagpuri sa aming Dios: marami ang
mangakakakita at mangatatakot, at magsisitiwala sa Panginoon.

<span id="an_40:4">40:4</span> Mapalad ang tao na ginagawang kaniyang
tiwala ang Panginoon, at hindi iginagalang ang palalo, ni ang mga
naliligaw man sa pagsunod sa mga kabulaanan.

<span id="an_40:5">40:5</span> Marami, Oh Panginoon kong Dios, ang mga
kagilagilalas na mga gawa na iyong ginawa, at ang iyong mga pagiisip sa
amin: hindi malalagay na maayos sa harap mo; kung ako'y magpapahayag at
sasalitain ko sila, sila'y higit kay sa mabibilang.

<span id="an_40:6">40:6</span> Hain at handog ay hindi mo kinaluluguran;
ang aking pakinig ay iyong binuksan: handog na susunugin, at handog
tungkol sa kasalanan ay hindi mo hiningi.

<span id="an_40:7">40:7</span> Nang magkagayo'y sinabi ko: Narito,
dumating ako; sa balumbon ng aklat ay nakasulat tungkol sa akin:

<span id="an_40:8">40:8</span> Aking kinalulugurang sundin ang iyong
kalooban, Oh Dios ko; Oo, ang iyong kautusan ay nasa loob ng aking puso.

<span id="an_40:9">40:9</span> Ako'y nagpahayag ng mabuting balita ng
katuwiran sa dakilang kapisanan; narito, hindi ko pipigilin ang aking
mga labi, Oh Panginoon, iyong nalalaman.

<span id="an_40:10">40:10</span> Hindi ko ikinubli ang iyong katuwiran
sa loob ng aking puso; aking ibinalita ang iyong pagtatapat, at ang
iyong pagliligtas: hindi ko inilihim ang iyong kagandahang-loob at ang
iyong katotohanan sa dakilang kapisanan.

<span id="an_40:11">40:11</span> Huwag mong pigilin sa akin ang iyong
mga malumanay na kaawaan, Oh Panginoon: panatilihin mong lagi sa akin
ang iyong kagandahang-loob at ang iyong katotohanan.

<span id="an_40:12">40:12</span> Sapagka't kinulong ako ng walang bilang
na kasamaan. Ang mga kasamaan ko ay umabot sa akin, na anopa't hindi ako
makatingin; sila'y higit kay sa mga buhok ng aking ulo, at ang aking
puso ay nagpalata sa akin.

<span id="an_40:13">40:13</span> Kalugdan mo nawa, Oh Panginoon, na
iligtas ako: Ikaw ay magmadaling tulungan mo ako, Oh Panginoon.

<span id="an_40:14">40:14</span> Sila'y mangapahiya nawa at mangatulig
na magkakasama na nagsisiusig ng aking kaluluwa upang ipahamak: Sila
nawa'y mangapaurong at mangadala sa kasiraang puri na nangalulugod sa
aking kapahamakan.

<span id="an_40:15">40:15</span> Mangapahamak nawa sila dahil sa
kanilang kahihiyan na nangagsasabi sa akin, Aha, aha.

<span id="an_40:16">40:16</span> Mangagalak at mangatuwa nawa sa iyo ang
lahat na nagsisihanap sa iyo: yaong nangagiibig ng iyong kaligtasan ay
mangagsabi nawang palagi, Ang Panginoon ay dakilain.

<span id="an_40:17">40:17</span> Nguni't ako'y dukha at mapagkailangan;
Gayon ma'y inalaala ako ng Panginoon: Ikaw ang aking saklolo at aking
tagapagligtas; huwag kang magluwat, Oh Dios ko.

<span id="an_41:1">41:1</span> Mapalad siya na nagpapakundangan sa
dukha: ililigtas siya ng Panginoon sa panahon ng kaligaligan.

<span id="an_41:2">41:2</span> Pananatilihin siya, at iingatan siyang
buhay ng Panginoon, at siya'y pagpapalain sa ibabaw ng lupa; at huwag
mong ibigay siya sa kalooban ng kaniyang mga kaaway.

<span id="an_41:3">41:3</span> Aalalayan siya ng Panginoon sa hiligan ng
panghihina: iyong inaayos ang buo niyang higaan sa kaniyang
pagkakasakit.

<span id="an_41:4">41:4</span> Aking sinabi, Oh Panginoon, maawa ka sa
akin: pagalingin mo ang aking kaluluwa; sapagka't ako'y nagkasala laban
sa iyo.

<span id="an_41:5">41:5</span> Ang aking mga kaaway ay nangagsasalita ng
kasamaan laban sa akin, na nangagsasabi, kailan siya mamamatay, at
mapapawi ang kaniyang pangalan?

<span id="an_41:6">41:6</span> At kung siya'y pumaritong tingnang ako
siya'y nagsasalita ng walang kabuluhan; ang kaniyang puso ay nagpipisan
ng kasamaan sa kaniyang sarili; pagka siya'y lumabas, isinasaysay niya.

<span id="an_41:7">41:7</span> Yaong lahat na nangagtatanim sa akin ay
nangagbubulong-bulungan laban sa akin: laban sa akin ay nagsisikatha ng
panghamak.

<span id="an_41:8">41:8</span> Isang masamang sakit, wika nila, ay
kumapit na madali sa kaniya; at ngayon siyang nahihiga ay hindi na
babangon pa.

<span id="an_41:9">41:9</span> Oo, ang aking kasamasamang kaibigan, na
aking tiniwalaan, na kumain ng aking tinapay, nagtaas ng kaniyang sakong
laban sa akin.

<span id="an_41:10">41:10</span> Nguni't ikaw, Oh Panginoon, maawa ka sa
akin, at ibangon mo ako, upang aking magantihan sila.

<span id="an_41:11">41:11</span> Sa pamamagitan nito ay natatalastas ko
na nalulugod ka sa akin, sapagka't ang aking kaaway ay hindi
nagtatagumpay sa akin.

<span id="an_41:12">41:12</span> At tungkol sa akin, iyong inaalalayan
ako sa aking pagtatapat, at inilalagay mo ako sa harap ng iyong mukha
magpakailan man.

<span id="an_41:13">41:13</span> Purihin ang Panginoon, ang Dios ng
Israel, mula sa walang pasimula at hanggang sa walang hanggan. Siya
nawa, at Siya nawa.

<span id="an_42:1">42:1</span> Kung paanong humihingal ang usa sa
pagkauhaw sa tubig ng mga batis, gayon humihingal ang aking kaluluwa sa
pagkasabik sa iyo, Oh Dios.

<span id="an_42:2">42:2</span> Kinauuhawan ng aking kaluluwa ang Dios,
ang buhay na Dios: kailan ako paririto, at haharap sa Dios?

<span id="an_42:3">42:3</span> Ang aking mga luha ay naging aking
pagkain araw at gabi, Habang kanilang sinasabing lagi sa akin, saan
nandoon ang iyong Dios?

<span id="an_42:4">42:4</span> Ang mga bagay na ito ay aking naaalaala,
at nanglulumo ang aking kaluluwa sa loob ko, kung paanong ako'y
nagpatuloy sa karamihan, at pinatnubayan ko sila sa bahay ng Dios, na
may tinig ng kagalakan at pagpupuri, na isang karamihan na nagdidiwang
ng kapistahan.

<span id="an_42:5">42:5</span> Bakit ka nanglulumo, Oh kaluluwa ko? At
bakit ka nababagabag sa loob ko? Umasa ka sa Dios: sapagka't pupuri pa
ako sa kaniya dahil sa kagalingan ng kaniyang mukha.

<span id="an_42:6">42:6</span> Oh Dios ko, ang aking kaluluwa ay
nanglulumo sa loob ko; kaya't aking inaalaala ka mula sa lupain ng
Jordan, at ng Hermonitas, mula sa burol ng Mizhar.

<span id="an_42:7">42:7</span> Kalaliman ay tumatawag sa kalaliman sa
hugong ng iyong mga baha: lahat ng iyong alon at ang iyong malaking alon
ay nagsitabon sa akin.

<span id="an_42:8">42:8</span> Gayon ma'y uutusan ng Panginoon ang
kaniyang kagandahang-loob sa araw, at sa gabi ay sasa akin ang awit sa
kaniya, sa makatuwid baga'y isang dalangin sa Dios ng aking buhay.

<span id="an_42:9">42:9</span> Aking sasabihin sa Dios na aking malaking
bato, bakit mo ako kinalimutan? Bakit ako'y yayaong tumatangis dahil sa
pagpighati ng kaaway?

<span id="an_42:10">42:10</span> Na wari tabak sa aking mga buto, na
tinutuya ako ng aking mga kaaway; habang sinasabi nilang lagi sa akin,
saan nandoon ang iyong Dios?

<span id="an_42:11">42:11</span> Bakit ka nanglulumo, Oh kaluluwa ko? At
bakit ka nababagabag sa loob ko? Umasa ka sa Dios: sapagka't pupuri pa
ako sa kaniya, na siyang kagalingan ng aking mukha, at aking Dios.

<span id="an_43:1">43:1</span> Hatulan mo ako, Oh Dios, at
ipagsanggalang mo ang aking usap laban sa masamang bansa: Oh iligtas mo
ako sa magdaraya at hindi ganap na tao.

<span id="an_43:2">43:2</span> Sapagka't ikaw ang Dios ng aking
kalakasan; bakit mo ako itinakuwil? Bakit ako yumayaong tumatangis dahil
sa pagpighati ng kaaway?

<span id="an_43:3">43:3</span> Oh suguin mo ang iyong liwanag at ang
iyong katotohanan; patnubayan nawa nila ako: dalhin nawa nila ako sa
iyong banal na bundok, at sa iyong mga tabernakulo.

<span id="an_43:4">43:4</span> Kung magkagayo'y paparoon ako sa dambana
ng Dios, sa Dios na aking malabis na kagalakan: at sa alpa ay pupuri ako
sa iyo, Oh Dios, aking Dios.

<span id="an_43:5">43:5</span> Bakit ka nanglulumo, Oh kaluluwa ko? At
bakit ka nababagabag sa loob ko? Umasa ka sa Dios: sapagka't pupuri pa
ako sa kaniya, na siyang kagalingan ng aking mukha, at aking Dios.

<span id="an_44:1">44:1</span> Narinig namin ng aming mga pakinig, Oh
Dios, isinaysay sa amin ng aming mga magulang, kung anong gawa ang iyong
ginawa sa kanilang mga kaarawan, ng mga kaarawan ng una.

<span id="an_44:2">44:2</span> Iyong itinaboy ng iyong kamay ang mga
bansa, nguni't itinatag mo sila; iyong dinalamhati ang mga bayan,
nguni't iyong pinangalat sila.

<span id="an_44:3">44:3</span> Sapagka't hindi nila tinamo ang lupain na
pinakaari sa pamamagitan ng kanilang sariling tabak, ni iniligtas man
sila ng kanilang sariling kamay: kundi ng iyong kanan, at ng iyong
bisig, at ng liwanag ng iyong mukha, sapagka't iyong nilingap sila.

<span id="an_44:4">44:4</span> Ikaw ang aking Hari, Oh Dios: magutos ka
ng kaligtasan sa Jacob.

<span id="an_44:5">44:5</span> Dahil sa iyo'y itutulak namin ang aming
mga kaaway: sa iyong pangalan ay yayapakan namin sila na nagsisibangon
laban sa amin.

<span id="an_44:6">44:6</span> Sapagka't hindi ako titiwala sa aking
busog, ni ililigtas man ako ng aking tabak.

<span id="an_44:7">44:7</span> Nguni't iniligtas mo kami sa aming mga
kaaway, at inilagay mo sila sa kahihiyan na nangagtatanim sa amin.

<span id="an_44:8">44:8</span> Sa Dios ay naghahambog kami buong araw,
at mangagpapasalamat kami sa iyong pangalan magpakailan man. (Selah)

<span id="an_44:9">44:9</span> Nguni't ngayo'y itinakuwil mo kami, at
inilagay mo kami sa kasiraang puri; at hindi ka lumalabas na kasama ng
aming mga hukbo.

<span id="an_44:10">44:10</span> Iyong pinatatalikod kami sa kaaway: at
silang nangagtatanim sa amin ay nagsisisamsam ng sa ganang kanilang
sarili.

<span id="an_44:11">44:11</span> Iyong ibinigay kaming gaya ng mga tupa
na pinaka pagkain; at pinangalat mo kami sa mga bansa.

<span id="an_44:12">44:12</span> Iyong ipinagbibili ang iyong bayan na
walang bayad, at hindi mo pinalago ang iyong kayamanan sa pamamagitan ng
kanilang halaga.

<span id="an_44:13">44:13</span> Ginawa mo kaming katuyaan sa aming mga
kapuwa, isang kasabihan at kadustaan nila na nangasa palibot namin.

<span id="an_44:14">44:14</span> Iyong ginawa kaming kawikaan sa gitna
ng mga bansa, at kaugaan ng ulo sa gitna ng mga bayan.

<span id="an_44:15">44:15</span> Buong araw ay nasa harap ko ang aking
kasiraang puri, at ang kahihiyan ng aking mukha ay tumakip sa akin,

<span id="an_44:16">44:16</span> Dahil sa tinig niya na dumuduwahagi at
tumutungayaw; dahil sa kaaway at sa manghihiganti.

<span id="an_44:17">44:17</span> Lahat ng ito'y dumating sa amin; gayon
ma'y hindi namin kinalimutan ka, ni gumawa man kami na may karayaan sa
iyong tipan.

<span id="an_44:18">44:18</span> Ang aming puso ay hindi tumalikod, ni
ang amin mang mga hakbang ay humiwalay sa iyong daan;

<span id="an_44:19">44:19</span> Na kami ay iyong lubhang nilansag sa
dako ng mga chakal, at tinakpan mo kami ng lilim ng kamatayan.

<span id="an_44:20">44:20</span> Kung aming nilimot ang pangalan ng
aming Dios, O aming iniunat ang aming mga kamay sa ibang dios;

<span id="an_44:21">44:21</span> Hindi ba sisiyasatin ito ng Dios?
Sapagka't nalalaman niya ang mga lihim ng puso.

<span id="an_44:22">44:22</span> Oo, dahil sa iyo ay pinapatay kami
buong araw; kami ay nabilang na parang mga tupa sa patayan.

<span id="an_44:23">44:23</span> Ikaw ay gumising, bakit ka natutulog,
Oh Panginoon? Ikaw ay bumangon, huwag mo kaming itakuwil magpakailan
man.

<span id="an_44:24">44:24</span> Bakit mo ikinukubli ang iyong mukha, at
kinalilimutan mo ang aming kadalamhatian at aming kapighatian?

<span id="an_44:25">44:25</span> Sapagka't ang aming kaluluwa ay
nakasubsob sa alabok: ang aming katawan ay nadidikit sa lupa.

<span id="an_44:26">44:26</span> Ikaw ay bumangon upang kami ay
tulungan, at tubusin mo kami dahil sa iyong kagandahang-loob.

<span id="an_45:1">45:1</span> Ang aking puso ay nananagana sa isang
mainam na bagay: aking sinasalita ang mga bagay na aking ginawa tungkol
sa hari: ang aking dila ay panulat ng bihasang manunulat.

<span id="an_45:2">45:2</span> Ikaw ay maganda kay sa mga anak ng mga
tao; biyaya ay nabubuhos sa iyong mga labi: kaya't pinagpala ka ng Dios
magpakailan man.

<span id="an_45:3">45:3</span> Ibigkis mo ang iyong tabak sa iyong hita,
Oh makapangyarihan, kalakip ang iyong kaluwalhatian at ang iyong
kamahalan.

<span id="an_45:4">45:4</span> At sa iyong kamahalan ay sumakay kang may
kaginhawahan, dahil sa katotohanan, at sa kaamuan, at sa katuwiran: at
ang iyong kanan ay magtuturo sa iyo ng kakilakilabot na mga bagay.

<span id="an_45:5">45:5</span> Ang iyong mga palaso ay matulis; ang mga
bayan ay nangabubuwal sa ilalim mo: sila'y nangasa puso ng mga kaaway ng
hari.

<span id="an_45:6">45:6</span> Ang iyong luklukan, Oh Dios, ay
magpakailan-kailan man: cetro ng kaganapan ang cetro ng iyong kaharian.

<span id="an_45:7">45:7</span> Iyong iniibig ang katuwiran, at
pinagtataniman ang kasamaan: kaya't ang Dios, ang iyong Dios, ay
nagpahid sa iyo ng langis, ng langis ng kasayahan na higit kay sa iyong
mga kasama.

<span id="an_45:8">45:8</span> Ang lahat ng iyong mga damit ay amoy
mira, at aloe, at kasia: mula sa bahay-haring garing ay pinasasaya ka ng
mga panugtog na kawad.

<span id="an_45:9">45:9</span> Ang mga anak na babae ng hari ay nangasa
gitna ng iyong mga marangal na babae: sa iyong kanan ay nakatayo ang
reyna na may ginto sa Ophir.

<span id="an_45:10">45:10</span> Iyong dinggin, Oh anak na babae, at
iyong pakundanganan, at ikiling mo ang iyong pakinig; kalimutan mo naman
ang iyong sariling bayan, at ang bahay ng iyong magulang;

<span id="an_45:11">45:11</span> Sa gayo'y nanasain ng hari ang iyong
kagandahan; sapagka't siya'y iyong panginoon; at sumamba ka sa kaniya.

<span id="an_45:12">45:12</span> At ang anak na babae ng Tiro ay dodoon
na may kaloob; pati ng mayaman sa gitna ng iyong bayan ay mamamanhik ng
iyong lingap.

<span id="an_45:13">45:13</span> Ang anak na babae ng hari ay totoong
maluwalhati sa bahay-hari. Ang kaniyang suot ay yaring may ginto.

<span id="an_45:14">45:14</span> Siya'y ihahatid sa hari na may suot na
bordado: ang mga dalaga, na kaniyang mga kasama na nagsisisunod sa
kaniya, ay dadalhin sa iyo.

<span id="an_45:15">45:15</span> May kasayahan at kagalakan na ihahatid
sila: sila'y magsisipasok sa bahay-hari.

<span id="an_45:16">45:16</span> Sa halip ng iyong mga magulang ay ang
iyong mga anak, na siya mong gagawing mga pangulo sa buong lupa.

<span id="an_45:17">45:17</span> Aking ipaaalaala ang iyong pangalan sa
lahat ng sali't saling lahi: kaya't ang mga bayan ay mangagpapasalamat
sa iyo magpakailan-kailan man.

<span id="an_46:1">46:1</span> Ang Dios ay ating ampunan at kalakasan,
handang saklolo sa kabagabagan.

<span id="an_46:2">46:2</span> Kaya't hindi tayo matatakot bagaman ang
lupa ay mabago, at bagaman ang mga bundok ay mangaglipat sa kagitnaan ng
mga dagat;

<span id="an_46:3">46:3</span> Bagaman ang tubig niyaon ay magsihugong
at mabagabag. Bagaman ang mga bundok ay mangauga dahil sa unos niyaon.
(Selah)

<span id="an_46:4">46:4</span> May isang ilog, na ang mga agos ay
nagpapasaya sa bayan ng Dios. Sa banal na dako ng mga tabernakulo ng
Kataastaasan.

<span id="an_46:5">46:5</span> Ang Dios ay nasa gitna niya; siya'y hindi
makikilos: tutulungan siya ng Dios na maaga.

<span id="an_46:6">46:6</span> Ang mga bansa ay nangagkagulo, ang mga
kaharian ay nangakilos: inihiyaw niya ang kaniyang tinig, ang lupa ay
natunaw.

<span id="an_46:7">46:7</span> Ang Panginoon ng mga hukbo ay sumasa
atin; ang Dios ni Jacob ay ating kanlungan. (Selah)

<span id="an_46:8">46:8</span> Kayo'y parito, inyong masdan ang mga gawa
ng Panginoon, kung anong mga kagibaan ang kaniyang ginawa sa lupa.

<span id="an_46:9">46:9</span> Kaniyang pinapaglilikat ang mga
pagdidigma sa wakas ng lupa; kaniyang binabali ang busog, at pinuputol
ang sibat; kaniyang sinusunog ang mga karo sa apoy.

<span id="an_46:10">46:10</span> Kayo ay magsitigil at kilalanin ninyo
na ako ang Dios: ako'y mabubunyi sa gitna ng mga bansa, ako'y mabubunyi
sa lupa.

<span id="an_46:11">46:11</span> Ang Panginoon ng mga hukbo ay sumasa
atin; ang Dios ni Jacob ay ating kanlungan.

<span id="an_47:1">47:1</span> Oh ipakpak ang inyong mga kamay ninyong
lahat na mga bayan; magsihiyaw kayo sa Dios ng tinig ng pagtatagumpay.

<span id="an_47:2">47:2</span> Sapagka't ang Panginoong kataastaasan ay
kakilakilabot; siya'y dakilang Hari sa buong lupa.

<span id="an_47:3">47:3</span> Kaniyang pasusukuin ang mga bayan sa
ilalim natin, at ang mga bansa sa ilalim ng ating mga paa.

<span id="an_47:4">47:4</span> Kaniyang ipipili tayo ng ating mana, ang
karilagan ni Jacob na kaniyang minahal. (Selah)

<span id="an_47:5">47:5</span> Ang Dios ay napailanglang na may hiyawan,
ang Panginoon na may tunog ng pakakak.

<span id="an_47:6">47:6</span> Kayo'y magsiawit ng mga pagpuri sa Dios,
kayo'y magsiawit ng mga pagpuri: kayo'y magsiawit ng mga pagpuri sa
ating Hari, kayo'y magsiawit ng mga pagpuri.

<span id="an_47:7">47:7</span> Sapagka't ang Dios ay Hari ng buong lupa:
magsiawit kayo ng mga pagpuri na may pagunawa.

<span id="an_47:8">47:8</span> Ang Dios ay naghahari sa mga bansa: ang
Dios ay nauupo sa kaniyang banal na luklukan.

<span id="an_47:9">47:9</span> Ang mga pangulo ng mga bayan ay
nangapipisan upang maging bayan ng Dios ni Abraham; sapagka't ang mga
kalasag ng lupa ay ukol sa Dios; siya'y totoong bunyi.

<span id="an_48:1">48:1</span> Dakila ang Panginoon, at marapat
pakapurihin, sa bayan ng aming Dios, sa kaniyang banal na bundok.

<span id="an_48:2">48:2</span> Maganda sa kataasan, ang kagalakan ng
buong lupa, siyang bundok ng Sion, sa mga dako ng hilagaan, na bayan ng
dakilang Hari.

<span id="an_48:3">48:3</span> Ang Dios ay napakilala sa kaniyang mga
bahay-hari, na pinakakanlungan.

<span id="an_48:4">48:4</span> Sapagka't narito, ang mga hari ay
nagpupulong, sila'y nagsidaang magkakasama.

<span id="an_48:5">48:5</span> Kanilang nakita, nagsipanggilalas nga
sila; sila'y nanganglupaypay, sila'y nangagmadaling tumakas.

<span id="an_48:6">48:6</span> Panginginig ay humawak sa kanila roon;
sakit, gaya ng sa isang babae sa pagdaramdam.

<span id="an_48:7">48:7</span> Sa pamamagitan ng hanging silanganan
iyong binabasag ang mga sasakyan sa Tharsis.

<span id="an_48:8">48:8</span> Kung ano ang aming narinig, ay gayon ang
aming nakita sa bayan ng Panginoon ng mga hukbo, sa bayan ng aming Dios:
itatatag ito ng Dios magpakailan man. (Selah)

<span id="an_48:9">48:9</span> Aming inaalaala ang iyong
kagandahang-loob, Oh Dios, sa gitna ng iyong templo.

<span id="an_48:10">48:10</span> Kung ano ang iyong pangalan, Oh Dios,
gayon ang pagpuri sa iyo hanggang sa mga wakas ng lupa; ang iyong kanan
ay puspos ng katuwiran.

<span id="an_48:11">48:11</span> Matuwa ka bundok ng Sion, magalak ang
mga anak na babae ng Juda, dahil sa iyong mga kahatulan.

<span id="an_48:12">48:12</span> Libutin ninyo ang Sion, at inyong
ligirin siya: inyong saysayin ang mga moog niyaon.

<span id="an_48:13">48:13</span> Tandaan ninyong mabuti ang kaniyang mga
kuta, inyong masdan ang kaniyang mga bahay-hari; upang inyong maisaysay
ito sa susunod na lahi.

<span id="an_48:14">48:14</span> Sapagka't ang Dios na ito ay ating Dios
magpakailan-kailan man: siya'y magiging ating patnubay hanggang sa
kamatayan.

<span id="an_49:1">49:1</span> Dinggin ninyo ito, ninyong lahat na mga
bayan; pakinggan ninyo, ninyong lahat na nananahan sa daigdig:

<span id="an_49:2">49:2</span> Ng mababa at gayon din ng mataas, ng
mayaman at ng dukha na magkasama.

<span id="an_49:3">49:3</span> Ang aking bibig ay magsasalita ng
karunungan; at ang pagbubulay ng aking puso ay magiging sa pagunawa.

<span id="an_49:4">49:4</span> Ikikiling ko ang aking panig sa
talinghaga: ibubuka ko ang aking malabong sabi sa alpa.

<span id="an_49:5">49:5</span> Bakit ako matatakot sa mga kaarawan ng
kasamaan, pagka kinukulong ako ng kasamaan sa aking mga sakong?

<span id="an_49:6">49:6</span> Silang nagsisitiwala sa kanilang
kayamanan, at nangaghahambog sa karamihan ng kanilang mga kayamanan;

<span id="an_49:7">49:7</span> Wala sa kaniyang makatutubos sa ano pa
mang paraan sa kaniyang kapatid, ni magbibigay man sa Dios ng pangtubos
sa kaniya:

<span id="an_49:8">49:8</span> (Sapagka't ang katubusan ng kanilang
kaluluwa ay mahal, at ito'y naglilikat magpakailan man:)

<span id="an_49:9">49:9</span> Upang siya'y mabuhay na lagi, upang
siya'y huwag makakita ng kabulukan.

<span id="an_49:10">49:10</span> Sapagka't nakikita niya na ang mga
pantas ay nangamamatay, ang mangmang at gayon din ang hangal ay
nililipol, at iniiwanan ang kanilang kayamanan sa mga iba.

<span id="an_49:11">49:11</span> Ang kanilang pagiisip sa loob ay, na
ang kanilang mga bahay ay mananatili magpakailan man, at ang kanilang
mga tahanang dako ay sa lahat ng sali't saling lahi; tinatawag nila ang
kanilang mga lupain ayon sa kanilang sariling mga pangalan.

<span id="an_49:12">49:12</span> Nguni't ang tao'y hindi lalagi sa
karangalan: siya'y gaya ng mga hayop na nangamamatay.

<span id="an_49:13">49:13</span> Itong kanilang lakad ay kanilang
kamangmangan: gayon ma'y pagkatapos nila ay sinasangayunan ng mga tao
ang kanilang mga kasabihan. (Selah)

<span id="an_49:14">49:14</span> Sila'y nangatakda sa Sheol na parang
kawan; kamatayan ay magiging pastor sa kanila: at ang matuwid ay
magtataglay ng kapangyarihan sa kanila sa kinaumagahan; at ang kanilang
kagandahan ay mapapasa Sheol upang matunaw, upang mawalan ng tahanan.

<span id="an_49:15">49:15</span> Nguni't tutubusin ng Dios ang aking
kaluluwa sa kapangyarihan ng Sheol: sapagka't tatanggapin niya ako.
(Selah)

<span id="an_49:16">49:16</span> Huwag kang matakot pagka may yumaman.
Pagka ang kaluwalhatian ng kaniyang bahay ay lumago:

<span id="an_49:17">49:17</span> Sapagka't pagka siya'y namatay ay wala
siyang dadalhin; ang kaniyang kaluwalhatian ay hindi bababang susunod sa
kaniya.

<span id="an_49:18">49:18</span> Bagaman habang siya'y nabuhay ay
kaniyang pinagpala ang kaniyang kaluluwa, (at pinupuri ka ng mga tao
pagka gumagawa ka ng mabuti sa iyong sarili),

<span id="an_49:19">49:19</span> Siya'y paroroon sa lahi ng kaniyang mga
magulang; hindi sila makakakita kailan man ng liwanag.

<span id="an_49:20">49:20</span> Taong nasa karangalan, at hindi
nakakaunawa, ay gaya ng mga hayop na namamatay.

<span id="an_50:1">50:1</span> Ang makapangyarihang Dios, ang Dios na
Panginoon, ay nagsalita, at tinawag ang lupa mula sa pagsikat ng araw
hanggang sa paglubog niyaon.

<span id="an_50:2">50:2</span> Mula sa Sion na kasakdalan ng kagandahan,
sumilang ang Dios.

<span id="an_50:3">50:3</span> Ang aming Dios ay darating at hindi
tatahimik; isang apoy na mamumugnaw sa harap niya, at magiging totoong
malaking bagyo sa palibot niya.

<span id="an_50:4">50:4</span> Siya'y tatawag sa langit sa itaas, at sa
lupa upang mahatulan niya ang kaniyang bayan:

<span id="an_50:5">50:5</span> Pisanin mo ang aking mga banal sa akin;
yaong nangakikipagtipan sa akin sa pamamagitan ng hain.

<span id="an_50:6">50:6</span> At ipahahayag ng langit ang kaniyang
katuwiran; sapagka't ang Dios ay siyang hukom. (Selah)

<span id="an_50:7">50:7</span> Iyong dinggin, Oh aking bayan, at ako'y
magsasalita; Oh Israel, at ako'y magpapatotoo sa iyo: Ako'y Dios, iyong
Dios.

<span id="an_50:8">50:8</span> Hindi kita sasawayin dahil sa iyong mga
hain; at ang iyong mga handog na susunugin ay laging nangasa harap ko.

<span id="an_50:9">50:9</span> Hindi ako kukuha ng baka sa iyong bahay,
ni ng kambing na lalake sa iyong mga kawan.

<span id="an_50:10">50:10</span> Sapagka't bawa't hayop sa gubat ay
akin, at ang hayop sa libong burol.

<span id="an_50:11">50:11</span> Nakikilala ko ang lahat ng mga ibon sa
mga bundok: at ang mga mabangis na hayop sa parang ay akin.

<span id="an_50:12">50:12</span> Kung ako'y magutom ay hindi ko
sasaysayin sa iyo: sapagka't ang sanglibutan ay akin, at ang buong
narito.

<span id="an_50:13">50:13</span> Kakanin ko ba ang laman ng mga toro, o
iinumin ang dugo ng mga kambing?

<span id="an_50:14">50:14</span> Ihandog mo sa Dios ang haing
pasasalamat: at tuparin mo ang iyong mga panata sa Kataastaasan:

<span id="an_50:15">50:15</span> At tumawag ka sa akin sa kaarawan ng
kabagabagan; ililigtas kita, at iyong luluwalhatiin ako.

<span id="an_50:16">50:16</span> Nguni't sa masama ay sinasabi ng Dios,
Anong iyong gagawin upang ipahayag ang aking mga palatuntunan, at iyong
kinuha ang aking tipan sa iyong bibig?

<span id="an_50:17">50:17</span> Palibhasa't iyong kinapopootan ang
pagtuturo, at iyong iniwawaksi ang aking mga salita sa likuran mo.

<span id="an_50:18">50:18</span> Pagka nakakita ka ng magnanakaw,
pumipisan ka sa kaniya, at naging kabahagi ka ng mga mapangalunya.

<span id="an_50:19">50:19</span> Iyong ibinubuka ang iyong bibig sa
kasamaan, at ang iyong dila ay kumakatha ng karayaan.

<span id="an_50:20">50:20</span> Ikaw ay nauupo, at nagsasalita laban sa
iyong kapatid; iyong dinudusta ang anak ng iyong sariling ina.

<span id="an_50:21">50:21</span> Ang mga bagay na ito ay iyong ginawa,
at ako'y tumahimik; iyong inisip na tunay na ako'y gayong gaya mo:
nguni't sasawayin kita, at aking isasaayos sa harap ng iyong mga mata.

<span id="an_50:22">50:22</span> Gunitain nga ninyo ito, ninyong
nangakalilimot sa Dios, baka kayo'y aking pagluraylurayin at walang
magligtas:

<span id="an_50:23">50:23</span> Ang naghahandog ng haing pasasalamat ay
lumuluwalhati sa akin; at sa kaniya na nagaayos ng kaniyang
pakikipagusap aking ipakikita ang pagliligtas ng Dios.

<span id="an_51:1">51:1</span> Maawa ka sa akin, Oh Dios, ayon sa iyong
kagandahang-loob: ayon sa karamihan ng iyong malumanay na mga kaawaan ay
pinawi mo ang aking mga pagsalangsang.

<span id="an_51:2">51:2</span> Hugasan mo akong lubos sa aking kasamaan,
at linisin mo ako sa aking kasalanan.

<span id="an_51:3">51:3</span> Sapagka't kinikilala ko ang aking mga
pagsalangsang: at ang aking kasalanan ay laging nasa harap ko.

<span id="an_51:4">51:4</span> Laban sa iyo, sa iyo lamang ako
nagkasala, at nakagawa ng kasamaan sa iyong paningin: upang ikaw ay
ariing ganap pag nagsasalita ka, at maging malinis pag humahatol ka.

<span id="an_51:5">51:5</span> Narito, ako'y inanyuan sa kasamaan; at sa
kasalanan ay ipinaglihi ako ng aking ina,

<span id="an_51:6">51:6</span> Narito, ikaw ay nagnanasa ng katotohanan
sa mga loob na sangkap; at sa kubling bahagi ay iyong ipakikilala sa
akin ang karunungan.

<span id="an_51:7">51:7</span> Linisin mo ako ng hisopo, at ako'y
magiging malinis: hugasan mo ako at ako'y magiging lalong maputi kay sa
nieve.

<span id="an_51:8">51:8</span> Pagparinggan mo ako ng kagalakan at
kasayahan; upang ang mga buto na iyong binali ay mangagalak.

<span id="an_51:9">51:9</span> Ikubli mo ang iyong mukha sa aking mga
kasalanan, at pawiin mo ang aking lahat na mga kasamaan.

<span id="an_51:10">51:10</span> Likhaan mo ako ng isang malinis na
puso, Oh Dios; at magbago ka ng isang matuwid na espiritu sa loob ko.

<span id="an_51:11">51:11</span> Huwag mo akong paalisin sa iyong
harapan; at huwag mong bawiin ang iyong santong Espiritu sa akin.

<span id="an_51:12">51:12</span> Ibalik mo sa akin ang kagalakan ng
iyong pagliligtas: at alalayan ako ng kusang espiritu.

<span id="an_51:13">51:13</span> Kung magkagayo'y ituturo ko sa mga
mananalangsang ang iyong mga lakad; at ang mga makasalanan ay
mangahihikayat sa iyo.

<span id="an_51:14">51:14</span> Iligtas mo ako sa salang pagbububo ng
dugo, Oh Dios, ikaw na Dios ng aking kaligtasan; at ang aking dila ay
aawit ng malakas tungkol sa iyong katuwiran.

<span id="an_51:15">51:15</span> Oh Panginoon, bukhin mo ang aking mga
labi; at ang aking bibig ay magsasaysay ng iyong kapurihan.

<span id="an_51:16">51:16</span> Sapagka't hindi ka nalulugod sa hain;
na kung dili ay bibigyan kita: wala kang kaluguran sa handog na
susunugin.

<span id="an_51:17">51:17</span> Ang mga hain sa Dios ay bagbag na loob:
isang bagbag at may pagsisising puso, Oh Dios, ay hindi mo wawaling
kabuluhan.

<span id="an_51:18">51:18</span> Gawan mo ng mabuti ang iyong mabuting
kasayahan sa Sion: itayo mo ang mga kuta ng Jerusalem.

<span id="an_51:19">51:19</span> Kung magkagayo'y malulugod ka sa mga
hain ng katuwiran, sa handog na susunugin at sa handog na susunuging
buo: kung magkagayo'y mangaghahandog sila ng mga toro sa iyong dambana.

<span id="an_52:1">52:1</span> Bakit ka naghahambog sa kasamaan, Oh
makapangyarihang tao? Ang kagandahang-loob ng Dios ay palagi.

<span id="an_52:2">52:2</span> Ang dila mo'y kumakatha ng totoong
masama; gaya ng matalas na pangahit, na gumagawang may karayaan.

<span id="an_52:3">52:3</span> Iniibig mo ang kasamaan ng higit kay sa
kabutihan; at ang pagsisinungaling kay sa pagsasalita ng katuwiran.
(Selah)

<span id="an_52:4">52:4</span> Iniibig mo ang lahat na mananakmal na
salita, Oh ikaw na magdarayang dila.

<span id="an_52:5">52:5</span> Ilulugmok ka ring gayon ng Dios
magpakailan man, itataas ka niya, at ilalabas ka sa iyong tolda, at
bubunutin ka niya sa lupain ng may buhay. (Selah)

<span id="an_52:6">52:6</span> Makikita naman ng matuwid, at matatakot,
at tatawa sa kaniya, na magsasabi,

<span id="an_52:7">52:7</span> Narito, ito ang tao na hindi ginawang
kaniyang katibayan, ang Dios; kundi tumiwala sa kasaganaan ng kaniyang
mga kayamanan, at nagpakalakas sa kaniyang kasamaan.

<span id="an_52:8">52:8</span> Nguni't tungkol sa akin, ay gaya ako ng
sariwang punong kahoy ng olibo sa bahay ng Dios: tumitiwala ako sa
kagandahang-loob ng Dios magpakailan-kailan man.

<span id="an_52:9">52:9</span> Ako'y magpapasalamat sa iyo magpakailan
man, sapagka't iyong ginawa: at ako'y maghihintay sa iyong pangalan
sapagka't mabuti, sa harapan ng iyong mga banal.

<span id="an_53:1">53:1</span> Ang mangmang ay nagsabi sa puso niya,
Walang Dios. Nangapahamak sila, at nagsigawa ng kasuklamsuklam na
kasamaan; walang gumawa ng mabuti.

<span id="an_53:2">53:2</span> Tinunghan ng Dios ang mga anak ng mga tao
mula sa langit, upang tignan kung may sinomang nakakaunawa, na humanap
sa Dios.

<span id="an_53:3">53:3</span> Bawa't isa sa kanila ay tumalikod: sila'y
magkakasamang naging mahahalay; walang gumawa ng mabuti, wala, wala
kahit isa.

<span id="an_53:4">53:4</span> Wala bang kaalaman ang mga manggagawa ng
kasamaan? na siyang kumakain ng aking bayan na tila kumakain ng tinapay,
at hindi nagsisitawag sa Dios.

<span id="an_53:5">53:5</span> Doo'y nangapasa malaking katakutan sila
na hindi kinaroroonan ng takot: sapagka't pinangalat ng Dios ang mga
buto niya na humahantong laban sa iyo; iyong inilagay sila sa kahihiyan,
sapagka't itinakuwil sila ng Dios.

<span id="an_53:6">53:6</span> Oh kung ang kaligtasan ng Israel ay
lumabas sa Sion. Pagka ibabalik ng Dios ang nangabihag ng kaniyang
bayan, magagalak nga ang Jacob at matutuwa ang Israel.

<span id="an_54:1">54:1</span> Iligtas mo ako, Oh Dios, sa pamamagitan
ng iyong pangalan. At hatulan mo ako sa iyong kapangyarihan.

<span id="an_54:2">54:2</span> Dinggin mo ang aking dalangin, Oh Dios;
pakinggan mo ang mga salita ng aking bibig.

<span id="an_54:3">54:3</span> Sapagka't ang mga tagaibang lupa ay
nagsibangon laban sa akin, at ang mga mangdadahas na tao ay nagsisiusig
ng aking kaluluwa: hindi nila inilagay ang Dios sa harap nila. (Selah)

<span id="an_54:4">54:4</span> Narito, ang Dios ay aking katulong: ang
Panginoon ay sa kanila na nagsisialalay ng aking kaluluwa.

<span id="an_54:5">54:5</span> Kaniyang ibabalik ang kasamaan sa aking
mga kaaway: gibain mo sila sa iyong katotohanan.

<span id="an_54:6">54:6</span> Ako'y maghahain sa iyo ng kusang handog:
ako'y magpapasalamat sa iyong pangalan, Oh Panginoon, sapagka't mabuti.

<span id="an_54:7">54:7</span> Sapagka't iniligtas niya ako sa lahat ng
kabagabagan; at nakita ng aking mata ang aking nasa sa aking mga kaaway.

<span id="an_55:1">55:1</span> Dinggin mo ang aking dalangin, Oh Dios;
at huwag kang magkubli sa aking pananaing.

<span id="an_55:2">55:2</span> Pakinggan mo ako, at iyong sagutin ako:
ako'y walang katiwasayan sa aking pagdaramdam, at ako'y dumadaing;

<span id="an_55:3">55:3</span> Dahil sa tinig ng kaaway, dahil sa
pagpighati ng masama; sapagka't sila'y naghagis ng kasamaan sa akin, at
sa galit ay inuusig nila ako.

<span id="an_55:4">55:4</span> Ang aking puso ay nagdaramdam na mainam
sa loob ko: at ang mga kakilabutan ng kamatayan ay nahulog sa akin.

<span id="an_55:5">55:5</span> Katakutan at panginginig ay dumating sa
akin, at tinakpan ako ng kakilabutan.

<span id="an_55:6">55:6</span> At aking sinabi, Oh kung ako'y nagkaroon
ng mga pakpak na gaya ng kalapati! Lilipad nga ako, at magpapahinga.

<span id="an_55:7">55:7</span> Narito, kung magkagayo'y gagala ako sa
malayo, ako'y titigil sa ilang. (Selah)

<span id="an_55:8">55:8</span> Ako'y magmamadaling sisilong mula sa
malakas na hangin at bagyo.

<span id="an_55:9">55:9</span> Ipahamak mo, Oh Panginoon, at guluhin mo
ang kanilang wika: sapagka't ako'y nakakita ng pangdadahas at pagaaway
sa bayan.

<span id="an_55:10">55:10</span> Araw at gabi ay nagsisiligid sila sa
mga kuta niyaon: kasamaan man at kahirapan ay nangasa gitna rin niyaon.

<span id="an_55:11">55:11</span> Kasamaan ay nasa gitna niyaon; ang
pagpighati at pagdaraya ay hindi humihiwalay sa kaniyang mga lansangan.

<span id="an_55:12">55:12</span> Sapagka't hindi kaaway ang dumuwahagi
sa akin; akin nga sanang nabata: ni hindi rin ang nagtatanim sa akin ang
nagmamalaki laban sa akin; nagtago nga sana ako sa kaniya:

<span id="an_55:13">55:13</span> Kundi ikaw, lalake na kagaya ko, aking
kasama at aking kaibigang matalik.

<span id="an_55:14">55:14</span> Tayo ay maligayang nagpapayuhang
magkasama, tayo'y lumalakad na magkaakbay sa bahay ng Dios.

<span id="an_55:15">55:15</span> Dumating nawang bigla sa kanila ang
kamatayan, mababa nawa silang buhay sa Sheol: sapagka't kasamaan ay nasa
kanilang tahanan, sa gitna nila.

<span id="an_55:16">55:16</span> Tungkol sa akin, ay tatawag ako sa
Dios; at ililigtas ako ng Panginoon.

<span id="an_55:17">55:17</span> Sa hapon at sa umaga, at sa
katanghaliang tapat, ako'y dadaing at hihibik: at kaniyang didinggin ang
aking tinig.

<span id="an_55:18">55:18</span> Kaniyang tinubos ang aking kaluluwa sa
kapayapaan mula sa pagbabaka laban sa akin: Sapagka't sila'y marami na
nakikipaglaban sa akin.

<span id="an_55:19">55:19</span> Didinggin ng Dios, at paghihigantihan
sila, siyang tumatahan ng una. (Selah)

<span id="an_55:20">55:20</span> Kaniyang iniunat ang kaniyang mga kamay
laban sa gayon na nasa kapayapaan sa kaniya: kaniyang nilapastangan ang
kaniyang tipan.

<span id="an_55:21">55:21</span> Ang kaniyang bibig ay malambot na
parang mantekilya: nguni't ang kaniyang puso ay pakikidigma: ang
kaniyang mga salita ay lalong mabanayad kay sa langis, gayon ma'y mga
bunot na tabak.

<span id="an_55:22">55:22</span> Ilagay mo ang iyong pasan sa Panginoon,
at kaniyang aalalayan ka: hindi niya titiising makilos kailan man ang
matuwid.

<span id="an_55:23">55:23</span> Nguni't ikaw, Oh Dios, ibababa mo sila
sa hukay ng kapahamakan: mga mabagsik at magdarayang tao ay hindi
darating sa kalahati ng kanilang mga kaarawan; nguni't titiwala ako sa
iyo.

<span id="an_56:1">56:1</span> Maawa ka sa akin, Oh Dios: sapagka't
sasakmalin ako ng tao: buong araw ay nangbababag siya na pinipighati
ako.

<span id="an_56:2">56:2</span> Ibig akong sakmalin ng aking mga kaaway
buong araw: sapagka't sila'y maraming may kapalaluan na nagsisilaban sa
akin.

<span id="an_56:3">56:3</span> Sa panahong ako'y matakot, aking ilalagak
ang aking tiwala sa iyo.

<span id="an_56:4">56:4</span> Sa Dios (ay pupuri ako ng kaniyang
salita), sa Dios ay inilagak ko ang aking tiwala, hindi ako matatakot;
anong magagawa ng laman sa akin?

<span id="an_56:5">56:5</span> Buong araw ay binabaligtad nila ang aking
mga salita: lahat ng kanilang mga pagiisip ay laban sa akin sa
ikasasama.

<span id="an_56:6">56:6</span> Sila'y nagpipisan, sila'y
nagsisipagkubli, kanilang tinatandaan ang aking mga hakbang, gaya ng
kanilang pagaabang sa aking kaluluwa.

<span id="an_56:7">56:7</span> Tatakas ba sila sa pamamagitan ng masama?
Sa galit ay ilugmok mo ang mga bayan, Oh Dios.

<span id="an_56:8">56:8</span> Iyong isinasaysay ang aking mga
paggagala: ilagay mo ang aking mga luha sa iyong botelya; wala ba sila
sa iyong aklat?

<span id="an_56:9">56:9</span> Tatalikod nga ang aking mga kaaway sa
kaarawan na ako'y tumawag: ito'y nalalaman ko, sapagka't ang Dios ay
kakampi ko.

<span id="an_56:10">56:10</span> Sa Dios (ay pupuri ako ng salita), sa
Panginoon (ay pupuri ako ng salita),

<span id="an_56:11">56:11</span> Sa Dios ay inilagak ko ang aking
tiwala, hindi ako matatakot; anong magagawa ng tao sa akin?

<span id="an_56:12">56:12</span> Ang iyong mga panata ay sa akin, Oh
Dios: ako'y magbabayad ng mga handog na pasalamat sa iyo.

<span id="an_56:13">56:13</span> Sapagka't iniligtas mo ang aking
kaluluwa sa kamatayan: hindi mo ba iniligtas ang aking mga paa sa
pagkahulog? upang ako'y makalakad sa harap ng Dios sa liwanag ng buhay.

<span id="an_57:1">57:1</span> Maawa ka sa akin, Oh Dios, maawa ka sa
akin; sapagka't ang aking kaluluwa ay nanganganlong sa iyo. Oo, sa lilim
ng iyong mga pakpak ay manganganlong ako, hanggang sa makaraan ang mga
kasakunaang ito.

<span id="an_57:2">57:2</span> Ako'y dadaing sa Dios na Kataastaasan; sa
Dios na nagsagawa ng lahat na mga bagay sa akin.

<span id="an_57:3">57:3</span> Siya'y magsusugo mula sa langit, at
ililigtas ako, pagka yaong lulunok sa akin ay dumuduwahagi; (Selah)
susuguin ng Dios ang kaniyang kagandahang-loob at ang kaniyang
katotohanan.

<span id="an_57:4">57:4</span> Ang aking kaluluwa ay nasa gitna ng mga
leon: ako'y nahihiga sa gitna niyaong mga pinaningasan ng apoy, sa mga
anak ng tao, na ang mga ngipin ay sibat at mga pana, at ang kanilang
dila ay matalas na tabak.

<span id="an_57:5">57:5</span> Mabunyi ka, Oh Dios, sa itaas ng mga
langit; mataas ang iyong kaluwalhatian sa buong lupa.

<span id="an_57:6">57:6</span> Kanilang hinandaan ng silo ang aking mga
hakbang. Ang aking kaluluwa ay nakayuko: sila'y nagsihukay ng isang
lungaw sa harap ko. Sila'y nangahulog sa gitna niyaon. (Selah)

<span id="an_57:7">57:7</span> Ang aking puso ay matatag, Oh Dios, ang
aking puso ay matatag: ako'y aawit, oo, ako'y aawit ng mga pagpuri.

<span id="an_57:8">57:8</span> Gumising ka, kaluwalhatian ko; gumising
ka, salterio at alpa: ako'y gigising na maaga.

<span id="an_57:9">57:9</span> Ako'y magpapasalamat sa iyo, Oh
Panginoon, sa gitna ng mga bayan: ako'y aawit sa iyo ng mga pagpuri sa
gitna ng mga bansa.

<span id="an_57:10">57:10</span> Sapagka't ang iyong kagandahang-loob ay
dakila hanggang sa mga langit, at ang iyong katotohanan hanggang sa mga
alapaap.

<span id="an_57:11">57:11</span> Mabunyi ka, Oh Dios, sa itaas ng mga
langit; mataas ang iyong kaluwalhatian sa buong lupa.

<span id="an_58:1">58:1</span> Tunay bang kayo'y nangagsasalita ng
katuwiran Oh kayong mga makapangyarihan? Nagsisihatol ba kayo ng
matuwid, Oh kayong mga anak ng mga tao?

<span id="an_58:2">58:2</span> Oo, sa puso ay nagsisigawa kayo ng
kasamaan; inyong tinitimbang ang pangdadahas ng inyong mga kamay sa
lupa.

<span id="an_58:3">58:3</span> Ang masama ay naliligaw mula sa
bahay-bata: sila'y naliligaw pagkapanganak sa kanila, na nagsasalita ng
mga kasinungalingan.

<span id="an_58:4">58:4</span> Ang kanilang kamandag ay parang kamandag
ng ahas: sila'y gaya ng binging ahas na nagtatakip ng kaniyang pakinig;

<span id="an_58:5">58:5</span> At hindi nakakarinig ng tinig ng mga
enkantador, na kailan man ay hindi umeenkanto ng gayon na may
karunungan.

<span id="an_58:6">58:6</span> Iyong bungalin ang kanilang mga ngipin,
Oh Dios, sa kanilang bibig: iyong bungalin ang mga malaking ngipin ng
mga batang leon, Oh Panginoon.

<span id="an_58:7">58:7</span> Mangatunaw nawa silang parang tubig na
umaagos: pagka inihilagpos niya ang kaniyang mga palaso, maging gaya
nawa ng nangaluray.

<span id="an_58:8">58:8</span> Maging gaya nawa ng laman ng laman ng
suso na natutunaw at napapawi: na gaya ng naagas sa babae na hindi
nakakita ng araw.

<span id="an_58:9">58:9</span> Bago makaramdam ang inyong mga palyok ng
mga dawag na panggatong, kaniyang kukunin ang mga yaon ng ipoipo, ang
sariwa at gayon din ang nagniningas.

<span id="an_58:10">58:10</span> Magagalak ang matuwid pagka nakita niya
ang higanti: kaniyang huhugasan ang kaniyang mga paa sa dugo ng masama.

<span id="an_58:11">58:11</span> Na anopa't sasabihin ng mga tao,
Katotohanang may kagantihan sa matuwid: katotohanang may Dios na
humahatol sa lupa.

<span id="an_59:1">59:1</span> Iligtas mo ako sa aking mga kaaway, Oh
Dios ko: ilagay mo ako sa mataas sa kanila na nagsisibangon laban sa
akin.

<span id="an_59:2">59:2</span> Iligtas mo ako sa mga manggagawa ng
kasamaan, at iligtas mo ako sa mga mabagsik na tao.

<span id="an_59:3">59:3</span> Sapagka't narito, kanilang binabakayan
ang aking kaluluwa; ang mga makapangyarihan ay nagpipisan laban sa akin:
hindi dahil sa aking pagsalangsang, o sa aking kasalanan man, Oh
Panginoon.

<span id="an_59:4">59:4</span> Sila'y nagsisitakbo at nagsisihanda na
wala akong sala: ikaw ay gumising na tulungan mo ako, at masdan mo.

<span id="an_59:5">59:5</span> Sa makatuwid baga'y ikaw, Oh Panginoong
Dios ng mga hukbo, na Dios ng Israel, ikaw ay bumangon upang iyong
dalawin ang lahat ng mga bansa: huwag kang maawa sa kanino mang masamang
mananalangsang. (Selah)

<span id="an_59:6">59:6</span> Sila'y nagsibalik sa kinahapunan, sila'y
nagsitahol na parang aso, at nililigid ang bayan.

<span id="an_59:7">59:7</span> Narito, sila'y nanunungayaw ng kanilang
bibig; mga tabak ay nangasa kanilang mga labi: sapagka't sino, sabi
nila, ang nakikinig?

<span id="an_59:8">59:8</span> Nguni't ikaw, Oh Panginoon, tatawa sa
kanila; iyong tutuyain ang lahat ng mga bansa.

<span id="an_59:9">59:9</span> Dahil sa kaniyang kalakasan, didinggin
kita; sapagka't ang Dios ay aking matayog na moog.

<span id="an_59:10">59:10</span> Ang aking Dios pati ng kaniyang
kagandahang-loob ay sasalubong sa akin: ipakikita ng Dios sa akin ang
aking nasa sa aking mga kaaway.

<span id="an_59:11">59:11</span> Huwag mo silang patayin, baka makalimot
ang aking bayan; pangalatin mo sila ng iyong kapangyarihan, at ibaba mo
sila, Oh Panginoon na kalasag namin.

<span id="an_59:12">59:12</span> Dahil sa kasalanan ng kanilang bibig,
at sa mga salita ng kanilang mga labi, makuha nawa sila sa kanilang
kapalaluan, at dahil sa sumpa at pagsisinungaling na kanilang sinalita.

<span id="an_59:13">59:13</span> Pugnawin mo sila sa poot, pugnawin mo
sila, upang sila'y mawala: at ipakilala mo sa kanila na ang Dios ay
nagpupuno sa Jacob, hanggang sa mga wakas ng lupa. (Selah)

<span id="an_59:14">59:14</span> At sa kinahapunan ay papagbalikin mo
sila, pahagulhulin mo silang parang aso, at libutin nila ang bayan.

<span id="an_59:15">59:15</span> Sila'y gagala na magmamanhik-manaog
dahil sa pagkain, at maghihintay buong gabi kung hindi sila mabusog.

<span id="an_59:16">59:16</span> Nguni't aking aawitin ang iyong
kalakasan; Oo, aking aawiting malakas ang iyong kagandahang-loob sa
kinaumagahan: sapagka't ikaw ay naging aking matayog na moog, at
kanlungan sa kaarawan ng aking kabagabagan.

<span id="an_59:17">59:17</span> Sa iyo, Oh kalakasan ko, aawit ako ng
mga pagpuri: sapagka't ang Dios ay aking matayog na moog, ang Dios ng
aking kaawaan.

<span id="an_60:1">60:1</span> Oh Dios, iniwaksi mo kami, ibinagsak mo
kami; ikaw ay nagalit; Oh papanauliin mo kami.

<span id="an_60:2">60:2</span> Iyong niyanig ang lupain; iyong pinabuka:
pagalingin mo ang mga sira niyaon: sapagka't umuuga.

<span id="an_60:3">60:3</span> Nagpakita ka sa iyong bayan ng mahihirap
na bagay: iyong ipinainom sa amin ang alak na pangpagiray.

<span id="an_60:4">60:4</span> Nagbigay ka ng watawat sa nangatatakot sa
iyo, upang maiwagayway dahil sa katotohanan. (Selah)

<span id="an_60:5">60:5</span> Upang ang iyong minamahal ay makaligtas,
magligtas ka ng iyong kanan, at sagutin mo kami.

<span id="an_60:6">60:6</span> Nagsalita ang Dios sa kaniyang kabanalan;
ako'y magsasaya: aking hahatiin ang Sichem, at aking susukatin ang libis
ng Succoth,

<span id="an_60:7">60:7</span> Galaad ay akin, at Manases ay akin;
Ephraim naman ay sanggalang ng aking ulo; Juda ay aking setro.

<span id="an_60:8">60:8</span> Moab ay aking hugasan; sa Edom ay aking
ihahagis ang aking panyapak; Filistia, humiyaw ka dahil sa akin.

<span id="an_60:9">60:9</span> Sinong magdadala sa akin sa matibay na
bayan? Sinong papatnubay sa akin hanggang sa Edom?

<span id="an_60:10">60:10</span> Hindi mo ba kami iniwaksi, Oh Dios? At
hindi ka lumalabas, Oh Dios, na kasama ng aming mga hukbo.

<span id="an_60:11">60:11</span> Tulungan mo kami laban sa kaaway;
sapagka't walang kabuluhan ang tulong ng tao.

<span id="an_60:12">60:12</span> Sa pamamagitan ng Dios ay gagawa kaming
may katapangan: sapagka't siya ang yumayapak sa aming mga kaaway.

<span id="an_61:1">61:1</span> Dinggin mo ang aking daing, Oh Dios;
pakinggan mo ang aking dalangin.

<span id="an_61:2">61:2</span> Mula sa wakas ng lupa ay tatawag ako sa
iyo, pagka nanglupaypay ang aking puso: patnubayan mo ako sa malaking
bato na lalong mataas kay sa akin.

<span id="an_61:3">61:3</span> Sapagka't ikaw ay naging aking kanlungan,
matibay na moog sa kaaway.

<span id="an_61:4">61:4</span> Ako'y tatahan sa iyong tabernakulo
magpakailan man: ako'y manganganlong sa lilim ng iyong mga pakpak.
(Selah)

<span id="an_61:5">61:5</span> Sapagka't dininig mo, Oh Dios, ang aking
mga panata: ibinigay mo ang mana sa nangatatakot sa iyong pangalan.

<span id="an_61:6">61:6</span> Iyong pahahabain ang buhay ng hari: Ang
kaniyang mga taon ay magiging parang malaong panahon.

<span id="an_61:7">61:7</span> Siya'y tatahan sa harap ng Dios
magpakailan man: Oh maghanda ka ng kagandahang-loob at katotohanan,
upang mapalagi siya.

<span id="an_61:8">61:8</span> Sa gayo'y aawit ako ng pagpuri sa iyong
pangalan magpakailan man. Upang maisagawa ko araw-araw ang aking mga
panata.

<span id="an_62:1">62:1</span> Sa Dios lamang naghihintay ng tahimik ang
aking kaluluwa: sa kaniya galing ang aking kaligtasan.

<span id="an_62:2">62:2</span> Siya lamang ang aking kanlungan at aking
kaligtasan: siya ang aking matayog na moog; hindi ako lubhang makikilos.

<span id="an_62:3">62:3</span> Hanggang kailan maghahaka kayo ng masama
laban sa isang tao. Upang patayin siya ninyong lahat, na gaya ng pader
na tumagilid, o bakod na nabubuwal?

<span id="an_62:4">62:4</span> Sila'y nagsisisangguni lamang upang
ibagsak siya sa kaniyang karilagan; sila'y natutuwa sa mga
kasinungalingan: sila'y nagsisibasbas ng kanilang bibig, nguni't
nanganunumpa sa loob. (Selah)

<span id="an_62:5">62:5</span> Kaluluwa ko, maghintay kang tahimik sa
Dios lamang; sapagka't ang aking pagasa ay mula sa kaniya.

<span id="an_62:6">62:6</span> Siya lamang ang aking malaking bato at
aking kaligtasan: siya'y aking matayog na moog; hindi ako makikilos.

<span id="an_62:7">62:7</span> Nasa Dios ang aking kaligtasan at aking
kaluwalhatian; ang malaking bato ng aking kalakasan, at ang kanlungan
ko'y nasa Dios.

<span id="an_62:8">62:8</span> Magsitiwala kayo sa kaniya buong panahon,
kayong mga bayan; buksan ninyo ang inyong dibdib sa harap niya; Dios ay
kanlungan sa atin. (Selah)

<span id="an_62:9">62:9</span> Tunay na walang kabuluhan ang mga taong
may mababang kalagayan, at ang mga taong may mataas na kalagayan ay
kabulaanan: sa mga timbangan ay sasampa sila; silang magkakasama ay
lalong magaan kay sa walang kabuluhan.

<span id="an_62:10">62:10</span> Huwag kang tumiwala sa kapighatian, at
huwag maging walang kabuluhan sa pagnanakaw: kung ang mga kayamanan ay
lumago, huwag ninyong paglalagakan ng inyong puso.

<span id="an_62:11">62:11</span> Ang Dios ay nagsalitang minsan,
makalawang aking narinig ito; na ang kapangyarihan ay ukol sa Dios:

<span id="an_62:12">62:12</span> Sa iyo naman, Oh Panginoon, ukol ang
kagandahang-loob: sapagka't ikaw ay nagbabayad sa bawa't tao ayon sa
kaniyang gawa.

<span id="an_63:1">63:1</span> Oh Dios, ikaw ay Dios ko; hahanapin
kitang maaga: kinauuhawan ka ng aking kaluluwa, pinananabikan ka ng
aking laman, sa isang tuyo at uhaw na lupa na walang tubig.

<span id="an_63:2">63:2</span> Sa gayo'y tumingin ako sa iyo sa
santuario. Upang tanawin ang iyong kapangyarihan at ang iyong
kaluwalhatian.

<span id="an_63:3">63:3</span> Sapagka't ang iyong kagandahang-loob ay
mainam kay sa buhay: pupurihin ka ng aking mga labi.

<span id="an_63:4">63:4</span> Sa gayo'y pupurihin kita habang ako'y
nabubuhay: igagawad ko ang aking mga kamay sa iyong pangalan.

<span id="an_63:5">63:5</span> Ang kaluluwa ko'y matutuwa na gaya sa
utak at taba; at ang bibig ko'y pupuri sa iyo ng masayang mga labi;

<span id="an_63:6">63:6</span> Pagka naaalaala kita sa aking higaan, at
ginugunita kita sa pagbabantay sa gabi.

<span id="an_63:7">63:7</span> Sapagka't naging katulong kita, at sa
lilim ng mga pakpak mo'y magagalak ako.

<span id="an_63:8">63:8</span> Ang kaluluwa ko'y nanununod na mainam sa
iyo: inaalalayan ako ng iyong kanan.

<span id="an_63:9">63:9</span> Nguni't ang nagsisihanap ng kaluluwa ko,
upang ipahamak, magsisilusong sa mga lalong mababang bahagi ng lupa.

<span id="an_63:10">63:10</span> Sila'y mangahuhulog sa kapangyarihan ng
tabak: sila'y magiging pagkain sa mga zorra.

<span id="an_63:11">63:11</span> Nguni't ang hari ay magagalak sa Dios:
bawa't sumusumpa sa pamamagitan niya ay luluwalhati; sapagka't ang bibig
nila na nagsasalita ng mga kasinungalingan ay patitigilin.

<span id="an_64:1">64:1</span> Dinggin mo ang tinig ko, Oh Dios, sa
aking hibik: ingatan mo ang buhay ko sa pagkatakot sa kaaway.

<span id="an_64:2">64:2</span> Ikubli mo ako sa lihim na payo ng mga
manggagawa ng kasamaan; sa panggugulo ng mga manggagawa ng kasamaan:

<span id="an_64:3">64:3</span> Na siyang nangaghasa ng kanilang dila na
parang tabak, at pinahilagpos ang kanilang mga palaso, sa makatuwid
baga'y ang masasakit na salita:

<span id="an_64:4">64:4</span> Upang kanilang maihilagpos sa sakdal sa
mga lihim na dako: biglang inihihilagpos nila sa kaniya at hindi
natatakot.

<span id="an_64:5">64:5</span> Sila'y nagpapakatapang sa masamang akala;
sila'y nagsasangusapan ng paglalagay ng lihim na silo; Sinasabi nila,
Sinong makakakita?

<span id="an_64:6">64:6</span> Sila'y nagsisipagsiyasat ng mga kasamaan;
aming naganap, sabi nila, ang masikap na pagsiyasat; at ang pagiisip sa
loob ng bawa't isa, at ang puso ay malalim.

<span id="an_64:7">64:7</span> Nguni't pahihilagpusan sila ng Dios;
sila'y masusugatang bigla ng isang palaso.

<span id="an_64:8">64:8</span> Sa gayo'y sila'y matitisod palibhasa't
ang kanilang sariling dila ay laban sa kanila: ang lahat na makakita sa
kanila ay mangaguuga ng ulo.

<span id="an_64:9">64:9</span> At lahat ng mga tao ay mangatatakot; at
kanilang ipahahayag ang salita ng Dios, at may karunungang kanilang
bubuhayin ang kanilang gawa.

<span id="an_64:10">64:10</span> Ang matuwid ay matutuwa sa Panginoon,
at manganganlong sa kaniya; at lahat ng mga matuwid sa puso ay
magsisiluwalhati.

<span id="an_65:1">65:1</span> Ang kapurihan ay naghihintay sa iyo, Oh
Dios, sa Sion: at sa iyo'y maisasagawa ang panata.

<span id="an_65:2">65:2</span> Oh ikaw na dumidinig ng dalangin, sa
iyo'y paroroon ang lahat ng laman.

<span id="an_65:3">65:3</span> Mga kasamaan ay nangananaig laban sa
akin: tungkol sa aming pagsalangsang, ay lilinisin mo.

<span id="an_65:4">65:4</span> Mapalad ang tao na iyong pinipili, at
pinalalapit mo sa iyo, upang siya'y makatahan sa iyong mga looban: kami
ay mangasisiyahan sa kabutihan ng iyong bahay, ng iyong banal na templo.

<span id="an_65:5">65:5</span> Sasagutin mo kami sa katuwiran sa
pamamagitan ng mga kakilakilabot na bagay, Oh Dios ng aming kaligtasan;
ikaw na katiwalaan ng lahat na wakas ng lupa, at nila na malayo sa
dagat:

<span id="an_65:6">65:6</span> Na naglalagay na matibay ng mga bundok sa
pamamagitan ng kaniyang kalakasan; palibhasa't nabibigkisan sa palibot
ng kapangyarihan:

<span id="an_65:7">65:7</span> Na nagpapatigil ng hugong ng mga dagat,
ng hugong ng kanilang mga alon, at ng kaingay ng mga bayan.

<span id="an_65:8">65:8</span> Sila naman na nagsisitahan sa mga
pinakadulong bahagi ay nangatatakot sa iyong mga tanda: ikaw ang
nagbibigay galak sa pagbubukang liwayway at pagtatakip-silim.

<span id="an_65:9">65:9</span> Iyong dinadalaw ang lupa, at dinidilig
mo, iyong pinayayamang mainam; ang ilog ng Dios ay puno ng tubig: iyong
pinagtataanan sila ng trigo, pagka't inihanda mo ang lupa.

<span id="an_65:10">65:10</span> Iyong dinidilig ang kaniyang bungkal ng
sagana; iyong pinapantay ang kaniyang mga bungkal; iyong mga
pinalalambot ng ambon; iyong pinagpapala ang pagsibol niyaon.

<span id="an_65:11">65:11</span> Iyong dinudulutan ang taon ng iyong
kabutihan; at ang iyong mga landas ay pumapatak ng katabaan.

<span id="an_65:12">65:12</span> Nagsisipatak sa mga pastulan sa ilang;
at ang mga burol ay nabibigkisan ng kagalakan.

<span id="an_65:13">65:13</span> Ang mga pastulan ay nangabihisan ng mga
kawan; ang mga libis naman ay nangatatakpan ng trigo; sila'y
magsisihiyaw sa kagalakan, sila naman ay nagsisiawit.

<span id="an_66:1">66:1</span> Magkaingay kayong may kagalakan sa Dios,
buong lupa.

<span id="an_66:2">66:2</span> Awitin ninyo ang kaluwalhatian ng
kaniyang pangalan: paluwalhatiin ninyo ang pagpuri sa kaniya.

<span id="an_66:3">66:3</span> Inyong sabihin sa Dios, napaka
kakilakilabot ng iyong mga gawa! Sa kadakilaan ng iyong kapangyarihan ay
magsisuko ang iyong mga kaaway sa iyo.

<span id="an_66:4">66:4</span> Buong lupa ay sasamba sa iyo, at aawit sa
iyo; sila'y magsisiawit sa iyong pangalan. (Selah)

<span id="an_66:5">66:5</span> Kayo ay magsiparito, at tingnan ninyo ang
mga gawa ng Dios; siya'y kakilakilabot sa kaniyang gawain sa mga anak ng
mga tao.

<span id="an_66:6">66:6</span> Kaniyang pinagiging tuyong lupa ang
dagat: sila'y nagsidaan ng paa sa ilog: doo'y nangagalak kami sa kaniya.

<span id="an_66:7">66:7</span> Siya'y nagpupuno ng kaniyang
kapangyarihan magpakailan man: papansinin ng kaniyang mga mata ang mga
bansa: huwag mangagpakabunyi ang mga manghihimagsik. (Selah)

<span id="an_66:8">66:8</span> Oh purihin ninyo ang ating Dios, ninyong
mga bayan, at iparinig ninyo ang tinig ng kaniyang kapurihan:

<span id="an_66:9">66:9</span> Na umaalalay sa ating kaluluwa sa buhay,
at hindi tumitiis na makilos ang ating mga paa.

<span id="an_66:10">66:10</span> Sapagka't ikaw, Oh Dios, tinikman mo
kami: Iyong sinubok kami na para ng pagsubok sa pilak.

<span id="an_66:11">66:11</span> Iyong isinuot kami sa silo; ikaw ay
naglagay ng mainam na pasan sa aming mga balakang.

<span id="an_66:12">66:12</span> Iyong pinasakay ang mga tao sa aming
mga ulo; kami ay nangagdaan sa apoy at sa tubig; nguni't dinala mo kami
sa saganang dako.

<span id="an_66:13">66:13</span> Ako'y papasok sa iyong bahay na may mga
handog na susunugin, aking babayaran sa iyo ang mga panata ko,

<span id="an_66:14">66:14</span> Na sinambit ng aking mga labi, at
sinalita ng aking bibig, nang ako'y nasa kadalamhatian.

<span id="an_66:15">66:15</span> Ako'y maghahandog sa iyo ng mga
matabang handog na susunugin, na may haing mga tupa; ako'y maghahandog
ng mga toro na kasama ng mga kambing. (Selah)

<span id="an_66:16">66:16</span> Kayo'y magsiparito at dinggin ninyo,
ninyong lahat na nangatatakot sa Dios, at ipahahayag ko kung ano ang
kaniyang ginawa sa aking kaluluwa.

<span id="an_66:17">66:17</span> Ako'y dumaing sa kaniya ng aking bibig,
at siya'y ibinunyi ng aking dila.

<span id="an_66:18">66:18</span> Kung pinakundanganan ko ang kasamaan sa
aking puso, hindi ako didinggin ng Panginoon:

<span id="an_66:19">66:19</span> Nguni't katotohanang dininig ako ng
Dios; kaniyang pinakinggan ang tinig ng aking dalangin.

<span id="an_66:20">66:20</span> Purihin ang Dios, na hindi iniwaksi ang
aking dalangin, ni ang kaniyang kagandahang-loob sa akin.

<span id="an_67:1">67:1</span> Dios maawa ka sa amin, at pagpalain mo
kami, at pasilangin nawa niya ang kaniyang mukha sa amin; (Selah)

<span id="an_67:2">67:2</span> Upang ang iyong daan ay maalaman sa lupa,
ang iyong pangligtas na kagalingan sa lahat ng mga bansa.

<span id="an_67:3">67:3</span> Purihin ka ng mga bayan, Oh Dios; purihin
ka ng lahat ng mga bayan.

<span id="an_67:4">67:4</span> Oh mangatuwa at magsiawit sa kasayahan
ang mga bansa: sapagka't iyong hahatulan ang mga bayan ng karampatan, at
iyong pamamahalaan ang mga bansa sa lupa. (Selah)

<span id="an_67:5">67:5</span> Purihin ka ng mga bayan, Oh Dios; purihin
ka ng lahat ng mga bayan.

<span id="an_67:6">67:6</span> Isinibol ng lupa ang kaniyang bunga: ang
Dios ang sarili naming Dios ay pagpapalain kami.

<span id="an_67:7">67:7</span> Pagpapalain kami ng Dios: at lahat ng mga
wakas ng lupa ay mangatatakot sa kaniya.

<span id="an_68:1">68:1</span> Bumangon nawa ang Dios, mangalat ang
kaniyang mga kaaway; sila namang nangagtatanim sa kaniya ay magsitakas
sa harap niya.

<span id="an_68:2">68:2</span> Kung paanong napaparam ang usok ay gayon
nangapaparam sila. Kung paanong natutunaw ang pagkit sa harap ng apoy,
gayon mamatay ang masama sa harapan ng Dios.

<span id="an_68:3">68:3</span> Nguni't mangatuwa ang matuwid; mangagalak
sila sa harap ng Dios: Oo, mangagalak sila ng kasayahan.

<span id="an_68:4">68:4</span> Kayo'y magsiawit sa Dios, kayo'y
magsiawit ng kapurihan sa kaniyang pangalan: ipaghanda ninyo ng maluwang
na lansangan siya na nangangabayo sa mga ilang; ang kaniyang pangalan ay
JAH; at mangagalak kayo sa harap niya.

<span id="an_68:5">68:5</span> Ama ng mga ulila, at hukom ng mga babaing
bao, ang Dios sa kaniyang banal na tahanan.

<span id="an_68:6">68:6</span> Pinapagmamaganak ng Dios ang mga nagiisa:
kaniyang inilalabas sa kaginhawahan ang mga bilanggo: nguni't ang mga
mapanghimagsik ay magsisitahan sa tuyong lupa.

<span id="an_68:7">68:7</span> Oh Dios, nang ikaw ay lumabas sa harap ng
iyong bayan, nang ikaw ay lumakad sa ilang; (Selah)

<span id="an_68:8">68:8</span> Ang lupa ay nayanig, ang mga langit naman
ay tumulo sa harapan ng Dios: ang Sinai na yaon ay nayanig sa harapan ng
Dios, ng Dios ng Israel.

<span id="an_68:9">68:9</span> Ikaw, Oh Dios, naglagpak ng saganang
ulan, iyong pinatibay ang iyong mana, noong ito'y mahina.

<span id="an_68:10">68:10</span> Ang iyong kapisanan ay tumahan doon:
ikaw, Oh Dios, ipinaghanda mo ng iyong kabutihan ang dukha.

<span id="an_68:11">68:11</span> Nagbibigay ng salita ang Panginoon: ang
mga babaing nangaghahayag ng mga balita ay malaking hukbo.

<span id="an_68:12">68:12</span> Mga hari ng mga hukbo ay nagsisitakas,
sila'y nagsisitakas: at nangamamahagi ng samsam ang naiwan sa bahay.

<span id="an_68:13">68:13</span> Mahihiga ba kayo sa gitna ng mga
kulungan ng mga kawan, na parang mga pakpak ng kalapati na natatakpan ng
pilak, at ng kaniyang balahibo ng gintong madilaw?

<span id="an_68:14">68:14</span> Nang ang Makapangyarihan sa lahat ay
magkalat ng mga hari roon, ay tila nagka nieve sa Salmon.

<span id="an_68:15">68:15</span> Bundok ng Dios ay ang bundok ng Basan;
mataas na bundok ang bundok ng Basan.

<span id="an_68:16">68:16</span> Bakit kayo'y nagsisiirap, kayong
matataas na mga bundok, sa bundok na ninasa ng Dios na maging kaniyang
tahanan? Oo, tatahan doon ang Panginoon magpakailan man.

<span id="an_68:17">68:17</span> Ang mga karo ng Dios ay dalawang pung
libo sa makatuwid baga'y libolibo: ang Panginoon ay nasa gitna nila,
kung paano sa Sinai, gayon sa santuario.

<span id="an_68:18">68:18</span> Sumampa ka sa mataas, pinatnubayan mo
ang iyong bihag sa pagkabihag; tumanggap ka ng mga kaloob sa gitna ng
mga tao, Oo, pati sa mga mapanghimagsik, upang makatahang kasama nila
ang Panginoong Dios.

<span id="an_68:19">68:19</span> Purihin ang Panginoon na nagpapasan
araw-araw ng aming pasan, sa makatuwid baga'y ang Dios na siyang aming
kaligtasan. (Selah)

<span id="an_68:20">68:20</span> Ang Dios sa amin ay Dios ng mga
kaligtasan; at kay Jehova na Panginoon ukol ang pagpapalaya sa
kamatayan.

<span id="an_68:21">68:21</span> Nguni't sasaktan ng Dios ang ulo ng
kaniyang mga kaaway. Ang bunbunang mabuhok ng nagpapatuloy sa kaniyang
sala.

<span id="an_68:22">68:22</span> Sinabi ng Panginoon, ibabalik ko uli
mula sa Basan, ibabalik ko uli sila mula sa mga kalaliman ng dagat:

<span id="an_68:23">68:23</span> Upang madurog mo sila, na nalulubog ang
iyong paa sa dugo, upang ang dila ng iyong mga aso ay magkaroon ng
kaniyang pagkain sa iyong mga kaaway.

<span id="an_68:24">68:24</span> Kanilang nakita ang iyong mga lakad, Oh
Dios, sa makatuwid baga'y ang lakad ng aking Dios, ng aking Hari, sa
loob ng santuario.

<span id="an_68:25">68:25</span> Ang mga mangaawit ay nangagpauna, ang
mga manunugtog ay nagsisunod, sa gitna ng mga dalaga na nagtutugtugan ng
mga pandereta.

<span id="an_68:26">68:26</span> Purihin ninyo ang Dios sa mga
kapisanan, sa makatuwid baga'y ang Panginoon, ninyong mga sa bukal ng
lahi ng Israel.

<span id="an_68:27">68:27</span> Doo'y ang munting Benjamin ay siyang
kanilang puno, ang mga pangulo ng Juda at ang kanilang pulong, ang mga
pangulo ng Zabulon, ang mga pangulo ng Nephtali.

<span id="an_68:28">68:28</span> Ang Dios mo'y nagutos ng iyong
kalakasan: patibayin mo, Oh Dios, ang ginawa mo sa amin.

<span id="an_68:29">68:29</span> Dahil sa iyong templo sa Jerusalem mga
hari ay mangagdadala ng mga kaloob sa iyo.

<span id="an_68:30">68:30</span> Sawayin mo ang mga mailap na hayop sa
mga puno ng tambo, ang karamihan ng mga toro na kasama ng mga guya ng
mga bayan, na niyayapakan sa ilalim ng paa ang mga putol ng pilak; iyong
pinangalat ang mga bayan na nangagagalak sa pagdidigma.

<span id="an_68:31">68:31</span> Mga pangulo ay magsisilabas sa Egipto;
magmamadali ang Etiopia na igawad ang kaniyang mga kamay sa Dios.

<span id="an_68:32">68:32</span> Magsiawit kayo sa Dios, kayong mga
kaharian sa lupa; Oh magsiawit kayo ng mga pagpuri sa Panginoon.

<span id="an_68:33">68:33</span> Sa kaniya na sumasakay sa langit ng mga
langit, na noon pang una: narito, binibigkas niya ang kaniyang tinig, na
makapangyarihang tinig,

<span id="an_68:34">68:34</span> Inyong isa Dios ang kalakasan: ang
kaniyang karilagan ay nasa Israel, at ang kaniyang kalakasan ay nasa mga
langit.

<span id="an_68:35">68:35</span> Oh Dios, ikaw ay kakilakilabot mula sa
iyong mga dakong banal: ang Dios ng Israel, ay nagbibigay ng kalakasan
at kapangyarihan sa kaniyang bayan. Purihin ang Panginoon.

<span id="an_69:1">69:1</span> Iligtas mo ako, Oh Dios; sapagka't ang
tubig ay tumabon sa aking kaluluwa.

<span id="an_69:2">69:2</span> Ako'y lumulubog sa malalim na burak na
walang tayuan: ako'y lumulubog sa malalim na tubig, na tinatabunan ako
ng agos.

<span id="an_69:3">69:3</span> Ako'y hapo sa aking daing; ang lalamunan
ko'y tuyo: ang mga mata ko'y nangangalumata habang hinihintay ko ang
aking Dios.

<span id="an_69:4">69:4</span> Silang nangagtatanim sa akin ng walang
anomang kadahilanan ay higit kay sa mga buhok ng aking ulo: silang ibig
maghiwalay sa akin, na mga kaaway kong may kamalian, ay mga
makapangyarihan: akin ngang isinauli ang hindi ko kinuha.

<span id="an_69:5">69:5</span> Oh Dios, kilala mo ang kamangmangan ko;
at ang mga kasalanan ko'y hindi lihim sa iyo.

<span id="an_69:6">69:6</span> Huwag mangapahiya dahil sa akin ang
nangaghihintay sa iyo, Oh Panginoong Dios ng mga hukbo: huwag mangalagay
sa kasiraang puri dahil sa akin ang nagsisihanap sa iyo, Oh Dios ng
Israel.

<span id="an_69:7">69:7</span> Sapagka't dahil sa iyo ay nagdala ako ng
kadustaan; kahihiyan ay tumakip sa aking mukha.

<span id="an_69:8">69:8</span> Ako'y naging iba sa aking mga kapatid, at
taga ibang lupa sa mga anak ng aking ina.

<span id="an_69:9">69:9</span> Sapagka't napuspos ako ng sikap sa iyong
bahay; at ang mga pagduwahagi nila na nagsisiduwahagi sa iyo ay
nangahulog sa akin.

<span id="an_69:10">69:10</span> Pag umiiyak ako at pinarurusahan ko ng
pagaayuno ang aking kaluluwa, yao'y pagkaduwahagi sa akin.

<span id="an_69:11">69:11</span> Nang magsuot ako ng kayong magaspang,
ay naging kawikaan ako sa kanila.

<span id="an_69:12">69:12</span> Pinag-uusapan ako nilang nangauupo sa
pintuang-bayan; at ako ang awit ng mga lango.

<span id="an_69:13">69:13</span> Nguni't tungkol sa akin, ang dalangin
ko'y sa iyo, Oh Panginoon, sa isang kalugodlugod na panahon: Oh Dios, sa
karamihan ng iyong kagandahang-loob,

<span id="an_69:14">69:14</span> Iligtas mo ako sa burak, at huwag mo
akong ilubog: maligtas ako sa kanila na nangagtatanim sa akin, at sa
malalim na tubig.

<span id="an_69:15">69:15</span> Huwag akong tangayin ng baha, ni
lamunin man ako ng kalaliman: at huwag takpan ng hukay ang kaniyang
bunganga sa akin.

<span id="an_69:16">69:16</span> Sagutin mo ako, Oh Panginoon; sapagka't
ang iyong kagandahang-loob ay mabuti: ayon sa karamihan ng iyong mga
malumanay na kaawaan ay bumalik ka sa akin.

<span id="an_69:17">69:17</span> At huwag mong ikubli ang iyong mukha sa
iyong lingkod; sapagka't ako'y nasa kahirapan; sagutin mo akong madali.

<span id="an_69:18">69:18</span> Lumapit ka sa aking kaluluwa, at
tubusin mo: Iligtas mo ako dahil sa aking mga kaaway.

<span id="an_69:19">69:19</span> Talastas mo ang aking kadustaan, at ang
aking kahihiyan, at ang aking kasiraang puri: ang aking mga kaaway, ay
pawang nangasa harap mo.

<span id="an_69:20">69:20</span> Kaduwahagihan ay sumira ng aking puso;
at ako'y lipos ng kabigatan ng loob: at ako'y naghintay na may maawa sa
akin, nguni't wala; at mga mangaaliw, nguni't wala akong masumpungan.

<span id="an_69:21">69:21</span> Binigyan naman nila ako ng pagkaing
mapait; at sa aking kauhawan ay binigyan nila ako ng suka na mainom.

<span id="an_69:22">69:22</span> Maging lalang sa harap nila ang
kanilang dulang; at maging isang silo kung sila'y nasa kapayapaan.

<span id="an_69:23">69:23</span> Manglabo ang kanilang mga mata, na
sila'y huwag makakita; at papanginigin mong palagi ang kanilang mga
balakang.

<span id="an_69:24">69:24</span> Ibugso mo ang iyong galit sa kanila, at
datnan sila ng kabangisan ng iyong galit.

<span id="an_69:25">69:25</span> Magiba ang tahanan nila; walang tumahan
sa kanilang mga tolda.

<span id="an_69:26">69:26</span> Sapagka't kanilang hinabol siya na
iyong sinaktan, at sinaysay nila ang damdam niyaong iyong sinugatan.

<span id="an_69:27">69:27</span> At dagdagan mo ng kasamaan ang kanilang
kasamaan: at huwag silang masok sa iyong katuwiran.

<span id="an_69:28">69:28</span> Mapawi sila sa aklat ng buhay, at huwag
masulat na kasama ng matuwid.

<span id="an_69:29">69:29</span> Nguni't ako'y dukha at mapanglaw: sa
pamamagitan ng pagliligtas mo, Oh Dios, ay iahon mo nawa ako.

<span id="an_69:30">69:30</span> Aking pupurihin ng awit ang pangalan ng
Dios, at dadakilain ko siya ng pasalamat.

<span id="an_69:31">69:31</span> At kalulugdan ng Panginoon na higit kay
sa isang baka, o sa toro na may mga sungay at mga paa.

<span id="an_69:32">69:32</span> Nakita ng mga maamo, at nangatuwa:
mabuhay ang puso, ninyong nagsisihanap sa Dios.

<span id="an_69:33">69:33</span> Sapagka't dinidinig ng Panginoon ang
mapagkailangan, at hindi hinahamak ang kaniyang mga bilanggo.

<span id="an_69:34">69:34</span> Purihin siya ng langit at lupa, ng mga
dagat, at ng bawa't bagay na gumagalaw roon.

<span id="an_69:35">69:35</span> Sapagka't ililigtas ng Dios ang Sion,
at itatayo ang mga bayan ng Juda; at sila'y magsisitahan doon, at
tatangkilikin nila na pinakaari.

<span id="an_69:36">69:36</span> Mamanahin naman ng binhi ng kaniyang
mga lingkod; at silang nagsisiibig ng kaniyang pangalan ay magsisitahan
doon.

<span id="an_70:1">70:1</span> Magmadali ka, Oh Dios, na iligtas mo ako;
magmadali ka na tulungan mo ako, Oh Panginoon.

<span id="an_70:2">70:2</span> Mangapahiya at mangalito sila, na
nagsisiusig ng aking kaluluwa: mangapatalikod sila at mangadala sa
kasiraang puri. Silang nangaliligaya sa aking kapahamakan.

<span id="an_70:3">70:3</span> Mangapatalikod sila dahil sa kanilang
kahihiyan. Silang nangagsasabi, Aha, aha.

<span id="an_70:4">70:4</span> Mangagalak at mangatuwa sa iyo ang lahat
na nagsisihanap sa iyo; at magsabing lagi yaong umiibig ng iyong
kaligtasan: Dakilain ang Dios.

<span id="an_70:5">70:5</span> Nguni't ako'y dukha at mapagkailangan;
magmadali ka sa akin, Oh Dios: ikaw ay aking katulong at aking
tagapagligtas; Oh Panginoon, huwag kang magluwat.

<span id="an_71:1">71:1</span> Sa iyo Oh Panginoon, nanganganlong ako:
huwag akong mapahiya kailan man.

<span id="an_71:2">71:2</span> Iligtas mo ako sa iyong katuwiran, at
sagipin mo ako: ikiling mo ang iyong pakinig sa akin, at iligtas mo ako,

<span id="an_71:3">71:3</span> Ikaw ay maging kanlungan ng aking
tahanan, na aking kapaparunang lagi: ikaw ay nagbigay utos na iligtas
ako; sapagka't ikaw ay aking malaking bato at aking kuta.

<span id="an_71:4">71:4</span> Sagipin mo ako, Oh aking Dios, sa kamay
ng masama, sa kamay ng liko at mabagsik na tao.

<span id="an_71:5">71:5</span> Sapagka't ikaw ay aking pagasa, Oh
Panginoong Dios: ikaw ay aking tiwala mula sa aking kabataan.

<span id="an_71:6">71:6</span> Sa pamamagitan mo ay naalalayan ako mula
sa bahay-bata: ikaw ang kumuha sa akin sa tiyan ng aking ina: ang
pagpuri ko'y magiging laging sa iyo.

<span id="an_71:7">71:7</span> Ako'y naging isang kagilagilalas sa
marami; nguni't ikaw ang matibay kong kanlungan.

<span id="an_71:8">71:8</span> Ang bibig ko'y mapupuno ng pagpuri sa
iyo, at ng iyong karangalan buong araw.

<span id="an_71:9">71:9</span> Huwag mo akong itakuwil sa katandaan;
huwag mo akong pabayaan pagka ang aking kalakasan ay nanglulupaypay.

<span id="an_71:10">71:10</span> Sapagka't ang mga kaaway ko'y
nangagsasalita tungkol sa akin: at silang nagsisibakay ng aking kaluluwa
ay nangagsasanggunian,

<span id="an_71:11">71:11</span> Na nangagsasabi, pinabayaan siya ng
Dios: iyong habulin at hulihin siya; sapagka't walang magligtas.

<span id="an_71:12">71:12</span> Oh Dios, huwag kang lumayo sa akin: Oh
Dios ko, magmadali kang tulungan mo ako.

<span id="an_71:13">71:13</span> Mangapahiya at mangalipol sila na mga
kaaway ng aking kaluluwa; mangatakpan ng pagkaduwahagi at kasiraang puri
sila, na nagsisihanap ng aking kapahamakan.

<span id="an_71:14">71:14</span> Nguni't ako'y maghihintay na palagi, at
pupuri pa ako sa iyo ng higit at higit.

<span id="an_71:15">71:15</span> Ang bibig ko'y magsasaysay ng iyong
katuwiran, at ng iyong pagliligtas buong araw; sapagka't hindi ko
nalalaman ang mga bilang.

<span id="an_71:16">71:16</span> Ako'y yayao na may mga makapangyarihang
gawa ng Panginoong Dios: aking babanggitin ang iyong katuwiran, sa
makatuwid baga'y ang iyo lamang.

<span id="an_71:17">71:17</span> Oh Dios, iyong tinuruan ako mula sa
aking kabataan; at hanggang ngayon ay aking inihahayag ang iyong
kagilagilalas na mga gawa.

<span id="an_71:18">71:18</span> Oo, pag ako'y tumanda at may uban, Oh
Dios, huwag mo akong pabayaan; hanggang sa aking maipahayag ang iyong
kalakasan sa sumusunod na lahi, ang iyong kapangyarihan sa bawa't isa na
darating.

<span id="an_71:19">71:19</span> Ang iyo ring katuwiran, Oh Dios, ay
totoong mataas; ikaw na gumawa ng dakilang mga bagay, Oh Dios, sino ang
gaya mo.

<span id="an_71:20">71:20</span> Ikaw na nagpakita sa amin ng marami at
lubhang kabagabagan, bubuhayin mo uli kami, at ibabangon mo uli kami
mula sa mga kalaliman ng lupa.

<span id="an_71:21">71:21</span> Palaguin mo ang aking kadakilaan, at
bumalik ka uli, at aliwin mo ako.

<span id="an_71:22">71:22</span> Pupurihin din kita ng salterio, ang
iyong katotohanan, Oh Dios ko; sa iyo'y aawit ako ng mga kapurihan sa
pamamagitan ng alpa, Oh ikaw na Banal ng Israel.

<span id="an_71:23">71:23</span> Ang mga labi ko'y mangagagalak na
mainam pagka ako'y umaawit ng mga pagpuri sa iyo; at ang kaluluwa ko, na
iyong tinubos.

<span id="an_71:24">71:24</span> Ang dila ko naman ay magsasalita ng
iyong katuwiran buong araw: sapagka't sila'y nangapahiya, sila'y
nangalito, na nagsisihanap ng aking kapahamakan.

<span id="an_72:1">72:1</span> Ibigay mo sa hari ang iyong mga
kahatulan, Oh Dios, at ang iyong katuwiran sa anak na lalake ng hari.

<span id="an_72:2">72:2</span> Kaniyang hahatulan ang iyong bayan, ng
katuwiran, at ang iyong dukha, ng kahatulan.

<span id="an_72:3">72:3</span> Ang mga bundok ay magtataglay ng
kapayapaan sa bayan, at ang mga gulod, sa katuwiran.

<span id="an_72:4">72:4</span> Kaniyang hahatulan ang dukha sa bayan,
kaniyang ililigtas ang mga anak ng mapagkailangan, at pagwawaraywarayin
ang mangaapi.

<span id="an_72:5">72:5</span> Sila'y mangatatakot sa iyo habang
nananatili ang araw, at habang sumisilang ang buwan, sa lahat ng sali't
saling lahi.

<span id="an_72:6">72:6</span> Siya'y babagsak na parang ulan sa tuyong
damo: gaya ng ambon na dumidilig sa lupa.

<span id="an_72:7">72:7</span> Sa kaniyang mga kaarawan ay giginhawa ang
mga matuwid; at saganang kapayapaan, hanggang sa mawala ang buwan.

<span id="an_72:8">72:8</span> Siya naman ay magtataglay ng
pagpapakapanginoon sa dagat at dagat, at mula sa ilog hanggang sa mga
wakas ng lupa.

<span id="an_72:9">72:9</span> Silang nagsisitahan sa ilang ay
magsisiyukod sa kaniya; at hihimuran ng kaniyang mga kaaway ang alabok.

<span id="an_72:10">72:10</span> Ang mga hari ng Tharsis, at sa mga pulo
ay mangagdadala ng mga kaloob; ang mga hari sa Sheba at Seba ay
mangaghahandog ng mga kaloob.

<span id="an_72:11">72:11</span> Oo, lahat ng mga hari ay magsisiyukod
sa harap niya: lahat ng mga bansa ay mangaglilingkod sa kaniya.

<span id="an_72:12">72:12</span> Sapagka't kaniyang ililigtas ang
mapagkailangan pagka dumadaing; at ang dukha na walang katulong.

<span id="an_72:13">72:13</span> Siya'y maaawa sa dukha at
mapagkailangan, at ang mga kaluluwa ng mga mapagkailangan ay kaniyang
ililigtas.

<span id="an_72:14">72:14</span> Tutubusin niya ang kanilang kaluluwa sa
kapighatian at karahasan; at magiging mahalaga ang kanilang dugo sa
kaniyang paningin:

<span id="an_72:15">72:15</span> At siya'y mabubuhay at sa kaniya'y
ibibigay ang ginto ng Sheba: at dadalanginang lagi siya ng mga tao:
pupurihin nila siya buong araw.

<span id="an_72:16">72:16</span> Magkakaroon ng saganang trigo sa lupa
sa taluktok ng mga bundok; ang bunga niyao'y uugang gaya ng Libano: at
silang sa bayan ay giginhawa na parang damo sa lupa.

<span id="an_72:17">72:17</span> Ang kaniyang pangalan ay mananatili
kailan man; ang kaniyang pangalan ay magluluwat na gaya ng araw: at ang
mga tao ay pagpapalain sa kaniya; tatawagin siyang maginhawa ng lahat ng
mga bansa.

<span id="an_72:18">72:18</span> Purihin ang Panginoong Dios, ang Dios
ng Israel, na siya lamang gumagawa ng mga kababalaghang bagay:

<span id="an_72:19">72:19</span> At purihin ang kaniyang maluwalhating
pangalan magpakailan man; at mapuno ang buong lupa ng kaniyang
kaluwalhatian. Siya nawa, at Siya nawa.

<span id="an_72:20">72:20</span> Ang mga dalangin ni David na anak ni
Isai ay nangatapos.

<span id="an_73:1">73:1</span> Tunay na ang Dios ay mabuti sa Israel. Sa
mga malilinis sa puso.

<span id="an_73:2">73:2</span> Nguni't tungkol sa akin, ang mga paa ko'y
halos nahiwalay: ang mga hakbang ko'y kamunti nang nangadulas.

<span id="an_73:3">73:3</span> Sapagka't ako'y nanaghili sa hambog, nang
aking makita ang kaginhawahan ng masama.

<span id="an_73:4">73:4</span> Sapagka't walang mga tali sa kanilang
kamatayan: kundi ang kanilang kalakasan ay matatag.

<span id="an_73:5">73:5</span> Sila'y wala sa kabagabagan na gaya ng
ibang mga tao; na hindi man sila nangasasalot na gaya ng ibang mga tao.

<span id="an_73:6">73:6</span> Kaya't kapalalua'y gaya ng kuwintas sa
kanilang leeg: tinatakpan sila ng karahasan na gaya ng bihisan.

<span id="an_73:7">73:7</span> Ang kanilang mga mata ay lumuluwa sa
katabaan: sila'y mayroong higit kay sa mananasa ng puso.

<span id="an_73:8">73:8</span> Sila'y manganunuya, at sa kasamaan ay
nanunungayaw ng pagpighati: sila'y nangagsasalitang may kataasan.

<span id="an_73:9">73:9</span> Kanilang inilagay ang kanilang bibig sa
mga langit, at ang kanilang dila ay lumalakad sa lupa.

<span id="an_73:10">73:10</span> Kaya't ibinabalik dito ang kaniyang
bayan: at tubig ng punong saro ay nilalagok nila.

<span id="an_73:11">73:11</span> At kanilang sinasabi, Paanong nalalaman
ng Dios? At may kaalaman ba sa Kataastaasan?

<span id="an_73:12">73:12</span> Narito, ang mga ito ang masama; at
palibhasa'y laging tiwasay nagsisilago sa mga kayamanan,

<span id="an_73:13">73:13</span> Tunay na sa walang kabuluhan ay nilinis
ko ang aking puso, at hinugasan ko ang aking mga kamay sa kawalaang
sala;

<span id="an_73:14">73:14</span> Sapagka't buong araw ay nasalot ako, at
naparusahan tuwing umaga.

<span id="an_73:15">73:15</span> Kung aking sinabi, Ako'y magsasalita ng
ganito; narito, ako'y gagawang may karayaan sa lahi ng iyong mga anak.

<span id="an_73:16">73:16</span> Nang aking isipin kung paanong aking
malalaman ito, ay napakahirap sa ganang akin;

<span id="an_73:17">73:17</span> Hanggang sa ako'y pumasok sa santuario
ng Dios, at aking nagunita ang kanilang huling wakas,

<span id="an_73:18">73:18</span> Tunay na iyong inilagay sila sa mga
madulas na dako: iyong inilugmok sila sa kapahamakan.

<span id="an_73:19">73:19</span> Kung paanong naging kapahamakan sila sa
isang sandali! Sila'y nilipol na lubos ng mga kakilabutan.

<span id="an_73:20">73:20</span> Ang panaginip sa pagkagising: sa gayon,
Oh Panginoon, pag gumising ka, iyong hahamakin ang kanilang larawan.

<span id="an_73:21">73:21</span> Sapagka't ang puso ko'y namanglaw, at
sa aking kalooban ay nasaktan ako:

<span id="an_73:22">73:22</span> Sa gayo'y naging walang muwang ako, at
musmos; ako'y naging gaya ng hayop sa harap mo.

<span id="an_73:23">73:23</span> Gayon ma'y laging sumasaiyo ako: iyong
inalalayan ang aking kanan.

<span id="an_73:24">73:24</span> Iyong papatnubayan ako ng iyong payo,
at pagkatapos ay tatanggapin mo ako sa kaluwalhatian.

<span id="an_73:25">73:25</span> Sinong kumakasi sa akin sa langit kundi
ikaw? At walang ninanasa ako sa lupa liban sa iyo.

<span id="an_73:26">73:26</span> Ang aking laman at ang aking puso ay
nanglulupaypay: nguni't ang Dios ay kalakasan ng aking puso, at bahagi
ko magpakailan man.

<span id="an_73:27">73:27</span> Sapagka't narito, silang malayo sa iyo
ay mangalilipol: iyong ibinuwal silang lahat, na nangakikiapid, na
nagsisihiwalay sa iyo.

<span id="an_73:28">73:28</span> Nguni't mabuti sa akin na lumapit sa
Dios; ginawa kong aking kanlungan ang Panginoong Dios, upang aking
maisaysay ang lahat ng iyong mga gawa.

<span id="an_74:1">74:1</span> Oh Dios, bakit mo itinakuwil kami
magpakailan man? Bakit ang iyong galit ay umuusok laban sa mga tupa ng
iyong pastulan?

<span id="an_74:2">74:2</span> Alalahanin mo ang iyong kapisanan na
iyong binili ng una, na iyong tinubos upang maging lipi ng iyong mana;
at ang bundok ng Sion na iyong tinahanan.

<span id="an_74:3">74:3</span> Itaas mo ang iyong mga paa sa mga walang
hanggang guho, ang lahat na kasamaang ginawa ng kaaway sa santuario.

<span id="an_74:4">74:4</span> Ang mga kaaway mo'y nagsisiangal sa gitna
ng iyong kapulungan; kanilang itinaas ang kanilang mga watawat na
pinakatanda.

<span id="an_74:5">74:5</span> Sila'y tila mga tao na nangagtaas ng mga
palakol sa mga kakahuyan.

<span id="an_74:6">74:6</span> At ngayo'y lahat ng gawang inanyuan doon.
Kanilang pinagputolputol ng palakol at ng mga pamukpok.

<span id="an_74:7">74:7</span> Kanilang sinilaban ng apoy ang iyong
santuario; kanilang dinumhan ang tahanang dako ng iyong pangalan
hanggang sa lupa.

<span id="an_74:8">74:8</span> Kanilang sinabi sa kanilang puso, ating
gibaing paminsan: kanilang sinunog ang lahat na sinagoga ng Dios sa
lupain.

<span id="an_74:9">74:9</span> Hindi namin nakikita ang aming mga tanda:
Wala nang propeta pa; at wala mang sinoman sa amin na nakakaalam kung
hanggang kailan.

<span id="an_74:10">74:10</span> Hanggang kailan, Oh Dios,
mangduduwahagi ang kaaway? Lalapastanganin ba ng kaaway ang iyong
pangalan magpakailan man?

<span id="an_74:11">74:11</span> Bakit mo iniuurong ang iyong kamay, ang
iyong kanan? Ilabas mo sa iyong sinapupunan, at iyong lipulin sila.

<span id="an_74:12">74:12</span> Gayon ma'y ang Dios ay aking Hari ng
una, na nagliligtas sa gitna ng lupa.

<span id="an_74:13">74:13</span> Iyong hinawi ang dagat sa iyong
kalakasan: iyong pinagbasag ang mga ulo ng mga buwaya sa mga tubig.

<span id="an_74:14">74:14</span> Iyong pinagputolputol ang mga ulo ng
leviatan, ibinigay mo siya na pagkain sa bayan na tumatahan sa ilang.

<span id="an_74:15">74:15</span> Ikaw ay nagbukas ng bukal at ilog:
iyong tinutuyo ang mga malaking ilog.

<span id="an_74:16">74:16</span> Ang araw ay iyo, ang gabi ay iyo rin:
iyong inihanda ang liwanag at ang araw.

<span id="an_74:17">74:17</span> Iyong inilagay ang lahat ng mga
hangganan ng lupa: iyong ginawa ang taginit at taginaw.

<span id="an_74:18">74:18</span> Iyong alalahanin ito, na nangduwahagi
ang kaaway, Oh Panginoon, at nilapastangan ng mangmang na bayan ang
iyong pangalan.

<span id="an_74:19">74:19</span> Oh huwag mong ibigay ang kaluluwa ng
inakay ng iyong kalapati sa mabangis na hayop: huwag mong kalimutan ang
buhay ng iyong dukha magpakailan man.

<span id="an_74:20">74:20</span> Magkaroong pitagan ka sa tipan:
sapagka't ang mga madilim na dako ng lupa ay puno ng mga tahanan ng
karahasan.

<span id="an_74:21">74:21</span> Oh huwag bumalik na may kahihiyan ang
naaapi: pupurihin ng dukha at mapagkailangan ang iyong pangalan.

<span id="an_74:22">74:22</span> Bumangon ka, Oh Dios, ipaglaban mo ang
iyong sariling usap: alalahanin mo kung paanong dinuduwahagi ka ng
mangmang buong araw.

<span id="an_74:23">74:23</span> Huwag mong kalimutan ang tinig ng iyong
mga kaaway: ang ingay niyaong nagsisibangon laban sa iyo ay patuloy na
lumalala.

<span id="an_75:1">75:1</span> Kami ay nagpapasalamat sa iyo, Oh Dios:
kami ay nagpapasalamat, sapagka't ang iyong pangalan ay malapit:
isinasaysay ng mga tao ang iyong mga kagilagilalas na gawa.

<span id="an_75:2">75:2</span> Pagka aking nakamtan ang takdang
kapanahunan, hahatol ako ng matuwid.

<span id="an_75:3">75:3</span> Ang lupa at lahat na tagarito ay
natutunaw: aking itinayo ang mga haligi niyaon. (Selah)

<span id="an_75:4">75:4</span> Aking sinabi sa hambog, Huwag kang
gumawang may kahambugan: at sa masama, Huwag kang magtaas ng sungay:

<span id="an_75:5">75:5</span> Huwag mong itaas ang iyong sungay ng
mataas; huwag kang magsalitang may matigas na ulo.

<span id="an_75:6">75:6</span> Sapagka't hindi man mula sa silanganan, o
mula man sa kalunuran, o mula man sa timugan, ang pagkataas.

<span id="an_75:7">75:7</span> Kundi ang Dios ay siyang hukom: kaniyang
ibinababa ang isa, at itinataas ang isa.

<span id="an_75:8">75:8</span> Sapagka't sa kamay ng Panginoon ay may
isang saro, at ang alak ay bumubula; puno ng pagkakahalohalo, at
kaniyang inililiguwak din: tunay na ibubuhos ng lahat na masama sa lupa
ang latak, at iinumin.

<span id="an_75:9">75:9</span> Nguni't aking ipahahayag magpakailan man,
ako'y aawit ng mga kapurihan sa Dios ni Jacob.

<span id="an_75:10">75:10</span> Lahat ng mga sungay naman ng masama ay
aking ihihiwalay; nguni't ang mga sungay ng matuwid ay matataas.

<span id="an_76:1">76:1</span> Sa Juda ay kilala ang Dios: ang kaniyang
pangalan ay dakila sa Israel.

<span id="an_76:2">76:2</span> Nasa Salem naman ang kaniyang
tabernakulo, at ang kaniyang dakong tahanan ay sa Sion.

<span id="an_76:3">76:3</span> Doo'y binali niya ang mga pana ng busog;
at kalasag, at ang tabak, at ang pagbabaka. (Selah)

<span id="an_76:4">76:4</span> Maluwalhati ka at marilag, mula sa mga
bundok na hulihan.

<span id="an_76:5">76:5</span> Ang mga puso na matapang ay nasamsaman,
sila'y nangatulog ng kanilang pagtulog; at wala sa mga lalaking
makapangyarihan na nakasumpong ng kanilang mga kamay.

<span id="an_76:6">76:6</span> Sa iyong saway Oh Dios ni Jacob, ang karo
at gayon din ang kabayo ay nahandusay sa mahimbing na pagkakatulog.

<span id="an_76:7">76:7</span> Ikaw, ikaw ay katatakutan: at sinong
makatatayo sa iyong paningin, sa minsang ikaw ay magalit?

<span id="an_76:8">76:8</span> Iyong ipinarinig ang hatol mula sa
langit; ang lupa ay natakot, at tumahimik,

<span id="an_76:9">76:9</span> Nang ang Dios ay bumangon sa paghatol,
upang iligtas ang lahat ng maamo sa lupa. (Selah)

<span id="an_76:10">76:10</span> Tunay na pupurihin ka ng poot ng tao:
ang nalabi sa poot ay ibibigkis mo sa iyo.

<span id="an_76:11">76:11</span> Manata ka at tuparin mo sa Panginoon
mong Dios: magdala ng mga kaloob sa kaniya na marapat katakutan, yaong
lahat na nangasa buong palibot niya.

<span id="an_76:12">76:12</span> Kaniyang ihihiwalay ang diwa ng mga
pangulo: siya'y kakilakilabot sa mga hari sa lupa.

<span id="an_77:1">77:1</span> Ako'y dadaing ng aking tinig sa Dios; sa
Dios ng aking tinig; at kaniyang didinggin ako.

<span id="an_77:2">77:2</span> Sa kaarawan ng aking kabagabagan ay
hinahanap ko ang Panginoon: ang kamay ko'y nakaunat sa gabi, at hindi
nangangalay; tumatangging maaliw ang kaluluwa ko.

<span id="an_77:3">77:3</span> Naaalaala ko ang Dios, at ako'y
nababalisa: ako'y nagdaramdam, at ang diwa ko'y nanglulupaypay. (Selah)

<span id="an_77:4">77:4</span> Iyong pinupuyat ang mga mata ko: ako'y
totoong nababagabag na hindi ako makapagsalita.

<span id="an_77:5">77:5</span> Aking ginunita ang mga araw ng una, ang
mga taon ng dating mga panahon.

<span id="an_77:6">77:6</span> Aking inaalaala ang awit ko sa gabi:
sumasangguni ako sa aking sariling puso; at ang diwa ko'y masikap na
nagsiyasat.

<span id="an_77:7">77:7</span> Magtatakuwil ba ang Panginoon magpakailan
man? At hindi na baga siya lilingap pa?

<span id="an_77:8">77:8</span> Ang kaniya bang kagandahang-loob ay lubos
na nawala magpakailan man? Natapos na bang walang hanggan ang kaniyang
pangako?

<span id="an_77:9">77:9</span> Nakalimot na ba ang Dios na magmaawain?
Kaniya bang tinakpan ng kagalitan ang kaniyang malumanay na mga kaawaan?
(Selah)

<span id="an_77:10">77:10</span> At aking sinabi, Ito ang sakit ko;
nguni't aalalahanin ko ang mga taon ng kanan ng Kataastaasan.

<span id="an_77:11">77:11</span> Babanggitin ko ang mga gawa ng
Panginoon; sapagka't aalalahanin ko ang mga kabagabagan mo ng una.

<span id="an_77:12">77:12</span> Bubulayin ko ang lahat ng iyong gawa,
at magmumuni tungkol sa iyong mga gawa.

<span id="an_77:13">77:13</span> Ang iyong daan, Oh Dios, ay nasa
santuario: sino ang dakilang dios na gaya ng Dios?

<span id="an_77:14">77:14</span> Ikaw ay Dios na gumagawa ng mga
kagilagilalas: iyong ipinakilala ang kalakasan mo sa gitna ng mga tao.

<span id="an_77:15">77:15</span> Iyong tinubos ng kamay mo ang iyong
bayan, ang mga anak ng Jacob at ng Jose. (Selah)

<span id="an_77:16">77:16</span> Nakita ka ng tubig, Oh Dios; nakita ka
ng tubig, sila'y nangatakot: ang mga kalaliman din naman ay nanginig.

<span id="an_77:17">77:17</span> Ang mga alapaap ay nangaglagpak ng
tubig; ang langit ay humugong: ang mga pana mo naman ay nagsihilagpos.

<span id="an_77:18">77:18</span> Ang tinig ng iyong kulog, ay nasa
ipoipo; tinanglawan ng mga kidlat ang sanglibutan: ang lupa ay nayanig
at umuga.

<span id="an_77:19">77:19</span> Ang daan mo'y nasa dagat, at ang mga
landas mo'y nasa malalawak na tubig, at ang bakas mo'y hindi nakilala.

<span id="an_77:20">77:20</span> Iyong pinapatnubayan ang iyong bayan na
parang kawan, sa pamamagitan ng kamay ni Moises at ni Aaron.

<span id="an_78:1">78:1</span> Makinig kayo, Oh bayan ko, sa aking
kautusan: ikiling ninyo ang inyong mga pakinig sa mga salita ng aking
bibig.

<span id="an_78:2">78:2</span> Aking bubukhin ang aking bibig sa isang
talinghaga; ako'y magsasalita ng mga malabong sabi ng una:

<span id="an_78:3">78:3</span> Na aming narinig at naalaman, at
isinaysay sa amin ng aming mga magulang.

<span id="an_78:4">78:4</span> Hindi namin ikukubli sa kanilang mga
anak, na isasaysay sa salin ng lahing darating ang mga pagpuri sa
Panginoon, at ang kaniyang kalakasan, at ang kaniyang mga kagilagilalas
na mga gawa na kaniyang ginawa.

<span id="an_78:5">78:5</span> Sapagka't siya'y nagtatag ng patotoo sa
Jacob, at nagtakda ng kautusan sa Israel, na kaniyang iniutos sa aming
mga magulang, na kanilang ipabatid sa kanilang mga anak:

<span id="an_78:6">78:6</span> Upang maalaman ng lahing darating, sa
makatuwid baga'y ng mga anak na ipanganganak; na siyang magsisibangon,
at mangagsasaysay sa kanilang mga anak:

<span id="an_78:7">78:7</span> Upang kanilang mailagak ang kanilang
pagasa sa Dios, at huwag kalimutan ang mga gawa ng Dios, Kundi ingatan
ang kaniyang mga utos:

<span id="an_78:8">78:8</span> At huwag maging gaya ng kanilang mga
magulang, may matigas na ulo at mapanghimagsik na lahi; isang lahing di
naglagay sa matuwid ng kanilang puso, at ang kanilang diwa ay hindi
tapat sa Dios,

<span id="an_78:9">78:9</span> Ang mga anak ni Ephraim, gayong may
sakbat at may dalang mga busog, at nagsitalikod sa kaarawan ng
pagbabaka.

<span id="an_78:10">78:10</span> Hindi nila tinupad ang tipan ng Dios,
at nagsitangging magsilakad sa kaniyang kautusan;

<span id="an_78:11">78:11</span> At kanilang kinalimutan ang kaniyang
mga gawa, at ang kaniyang mga kagilagilalas na mga gawa na kaniyang
ipinakita sa kanila.

<span id="an_78:12">78:12</span> Mga kagilagilalas na mga bagay ay
ginawa niya sa paningin ng kanilang mga magulang, sa lupain ng Egipto,
sa parang ng Zoan.

<span id="an_78:13">78:13</span> Hinawi niya ang dagat, at pinaraan niya
sila; at kaniyang pinatayo ang tubig na parang bunton.

<span id="an_78:14">78:14</span> Sa araw naman ay kaniyang pinatnubayan
sila sa pamamagitan ng isang ulap, at buong gabi ay sa pamamagitan ng
tanglaw na apoy.

<span id="an_78:15">78:15</span> Kaniyang pinuwangan ang mga bato sa
ilang, at pinainom niya sila ng sagana na gaya ng mula sa mga kalaliman.

<span id="an_78:16">78:16</span> Nagpabukal naman siya mula sa bato. At
nagpababa ng tubig na parang mga ilog.

<span id="an_78:17">78:17</span> Gayon ma'y nagkasala uli sila laban sa
kaniya, upang manghimagsik laban sa Kataastaasan sa ilang.

<span id="an_78:18">78:18</span> At kanilang tinukso ang Dios sa
kanilang puso, sa paghingi ng pagkain sa kanilang pita.

<span id="an_78:19">78:19</span> Oo, sila'y nagsalita laban sa Dios;
kanilang sinabi, Makapaghahanda ba ang Dios ng dulang sa ilang?

<span id="an_78:20">78:20</span> Narito, kaniyang pinalo ang bato, na
ang mga tubig ay bumubuluwak, at mga bukal ay nagsisiapaw;
makapagbibigay ba siya ng tinapay naman? Ipaghahanda ba niya ng karne
ang kaniyang bayan?

<span id="an_78:21">78:21</span> Kaya't narinig ng Panginoon, at napoot:
at isang apoy ay nagalab laban sa Jacob, at galit naman ay napailanglang
laban sa Israel;

<span id="an_78:22">78:22</span> Sapagka't sila'y hindi nagsisampalataya
sa Dios, at hindi nagsitiwala sa kaniyang pagliligtas.

<span id="an_78:23">78:23</span> Gayon ma'y nagutos siya sa mga langit
sa itaas, at binuksan ang mga pintuan ng langit;

<span id="an_78:24">78:24</span> At pinaulanan niya sila ng mana upang
makain. At binigyan sila ng trigo ng langit.

<span id="an_78:25">78:25</span> Kumain ang tao ng tinapay ng
makapangyarihan: pinadalhan niya sila ng pagkain hanggang sa nangabusog.

<span id="an_78:26">78:26</span> Kaniyang pinahihip ang hanging
silanganan sa mga langit: at sa pamamagitan ng kaniyang kapangyarihan ay
pinatnubayan niya ang hanging timugan.

<span id="an_78:27">78:27</span> Pinaulanan naman niya sila ng karne na
parang alabok, at ng mga ibong parang buhangin sa mga dagat:

<span id="an_78:28">78:28</span> At pinalagpak niya sa gitna ng kanilang
kampamento, sa palibot ng kanilang mga tahanan.

<span id="an_78:29">78:29</span> Sa gayo'y nagsikain sila, at nangabusog
na mabuti; at ibinigay niya sa kanila ang kanilang pita.

<span id="an_78:30">78:30</span> Hindi sila nagsihiwalay sa kanilang
pita, ang kanilang pagkain ay nasa kanila pang mga bibig,

<span id="an_78:31">78:31</span> Nang ang galit ng Dios ay paitaas laban
sa kanila, at pumatay sa mga pinakamataba sa kanila, at sinaktan ang mga
binata sa Israel.

<span id="an_78:32">78:32</span> Sa lahat ng ito ay nangagkasala pa
sila, at hindi naniwala sa kaniyang kagilagilalas na mga gawa.

<span id="an_78:33">78:33</span> Kaya't kaniyang pinaram ang kanilang
mga kaarawan sa walang kabuluhan, at ang kanilang mga taon ay sa mga
kakilabutan.

<span id="an_78:34">78:34</span> Nang kaniyang patayin sila, sila'y
nangagusisa sa kaniya: at sila'y nagsibalik, at nagsihanap ng tapat sa
Dios.

<span id="an_78:35">78:35</span> At kanilang naalaala na ang Dios ay
kanilang malaking bato, at ang Kataastaasang Dios ay kanilang manunubos.

<span id="an_78:36">78:36</span> Nguni't tinutuya nila siya ng kanilang
bibig, at pinagbubulaanan nila siya ng kanilang dila.

<span id="an_78:37">78:37</span> Sapagka't ang kanilang puso ay hindi
matuwid sa kaniya, ni tapat man sila sa kaniyang tipan.

<span id="an_78:38">78:38</span> Nguni't siya, palibhasa'y puspos ng
kaawaan, ay pinatawad ang kanilang kasamaan at hindi sila nilipol: Oo,
madalas na inihiwalay ang kaniyang galit, at hindi pinukaw ang buo
niyang poot.

<span id="an_78:39">78:39</span> At naalaala niyang sila'y laman lamang;
hanging dumadaan, at hindi bumabalik.

<span id="an_78:40">78:40</span> Kay dalas na nanghimagsik nila laban sa
kaniya sa ilang, at pinapanglaw nila siya sa ilang!

<span id="an_78:41">78:41</span> At sila'y nagsibalik uli, at tinukso
ang Dios, at minungkahi ang Banal ng Israel.

<span id="an_78:42">78:42</span> Hindi nila inalaala ang kaniyang kamay,
ni ang araw man nang kaniyang tubusin sila sa kaaway.

<span id="an_78:43">78:43</span> Kung paanong kaniyang inilagay ang
kaniyang mga tanda sa Egipto, at ang kaniyang mga kababalaghan sa parang
ng Zoan;

<span id="an_78:44">78:44</span> At pinapaging dugo ang kanilang mga
ilog, at ang kanilang mga bukal, na anopa't hindi sila makainom.

<span id="an_78:45">78:45</span> Nagsugo rin siya sa gitna nila ng mga
pulutong ng mga bangaw na lumamon sa kanila; at mga palaka, na nagsigiba
sa kanila.

<span id="an_78:46">78:46</span> Ibinigay rin niya ang kanilang bunga sa
tipaklong, at ang kanilang pakinabang sa balang.

<span id="an_78:47">78:47</span> Sinira niya ang kanilang ubasan ng
granizo, at ang mga puno nila ng sikomoro ng escarcha.

<span id="an_78:48">78:48</span> Ibinigay rin naman niya ang kanilang
mga hayop sa granizo, at sa mga lintik ang kanilang mga kawan.

<span id="an_78:49">78:49</span> Ibinugso niya sa kanila ang kabangisan
ng kaniyang galit, poot at galit, at kabagabagan, pulutong ng mga anghel
ng kasamaan.

<span id="an_78:50">78:50</span> Kaniyang iginawa ng landas ang kaniyang
galit; hindi niya pinigil ang kanilang buhay sa kamatayan, kundi
ibinigay ang kanilang buhay sa pagkapuksa;

<span id="an_78:51">78:51</span> At sinaktan ang lahat na panganay sa
Egipto, ang panguna ng kanilang kalakasan sa mga tolda ni Cham:

<span id="an_78:52">78:52</span> Nguni't kaniyang pinayaon ang kaniyang
sariling bayan na parang mga tupa, at pinatnubayan sila sa ilang na
parang kawan.

<span id="an_78:53">78:53</span> At inihatid niya silang tiwasay, na
anopa't hindi sila nangatakot: nguni't tinakpan ng dagat ang kanilang
mga kaaway.

<span id="an_78:54">78:54</span> At dinala niya sila sa hangganan ng
kaniyang santuario, sa bundok na ito na binili ng kaniyang kanang kamay.

<span id="an_78:55">78:55</span> Pinalayas din niya ang mga bansa sa
harap nila, at binahagi sa kanila na pinakamana sa pamamagitan ng pising
panukat, at pinatahan ang mga lipi ng Israel sa kanilang mga tolda.

<span id="an_78:56">78:56</span> Gayon ma'y nanukso at nanghimagsik sila
laban sa Kataastaasang Dios, at hindi iningatan ang kaniyang mga
patotoo;

<span id="an_78:57">78:57</span> Kundi nagsitalikod, at nagsigawang may
paglililo na gaya ng kanilang mga magulang: sila'y nagsilisyang parang
magdarayang busog.

<span id="an_78:58">78:58</span> Sapagka't minungkahi nila siya sa galit
ng kanilang mga mataas na dako, at kinilos nila siya sa panibugho ng
kanilang mga larawang inanyuan.

<span id="an_78:59">78:59</span> Nang marinig ito ng Dios, ay napoot, at
kinayamutang lubha ang Israel:

<span id="an_78:60">78:60</span> Sa gayo'y kaniyang pinabayaan ang
tabernakulo ng Silo, ang tolda na kaniyang inilagay sa gitna ng mga tao;

<span id="an_78:61">78:61</span> At ibinigay ang kaniyang kalakasan sa
pagkabihag, at ang kaniyang kaluwalhatian ay sa kamay ng kaaway.

<span id="an_78:62">78:62</span> Ibinigay rin niya ang kaniyang bayan sa
tabak; at napoot sa kaniyang mana.

<span id="an_78:63">78:63</span> Nilamon ng apoy ang kanilang mga
binata; at ang mga dalaga nila'y hindi nagkaroon ng awit ng pagaasawa.

<span id="an_78:64">78:64</span> Ang mga saserdote nila'y nabuwal sa
pamamagitan ng tabak; at ang mga bao nila'y hindi nanganaghoy.

<span id="an_78:65">78:65</span> Nang magkagayo'y gumising ang Panginoon
na gaya ng mula sa pagkakatulog, gaya ng malakas na tao na humihiyaw
dahil sa alak.

<span id="an_78:66">78:66</span> At sinaktan niya sa likod ang kaniyang
mga kaaway: inilagay niya sila sa laging kadustaan.

<span id="an_78:67">78:67</span> Bukod dito'y tinanggihan niya ang tolda
ng Jose, at hindi pinili ang lipi ni Ephraim;

<span id="an_78:68">78:68</span> Kundi pinili ang lipi ni Juda, ang
bundok ng Zion na kaniyang inibig.

<span id="an_78:69">78:69</span> At itinayo niya ang kaniyang santuario
na parang mga kataasan, parang lupa na kaniyang itinatag magpakailan
man.

<span id="an_78:70">78:70</span> Pinili naman niya si David na kaniyang
lingkod, at kinuha niya siya mula sa kulungan ng mga tupa:

<span id="an_78:71">78:71</span> Dinala niya siya na mula sa pagsunod sa
mga tupa ng nagpapasuso, upang maging pastor ng Jacob na kaniyang bayan,
at ang Israel na kaniyang mana.

<span id="an_78:72">78:72</span> Sa gayo'y siya ang kanilang pastor ayon
sa pagtatapat ng kaniyang puso; at pinatnubayan niya sila sa pamamagitan
ng kabihasahan ng kaniyang mga kamay.

<span id="an_79:1">79:1</span> Oh Dios, ang mga bansa ay dumating sa
iyong mana; ang iyong banal na templo ay kanilang nilapastangan;
kanilang pinapaging bunton ang Jerusalem.

<span id="an_79:2">79:2</span> Ang mga bangkay ng iyong mga lingkod ay
ibinigay nila na pagkain sa mga ibon sa himpapawid, ang laman ng iyong
mga banal ay sa mga hayop sa lupa.

<span id="an_79:3">79:3</span> Ang kanilang dugo ay ibinubo nila na
parang tubig sa palibot ng Jerusalem; at walang naglibing sa kanila.

<span id="an_79:4">79:4</span> Kami ay naging kadustaan sa aming
kalapit, kasabihan at kakutyaan nilang nangasa palibot namin.

<span id="an_79:5">79:5</span> Hanggang kailan, Oh Panginoon, magagalit
ka magpakailan man? Magaalab ba ang iyong paninibugho na parang apoy?

<span id="an_79:6">79:6</span> Ibugso mo ang iyong pagiinit sa mga bansa
na hindi nangakakakilala sa iyo, at sa mga kaharian na hindi
nagsisitawag sa iyong pangalan.

<span id="an_79:7">79:7</span> Sapagka't kanilang nilamon ang Jacob, at
inilagay na sira ang kaniyang tahanan.

<span id="an_79:8">79:8</span> Huwag mong alalahanin laban sa amin ang
kasamaan ng aming mga magulang: magmadali ang iyong mga malumanay na
kaawaan na tulungan kami: sapagka't kami ay totoong hinamak.

<span id="an_79:9">79:9</span> Iyong tulungan kami, Oh Dios ng aming
kaligtasan, dahil sa kaluwalhatian ng iyong pangalan: at iyong iligtas
kami, at linisin mo ang aming mga kasalanan, dahil sa iyong pangalan.

<span id="an_79:10">79:10</span> Bakit sasabihin ng mga bansa, Saan
nandoon ang kanilang Dios? Ang kagantihan sa dugo na nabubo sa iyong mga
lingkod maalaman nawa ng mga bansa sa aming paningin.

<span id="an_79:11">79:11</span> Dumating nawa sa harap mo ang
buntong-hininga ng bihag; ayon sa kadakilaan ng iyong kapangyarihan ay
palagiin mo yaong nangatakda sa kamatayan:

<span id="an_79:12">79:12</span> At ibalik mo sa aming mga kalapit-bansa
sa makapito sa kanilang sinapupunan, ang kanilang pagduwahagi na
kanilang idinuwahagi sa iyo, Oh Panginoon.

<span id="an_79:13">79:13</span> Sa gayo'y kaming iyong bayan at mga
tupa sa pastulan mo mangagpapasalamat sa iyo magpakailan man: aming
ipakikilala ang iyong kapurihan sa lahat ng mga lahi.

<span id="an_80:1">80:1</span> Dinggin mo, Oh Pastor ng Israel, ikaw na
pumapatnubay sa Jose na parang kawan; ikaw na nauupo sa ibabaw ng mga
querubin, sumilang ka.

<span id="an_80:2">80:2</span> Sa harap ng Ephraim, ng Benjamin at ng
Manases, ay mapukaw nawa ang kapangyarihan mo, at parito kang iligtas mo
kami.

<span id="an_80:3">80:3</span> Papanumbalikin mo kami, Oh Dios; at
pasilangin mo ang iyong mukha, at maliligtas kami.

<span id="an_80:4">80:4</span> Oh Panginoong Dios ng mga hukbo, hanggang
kailan magagalit ka laban sa dalangin ng iyong bayan?

<span id="an_80:5">80:5</span> Iyong pinakain sila ng tinapay na mga
luha, at binigyan mo sila ng mga luha upang inumin ng sagana.

<span id="an_80:6">80:6</span> Iyong ginawa kaming kaalitan sa aming mga
kalapit bansa: at ang mga kaaway namin ay nagtatawanan.

<span id="an_80:7">80:7</span> Ibalik mo kami, Oh Dios ng mga hukbo; at
pasilangin mo ang iyong mukha at kami ay maliligtas.

<span id="an_80:8">80:8</span> Ikaw ay nagdala ng isang puno ng ubas
mula sa Egipto; iyong pinalayas ang mga bansa, at itinanim mo yaon.

<span id="an_80:9">80:9</span> Ikaw ay naghanda ng dako sa harap niya,
at napailalim ang ugat, at pinuno ang lupain.

<span id="an_80:10">80:10</span> Ang mga bundok ay natakpan ng lilim
niyaon, at ang mga sanga niyaon ay gaya ng mga sedro ng Dios.

<span id="an_80:11">80:11</span> Kaniyang pinaabot ang kaniyang mga
sanga hanggang sa dagat, at ang kaniyang mga suwi hanggang sa ilog.

<span id="an_80:12">80:12</span> Bakit mo ibinagsak ang kaniyang mga
bakod, na anopa't siya'y binubunot nilang lahat na nangagdadaan?

<span id="an_80:13">80:13</span> Sinisira ng baboy-ramo, at sinasabsab
ng mailap na hayop sa parang.

<span id="an_80:14">80:14</span> Bumalik ka uli, isinasamo ko sa iyo, Oh
Dios ng mga hukbo: tumungo ka mula sa langit, at iyong masdan, at
dalawin mo ang puno ng ubas na ito,

<span id="an_80:15">80:15</span> At ang ubasan na itinanim ng iyong
kanan, at ang suwi na iyong pinalakas para sa iyong sarili.

<span id="an_80:16">80:16</span> Nasunog ng apoy, at naputol: sila'y
nalipol sa saway ng iyong mukha.

<span id="an_80:17">80:17</span> Mapatong nawa ang iyong kamay sa tao na
iyong kinakanan. Sa anak ng tao na iyong pinalakas sa iyong sarili.

<span id="an_80:18">80:18</span> Sa gayo'y hindi kami magsisitalikod sa
iyo: buhayin mo kami, at tatawagan namin ang iyong pangalan.

<span id="an_80:19">80:19</span> Papanumbalikin mo kami, Oh Panginoong
Dios ng mga hukbo; pasilangin mo ang iyong mukha at maliligtas kami.

<span id="an_81:1">81:1</span> Magsiawit kayo ng malakas sa Dios na
ating kalakasan: mangagkaingay kayo na may kagalakan sa Dios ni Jacob,

<span id="an_81:2">81:2</span> Magsiawit kayo at dalhin ninyo rito ang
pandereta, ang masayang alpa sangpu ng salterio.

<span id="an_81:3">81:3</span> Magsihihip kayo ng pakakak sa bagong
buwan, sa kabilugan ng buwan, sa ating dakilang kapistahan.

<span id="an_81:4">81:4</span> Sapagka't pinakapalatuntunan sa Israel,
ayos ng Dios ni Jacob.

<span id="an_81:5">81:5</span> Kaniyang inilagay na pinakapatotoo sa
Jose, nang siya'y lumabas na maglakbay sa lupain ng Egipto: na aking
kinaringgan ng wika na di ko nauunawa.

<span id="an_81:6">81:6</span> Aking inihiwalay ang kaniyang balikat sa
pasan: ang mga kamay niya'y napabitiw sa luwelang.

<span id="an_81:7">81:7</span> Ikaw ay tumawag sa kabagabagan, at
iniligtas kita; sinagot kita sa lihim na dako ng kulog; sinubok kita sa
tubig ng Meriba. (Selah)

<span id="an_81:8">81:8</span> Dinggin mo, Oh bayan ko, at ako'y sasaksi
sa iyo: Oh Israel, kung ikaw ay makikinig sa akin!

<span id="an_81:9">81:9</span> Hindi magkakaroon ng ibang dios sa iyo;
at hindi ka man sasamba sa anomang ibang dios.

<span id="an_81:10">81:10</span> Ako ang Panginoon mong Dios, na
naglabas sa iyo mula sa lupain ng Egipto: bukhin mong maluwang ang iyong
bibig, at aking pupunuin.

<span id="an_81:11">81:11</span> Nguni't hindi nakinig sa aking tinig
ang bayan ko; at hindi ako sinunod ng Israel.

<span id="an_81:12">81:12</span> Sa gayo'y aking pinasunod sa
pagmamatigas ng kanilang puso, upang sila'y makalakad sa kanilang
sariling mga payo.

<span id="an_81:13">81:13</span> Oh kung ako'y didinggin ng aking bayan,
kung ang Israel ay lalakad sa aking mga daan!

<span id="an_81:14">81:14</span> Aking pasusukuing madali ang kanilang
mga kaaway, at ibabalik ko ang aking kamay laban sa kanilang mga kaaway.

<span id="an_81:15">81:15</span> Ang mga mapagtanim sa Panginoon ay
magsisisuko sa kaniya: nguni't ang kanilang panahon ay mananatili kailan
man,

<span id="an_81:16">81:16</span> Kaniya ring pakakanin sila ng katabaan
ng trigo: at ng pulot na mula sa bato ay bubusugin kita.

<span id="an_82:1">82:1</span> Ang Dios ay tumatayo sa kapisanan ng
Dios; siya'y humahatol sa gitna ng mga dios.

<span id="an_82:2">82:2</span> Hanggang kailan magsisihatol kayo ng
kalikuan, at magsisigalang sa mga pagkatao ng masama? (Selah)

<span id="an_82:3">82:3</span> Hatulan mo ang dukha at ulila: gawan mo
ng kaganapan ang napipighati at walang nagkakandili.

<span id="an_82:4">82:4</span> Sagipin mo ang dukha at mapagkailangan:
iligtas ninyo sila sa kamay ng masama,

<span id="an_82:5">82:5</span> Hindi nila nalalaman, ni nauunawa man;
sila'y nagsisilakad na paroo't parito sa kadiliman: lahat ng patibayan
ng lupa ay nangakilos.

<span id="an_82:6">82:6</span> Aking sinabi, Kayo'y mga dios, at kayong
lahat ay mga anak ng Kataastaasan.

<span id="an_82:7">82:7</span> Gayon ma'y mangamamatay kayong parang mga
tao, at mangabubuwal na parang isa sa mga pangulo.

<span id="an_82:8">82:8</span> Bumangon ka, O Dios, hatulan mo ang lupa:
sapagka't iyong mamanahin ang lahat ng mga bansa.

<span id="an_83:1">83:1</span> Oh Dios, huwag kang tumahimik: huwag kang
mapayapa, at tumiwasay, Oh Dios.

<span id="an_83:2">83:2</span> Sapagka't narito, ang mga kaaway mo'y
nanggugulo: at silang nangagtatanim sa iyo ay nangagtaas ng ulo.

<span id="an_83:3">83:3</span> Sila'y nagsisitanggap ng payong may
katusuhan laban sa iyong bayan, at nangagsanggunian laban sa iyong
nangakakubli.

<span id="an_83:4">83:4</span> Kanilang sinabi, Kayo'y parito, at atin
silang ihiwalay sa pagkabansa; upang ang pangalan ng Israel ay huwag
nang maalaala pa.

<span id="an_83:5">83:5</span> Sapagka't sila'y nangagsangguniang
magkakasama na may isang pagkakaayon; laban sa iyo ay nangagtitipanan:

<span id="an_83:6">83:6</span> Ang mga tolda ng Edom at ng mga
Ismaelita; ang Moab at ang mga Agareno;

<span id="an_83:7">83:7</span> Ang Gebal, at ang Ammon, at ang Amalec;
ang Filisteo na kasama ng mga taga Tiro:

<span id="an_83:8">83:8</span> Pati ng Asiria ay nalalakip sa kanila;
kanilang tinulungan ang mga anak ni Lot.

<span id="an_83:9">83:9</span> Gumawa ka sa kanila ng gaya sa Madianita;
gaya kay Sisara, gaya kay Jabin, sa ilog ng Cison:

<span id="an_83:10">83:10</span> Na nangamatay sa Endor; sila'y naging
parang dumi sa lupa.

<span id="an_83:11">83:11</span> Gawin mo ang kanilang mga maginoo na
gaya ni Oreb at ni Zeeb; Oo, lahat nilang mga pangulo ay gaya ni Zeba at
ni Zalmuna;

<span id="an_83:12">83:12</span> Na siyang nagsipagsabi, kunin natin
para sa atin na pinakaari ang mga tahanan ng Dios.

<span id="an_83:13">83:13</span> Oh Dios ko, gawin mo silang parang
ipoipong alabok; Parang dayami sa harap ng hangin.

<span id="an_83:14">83:14</span> Parang apoy na sumusunog ng gubat, at
parang liyab na nanunupok ng mga bundok;

<span id="an_83:15">83:15</span> Kaya't habulin mo sila ng iyong bagyo,
at pangilabutin mo sila ng iyong unos.

<span id="an_83:16">83:16</span> Lipusin mo ang kanilang mga mukha ng
kahihiyan; upang hanapin nila ang iyong pangalan, Oh Panginoon.

<span id="an_83:17">83:17</span> Mangapahiya sila at manganglupaypay
magpakailan man; Oo, mangahiya sila at mangalipol:

<span id="an_83:18">83:18</span> Upang kanilang maalaman na ikaw lamang,
na ang pangalan ay JEHOVA, ay Kataastaasan sa buong lupa.

<span id="an_84:1">84:1</span> Kay iinam ng iyong mga tabernakulo, Oh
Panginoon ng mga hukbo!

<span id="an_84:2">84:2</span> Ang kaluluwa ko'y aasamasam, oo,
nanglulupaypay sa mga looban ng Panginoon; ang puso ko't laman ay
dumadaing sa buhay na Dios.

<span id="an_84:3">84:3</span> Oo, ang maya ay nakasumpong ng bahay, at
ang langaylangayan ay nagpugad para sa kaniya, na mapaglalapagan niya ng
kaniyang inakay, sa makatuwid baga'y iyong mga dambana, Oh Panginoon ng
mga hukbo, Hari ko, at Dios ko.

<span id="an_84:4">84:4</span> Mapalad silang nagsisitahan sa iyong
bahay: kanilang pupurihin kang palagi. (Selah)

<span id="an_84:5">84:5</span> Mapalad ang tao na ang kalakasan ay nasa
iyo; na may mga daan sa kaniyang puso na tungo sa Sion.

<span id="an_84:6">84:6</span> Na nagdaraan sa libis ng iyak na ginagawa
nilang dako ng mga bukal; Oo, tinatakpan ng pagpapala ng maagang ulan.

<span id="an_84:7">84:7</span> Sila'y nagsisiyaon sa kalakasa't
kalakasan, bawa't isa sa kanila ay napakikita sa harap ng Dios sa Sion.

<span id="an_84:8">84:8</span> Oh Panginoong Dios ng mga hukbo, dinggin
mo ang aking dalangin: pakinggan mo, Oh Dios ni Jacob. (Selah)

<span id="an_84:9">84:9</span> Masdan mo, Oh Dios na aming kalasag, at
tingnan mo ang mukha ng iyong pinahiran ng langis.

<span id="an_84:10">84:10</span> Sapagka't isang araw sa iyong mga
looban ay mabuti kay sa isang libo. Aking minagaling na maging
tagatanod-pinto sa bahay ng aking Dios, kay sa tumahan sa mga tolda ng
kasamaan.

<span id="an_84:11">84:11</span> Sapagka't ang Panginoong Dios ay araw
at kalasag: ang Panginoo'y magbibigay ng biyaya at kaluwalhatian: hindi
siya magkakait ng anomang mabuting bagay sa nagsisilakad ng matuwid.

<span id="an_84:12">84:12</span> Oh Panginoon ng mga hukbo, mapalad ang
tao na tumitiwala sa iyo.

<span id="an_85:1">85:1</span> Panginoon, ikaw ay naging lingap sa iyong
lupain: iyong ibinalik ang nangabihag ng Jacob.

<span id="an_85:2">85:2</span> Iyong pinatawad ang kasamaan ng iyong
bayan, iyong tinakpan ang lahat nilang kasalanan, (Selah)

<span id="an_85:3">85:3</span> Iyong pinawi ang buong poot mo: iyong
tinalikdan ang kabangisan ng iyong galit.

<span id="an_85:4">85:4</span> Ibalik mo kami, Oh Dios ng aming
kaligtasan, at papaglikatin mo ang iyong galit sa amin.

<span id="an_85:5">85:5</span> Magagalit ka ba sa amin magpakailan man?
Iyo bang ipagpapatuloy ang iyong galit sa lahat ng sali't saling lahi?

<span id="an_85:6">85:6</span> Hindi mo ba kami bubuhayin uli: upang ang
iyong bayan ay magalak sa iyo?

<span id="an_85:7">85:7</span> Ipakita mo sa amin ang iyong
kagandahang-loob, Oh Panginoon, at ipagkaloob mo sa amin ang iyong
pagliligtas.

<span id="an_85:8">85:8</span> Aking pakikinggan kung ano ang sasalitain
ng Dios na Panginoon: sapagka't siya'y magsasalita ng kapayapaan sa
kaniyang bayan at sa kaniyang mga banal: nguni't huwag silang manumbalik
uli sa kaululan.

<span id="an_85:9">85:9</span> Tunay na ang kaniyang pagliligtas ay
malapit sa kanila na nangatatakot sa kaniya; upang ang kaluwalhatian ay
tumahan sa aming lupain.

<span id="an_85:10">85:10</span> Kaawaan at katotohanan ay nagsalubong;
katuwiran at kapayapaan ay naghalikan.

<span id="an_85:11">85:11</span> Katotohanan ay bumubukal sa lupa; at
ang katuwiran ay tumungo mula sa langit.

<span id="an_85:12">85:12</span> Oo, ibibigay ng Panginoon ang mabuti;
at ang ating lupain ay maguunlad ng kaniyang bunga.

<span id="an_85:13">85:13</span> Katuwira'y mangunguna sa kaniya; at
gagawing daan ang kaniyang mga bakas.

<span id="an_86:1">86:1</span> Ikiling mo ang iyong pakinig, Oh
Panginoon, at sagutin mo ako; sapagka't ako'y dukha at mapagkailangan.

<span id="an_86:2">86:2</span> Ingatan mo ang aking kaluluwa; sapagka't
ako'y banal: Oh ikaw na Dios ko, iligtas mo ang iyong lingkod na
tumitiwala sa iyo.

<span id="an_86:3">86:3</span> Maawa ka sa akin, Oh Panginoon, sapagka't
sa iyo'y dumadaing ako buong araw.

<span id="an_86:4">86:4</span> Bigyan mong galak ang kaluluwa ng iyong
lingkod; sapagka't sa iyo, Oh Panginoon, itinataas ko ang aking
kaluluwa.

<span id="an_86:5">86:5</span> Sapagka't ikaw, Panginoon, ay mabuti, at
mapagpatawad, at sagana sa kagandahang-loob sa lahat na tumatawag sa
iyo.

<span id="an_86:6">86:6</span> Dinggin mo, Oh Panginoon, ang aking
dalangin; at pakinggan mo ang tinig ng aking mga pananaing.

<span id="an_86:7">86:7</span> Sa kaarawan ng aking kabagabagan ay
tatawag ako sa iyo; sapagka't iyong sasagutin ako.

<span id="an_86:8">86:8</span> Walang gaya mo sa gitna ng mga dios, Oh
Panginoon; wala mang mga gawang gaya ng iyong mga gawa.

<span id="an_86:9">86:9</span> Lahat ng mga bansa na iyong nilalang ay
magsisiparito, at magsisisamba sa harap mo, Oh Panginoon; at kanilang
luluwalhatiin ang iyong pangalan.

<span id="an_86:10">86:10</span> Sapagka't ikaw ay dakila, at gumagawa
ng kagilagilalas na mga bagay: ikaw na magisa ang Dios.

<span id="an_86:11">86:11</span> Ituro mo sa akin ang iyong daan, Oh
Panginoon; lalakad ako sa iyong katotohanan: ilakip mo ang aking puso sa
pagkatakot sa iyong pangalan.

<span id="an_86:12">86:12</span> Pupurihin kita, Oh Panginoon kong Dios
ng aking buong puso; at luluwalhatiin ko ang iyong pangalan magpakailan
man.

<span id="an_86:13">86:13</span> Sapagka't dakila ang iyong
kagandahang-loob sa akin; at iyong iniligtas ang aking kaluluwa sa
pinakamalalim na Sheol.

<span id="an_86:14">86:14</span> Oh Dios, ang palalo ay bumangon laban
sa akin, at ang kapisanan ng mga marahas na tao ay umusig ng aking
kaluluwa, at hindi inilagay ka sa harap nila.

<span id="an_86:15">86:15</span> Nguni't ikaw, Oh Panginoon, ay Dios na
puspos ng kahabagan at mapagbiyaya, banayad sa pagkagalit, at sagana sa
kagandahang-loob at katotohanan.

<span id="an_86:16">86:16</span> Oh bumalik ka sa akin, at maawa ka sa
akin; ibigay mo ang lakas mo sa iyong lingkod. At iligtas mo ang anak ng
iyong lingkod na babae.

<span id="an_86:17">86:17</span> Pagpakitaan mo ako ng tanda sa
ikabubuti: upang mangakita nilang nangagtatanim sa akin, at mangapahiya,
sapagka't ikaw, Panginoon, ay tumulong sa akin, at umaliw sa akin.

<span id="an_87:1">87:1</span> Ang kaniyang patibayan ay nasa mga banal
na bundok.

<span id="an_87:2">87:2</span> Minahal ng Panginoon ang mga
pintuang-bayan ng Sion, ng higit kay sa lahat na tahanan ng Jacob.

<span id="an_87:3">87:3</span> Maluwalhating mga bagay ang sinalita
tungkol sa iyo, Oh bayan ng Dios. (Selah)

<span id="an_87:4">87:4</span> Aking babanggitin ang Rahab at ang
Babilonia na kasama ng mga nakakakilala sa akin: narito, ang Filistia at
ang Tiro, pati ng Etiopia; ang isang ito ay ipinanganak diyan.

<span id="an_87:5">87:5</span> Oo, tungkol sa Sion ay sasabihin, ang
isang ito at ang isang yaon ay ipinanganak sa kaniya; at itatatag siya
ng Kataastaasan.

<span id="an_87:6">87:6</span> Sasalaysayin ng Panginoon, pagka kaniyang
isinulat ang mga bayan, ang isang ito ay ipinanganak diyan. (Selah)

<span id="an_87:7">87:7</span> Silang nagsisiawit na gaya ng
nagsisisayaw ay mangagsasabi, lahat ng aking mga bukal ay nangasa iyo.

<span id="an_88:1">88:1</span> Oh Panginoon, na Dios ng aking
kaligtasan, ako'y dumaing araw at gabi sa harap mo:

<span id="an_88:2">88:2</span> Masok ang aking dalangin sa iyong
harapan: ikiling mo ang iyong pakinig sa aking daing:

<span id="an_88:3">88:3</span> Sapagka't ang aking kaluluwa ay lipos ng
mga kabagabagan, at ang aking buhay ay nalalapit sa Sheol,

<span id="an_88:4">88:4</span> Ako'y nabilang sa kanila na nagsisibaba
sa hukay; ako'y parang taong walang lakas:

<span id="an_88:5">88:5</span> Nakahagis sa gitna ng mga patay, gaya ng
napatay na nakahiga sa libingan, na hindi mo na inaalaala; at sila'y
mangahiwalay sa iyong kamay.

<span id="an_88:6">88:6</span> Iyong inilapag ako sa pinakamalalim na
hukay, sa mga madilim na dako, sa mga kalaliman.

<span id="an_88:7">88:7</span> Lubhang idinidiin ako ng iyong poot, at
iyong pinighati ako ng lahat mong mga alon. (Selah)

<span id="an_88:8">88:8</span> Iyong inilayo sa akin ang kakilala ko;
iyong ginawa akong kasuklamsuklam sa kanila: ako'y nakulong at hindi ako
makalabas,

<span id="an_88:9">88:9</span> Ang mata ko'y nangangalumata dahil sa
kadalamhatian: ako'y tumawag araw-araw sa iyo, Oh Panginoon, aking
iginawad ang mga kamay ko sa iyo.

<span id="an_88:10">88:10</span> Magpapakita ka ba ng mga kababalaghan
sa mga patay? Sila bang mga patay ay magsisibangon, at magsisipuri sa
iyo? (Selah)

<span id="an_88:11">88:11</span> Ang iyo bang kagandahang-loob ay
ipahahayag sa libingan? O ang iyong pagtatapat sa kagibaan?

<span id="an_88:12">88:12</span> Malalaman ba ang mga kababalaghan mo sa
dilim? At ang katuwiran mo sa lupain ng pagkalimot?

<span id="an_88:13">88:13</span> Nguni't sa iyo, Oh Panginoon, dumaing
ako, at sa kinaumagahan ay darating ang dalangin ko sa harap mo.

<span id="an_88:14">88:14</span> Panginoon, bakit mo itinatakuwil ang
kaluluwa ko? Bakit mo ikinukubli ang iyong mukha sa akin?

<span id="an_88:15">88:15</span> Ako'y nadadalamhati, at handang mamatay
mula sa aking kabataan: habang aking tinitiis ang iyong mga
kakilakilabot na bagay ay nakakalingat ako.

<span id="an_88:16">88:16</span> Ang iyong mabangis na poot ay dumaan sa
akin; inihiwalay ako ng iyong mga kakilakilabot na bagay.

<span id="an_88:17">88:17</span> Kanilang kinulong ako na parang tubig
buong araw; kinubkob ako nilang magkakasama.

<span id="an_88:18">88:18</span> Mangliligaw at kaibigan ay inilayo mo
sa akin, at ang aking kakilala ay sa dilim.

<span id="an_89:1">89:1</span> Aking aawitin ang kagandahang-loob ng
Panginoon magpakailan man: aking ipababatid ng aking bibig ang iyong
pagtatapat sa lahat ng sali't saling lahi.

<span id="an_89:2">89:2</span> Sapagka't aking sinabi, Kaawaan ay
matatayo magpakailan man: ang pagtatapat mo'y iyong itatatag sa mga
kalangitlangitan.

<span id="an_89:3">89:3</span> Ako'y nakipagtipan sa aking hirang, aking
isinumpa kay David na aking lingkod;

<span id="an_89:4">89:4</span> Ang binhi mo'y itatatag ko magpakailan
man, at aking itatayo ang luklukan mo sa lahat ng sali't saling lahi.
(Selah)

<span id="an_89:5">89:5</span> At pupurihin ng langit ang iyong mga
kababalaghan, Oh Panginoon; ang pagtatapat mo naman sa kapulungan ng mga
banal.

<span id="an_89:6">89:6</span> Sapagka't sino sa langit ang maitutulad
sa Panginoon? Sino sa gitna ng mga anak ng makapangyarihan ang gaya ng
Panginoon,

<span id="an_89:7">89:7</span> Isang Dios na kakilakilabot sa kapulungan
ng mga banal, at kinatatakutan ng higit sa lahat na nangasa palibot
niya?

<span id="an_89:8">89:8</span> Oh Panginoong Dios ng mga hukbo, sino ang
makapangyarihang gaya mo, Oh JAH? At ang pagtatapat mo'y nasa palibot
mo.

<span id="an_89:9">89:9</span> Iyong pinagpupunuan ang kapalaluan sa
dagat: pagka nagsisibangon ang mga alon niyaon ay pinatatahimik mo.

<span id="an_89:10">89:10</span> Iyong pinagwaraywaray ang Rahab na
parang napatay; iyong pinangalat ang iyong mga kaaway ng bisig ng iyong
kalakasan.

<span id="an_89:11">89:11</span> Ang langit ay iyo, ang lupa ay iyo rin:
ang sanglibutan at ang buong narito ay iyong itinatag,

<span id="an_89:12">89:12</span> Ang hilagaan at ang timugan ay iyong
nilikha; ang Tabor at ang Hermon ay nangagagalak sa iyong pangalan.

<span id="an_89:13">89:13</span> Ikaw ay may makapangyarihang bisig:
malakas ang iyong kamay, at mataas ang iyong kanang kamay.

<span id="an_89:14">89:14</span> Katuwiran at kahatulan ay patibayan ng
iyong luklukan: kagandahang-loob at katotohanan ay nagpapauna sa iyong
mukha.

<span id="an_89:15">89:15</span> Mapalad ang bayan na nakakaalam ng
masayang tunog: sila'y nagsisilakad, Oh Panginoon, sa liwanag ng iyong
mukha.

<span id="an_89:16">89:16</span> Sa iyong pangalan ay nangagagalak sila
buong araw: at sa iyong katuwiran ay nangatataas sila.

<span id="an_89:17">89:17</span> Sapagka't ikaw ang kaluwalhatian ng
kanilang kalakasan: at sa iyong lingap ay matataas ang aming sungay.

<span id="an_89:18">89:18</span> Sapagka't ang aming kalasag ay ukol sa
Panginoon; at ang aming hari ay sa banal ng Israel.

<span id="an_89:19">89:19</span> Nang magkagayo'y nagsalita ka sa
pangitain sa iyong mga banal, at iyong sinabi, Aking ipinagkatiwala ang
saklolo sa isang makapangyarihan; Aking itinaas ang isang hirang mula sa
bayan.

<span id="an_89:20">89:20</span> Aking nasumpungan si David na aking
lingkod; Aking pinahiran siya ng aking banal na langis:

<span id="an_89:21">89:21</span> Na siyang itatatag ng aking kamay;
palakasin naman siya ng aking bisig.

<span id="an_89:22">89:22</span> Hindi dadahas sa kaniya ang kaaway; ni
dadalamhatiin man siya ng anak ng kasamaan.

<span id="an_89:23">89:23</span> At ibubuwal ko ang kaniyang mga kaaway
sa harap niya, at sasaktan ko ang nangagtatanim sa kaniya.

<span id="an_89:24">89:24</span> Nguni't ang pagtatapat ko at ang
kagandahang-loob ko ay sasa kaniya; at sa pangalan ko'y matataas ang
kaniyang sungay.

<span id="an_89:25">89:25</span> Akin namang ilalapag ang kaniyang kamay
sa dagat, at ang kaniyang kanan ay sa mga ilog.

<span id="an_89:26">89:26</span> Siya'y dadaing sa akin, Ikaw ay Ama ko,
Dios ko, at malaking bato ng aking kaligtasan.

<span id="an_89:27">89:27</span> Akin namang gagawin siyang panganay ko,
na pinakamataas sa mga hari sa lupa.

<span id="an_89:28">89:28</span> Ang kagandahang-loob ko'y aking
iingatan sa kaniya magpakailan man, at ang tipan ko'y mananayong matibay
sa kaniya.

<span id="an_89:29">89:29</span> Ang kaniya namang binhi ay
pananatilihin ko magpakailan man, at ang luklukan niya'y parang mga araw
ng langit.

<span id="an_89:30">89:30</span> Kung pabayaan ng kaniyang mga anak ang
kautusan ko, at hindi magsilakad sa aking mga kahatulan;

<span id="an_89:31">89:31</span> Kung kanilang salangsangin ang mga
palatuntunan ko, at hindi ingatan ang mga utos ko;

<span id="an_89:32">89:32</span> Kung magkagayo'y aking dadalawin ng
pamalo ang kanilang mga pagsalangsang, at ng mga hampas ang kanilang
kasamaan.

<span id="an_89:33">89:33</span> Nguni't ang aking kagandahang-loob ay
hindi ko lubos na aalisin sa kaniya, ni akin mang titiisin na ang
pagtatapat ko'y magkulang.

<span id="an_89:34">89:34</span> Ang tipan ko'y hindi ko sisirain, ni
akin mang babaguhin ang bagay na lumabas sa aking mga labi.

<span id="an_89:35">89:35</span> Minsan ay sumampa ako sa pamamagitan ng
aking kabanalan. Hindi ako magbubulaan kay David;

<span id="an_89:36">89:36</span> Ang kaniyang binhi ay mananatili
magpakailan man; at ang kaniyang luklukan ay parang araw sa harap ko.

<span id="an_89:37">89:37</span> Matatatag magpakailan man na parang
buwan, at tapat na saksi sa langit. (Selah)

<span id="an_89:38">89:38</span> Nguni't iyong itinakuwil at
tinanggihan, ikaw ay napoot sa iyong pinahiran ng langis.

<span id="an_89:39">89:39</span> Iyong kinayamutan ang tipan ng iyong
lingkod: iyong nilapastangan ang kaniyang putong sa pagtatapon sa lupa.

<span id="an_89:40">89:40</span> Iyong ibinuwal ang lahat niyang mga
bakod: iyong dinala sa pagkaguho ang kaniyang mga katibayan.

<span id="an_89:41">89:41</span> Lahat na nagsisidaan sa lansangan ay
nagsisisamsam sa kaniya. Siya'y naging kadustaan sa kaniyang mga
kalapit.

<span id="an_89:42">89:42</span> Iyong itinaas ang kanan ng kaniyang mga
kaaway; iyong pinagalak ang lahat niyang mga kaaway.

<span id="an_89:43">89:43</span> Oo, iyong ibinaligtad ang talim ng
kaniyang tabak, at hindi mo itinayo siya sa pakikibaka.

<span id="an_89:44">89:44</span> Iyong pinapaglikat ang kaniyang
kakinangan. At iyong ibinagsak ang kaniyang luklukan sa lupa.

<span id="an_89:45">89:45</span> Iyong pinaikli ang mga kaarawan ng
kaniyang kabinataan: iyong tinakpan siya ng kahihiyan. (Selah)

<span id="an_89:46">89:46</span> Hanggang kailan, Oh Panginoon,
magkukubli ka magpakailan man? Hanggang kailan magniningas ang iyong
poot na parang apoy?

<span id="an_89:47">89:47</span> Oh alalahanin mo kung gaano kaikli ang
aking panahon: sa anong pagkawalang kabuluhan nilalang mo ang lahat ng
mga anak ng mga tao.

<span id="an_89:48">89:48</span> Sinong tao ang mabubuhay at hindi
makakakita ng kamatayan, na magliligtas ng kaniyang kaluluwa sa
kapangyarihan ng Sheol? (Selah)

<span id="an_89:49">89:49</span> Panginoon, saan nandoon ang iyong
dating mga kagandahang-loob, na iyong isinumpa kay David sa iyong
pagtatapat?

<span id="an_89:50">89:50</span> Alalahanin mo Panginoon, ang kadustaan
ng iyong mga lingkod; kung paanong taglay ko sa aking sinapupunan ang
pagdusta ng lahat na makapangyarihang bayan;

<span id="an_89:51">89:51</span> Na idinusta ng iyong mga kaaway, Oh
Panginoon, na kanilang idinusta sa mga bakas ng iyong pinahiran ng
langis.

<span id="an_89:52">89:52</span> Purihin ang Panginoon, magpakailan man.
Siya nawa, at Siya nawa.

<span id="an_90:1">90:1</span> Panginoon, ikaw ay naging tahanang dako
namin sa lahat ng sali't saling lahi.

<span id="an_90:2">90:2</span> Bago nalabas ang mga bundok, O bago mo
nilikha ang lupa at ang sanglibutan, mula nga ng walang pasimula
hanggang sa walang hanggan, ikaw ang Dios.

<span id="an_90:3">90:3</span> Iyong pinapagiging kapahamakan ang tao;
at iyong sinasabi, Magsipanumbalik kayo, kayong mga anak ng mga tao.

<span id="an_90:4">90:4</span> Sapagka't isang libong taon sa iyong
paningin ay parang kahapon lamang nang makaraan, at parang pagpupuyat sa
gabi.

<span id="an_90:5">90:5</span> Iyong dinadala sila na parang baha;
sila'y parang pagkakatulog: sa kinaumagahan ay parang damo sila na
tumutubo.

<span id="an_90:6">90:6</span> Sa kinaumagahan ay namumulaklak at
lumalago; sa kinahapunan ay pinuputol at natutuyo.

<span id="an_90:7">90:7</span> Sapagka't kami ay nangasupok sa iyong
galit, at sa iyong poot ay nangabagabag kami.

<span id="an_90:8">90:8</span> Iyong inilagay ang aming kasamaan sa
harap mo, ang aming lihim na mga kasalanan sa liwanag ng iyong mukha.

<span id="an_90:9">90:9</span> Sapagka't lahat naming kaarawan ay dumaan
sa iyong poot: aming niwawakasan ang aming mga taon na parang isang
buntong hininga.

<span id="an_90:10">90:10</span> Ang mga kaarawan ng aming mga taon ay
pitong pung taon, o kung dahil sa kalakasan ay umaabot ng walong pung
taon; gayon ma'y ang kanilang kapalaluan ay hirap at kapanglawan lamang;
sapagka't madaling napapawi, at kami ay nagsisilipad.

<span id="an_90:11">90:11</span> Sinong nakakaalam ng kapangyarihan ng
iyong galit, at ng iyong poot ayon sa katakutan na marapat sa iyo?

<span id="an_90:12">90:12</span> Kaya ituro mo sa amin ang pagbilang ng
aming mga kaarawan, upang kami ay mangagtamo sa amin ng pusong may
karunungan.

<span id="an_90:13">90:13</span> Manumbalik ka, Oh Panginoon; hanggang
kailan pa? At iyong papagsisihin ang tungkol sa mga lingkod mo.

<span id="an_90:14">90:14</span> Oh busugin mo kami sa kinaumagahan ng
iyong kagandahang-loob; upang kami ay mangagalak at mangatuwa sa lahat
ng kaarawan namin.

<span id="an_90:15">90:15</span> Pasayahin mo kami ayon sa mga kaarawan
na iyong idinalamhati sa amin, at sa mga taon na aming ikinakita ng
kasamaan.

<span id="an_90:16">90:16</span> Mahayag nawa ang iyong gawa sa iyong
mga lingkod, at ang kaluwalhatian mo sa kanilang mga anak.

<span id="an_90:17">90:17</span> At sumaamin nawa ang kagandahan ng
Panginoong aming Dios: at iyong itatag sa amin ang gawa ng aming mga
kamay; Oo, ang gawa ng aming mga kamay ay itatag mo.

<span id="an_91:1">91:1</span> Siyang tumatahan sa lihim na dako ng
Kataastaasan. Ay mananatili sa lilim ng Makapangyarihan sa lahat.

<span id="an_91:2">91:2</span> Aking sasabihin tungkol sa Panginoon,
siya'y aking kanlungan at aking katibayan, ang Dios ko na siyang aking
tinitiwalaan.

<span id="an_91:3">91:3</span> Sapagka't kaniyang ililigtas ka sa silo
ng paninilo, at sa mapamuksang salot.

<span id="an_91:4">91:4</span> Kaniyang tatakpan ka ng kaniyang mga
bagwis, at sa ilalim ng kaniyang mga pakpak ay manganganlong ka: ang
kaniyang katotohanan ay kalasag at baluti.

<span id="an_91:5">91:5</span> Ikaw ay hindi matatakot sa kakilabutan sa
gabi, ni sa pana man na humihilagpos kung araw;

<span id="an_91:6">91:6</span> Dahil sa salot na dumarating sa
kadiliman, ni dahil sa paggiba man na sumisira sa katanghaliang tapat.

<span id="an_91:7">91:7</span> Isang libo ay mabubuwal sa iyong siping,
at sangpung libo sa iyong kanan; nguni't hindi lalapit sa iyo.

<span id="an_91:8">91:8</span> Iyong mamamasdan lamang ng iyong mga
mata, at iyong makikita ang ganti sa masama.

<span id="an_91:9">91:9</span> Sapagka't ikaw, Oh Panginoon, ay aking
kanlungan! Iyong ginawa ang Kataastaasan na iyong tahanan;

<span id="an_91:10">91:10</span> Walang kasamaang mangyayari sa iyo, ni
anomang salot ay lalapit sa iyong tolda.

<span id="an_91:11">91:11</span> Sapagka't siya'y magbibilin sa kaniyang
mga anghel tungkol sa iyo, upang ingatan ka sa lahat ng iyong mga lakad.

<span id="an_91:12">91:12</span> Kanilang dadalhin ka sa kanilang mga
kamay, baka matisod ka ng iyong paa sa isang bato.

<span id="an_91:13">91:13</span> Iyong yayapakan ang leon at ang
ulupong: ang batang leon at ang ahas ay yuyurakan mo ng iyong mga paa.

<span id="an_91:14">91:14</span> Sapagka't kaniyang inilagak ang
kaniyang pagibig sa akin, kaya't iniligtas ko siya: aking ilalagay siya
sa mataas, sapagka't kaniyang naalaman ang pangalan ko.

<span id="an_91:15">91:15</span> Siya'y tatawag sa akin, at sasagutin ko
siya; ako'y sasa kaniya sa kabagabagan: aking ililigtas siya, at
pararangalan siya.

<span id="an_91:16">91:16</span> Aking bubusugin siya ng mahabang buhay,
at ipakikita ko sa kaniya ang aking pagliligtas.

<span id="an_92:1">92:1</span> Isang mabuting bagay ang magpapasalamat
sa Panginoon, at umawit ng mga pagpuri sa iyong pangalan, Oh
Kataastaasan:

<span id="an_92:2">92:2</span> Upang magpakilala ng iyong
kagandahang-loob sa umaga, at ng iyong pagtatapat gabigabi.

<span id="an_92:3">92:3</span> Na may panugtog na may sangpung kawad, at
may salterio; na may dakilang tunog na alpa.

<span id="an_92:4">92:4</span> Sapagka't ikaw, Panginoon, iyong pinasaya
ako sa iyong gawa: ako'y magtatagumpay sa mga gawa ng iyong mga kamay.

<span id="an_92:5">92:5</span> Kay dakila ng iyong mga gawa, Oh
Panginoon! Ang iyong mga pagiisip ay totoong malalim.

<span id="an_92:6">92:6</span> Ang taong hangal ay hindi nakakaalam; ni
nauunawa man ito ng mangmang.

<span id="an_92:7">92:7</span> Pagka ang masama ay lumilitaw na parang
damo, at pagka gumiginhawa ang lahat na manggagawa ng kasamaan; ay upang
mangalipol sila magpakailan man:

<span id="an_92:8">92:8</span> Nguni't ikaw, Oh Panginoon, ay mataas
magpakailan man.

<span id="an_92:9">92:9</span> Sapagka't, narito, ang mga kaaway mo, Oh
Panginoon, sapagka't, narito, ang mga kaaway mo'y malilipol; lahat ng
mga manggagawa ng kasamaan ay mangangalat.

<span id="an_92:10">92:10</span> Nguni't ang sungay ko'y iyong pinataas
na parang sungay ng mailap na toro: ako'y napahiran ng bagong langis.

<span id="an_92:11">92:11</span> Nakita naman ng aking mata ang nasa ko
sa aking mga kaaway, narinig ng aking pakinig ang nasa ko sa mga
manggagawa ng kasamaan na nagsisibangon laban sa akin.

<span id="an_92:12">92:12</span> Ang matuwid ay giginhawa na parang puno
ng palma. Siya'y tutubo na parang cedro sa Libano.

<span id="an_92:13">92:13</span> Sila'y nangatatag sa bahay ng
Panginoon; sila'y giginhawa sa mga looban ng aming Dios.

<span id="an_92:14">92:14</span> Sila'y mangagbubunga sa katandaan;
sila'y mapupuspos ng katas at kasariwaan:

<span id="an_92:15">92:15</span> Upang ipakilala na ang Panginoon ay
matuwid; siya'y aking malaking bato, at walang kalikuan sa kaniya.

<span id="an_93:1">93:1</span> Ang Panginoon ay naghahari; siya'y
nananamit ng karilagan; ang Panginoon ay nananamit ng kalakasan; siya'y
nagbigkis niyaon: ang sanglibutan naman ay natatag, na hindi mababago.

<span id="an_93:2">93:2</span> Ang luklukan mo'y natatag ng una: ikaw ay
mula sa walang pasimula.

<span id="an_93:3">93:3</span> Ang mga baha ay nagtaas, Oh Panginoon,
ang mga baha ay nagtaas ng kanilang hugong; ang mga baha ay nagtaas ng
kanilang mga alon.

<span id="an_93:4">93:4</span> Ng higit sa mga hugong ng maraming tubig,
malalakas na hampas ng alon sa dagat, ang Panginoon sa itaas ay
makapangyarihan.

<span id="an_93:5">93:5</span> Ang iyong mga patotoo ay totoong tunay:
ang kabanalan ay nararapat sa iyong bahay, Oh Panginoon, magpakailan
man.

<span id="an_94:1">94:1</span> Oh Panginoon, ikaw na Dios na kinauukulan
ng panghihiganti, ikaw na Dios na kinauukulan ng panghihiganti, sumilang
ka.

<span id="an_94:2">94:2</span> Bumangon ka, ikaw na hukom ng lupa:
ibigay mo sa palalo ang panghihiganti sa kanila.

<span id="an_94:3">94:3</span> Panginoon, hanggang kailan ang masama,
hanggang kailan magtatagumpay ang masama?

<span id="an_94:4">94:4</span> Sila'y dumadaldal, sila'y nagsasalita na
may kapalaluan: lahat na manggagawa ng kasamaan ay nangagmamalaki.

<span id="an_94:5">94:5</span> Kanilang pinagwawaraywaray ang iyong
bayan, Oh Panginoon, at dinadalamhati ang iyong mana.

<span id="an_94:6">94:6</span> Kanilang pinapatay ang bao at ang taga
ibang lupa, at pinapatay ang ulila.

<span id="an_94:7">94:7</span> At kanilang sinasabi, ang Panginoo'y
hindi makakakita, ni pakukundanganan man ng Dios ni Jacob ito.

<span id="an_94:8">94:8</span> Gunitain ninyo, ninyong mga hangal sa
gitna ng bayan: at ninyong mga mangmang, kailan tayo magiging pantas?

<span id="an_94:9">94:9</span> Siyang lumikha ng pakinig, hindi ba siya
makakarinig? Siyang lumikha ng mata, hindi ba siya makakakita?

<span id="an_94:10">94:10</span> Siyang nagpaparusa sa mga bansa, hindi
ba siya sasaway, sa makatuwid baga'y siyang nagtuturo sa tao ng
kaalaman?

<span id="an_94:11">94:11</span> Nalalaman ng Panginoon ang mga pagiisip
ng tao, na sila'y pawang walang kabuluhan.

<span id="an_94:12">94:12</span> Mapalad ang tao na iyong pinarurusahan,
Oh Panginoon, at tinuturuan mo sa iyong kautusan.

<span id="an_94:13">94:13</span> Upang iyong mabigyan ng kapahingahan sa
mga kaarawan ng kasakunaan, hanggang sa mahukay ang hukay na ukol sa
masama.

<span id="an_94:14">94:14</span> Sapagka't hindi itatakuwil ng Panginoon
ang kaniyang bayan, ni pababayaan man niya ang kaniyang mana.

<span id="an_94:15">94:15</span> Sapagka't kahatulan ay babalik sa
katuwiran: at susundan ng lahat na matuwid sa puso.

<span id="an_94:16">94:16</span> Sino ang babangon dahil sa akin laban
sa mga manggagawa ng kasamaan? Sinong tatayo dahil sa akin laban sa mga
manggagawa ng kasamaan?

<span id="an_94:17">94:17</span> Kundi ang Panginoon ay naging aking
katulong, ang kaluluwa ko'y tumahang madali sana sa katahimikan.

<span id="an_94:18">94:18</span> Nang aking sabihin, Ang aking paa ay
natitisod; inalalayan ako ng iyong kagandahang-loob, Oh Panginoon.

<span id="an_94:19">94:19</span> Sa karamihan ng aking mga pagiisip sa
loob ko ang iyong mga pagaliw ay nagbibigay lugod sa aking kaluluwa.

<span id="an_94:20">94:20</span> Makikisama ba sa iyo ang luklukan ng
kasamaan, na nagaanyo ng pagapi sa pamamagitan ng palatuntunan?

<span id="an_94:21">94:21</span> Sila'y nagpipisan laban sa kaluluwa ng
matuwid, at pinarusahan nila ang walang salang dugo.

<span id="an_94:22">94:22</span> Nguni't ang Panginoon ay naging aking
matayog na moog; at ang Dios ko'y malaking bato na aking kanlungan.

<span id="an_94:23">94:23</span> At dinala niya sa kanila ang kanilang
sariling kasamaan, at ihihiwalay niya sila sa kanilang sariling
kasamaan; ihihiwalay sila ng Panginoon naming Dios.

<span id="an_95:1">95:1</span> Oh magsiparito kayo, tayo'y magsiawit sa
Panginoon: tayo'y magkaingay na may kagalakan sa malaking bato na ating
kaligtasan.

<span id="an_95:2">95:2</span> Tayo'y magsiharap sa kaniyang harapan na
may pagpapasalamat, tayo'y magkaingay na may kagalakan sa kaniya na may
mga pagaawitan.

<span id="an_95:3">95:3</span> Sapagka't ang Panginoon ay dakilang Dios,
at dakilang Hari sa lahat ng mga dios,

<span id="an_95:4">95:4</span> Na sa kaniyang kamay ang mga malalim na
dako ng lupa, ang mga kataasan ng mga bundok ay kaniya rin.

<span id="an_95:5">95:5</span> Ang dagat ay kaniya, at kaniyang ginawa:
at ang kaniyang mga kamay ay lumikha ng tuyong lupa.

<span id="an_95:6">95:6</span> Oh magsiparito kayo, tayo'y magsisamba at
magsiyukod; tayo'y magsiluhod sa harap ng Panginoon na May-lalang sa
atin.

<span id="an_95:7">95:7</span> Sapagka't siya'y ating Dios, at tayo'y
bayan ng kaniyang pastulan, at mga tupa ng kaniyang kamay. Ngayon, kung
inyong didinggin ang kaniyang tinig!

<span id="an_95:8">95:8</span> Huwag ninyong papagmatigasin ang inyong
puso, gaya sa Meriba, gaya sa kaarawan ng Masa sa ilang:

<span id="an_95:9">95:9</span> Nang tuksuhin ako ng inyong mga magulang,
tinikman ako, at nakita ang gawa ko.

<span id="an_95:10">95:10</span> Apat na pung taong namanglaw ako sa
lahing yaon, at aking sinabi, Bayan na nagkakamali sa kanilang puso. At
hindi naalaman ang aking mga daan:

<span id="an_95:11">95:11</span> Kaya't ako'y sumumpa sa aking poot, na
sila'y hindi magsisipasok sa aking kapahingahan.

<span id="an_96:1">96:1</span> Oh magsiawit kayo sa Panginoon ng bagong
awit: magsiawit kayo sa Panginoon, buong lupa.

<span id="an_96:2">96:2</span> Magsiawit kayo sa Panginoon, purihin
ninyo ang pangalan niya; ihayag ninyo ang kaniyang pagliligtas sa
araw-araw.

<span id="an_96:3">96:3</span> Ipahayag ninyo ang kaniyang kaluwalhatian
sa mga bansa ang kagilagilalas niyang mga gawa sa lahat ng mga bayan.

<span id="an_96:4">96:4</span> Sapagka't dakila ang Panginoon, at
marapat na purihin: siya'y kinatatakutang higit kay sa lahat na dios.

<span id="an_96:5">96:5</span> Sapagka't lahat ng mga dios sa mga bayan
ay mga diosdiosan. Nguni't nilikha ng Panginoon ang langit.

<span id="an_96:6">96:6</span> Karangalan at kamahalan ay nasa harap
niya: kalakasan at kagandahan ay nasa kaniyang santuario.

<span id="an_96:7">96:7</span> Magbigay kayo sa Panginoon, kayong mga
angkan ng mga bayan, magbigay kayo sa Panginoon ng kaluwalhatian at
kalakasan.

<span id="an_96:8">96:8</span> Magbigay kayo sa Panginoon ng
kaluwalhatiang ukol sa kaniyang pangalan; kayo'y mangagdala ng handog,
at magsipasok kayo sa kaniyang mga looban.

<span id="an_96:9">96:9</span> Oh sambahin ninyo ang Panginoon sa
kagandahan ng kabanalan: manginig kayo sa harap niya, buong lupa.

<span id="an_96:10">96:10</span> Sabihin ninyo sa gitna ng mga bansa,
ang Panginoon ay naghahari: ang sanglibutan naman ay natatatag na hindi
makikilos: kaniyang hahatulan ng karapatan ang mga bayan.

<span id="an_96:11">96:11</span> Matuwa ang langit at magalak ang lupa;
humugong ang dagat, at ang buong naroon;

<span id="an_96:12">96:12</span> Sumaya ang bukiran at lahat na nasa
kaniya; kung magkagayo'y aawit dahil sa kagalakan, ang lahat na punong
kahoy sa gubat;

<span id="an_96:13">96:13</span> Sa harap ng Panginoon; sapagka't siya'y
dumarating: sapagka't siya'y dumarating upang hatulan ang lupa: kaniyang
hahatulan ng katuwiran ang sanglibutan, at ng kaniyang katotohanan ang
mga bayan.

<span id="an_97:1">97:1</span> Ang Panginoon ay naghahari; magalak ang
lupa; matuwa ang karamihan ng mga pulo.

<span id="an_97:2">97:2</span> Mga ulap at kadiliman ay nasa palibot
niya: katuwiran at kahatulan ay patibayin ng kaniyang luklukan.

<span id="an_97:3">97:3</span> Apoy ay nagpapauna sa kaniya, at
sinusunog ang kaniyang kaaway sa buong palibot.

<span id="an_97:4">97:4</span> Tumatanglaw ang mga kidlat niya sa
sanglibutan: nakita ng lupa, at niyanig.

<span id="an_97:5">97:5</span> Ang mga bundok ay natunaw na parang
pagkit sa harap ng Panginoon, sa harapan ng Panginoon ng buong lupa.

<span id="an_97:6">97:6</span> Ipinahahayag ng langit ang kaniyang
katuwiran, at nakita ng lahat na bayan ang kaniyang kaluwalhatian.

<span id="an_97:7">97:7</span> Mangahiya silang lahat na nangaglilingkod
sa mga larawan, nangaghahambog tungkol sa mga diosdiosan: kayo'y
magsisamba sa kaniya kayong lahat na mga dios.

<span id="an_97:8">97:8</span> Narinig ng Sion, at natuwa, at ang mga
anak na babae ng Juda ay nangagalak; dahil sa iyong mga kahatulan, Oh
Panginoon.

<span id="an_97:9">97:9</span> Sapagka't ikaw, Oh Panginoon, ay
kataastaasan sa buong lupa: ikaw ay nataas na totoong higit kay sa lahat
na mga dios.

<span id="an_97:10">97:10</span> Oh kayong nagsisiibig sa Panginoon,
ipagtanim ninyo ang kasamaan. Kaniyang iniingatan ang mga kaluluwa ng
kaniyang mga banal; kaniyang iniligtas sila sa kamay ng masama.

<span id="an_97:11">97:11</span> Liwanag ang itinanim na ukol sa mga
banal, at kasayahan ay sa may matuwid na puso.

<span id="an_97:12">97:12</span> Mangatuwa kayo sa Panginoon, kayong mga
matuwid; at mangagpasalamat sa kaniyang banal na pangalan.

<span id="an_98:1">98:1</span> Oh magsiawit kayo sa Panginoon ng bagong
awit; sapagka't siya'y gumawa ng mga kagilagilalas na bagay: ang
kaniyang kanan at ang kaniyang banal na bisig ay gumawa ng kaligtasan
para sa kaniya:

<span id="an_98:2">98:2</span> Ipinakilala ng Panginoon ang kaniyang
pagliligtas: ang kaniyang katuwiran ay ipinakilala niyang lubos sa
paningin ng mga bansa.

<span id="an_98:3">98:3</span> Kaniyang inalaala ang kaniyang
kagandahang-loob at ang kaniyang pagtatapat sa bahay ng Israel: nakita
ng lahat ng mga wakas ng lupa ang pagliligtas ng aming Dios.

<span id="an_98:4">98:4</span> Magkaingay kayo na may kagalakan sa
Panginoon, buong lupa. Mangagpasimula at magsiawit dahil sa kagalakan,
oo, magsiawit kayo ng mga pagpuri.

<span id="an_98:5">98:5</span> Magsiawit kayo sa Panginoon ng mga
pagpuri ng alpa; ng alpa at ng tinig na tugma.

<span id="an_98:6">98:6</span> Ng mga pakakak at tunog ng corneta
magkaingay kayo na may kagalakan sa harap ng Hari, ng Panginoon.

<span id="an_98:7">98:7</span> Humugong ang dagat at ang buong naroon;
ang sanglibutan at ang nagsisitahan doon;

<span id="an_98:8">98:8</span> Ipakpak ng mga baha ang kanilang mga
kamay; magawitan ang mga burol dahil sa kagalakan;

<span id="an_98:9">98:9</span> Sa harap ng Panginoon, sapagka't siya'y
dumarating upang hatulan ang lupa: kaniyang hahatulan ng katuwiran ang
sanglibutan, at ng karapatan ang mga bayan.

<span id="an_99:1">99:1</span> Ang Panginoon ay naghahari: manginig ang
mga bayan. Siya'y nauupo sa mga querubin; makilos ang lupa.

<span id="an_99:2">99:2</span> Ang Panginoon ay dakila sa Sion; at
siya'y mataas na higit sa lahat ng mga bayan.

<span id="an_99:3">99:3</span> Purihin nila ang iyong dakila at
kakilakilabot na pangalan: siya'y banal.

<span id="an_99:4">99:4</span> Ang lakas naman ng hari ay umiibig ng
kahatulan; ikaw ay nagtatatag ng karampatan, ikaw ay nagsasagawa ng
kahatulan at katuwiran sa Jacob.

<span id="an_99:5">99:5</span> Ibunyi ninyo ang Panginoon nating Dios,
at magsisamba kayo sa harap ng kaniyang tungtungan; siya'y banal.

<span id="an_99:6">99:6</span> Si Moises at si Aaron sa gitna ng
kaniyang mga saserdote, at si Samuel sa kanila na nagsisitawag sa
kaniyang pangalan; sila'y nagsisitawag sa Panginoon, at siya'y sumasagot
sa kanila.

<span id="an_99:7">99:7</span> Siya'y nagsasalita sa kanila sa haliging
ulap: kanilang iniingatan ang kaniyang mga patotoo, at ang palatuntunan
na ibinigay niya sa kanila.

<span id="an_99:8">99:8</span> Sumagot ka sa kanila, Oh Panginoon naming
Dios; ikaw ay Dios na nagpatawad sa kanila, bagaman nanghiganti ka sa
kanilang mga gawa.

<span id="an_99:9">99:9</span> Ibunyi ninyo ang Panginoon nating Dios,
at magsisamba kayo sa kaniyang banal na bundok; sapagka't ang Panginoon
nating Dios ay banal.

<span id="an_100:1">100:1</span> Magkaingay kayo na may kagalakan sa
Panginoon, kayong lahat na lupain.

<span id="an_100:2">100:2</span> Mangaglingkod kayo na may kasayahan sa
Panginoon; magsilapit kayo sa kaniyang harapan na may awitan.

<span id="an_100:3">100:3</span> Alamin ninyo na ang Panginoon ay siyang
Dios; siya ang lumalang sa atin, at tayo'y kaniya: tayo'y kaniyang
bayan, at mga tupa ng kaniyang pastulan.

<span id="an_100:4">100:4</span> Magsipasok kayo sa kaniyang mga
pintuang-daan na may pagpapasalamat, at sa kaniyang looban na may
pagpupuri: mangagpasalamat kayo sa kaniya, at purihin ninyo ang kaniyang
pangalan.

<span id="an_100:5">100:5</span> Sapagka't ang Panginoon ay mabuti; ang
kaniyang kagandahang-loob ay magpakailan man; at ang kaniyang pagtatapat
ay sa lahat ng sali't saling lahi.

<span id="an_101:1">101:1</span> Aking aawitin ang kagandahang-loob at
kahatulan: sa iyo, Oh Panginoon, aawit ako ng mga pagpupuri.

<span id="an_101:2">101:2</span> Ako'y magpapakapantas sa sakdal na
lakad: Oh kailan ka pasasa akin? Ako'y lalakad sa loob ng aking bahay na
may sakdal na puso.

<span id="an_101:3">101:3</span> Hindi ako maglalagay ng hamak na bagay
sa harap ng aking mga mata: aking ipinagtanim ang gawa nilang lisya:
hindi kakapit sa akin.

<span id="an_101:4">101:4</span> Ang suwail na puso ay hihiwalay sa
akin: hindi ako makakaalam ng masamang bagay.

<span id="an_101:5">101:5</span> Ang sumisirang puri na lihim sa
kaniyang kapuwa ay aking ibubuwal: siya na may mapagmataas na tingin at
may palalong puso ay hindi ko titiisin.

<span id="an_101:6">101:6</span> Ang mga mata ko'y itititig ko sa mga
tapat sa lupain, upang sila'y makatahan na kasama ko: siya na lumalakad
sa sakdal na daan, siya'y mangangasiwa sa akin.

<span id="an_101:7">101:7</span> Siyang gumagawa ng karayaan ay hindi
tatahan sa loob ng aking bahay: siyang nagsasalita ng kabulaanan ay
hindi matatatag sa harap ng aking mga mata.

<span id="an_101:8">101:8</span> Tuwing umaga ay aking lilipulin ang
lahat na masama sa lupain; upang ihiwalay ang lahat na manggagawa ng
kasamaan sa bayan ng Panginoon.

<span id="an_102:1">102:1</span> Dinggin mo ang dalangin ko, Oh
Panginoon, at dumating nawa ang daing ko sa iyo.

<span id="an_102:2">102:2</span> Huwag mong ikubli ang mukha mo sa akin
sa kaarawan ng aking kahirapan: ikiling mo ang iyong pakinig sa akin; sa
araw na ako'y tumawag, ay sagutin mo akong madali.

<span id="an_102:3">102:3</span> Sapagka't ang mga kaarawan ko'y
nangapapawi na parang usok, at ang mga buto ko'y nangasusunog na parang
panggatong.

<span id="an_102:4">102:4</span> Ang puso ko'y nasaktan na parang damo,
at natuyo; sapagka't nalimutan kong kanin ang aking tinapay.

<span id="an_102:5">102:5</span> Dahil sa tinig ng aking daing ang mga
buto ko'y nagsisidikit sa aking laman.

<span id="an_102:6">102:6</span> Ako'y parang pelikano sa ilang; ako'y
naging parang kuwago sa kaparangan.

<span id="an_102:7">102:7</span> Ako'y umaabang, at ako'y naging parang
maya na nagiisa sa bubungan.

<span id="an_102:8">102:8</span> Dinudusta ako ng aking mga kaaway buong
araw; silang nangauulol laban sa akin ay nagsisisumpa sa akin.

<span id="an_102:9">102:9</span> Sapagka't kinain ko ang mga abo na
parang tinapay, at hinaluan ko ang aking inumin ng iyak.

<span id="an_102:10">102:10</span> Dahil sa iyong galit at iyong poot:
sapagka't ako'y iyong itinaas, at inihagis.

<span id="an_102:11">102:11</span> Ang aking mga kaarawan ay parang
lilim na kumikiling; at ako'y natuyo na parang damo.

<span id="an_102:12">102:12</span> Nguni't ikaw, Oh Panginoon, ay
mamamalagi magpakailan man; at ang alaala sa iyo ay sa lahat ng sali't
saling lahi.

<span id="an_102:13">102:13</span> Ikaw ay babangon at maaawa sa Sion:
sapagka't kapanahunan ng pagkaawa sa kaniya, Oo, ang takdang panahon ay
dumating.

<span id="an_102:14">102:14</span> Sapagka't nililigaya ang iyong mga
lingkod sa kaniyang mga bato, at nanghihinayang sa kaniyang alabok.

<span id="an_102:15">102:15</span> Sa gayo'y katatakutan ng mga bansa
ang pangalan ng Panginoon. At ng lahat ng hari sa lupa ang iyong
kaluwalhatian;

<span id="an_102:16">102:16</span> Sapagka't itinayo ng Panginoon ang
Sion, siya'y napakita sa kaniyang kaluwalhatian;

<span id="an_102:17">102:17</span> Kaniyang dininig ang dalangin ng
tapon, at hindi hinamak ang kanilang dalangin.

<span id="an_102:18">102:18</span> Ito'y isusulat na ukol sa lahing
susunod: at ang bayang lalalangin ay pupuri sa Panginoon.

<span id="an_102:19">102:19</span> Sapagka't siya'y tumungo mula sa
kaitaasan ng kaniyang santuario; tumingin ang Panginoon sa lupa mula sa
langit;

<span id="an_102:20">102:20</span> Upang dinggin ang buntong hininga ng
bilanggo: upang kalagan yaong nangaitakdang patayin;

<span id="an_102:21">102:21</span> Upang maipahayag ng mga tao ang
pangalan ng Panginoon sa Sion, at ang kaniyang kapurihan sa Jerusalem;

<span id="an_102:22">102:22</span> Nang ang mga bayan ay mapisan, at ang
mga kaharian, upang maglingkod sa Panginoon.

<span id="an_102:23">102:23</span> Kaniyang pinahina ang aking kalakasan
sa daan; kaniyang pinaikli ang mga kaarawan ko.

<span id="an_102:24">102:24</span> Aking sinabi, Oh Dios ko, huwag mo
akong kunin sa kalagitnaan ng aking mga kaarawan; ang mga taon mo'y
lampas sa mga sali't saling lahi.

<span id="an_102:25">102:25</span> Nang una ay inilagay mo ang patibayan
ng lupa; at ang mga langit ay gawa ng iyong mga kamay.

<span id="an_102:26">102:26</span> Sila'y uuwi sa wala, nguni't ikaw ay
mananatili: Oo, silang lahat ay maluluma na parang bihisan; parang isang
kasuutan na iyong mga papalitan, at sila'y mga mapapalitan:

<span id="an_102:27">102:27</span> Nguni't ikaw rin, at ang mga taon
mo'y hindi magkakawakas.

<span id="an_102:28">102:28</span> Ang mga anak ng iyong mga lingkod ay
mangamamalagi, at ang kanilang binhi ay matatatag sa harap mo.

<span id="an_103:1">103:1</span> Purihin mo ang Panginoon, Oh kaluluwa
ko: at lahat na nangasa loob ko ay magsisipuri sa kaniyang banal na
pangalan.

<span id="an_103:2">103:2</span> Purihin mo ang Panginoon, Oh kaluluwa
ko, at huwag mong kalimutan ang lahat niyang mabubuting gawa.

<span id="an_103:3">103:3</span> Na siyang nagpapatawad ng iyong lahat
na mga kasamaan; na siyang nagpapagaling ng iyong lahat na mga sakit;

<span id="an_103:4">103:4</span> Na siyang tumutubos ng iyong buhay sa
pagkapahamak: na siyang nagpuputong sa iyo ng kagandahang-loob at
malumanay na mga kaawaan:

<span id="an_103:5">103:5</span> Na siyang bumubusog sa iyong bibig ng
mabuting bagay; Na anopa't ang iyong kabataan ay nababagong parang
agila.

<span id="an_103:6">103:6</span> Ang Panginoon ay nagsasagawa ng mga
matuwid na gawa, at ng mga kahatulan na ukol sa lahat na naaapi.

<span id="an_103:7">103:7</span> Kaniyang ipinabatid ang kaniyang mga
daan kay Moises, ang kaniyang mga gawa sa mga anak ni Israel.

<span id="an_103:8">103:8</span> Ang Panginoon ay puspos ng kahabagan at
mapagbiyaya, banayad sa pagkagalit at sagana sa kagandahang-loob.

<span id="an_103:9">103:9</span> Hindi siya makikipagkaalit na palagi;
ni kaniya mang tataglayin ang kaniyang galit magpakailan man.

<span id="an_103:10">103:10</span> Siya'y hindi gumawa sa atin ng ayon
sa ating mga kasalanan, ni gumanti man sa atin ng ayon sa ating mga
kasamaan.

<span id="an_103:11">103:11</span> Sapagka't kung paanong ang mga langit
ay mataas kay sa lupa, gayon kalaki ang kaniyang kagandahang-loob sa
kanila na nangatatakot sa kaniya.

<span id="an_103:12">103:12</span> Kung gaano ang layo ng silanganan sa
kalunuran, gayon inilayo niya ang mga pagsalangsang natin sa atin.

<span id="an_103:13">103:13</span> Kung paanong ang ama ay naaawa sa
kaniyang mga anak, gayon naaawa ang Panginoon sa kanilang nangatatakot
sa kaniya.

<span id="an_103:14">103:14</span> Sapagka't nalalaman niya ang ating
anyo; kaniyang inaalaala na tayo'y alabok.

<span id="an_103:15">103:15</span> Tungkol sa tao, ang kaniyang mga
kaarawan ay parang damo: kung paanong namumukadkad ang bulaklak sa
parang ay gayon siya.

<span id="an_103:16">103:16</span> Sapagka't dinadaanan ng hangin, at
napaparam; at ang dako niyaon ay hindi na malalaman.

<span id="an_103:17">103:17</span> Nguni't ang kagandahang-loob ng
Panginoon ay mula ng walang pasimula hanggang sa walang hanggan sa
nangatatakot sa kaniya, at ang kaniyang katuwiran ay hanggang sa mga
anak ng mga anak;

<span id="an_103:18">103:18</span> Sa gayong nagiingat ng kaniyang
tipan, at sa nagsisialaala ng kaniyang mga utos upang gawin,

<span id="an_103:19">103:19</span> Itinatag ng Panginoon ang kaniyang
luklukan sa mga langit; at ang kaniyang kaharian ay nagpupuno sa lahat.

<span id="an_103:20">103:20</span> Purihin ninyo ang Panginoon, ninyong
mga anghel niya: ninyong makapangyarihan sa kalakasan na gumaganap ng
kaniyang salita, na nakikinig sa tinig ng kaniyang salita.

<span id="an_103:21">103:21</span> Purihin ninyo ang Panginoon, ninyong
lahat na hukbo niya; ninyong mga ministro niya, na nagsisigawa ng
kaniyang kasayahan.

<span id="an_103:22">103:22</span> Purihin ninyo ang Panginoon, ninyong
lahat na mga gawa niya, sa lahat na dako na kaniyang sakop; purihin mo
ang Panginoon, Oh kaluluwa ko.

<span id="an_104:1">104:1</span> Purihin mo ang Panginoon, Oh kaluluwa
ko. Oh Panginoon kong Dios ikaw ay totoong dakila; ikaw ay nabibihisan
ng karangalan at kamahalan.

<span id="an_104:2">104:2</span> Na siyang nagbabalot sa iyo ng liwanag
na parang bihisan; na siyang naguunat ng mga langit na parang tabing:

<span id="an_104:3">104:3</span> Na siyang naglalagay ng mga tahilan ng
kaniyang mga silid sa tubig; na siyang gumagawa sa mga alapaap na
kaniyang karro; na siyang lumalakad sa mga pakpak ng hangin:

<span id="an_104:4">104:4</span> Na siyang gumagawa sa mga hangin na mga
sugo niya; ang kaniyang mga tagapangasiwa ay alab ng apoy:

<span id="an_104:5">104:5</span> Na siyang naglagay ng mga patibayan ng
lupa, upang huwag makilos magpakailan man,

<span id="an_104:6">104:6</span> Iyong tinakpan ng kalaliman na tila
isang bihisan; ang tubig ay tumatayo sa itaas ng mga bundok.

<span id="an_104:7">104:7</span> Sa iyong pagsaway sila'y nagsitakas; sa
hugong ng iyong kulog ay nagmadaling nagsialis sila;

<span id="an_104:8">104:8</span> Sila'y nagsiahon sa mga bundok, sila'y
nagsilusong sa mga libis, sa dako mong itinatag ukol sa kanila.

<span id="an_104:9">104:9</span> Ikaw ay naglagay ng hangganan upang
sila'y huwag makaraan; upang sila'y huwag magsibalik na tumakip sa lupa.

<span id="an_104:10">104:10</span> Siya'y nagsusugo ng mga bukal sa mga
libis; nagsisiagos sa gitna ng mga bundok:

<span id="an_104:11">104:11</span> Sila'y nagpapainom sa bawa't hayop sa
parang; nangagpapatid-uhaw ang mga mailap na asno.

<span id="an_104:12">104:12</span> Sa tabi nila ay nagkaroon ng kanilang
tahanan ang mga ibon sa himpapawid, sila'y nagsisiawit sa mga sanga.

<span id="an_104:13">104:13</span> Kaniyang dinidilig ang mga bundok
mula sa kaniyang mga silid: ang lupa'y busog sa bunga ng iyong mga gawa.

<span id="an_104:14">104:14</span> Kaniyang pinatutubo ang damo para sa
mga hayop, at ang gugulayin sa paglilingkod sa tao: upang siya'y
maglabas ng pagkain sa lupa:

<span id="an_104:15">104:15</span> At ng alak na nagpapasaya sa puso ng
tao, at ng langis upang pasilangin ang kaniyang mukha, at ng tinapay na
nagpapalakas ng puso ng tao.

<span id="an_104:16">104:16</span> Ang mga punong kahoy ng Panginoon ay
busog; ang mga sedro sa Libano, na kaniyang itinanim;

<span id="an_104:17">104:17</span> Na pinamumugaran ng mga ibon: tungkol
sa tagak, ang mga puno ng abeto ay kaniyang bahay.

<span id="an_104:18">104:18</span> Ang mga mataas na bundok ay para sa
mga mailap na kambing; ang mga malalaking bato ay kanlungan ng mga
coneho.

<span id="an_104:19">104:19</span> Kaniyang itinakda ang buwan sa mga
panahon: nalalaman ng araw ang kaniyang paglubog.

<span id="an_104:20">104:20</span> Iyong ginagawa ang kadiliman at
nagiging gabi; na iginagalaw ng lahat na hayop sa gubat.

<span id="an_104:21">104:21</span> Umuungal ang mga batang leon sa
pagsunod sa mahuhuli nila, at hinahanap sa Dios ang kanilang pagkain.

<span id="an_104:22">104:22</span> Ang araw ay sumisikat sila'y
nagsisialis, at nangahihiga sa kanilang mga yungib.

<span id="an_104:23">104:23</span> Lumalabas ang tao sa kaniyang gawain,
at sa kaniyang gawa hanggang sa kinahapunan.

<span id="an_104:24">104:24</span> Oh Panginoon, pagka sarisari ng iyong
mga gawa! sa karunungan ay ginawa mo silang lahat: ang lupa ay puno ng
iyong kayamanan.

<span id="an_104:25">104:25</span> Nandoon ang dagat, na malaki at
maluwang, na ginagalawan ng di mabilang na mga bagay, ng mga munti at ng
mga malaking hayop din naman.

<span id="an_104:26">104:26</span> Doo'y nagsisiyaon ang mga sasakyan:
nandoon ang buwaya na iyong nilikha upang maglibang doon.

<span id="an_104:27">104:27</span> Lahat ng ito ay nangaghihintay sa
iyo, upang iyong mabigyan sila ng kanilang pagkain sa ukol na
kapanahunan.

<span id="an_104:28">104:28</span> Ang iyong ibinibigay sa kanila ay
pinipisan nila; iyong ibinubukas ang iyong kamay, sila'y nangabubusog ng
kabutihan.

<span id="an_104:29">104:29</span> Iyong ikinukubli ang iyong mukha,
sila'y nangababagabag; iyong inaalis ang kanilang hininga, sila'y
nangamamatay, at nagsisibalik sa kanilang pagkaalabok.

<span id="an_104:30">104:30</span> Iyong sinusugo ang iyong Espiritu,
sila'y nangalalalang; at iyong binabago ang balat ng lupa.

<span id="an_104:31">104:31</span> Manatili nawa ang kaluwalhatian ng
Panginoon kailan man; magalak nawa ang Panginoon sa kaniyang mga gawa:

<span id="an_104:32">104:32</span> Na siyang tumitingin sa lupa at
nayayanig: kaniyang hinihipo ang mga bundok at nagsisiusok.

<span id="an_104:33">104:33</span> Aawit ako sa Panginoon habang ako'y
nabubuhay: ako'y aawit ng pagpuri sa aking Dios, samantalang mayroon
akong kabuhayan.

<span id="an_104:34">104:34</span> Matamisin nawa niya ang aking
pagbubulay: ako'y magagalak sa Panginoon.

<span id="an_104:35">104:35</span> Malipol nawa ang mga makasalanan sa
lupa, at mawala nawa ang masama. Purihin mo ang Panginoon, Oh kaluluwa
ko. Purihin ninyo ang Panginoon.

<span id="an_105:1">105:1</span> Oh magpasalamat kayo sa Panginoon,
kayo'y magsitawag sa kaniyang pangalan; ipabatid ninyo ang kaniyang mga
gawain sa mga bayan.

<span id="an_105:2">105:2</span> Magsiawit kayo sa kaniya, magsiawit
kayo sa kaniya ng mga pagpuri; salitain ninyo ang lahat niyang
kagilagilalas na mga gawa.

<span id="an_105:3">105:3</span> Lumuwalhati kayo sa kaniyang banal na
pangalan: mangagalak ang puso nila na nagsisihanap sa Panginoon.

<span id="an_105:4">105:4</span> Hanapin ninyo ang Panginoon at ang
kaniyang kalakasan; hanapin ninyo ang kaniyang mukha magpakailan man.

<span id="an_105:5">105:5</span> Alalahanin ninyo ang kaniyang
kagilagilalas na mga gawa na kaniyang ginawa: ang kaniyang mga
kababalaghan at ang mga kahatulan ng kaniyang bibig;

<span id="an_105:6">105:6</span> Oh ninyong binhi ni Abraham na kaniyang
lingkod, ninyong mga anak ni Jacob, na kaniyang mga hirang.

<span id="an_105:7">105:7</span> Siya ang Panginoon nating Dios: ang
kaniyang mga kahatulan ay nangasa buong lupa.

<span id="an_105:8">105:8</span> Kaniyang inalaala ang kaniyang tipan
magpakailan man, ang salita na kaniyang iniutos sa libong sali't saling
lahi;

<span id="an_105:9">105:9</span> Ang tipan na kaniyang ginawa kay
Abraham, at ang kaniyang sumpa kay Isaac;

<span id="an_105:10">105:10</span> At pinagtibay yaon kay Jacob na
pinakapalatuntunan, sa Israel na pinakawalang hanggang tipan:

<span id="an_105:11">105:11</span> Na sinasabi, sa iyo'y ibibigay ko ang
lupain ng Canaan, ang kapalaran na iyong mana;

<span id="an_105:12">105:12</span> Nang sila'y kaunti lamang tao sa
bilang; Oo, totoong kaunti, at nangakikipamayan doon;

<span id="an_105:13">105:13</span> At sila'y nagsiyaon sa bansa at
bansa, mula sa isang kaharian hanggang sa ibang bayan.

<span id="an_105:14">105:14</span> Hindi niya tiniis ang sinomang tao na
gawan sila ng kamalian; Oo, kaniyang sinaway ang mga hari dahil sa
kanila;

<span id="an_105:15">105:15</span> Na sinasabi, Huwag ninyong galawin
ang mga pinahiran ko ng langis. At huwag ninyong gawan ng masama ang mga
propeta ko.

<span id="an_105:16">105:16</span> At siya'y nagdala ng kagutom sa
lupain; kaniyang binali ang buong tukod ng tinapay.

<span id="an_105:17">105:17</span> Siya'y nagsugo ng isang lalake sa
unahan nila; si Jose ay naipagbiling pinakaalipin:

<span id="an_105:18">105:18</span> Ang kaniyang mga paa ay sinaktan nila
ng mga pangpangaw; siya'y nalagay sa mga tanikalang bakal:

<span id="an_105:19">105:19</span> Hanggang sa panahon na nangyari ang
kaniyang salita; tinikman siya ng salita ng Panginoon.

<span id="an_105:20">105:20</span> Ang hari ay nagsugo, at pinawalan
siya; sa makatuwid baga'y ang pinuno ng mga bayan, at pinalaya niya
siya.

<span id="an_105:21">105:21</span> Ginawa niya siyang panginoon sa
kaniyang bahay, at pinuno sa lahat niyang pag-aari:

<span id="an_105:22">105:22</span> Upang talian ang kaniyang mga pangulo
sa kaniyang kaligayahan, at turuan ang kaniyang mga kasangguni ng
karunungan.

<span id="an_105:23">105:23</span> Si Israel naman ay nasok sa Egipto;
at si Jacob ay nakipamayan sa lupain ng Cham.

<span id="an_105:24">105:24</span> At kaniyang pinalagong mainam ang
kaniyang bayan, at pinalakas sila kay sa kanilang mga kaaway.

<span id="an_105:25">105:25</span> Kaniyang pinapanumbalik ang kanilang
puso upang mangagtanim sa kaniyang bayan, upang magsigawang may
katusuhan sa kaniyang mga lingkod.

<span id="an_105:26">105:26</span> Kaniyang sinugo si Moises na kaniyang
lingkod, at si Aaron na kaniyang hirang.

<span id="an_105:27">105:27</span> Kanilang inilagay sa gitna nila ang
kaniyang mga tanda, at mga kababalaghan sa lupain ng Cham.

<span id="an_105:28">105:28</span> Siya'y nagsugo ng mga kadiliman, at
nagpadilim; at sila'y hindi nagsipanghimagsik laban sa kaniyang mga
salita.

<span id="an_105:29">105:29</span> Kaniyang pinapaging dugo ang kanilang
tubig, at pinatay ang kanilang mga isda.

<span id="an_105:30">105:30</span> Ang kanilang lupain ay binukalan ng
mga palaka, sa mga silid ng kanilang mga hari.

<span id="an_105:31">105:31</span> Siya'y nagsalita, at dumating ang mga
pulutong na mga langaw, at kuto sa lahat ng kanilang mga hangganan.

<span id="an_105:32">105:32</span> Ibinigay niya sa kanila na pinakaulan
ay graniso, at liyab ng apoy sa kanilang lupain.

<span id="an_105:33">105:33</span> Sinaktan naman niya ang kanilang mga
puno ng ubas, at ang kanilang mga puno ng higos; at binali ang mga
punong kahoy ng kanilang mga hangganan.

<span id="an_105:34">105:34</span> Siya'y nagsalita at ang mga balang ay
nagsidating, at ang mga higad, ay yao'y walang bilang,

<span id="an_105:35">105:35</span> At kinain ang lahat na gugulayin sa
kanilang lupain, at kinain ang bunga ng kanilang lupa.

<span id="an_105:36">105:36</span> Sinaktan din niya ang lahat na
panganay sa kanilang lupain, ang puno ng lahat nilang kalakasan.

<span id="an_105:37">105:37</span> At kaniyang inilabas sila na may
pilak at ginto: at hindi nagkaroon ng mahinang tao sa kaniyang mga lipi.

<span id="an_105:38">105:38</span> Natuwa ang Egipto nang sila'y
magsialis; sapagka't ang takot sa kanila ay nahulog sa kanila.

<span id="an_105:39">105:39</span> Kaniyang inilatag ang ulap na
pinakakubong; at apoy upang magbigay liwanag sa gabi,

<span id="an_105:40">105:40</span> Sila'y nagsihingi, at dinalhan niya
ng mga pugo, at binusog niya sila ng pagkain na mula sa langit.

<span id="an_105:41">105:41</span> Kaniyang ibinuka ang bato at
binukalan ng tubig; nagsiagos sa tuyong mga dako na parang ilog.

<span id="an_105:42">105:42</span> Sapagka't kaniyang naalaala ang
kaniyang banal na salita, at si Abraham na kaniyang lingkod.

<span id="an_105:43">105:43</span> At kaniyang inilabas ang kaniyang
bayan na may kagalakan, at ang kaniyang hirang na may awitan.

<span id="an_105:44">105:44</span> At ibinigay niya sa kanila ang mga
lupain ng mga bansa; at kinuha nila ang gawa ng mga bayan na pinakaari:

<span id="an_105:45">105:45</span> Upang kanilang maingatan ang kaniyang
mga palatuntunan, at sundin ang kaniyang mga kautusan. Purihin ninyo ang
Panginoon.

<span id="an_106:1">106:1</span> Purihin ninyo ang Panginoon. Oh
mangagpasalamat kayo sa Panginoon; sapagka't siya'y mabuti; sapagka't
ang kaniyang kagandahang-loob ay magpakailan man.

<span id="an_106:2">106:2</span> Sinong makapagbabadya ng mga
makapangyarihang gawa ng Panginoon, o makapagpapakilala ng buo niyang
kapurihan?

<span id="an_106:3">106:3</span> Mapalad silang nangagiingat ng
kahatulan, at siyang gumagawa ng katuwiran sa buong panahon.

<span id="an_106:4">106:4</span> Alalahanin mo ako, Oh Panginoon, ng
lingap na iyong ipinagkaloob sa iyong bayan; Oh dalawin mo ako ng iyong
pagliligtas:

<span id="an_106:5">106:5</span> Upang makita ko ang kaginhawahan ng
iyong hirang, upang ako'y magalak sa kasayahan ng iyong bansa, upang
ako'y lumuwalhati na kasama ng iyong mana.

<span id="an_106:6">106:6</span> Kami ay nangagkasala na kasama ng aming
mga magulang, kami ay nangakagawa ng kasamaan, kami ay nagsigawa ng
masama.

<span id="an_106:7">106:7</span> Hindi naunawa ng aming mga magulang ang
iyong mga kababalaghan sa Egipto; hindi nila inalaala ang karamihan ng
iyong mga kagandahang-loob, kundi naging mapanghimagsik sa dagat, sa
makatuwid baga'y sa Dagat na Mapula.

<span id="an_106:8">106:8</span> Gayon ma'y iniligtas niya sila dahil sa
kaniyang pangalan, upang kaniyang maipabatid ang kaniyang matibay na
kapangyarihan.

<span id="an_106:9">106:9</span> Kaniyang sinaway naman ang Dagat na
Mapula, at natuyo: sa gayo'y pinatnubayan niya sila sa mga kalaliman, na
parang ilang.

<span id="an_106:10">106:10</span> At iniligtas niya sila sa kamay ng
nangagtatanim sa kanila, at tinubos niya sila sa kamay ng kaaway.

<span id="an_106:11">106:11</span> At tinabunan ng tubig ang kanilang
mga kaaway: walang nalabi sa kanila kahit isa.

<span id="an_106:12">106:12</span> Nang magkagayo'y sinampalatayanan
nila ang kaniyang mga salita; inawit nila ang kaniyang kapurihan.

<span id="an_106:13">106:13</span> Nilimot nilang madali ang kaniyang
mga gawa; hindi sila naghintay sa kaniyang payo:

<span id="an_106:14">106:14</span> Kundi nagnais ng di kawasa sa ilang,
at tinukso ang Dios sa ilang.

<span id="an_106:15">106:15</span> At binigyan niya sila ng kanilang
hiling; nguni't pinangayayat ang kanilang kaluluwa.

<span id="an_106:16">106:16</span> Kanilang pinanaghilian naman si
Moises sa kampamento, at si Aaron na banal ng Panginoon.

<span id="an_106:17">106:17</span> Ang lupa ay bumuka, at nilamon si
Dathan, at tinakpan ang pulutong ni Abiram.

<span id="an_106:18">106:18</span> At apoy ay nagningas sa kanilang
pulutong; sinunog ng liyab ang mga masama,

<span id="an_106:19">106:19</span> Sila'y nagsigawa ng guya sa Horeb, at
nagsisamba sa larawang binubo.

<span id="an_106:20">106:20</span> Ganito nila pinapagbago ang kanilang
kaluwalhatian sa wangis ng baka na kumakain ng damo.

<span id="an_106:21">106:21</span> Nilimot nila ang Dios na kanilang
tagapagligtas, na gumawa ng mga dakilang bagay sa Egipto;

<span id="an_106:22">106:22</span> Kagilagilalas na mga gawa sa lupain
ng Cham, at kakilakilabot na mga bagay sa Dagat na Mapula.

<span id="an_106:23">106:23</span> Kaya't sinabi niya, na kaniyang
lilipulin sila, kung si Moises na kaniyang hirang ay hindi humarap sa
kaniya sa bitak, upang pawiin ang kaniyang poot, upang huwag niyang
lipulin sila.

<span id="an_106:24">106:24</span> Oo, kanilang hinamak ang maligayang
lupain, hindi nila sinampalatayanan ang kaniyang salita;

<span id="an_106:25">106:25</span> Kundi nangagsiungol sa kanilang mga
tolda, at hindi nangakinig sa tinig ng Panginoon.

<span id="an_106:26">106:26</span> Kaya't kaniyang isinumpa sa kanila,
na kaniyang ibubulid sila sa ilang:

<span id="an_106:27">106:27</span> At kaniyang ibubulid ang kanilang
binhi sa mga bansa, at pangalatin sila sa mga lupain.

<span id="an_106:28">106:28</span> Sila'y nangakilakip naman sa
diosdiosang Baal-peor, at nagsikain ng mga hain sa mga patay.

<span id="an_106:29">106:29</span> Ganito minungkahi nila siya sa galit
ng kanilang mga gawa; at ang salot ay lumitaw sa kanila.

<span id="an_106:30">106:30</span> Nang magkagayo'y tumayo si Phinees,
at gumawa ng kahatulan: at sa gayo'y tumigil ang salot.

<span id="an_106:31">106:31</span> At nabilang sa kaniya na katuwiran,
sa lahat ng sali't saling lahi magpakailan man.

<span id="an_106:32">106:32</span> Kanilang ginalit din siya sa tubig ng
Meriba, na anopa't naging masama kay Moises dahil sa kanila:

<span id="an_106:33">106:33</span> Sapagka't sila'y mapanghimagsik laban
sa kaniyang diwa, at siya'y nagsalita ng walang pakundangan ng kaniyang
mga labi.

<span id="an_106:34">106:34</span> Hindi nila nilipol ang mga bayan,
gaya ng iniutos ng Panginoon sa kanila;

<span id="an_106:35">106:35</span> Kundi nangakihalo sa mga bansa, at
nangatuto ng kanilang mga gawa:

<span id="an_106:36">106:36</span> At sila'y nangaglingkod sa kanilang
mga diosdiosan; na naging silo sa kanila:

<span id="an_106:37">106:37</span> Oo, kanilang inihain ang kanilang mga
anak na lalake at babae sa mga demonio,

<span id="an_106:38">106:38</span> At nagbubo ng walang salang dugo, sa
makatuwid baga'y ng dugo ng kanilang mga anak na lalake at babae, na
kanilang inihain sa diosdiosan ng Canaan; at ang lupain ay nadumhan ng
dugo.

<span id="an_106:39">106:39</span> Ganito sila nagpakahawa sa kanilang
mga gawa, at nagsiyaong nagpakarumi sa kanilang mga gawa.

<span id="an_106:40">106:40</span> Kaya't nagalab ang pagiinit ng
Panginoon laban sa kaniyang bayan, at kinayamutan niya ang kaniyang
pamana.

<span id="an_106:41">106:41</span> At ibinigay niya sila sa kamay ng mga
bansa; at silang nangagtatanim sa kanila ay nangagpuno sa kanila.

<span id="an_106:42">106:42</span> Pinighati naman sila ng kanilang mga
kaaway, at sila'y nagsisuko sa kanilang kamay.

<span id="an_106:43">106:43</span> Madalas na iligtas niya sila; nguni't
sila'y mapanghimagsik sa kanilang payo, at nangababa sila sa kanilang
kasamaan.

<span id="an_106:44">106:44</span> Gayon ma'y nilingap niya ang kanilang
kahirapan, nang kaniyang marinig ang kanilang daing:

<span id="an_106:45">106:45</span> At kaniyang inalaala sa kanila ang
kaniyang tipan, at nagsisi ayon sa karamihan ng kaniyang mga
kagandahang-loob.

<span id="an_106:46">106:46</span> Ginawa naman niyang sila'y kaawaan
niyaong lahat na nangagdalang bihag sa kanila.

<span id="an_106:47">106:47</span> Iligtas mo kami, Oh Panginoon naming
Dios, at pisanin mo kami na mula sa mga bansa, upang mangagpasalamat sa
iyong banal na pangalan, at mangagtagumpay sa iyong kapurihan.

<span id="an_106:48">106:48</span> Purihin ang Panginoon, ang Dios ng
Israel, mula sa walang pasimula hanggang sa walang hanggan. At sabihin
ng buong bayan, Siya nawa. Purihin ninyo ang Panginoon.

<span id="an_107:1">107:1</span> Oh mangagpasalamat kayo sa Panginoon;
sapagka't siya'y mabuti: sapagka't ang kaniyang kagandahang-loob ay
magpakailan man.

<span id="an_107:2">107:2</span> Sabihing gayon ng tinubos ng Panginoon,
na kaniyang tinubos sa kamay ng kaaway;

<span id="an_107:3">107:3</span> At mga pinisan mula sa mga lupain, mula
sa silanganan, at mula sa kalunuran, mula sa hilagaan at mula sa
timugan.

<span id="an_107:4">107:4</span> Sila'y nagsilaboy sa ilang, sa ulilang
landas; sila'y hindi nakasumpong ng bayang tahanan.

<span id="an_107:5">107:5</span> Gutom at uhaw, ang kanilang kaluluwa'y
nanglupaypay sa kanila.

<span id="an_107:6">107:6</span> Nang magkagayo'y nagsidaing sila sa
Panginoon sa kanilang kabagabagan, at iniligtas niya sila sa kanilang
kahirapan.

<span id="an_107:7">107:7</span> Pinatnubayan naman niya sila sa matuwid
na daan, upang sila'y magsiyaon sa bayang tahanan.

<span id="an_107:8">107:8</span> Oh purihin ng mga tao ang Panginoon
dahil sa kaniyang kagandahang-loob, at dahil sa kaniyang mga
kagilagilalas na mga gawa sa mga anak ng mga tao!

<span id="an_107:9">107:9</span> Sapagka't kaniyang binigyang kasiyahan
ang nananabik na kaluluwa, at ang gutom na kaluluwa ay binusog niya ng
kabutihan.

<span id="an_107:10">107:10</span> Ang gayong tumatahan sa kadiliman, at
sa lilim ng kamatayan, na natatali sa dalamhati at pangaw;

<span id="an_107:11">107:11</span> Sapagka't sila'y nanghimagsik laban
sa mga salita ng Dios, at hinamak ang payo ng Kataastaasan:

<span id="an_107:12">107:12</span> Kaya't kaniyang ibinaba ang kanilang
puso na may hirap; sila'y nangabuwal, at walang sumaklolo.

<span id="an_107:13">107:13</span> Nang magkagayo'y nagsidaing sila sa
Panginoon sa kanilang kabagabagan, at iniligtas niya sila sa kanilang
kahirapan.

<span id="an_107:14">107:14</span> Inilabas niya sila sa kadiliman at sa
lilim ng kamatayan, at pinatid ang kanilang mga tali.

<span id="an_107:15">107:15</span> Oh purihin ng mga tao ang Panginoon
dahil sa kaniyang kagandahang-loob, at dahil sa kaniyang mga
kagilagilalas na mga gawa sa mga anak ng mga tao!

<span id="an_107:16">107:16</span> Sapagka't kaniyang sinira ang mga
pintuang-bayan na tanso, at pinutol ang mga halang na bakal.

<span id="an_107:17">107:17</span> Mga mangmang dahil sa kanilang mga
pagsalangsang, at dahil sa kanilang mga kasamaan ay nadadalamhati.

<span id="an_107:18">107:18</span> Kinayayamutan ng kanilang kaluluwa
ang sarisaring pagkain; at sila'y nagsisilapit sa mga pintuan ng
kamatayan,

<span id="an_107:19">107:19</span> Nang magkagayo'y nagsidaing sila sa
Panginoon sa kanilang kabagabagan, at iniligtas niya sila sa kanilang
kahirapan.

<span id="an_107:20">107:20</span> Sinugo niya ang kaniyang salita, at
pinagaling sila, at iniligtas sila sa kanilang mga ikapapahamak.

<span id="an_107:21">107:21</span> Oh purihin ng mga tao ang Panginoon
dahil sa kaniyang kagandahang-loob, at dahil sa kaniyang kagilagilalas
na mga gawa sa mga anak ng mga tao!

<span id="an_107:22">107:22</span> At mangaghandog sila ng mga hain na
pasalamat, at ipahayag ang kaniyang mga gawa na may awitan.

<span id="an_107:23">107:23</span> Silang nagsisibaba sa dagat sa mga
sasakyan, na nangangalakal sa mga malawak na tubig;

<span id="an_107:24">107:24</span> Ang mga ito'y nangakakakita ng mga
gawa ng Panginoon, at ng kaniyang mga kababalaghan sa kalaliman.

<span id="an_107:25">107:25</span> Sapagka't siya'y naguutos, at
nagpapaunos, na nagbabangon ng mga alon niyaon.

<span id="an_107:26">107:26</span> Nagsisitaas sa mga langit,
nagsisibaba uli sa mga kalaliman: ang kanilang kaluluwa ay natutunaw
dahil sa kabagabagan.

<span id="an_107:27">107:27</span> Sila'y hahampashampas na paroo't
parito, at gigiraygiray na parang lasing, at ang kanilang karunungan ay
nawala.

<span id="an_107:28">107:28</span> Nang magkagayo'y nagsidaing sila sa
Panginoon sa kanilang kabagabagan, at inilabas niya sila sa kanilang
kahirapan.

<span id="an_107:29">107:29</span> Kaniyang pinahihimpil ang bagyo, na
anopa't ang mga alon niyaon ay nagsisitahimik.

<span id="an_107:30">107:30</span> Nang magkagayo'y natutuwa sila, dahil
sa sila'y tiwasay. Sa gayo'y kaniyang dinadala sila sa daongang kanilang
ibigin.

<span id="an_107:31">107:31</span> Oh purihin ng mga tao ang Panginoon
dahil sa kaniyang kagandahang-loob, at dahil sa kaniyang kagilagilalas
na mga gawa sa mga anak ng mga tao!

<span id="an_107:32">107:32</span> Ibunyi rin naman nila siya sa
kapulungan ng bayan, at purihin siya sa upuan ng mga matanda.

<span id="an_107:33">107:33</span> Kaniyang pinapagiging ilang ang mga
ilog, at uhaw na lupa ang mga bukal:

<span id="an_107:34">107:34</span> Na maalat na ilang ang mainam na
lupain, dahil sa kasamaan nila na nagsisitahan doon.

<span id="an_107:35">107:35</span> Kaniyang pinapagiging lawa ng mga
tubig ang ilang, at mga bukal ang tuyong lupain.

<span id="an_107:36">107:36</span> At kaniyang pinatatahan doon ang
gutom, upang makapaghanda sila ng bayang tahanan;

<span id="an_107:37">107:37</span> At maghasik sa mga bukid, at magtanim
ng mga ubasan, at magtamo ng mga bunga na pakinabang.

<span id="an_107:38">107:38</span> Kaniya namang pinagpapala sila, na
anopa't sila'y lubhang nagsisidami; at hindi tinitiis na ang kanilang
kawan ay magkulang.

<span id="an_107:39">107:39</span> Muli, sila'y nakulangan at nahapay sa
kapighatian, kabagabagan, at kahirapan.

<span id="an_107:40">107:40</span> Kaniyang ibinubugso ang kadustaan sa
mga pangulo, at kaniyang pinagagala sila sa ilang na walang lansangan.

<span id="an_107:41">107:41</span> Gayon ma'y iniuupo niya sa mataas ang
mapagkailangan mula sa kadalamhatian, at ginagawan siya ng mga angkan na
parang kawan.

<span id="an_107:42">107:42</span> Makikita ng matuwid, at matutuwa; at
titikumin ng lahat ng kasamaan ang kaniyang bibig.

<span id="an_107:43">107:43</span> Kung sino ang pantas ay magbulay sa
mga bagay na ito, at kanilang magugunita ang mga kagandahang-loob ng
Panginoon.

<span id="an_108:1">108:1</span> Ang aking puso'y matatag, Oh Dios;
ako'y aawit, oo, ako'y aawit ng mga pagpuri, ng aking kaluwalhatian.

<span id="an_108:2">108:2</span> Kayo'y gumising, salterio at alpa: ako
ma'y gigising na maaga.

<span id="an_108:3">108:3</span> Ako'y magpapasalamat sa iyo, Oh
Panginoon, sa gitna ng mga bayan: at ako'y aawit ng mga pagpuri sa iyo
sa gitna ng mga bansa.

<span id="an_108:4">108:4</span> Sapagka't ang iyong kagandahang-loob ay
dakila sa itaas sa mga langit, at ang iyong katotohanan ay umaabot sa
mga alapaap.

<span id="an_108:5">108:5</span> Mabunyi ka, Oh Dios, sa itaas sa mga
langit: at ang iyong kaluwalhatian sa ibabaw ng buong lupa.

<span id="an_108:6">108:6</span> Upang ang iyong minamahal ay maligtas,
magligtas ka ng iyong kanan, at sagutin mo kami.

<span id="an_108:7">108:7</span> Nagsalita ang Dios sa kaniyang
kabanalan; ako'y magsasaya: aking hahatiin ang Sichem, at susukatin ko
ang libis ng Sucoth.

<span id="an_108:8">108:8</span> Galaad ay akin; Manases ay akin; ang
Ephraim naman ay sanggalang ng aking ulo: Juda'y aking cetro.

<span id="an_108:9">108:9</span> Moab ay aking hugasan; sa Edom ay
ihahagis ko ang aking panyapak: sa Filistia ay hihiyaw ako.

<span id="an_108:10">108:10</span> Sinong magpapasok sa akin sa bayang
nakukutaan? Sinong papatnubay sa akin hanggang sa Edom?

<span id="an_108:11">108:11</span> Hindi ba ikaw Oh Dios na nagtakuwil
sa amin, at hindi lumalabas, Oh Dios, na kasama ng aming mga hukbo?

<span id="an_108:12">108:12</span> Gawaran mo kami ng tulong laban sa
kaaway; sapagka't walang kabuluhan ang tulong ng tao.

<span id="an_108:13">108:13</span> Sa tulong ng Dios ay gagawa kaming
may katapangan: sapagka't siya ang yayapak sa aming mga kaaway.

<span id="an_109:1">109:1</span> Huwag kang mapayapa, Oh Dios na aking
kapurihan;

<span id="an_109:2">109:2</span> Sapagka't ang bibig ng masama at ang
bibig ng magdaraya ay ibinuka nila laban sa akin: sila'y nangagsalita sa
akin na may sinungaling na dila.

<span id="an_109:3">109:3</span> Kanilang kinulong ako sa palibot ng mga
salitang pagtatanim, at nagsilaban sa akin ng walang kadahilanan.

<span id="an_109:4">109:4</span> Sa kabayaran ng aking pagibig ay mga
kaaway ko sila: nguni't ako'y tumatalaga sa dalangin.

<span id="an_109:5">109:5</span> At iginanti nila sa akin ay kasamaan sa
mabuti, at pagtatanim sa pagibig ko.

<span id="an_109:6">109:6</span> Lagyan mo ng masamang tao siya: at
tumayo nawa ang isang kaaway sa kaniyang kanan.

<span id="an_109:7">109:7</span> Pagka siya'y nahatulan, lumabas nawa
siyang salarin; at maging kasalanan nawa ang kaniyang dalangin.

<span id="an_109:8">109:8</span> Maging kaunti nawa ang kaniyang mga
kaarawan; at kunin nawa ng iba ang kaniyang katungkulan.

<span id="an_109:9">109:9</span> Maulila nawa ang kaniyang mga anak, at
mabao ang kaniyang asawa.

<span id="an_109:10">109:10</span> Magsilaboy nawa ang kaniyang mga
anak, at mangagpalimos; at hanapin nila ang kanilang pagkain sa kanilang
mga dakong guho.

<span id="an_109:11">109:11</span> Kunin nawa ng manglulupig ang lahat
niyang tinatangkilik; at samsamin ng mga taga ibang lupa ang kaniyang
mga gawa.

<span id="an_109:12">109:12</span> Mawalan nawa ng maawa sa kaniya; at
mawalan din ng maawa sa kaniyang mga anak na ulila.

<span id="an_109:13">109:13</span> Mahiwalay nawa ang kaniyang
kaapuapuhan; sa lahing darating ay mapawi ang kaniyang pangalan.

<span id="an_109:14">109:14</span> Maalaala nawa ng Panginoon ang
kasamaan ng kaniyang mga magulang; at huwag mapawi ang kasalanan ng
kaniyang ina,

<span id="an_109:15">109:15</span> Mangalagay nawa silang lagi sa harap
ng Panginoon, upang ihiwalay niya ang alaala sa kanila sa lupa.

<span id="an_109:16">109:16</span> Sapagka't hindi niya naalaalang
magpakita ng kaawaan, kundi hinabol ang dukha at mapagkailangan, at ang
may bagbag na puso, upang patayin.

<span id="an_109:17">109:17</span> Oo, kaniyang inibig ang sumpa, at
dumating sa kaniya; at hindi siya nalulugod sa pagpapala, at malayo sa
kaniya.

<span id="an_109:18">109:18</span> Nagsusuot naman siya ng sumpa na
parang kaniyang damit, at nasok sa kaniyang mga loob na bahagi na parang
tubig, at parang langis sa kaniyang mga buto.

<span id="an_109:19">109:19</span> Sa kaniya'y maging gaya nawa ng
balabal na ibinabalabal, at gaya ng bigkis na ibinibigkis na lagi.

<span id="an_109:20">109:20</span> Ito ang kagantihan sa aking mga
kaaway na mula sa Panginoon, at sa kanilang nangagsasalita ng kasamaan
laban sa aking kaluluwa.

<span id="an_109:21">109:21</span> Nguni't gumawa kang kasama ko, Oh
Dios na Panginoon, alang-alang sa iyong pangalan: sapagka't ang iyong
kagandahang-loob ay mabuti, iligtas mo ako,

<span id="an_109:22">109:22</span> Sapagka't ako'y dukha at
mapagkailangan, at ang aking puso ay nasaktan sa loob ko.

<span id="an_109:23">109:23</span> Ako'y yumayaong gaya ng lilim pagka
kumikiling: ako'y itinataas at ibinababa ng hangin na parang balang.

<span id="an_109:24">109:24</span> Ang aking mga tuhod ay mahina sa
pagaayuno, at ang aking laman ay nagkukulang ng katabaan.

<span id="an_109:25">109:25</span> Ako nama'y naging kadustaan sa
kanila: pagka kanilang nakikita ako, kanilang pinagagalawgalaw ang
kanilang ulo.

<span id="an_109:26">109:26</span> Tulungan mo ako, Oh Panginoon kong
Dios; Oh iligtas mo ako ayon sa iyong kagandahang-loob:

<span id="an_109:27">109:27</span> Upang kanilang maalaman na ito'y
iyong kamay; na ikaw, Panginoon, ang may gawa.

<span id="an_109:28">109:28</span> Sumumpa sila, nguni't magpapala ka:
pagka sila'y nagsibangon, sila'y mangapapahiya, nguni't ang iyong
lingkod ay magagalak.

<span id="an_109:29">109:29</span> Manamit ng kasiraang puri ang mga
kaaway ko, at matakpan sila ng kanilang sariling kahihiyan na parang
balabal.

<span id="an_109:30">109:30</span> Ako'y magpapasalamat ng marami ng
aking bibig sa Panginoon; Oo, aking pupurihin siya sa gitna ng
karamihan.

<span id="an_109:31">109:31</span> Sapagka't siya'y tatayo sa kanan ng
mapagkailangan, upang iligtas sa kanilang nagsisihatol ng kaniyang
kaluluwa.

<span id="an_110:1">110:1</span> Sinabi ng Panginoon sa aking panginoon,
umupo ka sa aking kanan, hanggang sa aking gawing tungtungan mo ang
iyong mga kaaway.

<span id="an_110:2">110:2</span> Pararatingin ng Panginoon ang setro ng
iyong kalakasan mula sa Sion: magpuno ka sa gitna ng iyong mga kaaway.

<span id="an_110:3">110:3</span> Ang bayan mo'y naghahandog na kusa sa
kaarawan ng iyong kapangyarihan, sa kagandahan ng kabanalan: mula sa
bukang liwayway ng umaga, ikaw ay may hamog ng iyong kabinataan.

<span id="an_110:4">110:4</span> Sumumpa ang Panginoon, at hindi
magsisisi, Ikaw ay saserdote magpakailan man ayon sa pagkasaserdote ni
Melchisedech.

<span id="an_110:5">110:5</span> Ang Panginoon sa iyong kanan ay
hahampas sa mga hari sa kaarawan ng kaniyang poot.

<span id="an_110:6">110:6</span> Siya'y hahatol sa gitna ng mga bansa,
kaniyang pupunuin ng mga bangkay ang mga pook; siya'y manghahampas ng
ulo sa maraming lupain.

<span id="an_110:7">110:7</span> Siya'y iinom sa batis sa daan: kaya't
siya'y magtataas ng ulo.

<span id="an_111:1">111:1</span> Purihin ninyo ang Panginoon. Ako'y
magpapasalamat sa Panginoon ng aking buong puso, sa kapulungan ng
matuwid, at sa kapisanan.

<span id="an_111:2">111:2</span> Ang mga gawa ng Panginoon ay dakila,
siyasat ng lahat na nagtatamo ng kaligayahan diyan.

<span id="an_111:3">111:3</span> Ang kaniyang gawa ay karangalan at
kamahalan: at ang kaniyang katuwiran ay nananatili magpakailan man.

<span id="an_111:4">111:4</span> Kaniyang ginawa ang kaniyang mga
kababalaghang gawa upang alalahanin: ang Panginoon ay mapagbiyaya at
puspos ng kahabagan.

<span id="an_111:5">111:5</span> Siya'y nagbigay ng pagkain sa
nangatatakot sa kaniya: kaniyang aalalahaning lagi ang kaniyang tipan.

<span id="an_111:6">111:6</span> Kaniyang ipinakilala sa kaniyang bayan
ang kapangyarihan ng kaniyang mga gawa, sa pagbibigay niya sa kanila ng
mana ng mga bansa.

<span id="an_111:7">111:7</span> Ang mga gawa ng kaniyang mga kamay ay
katotohanan at kahatulan: lahat niyang mga tuntunin ay tunay.

<span id="an_111:8">111:8</span> Nangatatatag magpakailan-kailan man,
mga yari sa katotohanan at katuwiran.

<span id="an_111:9">111:9</span> Siya'y nagsugo ng katubusan sa kaniyang
bayan; kaniyang iniutos ang kaniyang tipan magpakailan man: banal at
kagalanggalang ang kaniyang pangalan.

<span id="an_111:10">111:10</span> Ang pagkatakot sa Panginoon ay
pasimula ng karunungan; may mabuting pagkaunawa ang lahat na
nagsisisunod ng kaniyang mga utos. Ang kaniyang kapurihan ay nananatili
magpakailan man.

<span id="an_112:1">112:1</span> Purihin ninyo ang Panginoon. Mapalad
ang tao na natatakot sa Panginoon, na naliligayang mainam sa kaniyang
mga utos.

<span id="an_112:2">112:2</span> Ang kaniyang binhi ay magiging
makapangyarihan sa lupa; ang lahi ng matuwid ay magiging mapalad.

<span id="an_112:3">112:3</span> Kaginhawahan at kayamanan ay nasa
kaniyang bahay: at ang kaniyang katuwiran ay nananatili magpakailan man.

<span id="an_112:4">112:4</span> Sa matuwid ay bumabangon ang liwanag sa
kadiliman: siya'y mapagbiyaya at puspos ng kahabagan, at matuwid.

<span id="an_112:5">112:5</span> Ang ikabubuti ng taong mapagbiyaya at
nagpapahiram, kaniyang aalalayan ang kaniyang usap sa kahatulan.

<span id="an_112:6">112:6</span> Sapagka't siya'y hindi makikilos
magpakailan man; ang matuwid ay maaalaalang walang hanggan.

<span id="an_112:7">112:7</span> Siya'y hindi matatakot sa mga masamang
balita: ang kaniyang puso ay matatag, na tumitiwala sa Panginoon.

<span id="an_112:8">112:8</span> Ang kaniyang puso ay natatag, siya'y
hindi matatakot, hanggang sa kaniyang makita ang nasa niya sa kaniyang
mga kaaway.

<span id="an_112:9">112:9</span> Kaniyang pinanabog, kaniyang ibinigay
sa mapagkailangan; ang kaniyang katuwiran ay nananatili magpakailan man,
ang kaniyang sungay ay matataas na may karangalan.

<span id="an_112:10">112:10</span> Makikita ng masama, at mamamanglaw;
siya'y magngangalit ng kaniyang mga ngipin, at matutunaw: ang nasa ng
masama ay mapaparam.

<span id="an_113:1">113:1</span> Purihin ninyo ang Panginoon. Purihin
ninyo, Oh ninyong mga lingkod ng Panginoon, purihin ninyo ang pangalan
ng Panginoon.

<span id="an_113:2">113:2</span> Purihin ang pangalan ng Panginoon mula
sa panahong ito at magpakailan man.

<span id="an_113:3">113:3</span> Mula sa pagsikat ng araw hanggang sa
paglubog niyaon ang pangalan ng Panginoon ay pupurihin,

<span id="an_113:4">113:4</span> Ang Panginoon ay mataas na higit sa
lahat ng mga bansa, at ang kaniyang kaluwalhatian ay sa itaas ng mga
langit.

<span id="an_113:5">113:5</span> Sino ang gaya ng Panginoon nating Dios,
na may kaniyang upuan sa itaas,

<span id="an_113:6">113:6</span> Na nagpapakababang tumitingin ng mga
bagay na nangasa sa langit at sa lupa?

<span id="an_113:7">113:7</span> Kaniyang ibinabangon ang dukha mula sa
alabok, at itinataas ang mapagkailangan mula sa dumi;

<span id="an_113:8">113:8</span> Upang maupo siya na kasama ng mga
pangulo, sa makatuwid baga'y ng mga pangulo ng kaniyang bayan.

<span id="an_113:9">113:9</span> Kaniyang pinapagiingat ng bahay ang
baog na babae, at maging masayang ina ng mga anak. Purihin ninyo ang
Panginoon.

<span id="an_114:1">114:1</span> Nang lumabas ang Israel sa Egipto, ang
sangbahayan ni Jacob mula sa bayang may ibang wika;

<span id="an_114:2">114:2</span> Ang Juda ay naging kaniyang santuario,
ang Israel ay kaniyang sakop.

<span id="an_114:3">114:3</span> Nakita ng dagat, at tumakas; ang Jordan
ay napaurong.

<span id="an_114:4">114:4</span> Ang mga bundok ay nagsiluksong parang
mga lalaking tupa, ang mga munting gulod na parang mga batang tupa.

<span id="an_114:5">114:5</span> Anong ipakikialam ko sa iyo, Oh dagat,
na ikaw ay tumatakas? sa iyo Jordan, na ikaw ay umuurong?

<span id="an_114:6">114:6</span> Sa inyo mga bundok, na kayo'y
nagsisiluksong parang mga lalaking tupa; sa inyong mga munting gulod, na
parang mga batang tupa?

<span id="an_114:7">114:7</span> Mayanig ka, ikaw na lupa, sa harapan ng
Panginoon, sa harapan ng Dios ni Jacob;

<span id="an_114:8">114:8</span> Na pinapagiging tipunan ng tubig ang
malaking bato. Na bukal ng tubig ang pingkiang bato.

<span id="an_115:1">115:1</span> Huwag sa amin, Oh Panginoon, huwag sa
amin, kundi sa iyong pangalan ay magbigay kang karangalan, dahil sa
iyong kagandahang-loob, at dahil sa iyong katotohanan.

<span id="an_115:2">115:2</span> Bakit sasabihin ng mga bansa, Saan
nandoon ngayon ang kanilang Dios?

<span id="an_115:3">115:3</span> Nguni't ang aming Dios ay nasa mga
langit: kaniyang ginagawa ang kaniyang ibigin.

<span id="an_115:4">115:4</span> Ang kanilang mga diosdiosan ay pilak at
ginto, yari ng mga kamay ng mga tao.

<span id="an_115:5">115:5</span> Sila'y may mga bibig, nguni't sila'y
hindi nangagsasalita; mga mata'y mayroon sila, nguni't hindi sila
nangakakakita;

<span id="an_115:6">115:6</span> Sila'y may mga tainga, nguni't hindi
sila nangakakarinig; mga ilong ay mayroon sila, nguni't hindi sila
nangakakaamoy;

<span id="an_115:7">115:7</span> Mayroon silang mga kamay, nguni't hindi
sila nangakatatangan; mga paa ay mayroon sila, nguni't hindi sila
nangakalalakad; ni nangagsasalita man sila sa kanilang ngalangala.

<span id="an_115:8">115:8</span> Ang nagsisigawa sa kanila ay magiging
gaya nila; Oo, bawa't tumitiwala sa kanila.

<span id="an_115:9">115:9</span> Oh Israel, tumiwala ka sa Panginoon:
siya'y kanilang saklolo at kanilang kalasag.

<span id="an_115:10">115:10</span> Oh sangbahayan ni Aaron, magsitiwala
kayo sa Panginoon: siya'y kanilang saklolo at kanilang kalasag.

<span id="an_115:11">115:11</span> Kayong nangatatakot sa Panginoon,
magsitiwala kayo sa Panginoon; siya'y kanilang saklolo at kanilang
kalasag.

<span id="an_115:12">115:12</span> Inalaala tayo ng Panginoon; kaniyang
pagpapalain tayo: kaniyang pagpapalain ang sangbahayan ni Israel,
kaniyang pagpapalain ang sangbahayan ni Aaron.

<span id="an_115:13">115:13</span> Kaniyang pagpapalain ang nangatatakot
sa Panginoon, ang mababa at gayon ang mataas.

<span id="an_115:14">115:14</span> Palalaguin kayo ng Panginoon ng higit
at higit, kayo at ang inyong mga anak.

<span id="an_115:15">115:15</span> Pinagpala kayo ng Panginoon, na
gumawa ng langit at lupa.

<span id="an_115:16">115:16</span> Ang mga langit ay mga langit ng
Panginoon; nguni't ang lupa ay kaniyang ibinigay sa mga anak ng mga tao.

<span id="an_115:17">115:17</span> Ang patay ay hindi pumupuri sa
Panginoon, ni sinomang nabababa sa katahimikan;

<span id="an_115:18">115:18</span> Nguni't aming pupurihin ang Panginoon
mula sa panahong ito hanggang sa walang hanggan. Purihin ninyo ang
Panginoon.

<span id="an_116:1">116:1</span> Aking iniibig ang Panginoon, sapagka't
kaniyang dininig ang aking tinig at aking mga hiling.

<span id="an_116:2">116:2</span> Sapagka't kaniyang ikiniling ang
kaniyang pakinig sa akin, kaya't ako'y tatawag sa kaniya habang ako'y
nabubuhay.

<span id="an_116:3">116:3</span> Ang tali ng kamatayan ay pumulupot sa
akin, at ang mga sakit ng Sheol ay nagsihawak sa akin: aking nasumpungan
ang kabagabagan at kapanglawan.

<span id="an_116:4">116:4</span> Nang magkagayo'y tumawag ako sa
pangalan ng Panginoon; Oh Panginoon, isinasamo ko sa iyo, iligtas mo ang
aking kaluluwa.

<span id="an_116:5">116:5</span> Mapagbiyaya ang Panginoon, at matuwid;
Oo, ang Dios namin ay maawain.

<span id="an_116:6">116:6</span> Pinalalagi ng Panginoon ang mga tapat
na loob: ako'y nababa, at kaniyang iniligtas ako.

<span id="an_116:7">116:7</span> Bumalik ka sa iyong kapahingahan, Oh
kaluluwa ko; sapagka't ginawan ka ng mabuti ng Panginoon.

<span id="an_116:8">116:8</span> Sapagka't iyong iniligtas ang kaluluwa
ko sa kamatayan, at ang mga mata ko sa mga luha, at ang mga paa ko sa
pagkabuwal.

<span id="an_116:9">116:9</span> Ako'y lalakad sa harap ng Panginoon, sa
lupain ng mga buhay.

<span id="an_116:10">116:10</span> Ako'y sumasampalataya, sapagka't
ako'y magsasalita: ako'y lubhang nagdalamhati:

<span id="an_116:11">116:11</span> Aking sinabi sa aking pagmamadali,
lahat ng tao ay bulaan.

<span id="an_116:12">116:12</span> Ano ang aking ibabayad sa Panginoon
dahil sa lahat niyang kabutihan sa akin?

<span id="an_116:13">116:13</span> Aking kukunin ang saro ng kaligtasan,
at tatawag ako sa pangalan ng Panginoon.

<span id="an_116:14">116:14</span> Aking babayaran ang mga panata ko sa
Panginoon, Oo, sa harapan ng buo niyang bayan.

<span id="an_116:15">116:15</span> Mahalaga sa paningin ng Panginoon ang
kamatayan ng kaniyang mga banal.

<span id="an_116:16">116:16</span> Oh Panginoon, tunay na ako'y iyong
lingkod; ako'y iyong lingkod, na anak ng iyong lingkod na babae; iyong
kinalag ang aking mga tali.

<span id="an_116:17">116:17</span> Aking ihahandog sa iyo ang hain na
pasalamat, at tatawag ako sa pangalan ng Panginoon.

<span id="an_116:18">116:18</span> Aking babayaran ang mga panata ko sa
Panginoon, Oo, sa harapan ng buo niyang bayan;

<span id="an_116:19">116:19</span> Sa mga looban ng bahay ng Panginoon,
sa gitna mo, Oh Jerusalem. Purihin ninyo ang Panginoon.

<span id="an_117:1">117:1</span> Oh purihin ninyo ang Panginoon, ninyong
lahat na mga bansa: purihin ninyo siya, ninyong lahat na mga bayan.

<span id="an_117:2">117:2</span> Sapagka't ang kaniyang kagandahang-loob
ay dakila sa atin; at ang katotohanan ng Panginoon ay magpakailan man.
Purihin ninyo ang Panginoon.

<span id="an_118:1">118:1</span> Oh mangagpasalamat kayo sa Panginoon;
sapagka't siya'y mabuti: sapagka't ang kaniyang kagandahang-loob ay
magpakailan man.

<span id="an_118:2">118:2</span> Magsabi ngayon ang Israel, na ang
kaniyang kagandahang-loob ay magpakailan man.

<span id="an_118:3">118:3</span> Magsabi ngayon ang sangbahayan ni
Aaron, na ang kaniyang kagandahang-loob ay magpakailan man.

<span id="an_118:4">118:4</span> Mangagsabi ngayon ang nangatatakot sa
Panginoon, na ang kaniyang kagandahang-loob ay magpakailan man.

<span id="an_118:5">118:5</span> Sa aking kapanglawan ay tumawag ako sa
Panginoon: sinagot ako ng Panginoon, at inilagay ako sa maluwag na dako.

<span id="an_118:6">118:6</span> Ang Panginoon ay kakampi ko; hindi ako
matatakot: anong magagawa ng tao sa akin?

<span id="an_118:7">118:7</span> Ang Panginoon ay kakampi ko sa gitna
nila na nagsisitulong sa akin: kaya't makikita ko ang nasa ko sa kanila
na nangagtatanim sa akin.

<span id="an_118:8">118:8</span> Lalong mabuti ang manganlong sa
Panginoon kay sa maglagak ng tiwala sa tao.

<span id="an_118:9">118:9</span> Lalong mabuti ang manganlong sa
Panginoon kay sa maglagak ng tiwala sa mga pangulo.

<span id="an_118:10">118:10</span> Kinubkob ako ng lahat ng mga bansa sa
palibot: sa pangalan ng Panginoon ay aking ihihiwalay sila.

<span id="an_118:11">118:11</span> Kanilang kinubkob ako sa palibot; oo,
kanilang kinubkob ako sa palibot: sa pangalan ng Panginoon ay aking
ihihiwalay sila.

<span id="an_118:12">118:12</span> Kanilang kinubkob ako sa palibot na
parang mga pukyutan: sila'y nangamatay na parang apoy ng mga dawag: sa
pangalan ng Panginoon ay aking ihihiwalay sila.

<span id="an_118:13">118:13</span> Itinulak mo akong bigla upang ako'y
mabuwal: nguni't tulungan ako ng Panginoon.

<span id="an_118:14">118:14</span> Ang Panginoon ay aking kalakasan at
awit; at siya'y naging aking kaligtasan.

<span id="an_118:15">118:15</span> Ang tinig ng kagalakan at kaligtasan
ay nasa mga tolda ng matuwid: ang kanan ng Panginoon ay gumagawang
matapang.

<span id="an_118:16">118:16</span> Ang kanan ng Panginoon ay nabunyi;
ang kanan ng Panginoon ay gumagawang matapang.

<span id="an_118:17">118:17</span> Hindi ako mamamatay, kundi mabubuhay,
at magpapahayag ng mga gawa ng Panginoon.

<span id="an_118:18">118:18</span> Pinarusahan akong mainam ng
Panginoon; nguni't hindi niya ako ibinigay sa kamatayan.

<span id="an_118:19">118:19</span> Buksan ninyo sa akin ang mga pintuan
ng katuwiran; aking papasukan, ako'y magpapasalamat sa Panginoon.

<span id="an_118:20">118:20</span> Ito'y siyang pintuan ng Panginoon;
papasukan ng matuwid.

<span id="an_118:21">118:21</span> Ako'y magpapasalamat sa iyo,
sapagka't sinagot mo ako! At ikaw ay naging aking kaligtasan.

<span id="an_118:22">118:22</span> Ang bato na itinakuwil ng nangagtayo
ng bahay ay naging pangulo sa sulok.

<span id="an_118:23">118:23</span> Ito ang gawa ng Panginoon:
kagilagilalas sa harap ng ating mga mata.

<span id="an_118:24">118:24</span> Ito ang araw na ginawa ng Panginoon;
tayo'y mangagagalak at ating katutuwaan.

<span id="an_118:25">118:25</span> Magligtas ka ngayon, isinasamo namin
sa iyo, Oh Panginoon: Oh Panginoon, isinasamo namin sa iyo, magsugo ka
ngayon ng kaginhawahan.

<span id="an_118:26">118:26</span> Mapalad siya na dumarating sa
pangalan ng Panginoon: aming pinuri kayo mula sa bahay ng Panginoon.

<span id="an_118:27">118:27</span> Ang Panginoon ay Dios, at binigyan
niya kami ng liwanag; talian ninyo ang hain ng mga panali, sa makatuwid
baga'y sa mga tila sungay ng dambana.

<span id="an_118:28">118:28</span> Ikaw ay aking Dios, at magpapasalamat
ako sa iyo: ikaw ay aking Dios, aking ibubunyi ka.

<span id="an_118:29">118:29</span> Oh mangagpasalamat kayo sa Panginoon,
sapagka't siya'y mabuti: sapagka't ang kaniyang kagandahang-loob ay
magpakailan man.

<span id="an_119:1">119:1</span> Mapalad silang sakdal sa lakad, na
nagsisilakad sa kautusan ng Panginoon.

<span id="an_119:2">119:2</span> Mapalad silang nangagiingat ng kaniyang
mga patotoo, na nagsisihanap sa kaniya ng buong puso.

<span id="an_119:3">119:3</span> Oo, silang hindi nagsisigawa ng
kalikuan; sila'y nagsisilakad sa kaniyang mga daan.

<span id="an_119:4">119:4</span> Iyong iniutos sa amin ang mga tuntunin
mo, upang aming sunding masikap.

<span id="an_119:5">119:5</span> Oh matatag nawa ang aking mga daan,
upang sundin ang mga palatuntunan mo!

<span id="an_119:6">119:6</span> Hindi nga ako mapapahiya, pagka ako'y
nagkaroon ng galang sa inyong lahat na mga utos.

<span id="an_119:7">119:7</span> Ako'y magpapasalamat sa iyo sa
pamamagitan ng katuwiran ng puso, pagka aking natutuhan ang mga matuwid
mong kahatulan.

<span id="an_119:8">119:8</span> Aking tutuparin ang mga palatuntunan
mo: Oh huwag mo akong pabayaang lubos.

<span id="an_119:9">119:9</span> Sa paano lilinisin ng isang binata ang
kaniyang daan? Sa pagdinig doon ayon sa iyong salita.

<span id="an_119:10">119:10</span> Hinanap kita ng aking buong puso: Oh
huwag nawa akong malihis sa iyong mga utos.

<span id="an_119:11">119:11</span> Ang salita mo'y aking iningatan sa
aking puso: upang huwag akong magkasala laban sa iyo.

<span id="an_119:12">119:12</span> Mapalad ka, Oh Panginoon: ituro mo sa
akin ang mga palatuntunan mo.

<span id="an_119:13">119:13</span> Aking ipinahayag ng aking mga labi
ang lahat ng mga kahatulan ng iyong bibig.

<span id="an_119:14">119:14</span> Ako'y nagalak sa daan ng iyong mga
patotoo, na gaya ng lahat na kayamanan.

<span id="an_119:15">119:15</span> Ako'y magbubulay sa iyong mga
tuntunin, at gagalang sa iyong mga daan.

<span id="an_119:16">119:16</span> Ako'y magaaliw sa iyong mga
palatuntunan: hindi ko kalilimutan ang iyong salita.

<span id="an_119:17">119:17</span> Gawan ng mabuti ang iyong lingkod,
upang ako'y mabuhay; sa gayo'y aking susundin ang iyong salita.

<span id="an_119:18">119:18</span> Idilat mo ang aking mga mata, upang
ako'y makakita ng kagilagilalas na mga bagay sa iyong kautusan.

<span id="an_119:19">119:19</span> Ako'y nakikipamayan sa lupa: huwag
mong ikubli ang mga utos mo sa akin.

<span id="an_119:20">119:20</span> Ang puso ko'y nadudurog sa pananabik
na tinatamo sa iyong mga kahatulan sa lahat ng panahon.

<span id="an_119:21">119:21</span> Iyong sinaway ang mga palalong
sinumpa, na nagsisihiwalay sa iyong mga utos.

<span id="an_119:22">119:22</span> Alisin mo sa akin ang kadustaan at
kakutyaan; sapagka't iningatan ko ang iyong mga patotoo.

<span id="an_119:23">119:23</span> Mga pangulo naman ay nagsiupo, at
naguusap ng laban sa akin; nguni't ang lingkod mo'y nagbulay sa iyong
mga palatuntunan.

<span id="an_119:24">119:24</span> Ang mga patotoo mo naman ay aking mga
kaluguran at aking mga tagapayo.

<span id="an_119:25">119:25</span> Ang kaluluwa ko'y dumidikit sa
alabok: buhayin mo ako ayon sa iyong salita.

<span id="an_119:26">119:26</span> Aking ipinahayag ang mga lakad ko, at
ikaw ay sumagot sa akin: ituro mo sa akin ang mga palatuntunan mo.

<span id="an_119:27">119:27</span> Ipaunawa mo sa akin ang daan ng iyong
mga tuntunin: sa gayo'y aking bubulayin ang iyong kagilagilalas na mga
gawa.

<span id="an_119:28">119:28</span> Ang kaluluwa ko'y natutunaw sa
kabigatan ng loob: iyong palakasin ako ayon sa iyong salita.

<span id="an_119:29">119:29</span> Ilayo mo sa akin ang daan ng
kasinungalingan: at ipagkaloob mo sa aking may pagbibiyaya ang iyong
kautusan.

<span id="an_119:30">119:30</span> Aking pinili ang daan ng pagtatapat:
ang mga kahatulan mo'y inilagay ko sa harap ko.

<span id="an_119:31">119:31</span> Ako'y kumapit sa iyong mga patotoo:
Oh Panginoon, huwag mo akong ilagay sa kahihiyan.

<span id="an_119:32">119:32</span> Aking tatakbuhan ang daan ng iyong
mga utos, pagka iyong pinalaki ang aking puso.

<span id="an_119:33">119:33</span> Ituro mo sa akin, Oh Panginoon, ang
daan ng iyong mga palatuntunan; at aking iingatan hanggang sa wakas.

<span id="an_119:34">119:34</span> Bigyan mo ako ng pagkaunawa at aking
iingatan ang iyong kautusan; Oo, aking susundin ng aking buong puso.

<span id="an_119:35">119:35</span> Payaunin mo ako sa landas ng iyong
mga utos; sapagka't siya kong kinaaliwan.

<span id="an_119:36">119:36</span> Ikiling mo ang aking puso sa iyong
mga patotoo, at huwag sa kasakiman.

<span id="an_119:37">119:37</span> Alisin mo ang aking mga mata sa
pagtingin ng walang kabuluhan. At buhayin mo ako sa iyong mga daan.

<span id="an_119:38">119:38</span> Papagtibayin mo ang iyong salita sa
iyong lingkod, na ukol sa takot sa iyo.

<span id="an_119:39">119:39</span> Alisin mo ang aking kadustaan na
aking kinatatakutan: sapagka't ang mga kahatulan mo'y mabuti.

<span id="an_119:40">119:40</span> Narito, ako'y nanabik sa iyong mga
tuntunin; buhayin mo ako sa iyong katuwiran.

<span id="an_119:41">119:41</span> Padatingin mo rin sa akin ang iyong
mga kagandahang-loob, Oh Panginoon, sa makatuwid baga'y ang iyong
kaligtasan, ayon sa iyong salita.

<span id="an_119:42">119:42</span> Sa gayo'y magkakaroon ako ng
kasagutan sa kaniya na dumuduwahagi sa akin; sapagka't ako'y tumitiwala
sa iyong salita.

<span id="an_119:43">119:43</span> At huwag mong lubos na kunin ang
salita ng katotohanan sa aking bibig; sapagka't ako'y umasa sa iyong mga
kahatulan.

<span id="an_119:44">119:44</span> Gayon ko susundin ang iyong kautusan
na palagi magpakailan-kailan pa man.

<span id="an_119:45">119:45</span> At lalakad ako sa kalayaan; sapagka't
aking hinanap ang iyong mga tuntunin.

<span id="an_119:46">119:46</span> Ako nama'y magsasalita ng iyong mga
patotoo sa harap ng mga hari, at hindi ako mapapahiya.

<span id="an_119:47">119:47</span> At ako'y maaaliw sa iyong mga utos,
na aking iniibig.

<span id="an_119:48">119:48</span> Akin namang itataas ang aking mga
kamay sa iyong mga utos, na aking inibig; at ako'y magbubulay sa iyong
mga palatuntunan.

<span id="an_119:49">119:49</span> Iyong alalahanin ang salita sa iyong
lingkod, na doo'y iyong pinaasa ako.

<span id="an_119:50">119:50</span> Ito'y aking kaaliwan sa aking
pagkapighati: sapagka't binuhay ako ng iyong salita.

<span id="an_119:51">119:51</span> Ang palalo ay dumuwahaging mainam sa
akin: gayon ma'y hindi ako hihiwalay sa iyong kautusan.

<span id="an_119:52">119:52</span> Aking inalaala ang mga kahatulan mo
ng una, Oh Panginoon, at ako'y nagaliw sa sarili.

<span id="an_119:53">119:53</span> Maalab na galit ang humawak sa akin,
dahil sa masama na nagpabaya ng iyong kautusan.

<span id="an_119:54">119:54</span> Ang iyong mga palatuntunan ay naging
aking mga awit sa bahay ng aking pangingibang bayan.

<span id="an_119:55">119:55</span> Aking inalaala sa gabi ang pangalan
mo, Oh Panginoon, at sinunod ko ang iyong kautusan.

<span id="an_119:56">119:56</span> Ito ang tinamo ko, sapagka't aking
iningatan ang mga tuntunin mo.

<span id="an_119:57">119:57</span> Ang Panginoon ay aking bahagi: aking
sinabi na aking tutuparin ang iyong mga salita.

<span id="an_119:58">119:58</span> Aking hiniling ang iyong biyaya ng
aking buong puso: magmahabagin ka sa akin ayon sa iyong salita.

<span id="an_119:59">119:59</span> Ako'y nagiisip sa aking mga lakad, at
ibinalik ko ang aking mga paa sa iyong mga patotoo.

<span id="an_119:60">119:60</span> Ako'y nagmadali, at hindi ako
nagmakupad, na sundin ang iyong mga utos.

<span id="an_119:61">119:61</span> Pinuluputan ako ng mga panali ng
masama; nguni't hindi ko nilimot ang iyong kautusan.

<span id="an_119:62">119:62</span> Sa hating gabi ay babangon ako upang
magpasalamat sa iyo, dahil sa iyong mga matuwid na kahatulan.

<span id="an_119:63">119:63</span> Ako'y kasama ng lahat na nangatatakot
sa iyo, at ng nagsisitupad ng iyong mga tuntunin.

<span id="an_119:64">119:64</span> Ang lupa, Oh Panginoon, ay puno ng
iyong kagandahang-loob: ituro mo sa akin ang iyong mga palatuntunan.

<span id="an_119:65">119:65</span> Ginawan mo ng mabuti ang iyong
lingkod, Oh Panginoon, ayon sa iyong salita.

<span id="an_119:66">119:66</span> Turuan mo ako ng mabuting kahatulan
at kaalaman; sapagka't ako'y sumampalataya sa iyong mga utos.

<span id="an_119:67">119:67</span> Bago ako nagdalamhati ay naligaw ako;
nguni't ngayo'y tinutupad ko ang iyong salita.

<span id="an_119:68">119:68</span> Ikaw ay mabuti, at gumagawa ng
mabuti; ituro mo sa akin ang iyong mga palatuntunan.

<span id="an_119:69">119:69</span> Ang palalo ay kumatha ng kabulaanan
laban sa akin: aking tutuparin ang iyong mga tuntunin ng buong puso ko.

<span id="an_119:70">119:70</span> Ang puso nila ay matabang gaya ng
sebo; nguni't ako'y naaaliw sa iyong kautusan.

<span id="an_119:71">119:71</span> Mabuti sa akin na ako'y napighati;
upang aking matutuhan ang mga palatuntunan mo.

<span id="an_119:72">119:72</span> Ang kautusan ng iyong bibig ay lalong
mabuti sa akin kay sa libong ginto at pilak.

<span id="an_119:73">119:73</span> Ginawa ako at inanyuan ako ng iyong
mga kamay: bigyan mo ako ng unawa, upang matutuhan ko ang iyong mga
utos.

<span id="an_119:74">119:74</span> Silang nangatatakot sa iyo ay
makikita ako, at matutuwa; sapagka't ako'y umasa sa iyong salita;

<span id="an_119:75">119:75</span> Talastas ko, Oh Panginoon na ang mga
kahatulan mo ay matuwid, at sa pagtatapat, iyo akong dinalamhati.

<span id="an_119:76">119:76</span> Isinasamo ko sa iyo na maging
kaaliwan ko ang iyong kagandahang-loob, ayon sa iyong salita sa iyong
lingkod.

<span id="an_119:77">119:77</span> Dumating nawa sa akin ang iyong
malumanay na kaawaan upang ako'y mabuhay: sapagka't ang kautusan mo'y
aking kaaliwan.

<span id="an_119:78">119:78</span> Mahiya ang palalo; sapagka't dinaig
nila ako ng walang kadahilanan: nguni't ako'y magbubulay sa iyong mga
tuntunin.

<span id="an_119:79">119:79</span> Bumalik nawa sa akin yaong
nangatatakot sa iyo, at silang nangakakakilala ng iyong mga patotoo.

<span id="an_119:80">119:80</span> Maging sakdal nawa ang aking puso sa
iyong mga palatuntunan; upang huwag akong mapahiya.

<span id="an_119:81">119:81</span> Pinanglulupaypayan ng aking kaluluwa
ang iyong pagliligtas: nguni't umaasa ako sa iyong salita.

<span id="an_119:82">119:82</span> Pinangangalumatahan ng aking mga mata
ang iyong salita, samantalang aking sinasabi, Kailan mo ako aaliwin?

<span id="an_119:83">119:83</span> Sapagka't ako'y naging parang balat
na lalagyan ng alak sa usok; gayon ma'y hindi ko kinalilimutan ang iyong
mga palatuntunan.

<span id="an_119:84">119:84</span> Gaano karami ang mga kaarawan ng
iyong lingkod? Kailan ka gagawa ng kahatulan sa kanila na nagsisiusig sa
akin?

<span id="an_119:85">119:85</span> Inihukay ako ng palalo ng mga lungaw
na hindi mga ayon sa iyong kautusan.

<span id="an_119:86">119:86</span> Lahat mong mga utos ay tapat.
Kanilang inuusig ako na may kamalian; tulungan mo ako.

<span id="an_119:87">119:87</span> Kanilang tinunaw ako halos sa ibabaw
ng lupa; nguni't hindi ko pinabayaan ang mga tuntunin mo.

<span id="an_119:88">119:88</span> Buhayin mo ako ayon sa iyong
kagandahang-loob; sa gayo'y aking iingatan ang patotoo ng iyong bibig.

<span id="an_119:89">119:89</span> Magpakailan man, Oh Panginoon, ang
iyong salita ay natatag sa langit.

<span id="an_119:90">119:90</span> Ang iyong pagtatapat ay sa lahat ng
sali't saling lahi: iyong itinatag ang lupa, at lumalagi.

<span id="an_119:91">119:91</span> Namamalagi sa araw na ito ayon sa
iyong mga alituntunin; sapagka't lahat ng bagay ay mga lingkod mo.

<span id="an_119:92">119:92</span> Kundi ang kautusan mo'y naging aking
kaaliwan, namatay nga sana ako sa aking kadalamhatian.

<span id="an_119:93">119:93</span> Hindi ko kalilimutan kailan man ang
mga tuntunin mo; sapagka't sa pamamagitan ng mga yaon ay binuhay mo ako.

<span id="an_119:94">119:94</span> Ako'y iyo, iligtas mo ako, sapagka't
aking hinanap ang mga tuntunin mo,

<span id="an_119:95">119:95</span> Inabatan ako ng masama upang ako'y
patayin; nguni't aking gugunitain ang iyong mga patotoo.

<span id="an_119:96">119:96</span> Aking nakita ang wakas ng buong
kasakdalan; nguni't ang utos mo'y totoong malawak.

<span id="an_119:97">119:97</span> Oh gaanong iniibig ko ang iyong
kautusan! Siya kong gunita buong araw.

<span id="an_119:98">119:98</span> Pinarunong ako kay sa aking mga
kaaway ng iyong mga utos; sapagka't mga laging sumasa akin.

<span id="an_119:99">119:99</span> Ako'y may higit na unawa kay sa lahat
ng tagapagturo sa akin; sapagka't ang iyong mga patotoo ay gunita ko.

<span id="an_119:100">119:100</span> Ako'y nakakaunawa na higit kay sa
may katandaan, sapagka't aking iningatan ang mga tuntunin mo.

<span id="an_119:101">119:101</span> Aking pinigil ang mga paa ko sa
lahat ng masamang lakad, upang aking masunod ang salita mo.

<span id="an_119:102">119:102</span> Ako'y hindi lumihis sa iyong mga
kahatulan; sapagka't iyong tinuruan ako.

<span id="an_119:103">119:103</span> Pagkatamis ng iyong mga salita sa
aking lasa! Oo, matamis kay sa pulot sa aking bibig!

<span id="an_119:104">119:104</span> Sa iyong mga tuntunin ay nagkakamit
ako ng unawa: kaya't aking ipinagtatanim ang bawa't lakad na
sinungaling.

<span id="an_119:105">119:105</span> Ang salita mo'y ilawan sa aking mga
paa, at liwanag sa aking landas.

<span id="an_119:106">119:106</span> Ako'y sumumpa, at pinagtibay ko, na
aking tutuparin ang mga matuwid mong kahatulan.

<span id="an_119:107">119:107</span> Ako'y nagdadalamhating mainam:
buhayin mo ako, Oh Panginoon, ayon sa iyong salita.

<span id="an_119:108">119:108</span> Tanggapin mo, isinasamo ko sa iyo,
ang mga kusang handog ng aking bibig, Oh Panginoon, at ituro mo sa akin
ang mga kahatulan mo.

<span id="an_119:109">119:109</span> Ang kaluluwa ko'y laging nasa aking
kamay; gayon ma'y hindi ko kinalilimutan ang kautusan mo.

<span id="an_119:110">119:110</span> Ipinaglagay ako ng silo ng masama;
gayon ma'y hindi ako lumihis sa iyong mga tuntunin.

<span id="an_119:111">119:111</span> Ang mga patotoo mo'y inari kong
pinakamana magpakailanman; sapagka't sila ang kagalakan ng aking puso.

<span id="an_119:112">119:112</span> Ikiniling ko ang puso ko na ganapin
ang mga palatuntunan mo, magpakailan man, sa makatuwid baga'y hanggang
sa wakas.

<span id="an_119:113">119:113</span> Ipinagtatanim ko sila na may
salawahang pagiisip; nguni't ang iyong kautusan ay iniibig ko.

<span id="an_119:114">119:114</span> Ikaw ang kublihan kong dako at
kalasag ko: ako'y umaasa sa iyong salita.

<span id="an_119:115">119:115</span> Magsihiwalay kayo sa akin, kayong
mga manggagawa ng kasamaan; upang aking maingatan ang mga utos ng aking
Dios.

<span id="an_119:116">119:116</span> Alalayan mo ako ayon sa iyong
salita, upang ako'y mabuhay; at huwag mo akong hiyain sa aking pagasa.

<span id="an_119:117">119:117</span> Alalayan mo ako, at ako'y
maliligtas, at magkakaroon ako ng laging pitagan sa iyong mga
palatuntunan.

<span id="an_119:118">119:118</span> Inilagay mo sa wala silang lahat na
naliligaw sa iyong mga palatuntunan; sapagka't ang kanilang pagdaraya ay
kasinungalingan.

<span id="an_119:119">119:119</span> Inaalis mo ang lahat ng masama sa
lupa na gaya ng taing bakal; kaya't iniibig ko ang mga patotoo mo.

<span id="an_119:120">119:120</span> Ang laman ko'y nanginginig dahil sa
takot sa iyo; at ako'y takot sa iyong mga kahatulan.

<span id="an_119:121">119:121</span> Ako'y gumawa ng kahatulan at
kaganapan: huwag mo akong iwan sa mga mangaapi sa akin.

<span id="an_119:122">119:122</span> Maging tagapatnugot ka ng iyong
lingkod sa ikabubuti: huwag mong ipapighati ako sa palalo.

<span id="an_119:123">119:123</span> Pinangangalumatahan ng aking mga
mata ang iyong pagliligtas, at ang iyong matuwid na salita.

<span id="an_119:124">119:124</span> Gawan mo ang lingkod mo ng ayon sa
iyong kagandahang-loob, at ituro mo sa akin ang mga palatuntunan mo.

<span id="an_119:125">119:125</span> Ako'y lingkod mo; bigyan mo ako ng
unawa; upang aking maalaman ang mga patotoo mo,

<span id="an_119:126">119:126</span> Kapanahunan sa Panginoon na gumawa;
sapagka't kanilang niwalang kabuluhan ang kautusan mo.

<span id="an_119:127">119:127</span> Kaya't aking iniibig ang mga utos
mo ng higit sa ginto, oo, higit sa dalisay na ginto.

<span id="an_119:128">119:128</span> Kaya't aking pinahahalagahan na
matuwid ang lahat mong mga tuntunin tungkol sa lahat ng mga bagay; at
ipinagtatanim ko ang bawa't sinungaling na lakad.

<span id="an_119:129">119:129</span> Ang mga patotoo mo'y kagilagilalas;
kayat sila'y iniingatan ng aking kaluluwa.

<span id="an_119:130">119:130</span> Ang bukas ng iyong mga salita ay
nagbibigay ng liwanag; nagbibigay ng unawa sa walang muwang.

<span id="an_119:131">119:131</span> Aking binuka ng maluwang ang bibig
ko, at ako'y nagbuntong-hininga; sapagka't aking pinanabikan ang mga
utos mo.

<span id="an_119:132">119:132</span> Manumbalik ka sa akin, at maawa ka
sa akin, gaya ng iyong kinauugaliang gawin sa nagsisiibig ng iyong
pangalan.

<span id="an_119:133">119:133</span> Itatag mo ang mga hakbang ko sa
iyong salita; at huwag magkaroon ng kapangyarihan sa akin ang anomang
kasamaan.

<span id="an_119:134">119:134</span> Tubusin mo ako sa pagpighati ng
tao: sa gayo'y aking tutuparin ang mga tuntunin mo.

<span id="an_119:135">119:135</span> Pasilangin mo ang mukha mo sa iyong
lingkod; at ituro mo sa akin ang mga palatuntunan mo.

<span id="an_119:136">119:136</span> Ang mga mata ko'y nagsisiagos ng
mga ilog ng tubig; sapagka't hindi nila tinutupad ang kautusan mo.

<span id="an_119:137">119:137</span> Matuwid ka, Oh Panginoon, at
matuwid ang mga kahatulan mo.

<span id="an_119:138">119:138</span> Iniutos mo ang mga patotoo mo sa
katuwiran at totoong may pagtatapat.

<span id="an_119:139">119:139</span> Tinunaw ako ng aking sikap,
sapagka't kinalimutan ng aking mga kaaway ang mga salita mo.

<span id="an_119:140">119:140</span> Ang salita mo'y totoong malinis;
kaya't iniibig ito ng iyong lingkod.

<span id="an_119:141">119:141</span> Ako'y maliit at hinahamak: gayon
ma'y hindi ko kinalilimutan ang mga tuntunin mo.

<span id="an_119:142">119:142</span> Ang katuwiran mo ay walang hanggang
katuwiran, at ang kautusan mo'y katotohanan.

<span id="an_119:143">119:143</span> Kabagabagan at kahirapan ay humawak
sa akin: gayon ma'y ang mga utos mo'y aking kaaliwan.

<span id="an_119:144">119:144</span> Ang mga patotoo mo'y matuwid
magpakailan man: bigyan mo ako ng unawa at mabubuhay ako.

<span id="an_119:145">119:145</span> Ako'y tumawag ng aking buong puso;
sagutin mo ako, Oh Panginoon: iingatan ko ang iyong mga palatuntunan.

<span id="an_119:146">119:146</span> Ako'y tumawag sa iyo; iligtas mo
ako, at aking tutuparin ang mga patotoo mo.

<span id="an_119:147">119:147</span> Ako'y nagpauna sa bukang-liwayway
ng umaga, at dumaing ako: ako'y umasa sa iyong mga salita.

<span id="an_119:148">119:148</span> Ang mga mata ko'y nanguna sa mga
pagpupuyat sa gabi, upang aking magunita ang salita mo.

<span id="an_119:149">119:149</span> Dinggin mo ang tinig ko ayon sa
iyong kagandahang-loob: buhayin mo ako, Oh Panginoon, ayon sa iyong mga
kahatulan.

<span id="an_119:150">119:150</span> Silang nagsisisunod sa kasamaan ay
nagsisilapit; sila'y malayo sa iyong kautusan.

<span id="an_119:151">119:151</span> Ikaw ay malapit, Oh Panginoon; at
lahat mong utos ay katotohanan.

<span id="an_119:152">119:152</span> Nang una'y nakaunawa ako sa iyong
mga patotoo, na iyong pinamalagi magpakailan man.

<span id="an_119:153">119:153</span> Pakundanganan mo ang aking
kadalamhatian at iligtas mo ako; sapagka't hindi ko kinalilimutan ang
iyong kautusan.

<span id="an_119:154">119:154</span> Ipaglaban mo ang aking usap, at
iligtas mo ako: buhayin mo ako ayon sa iyong salita.

<span id="an_119:155">119:155</span> Kaligtasan ay malayo sa masama;
sapagka't hindi nila hinahanap ang mga palatuntunan mo.

<span id="an_119:156">119:156</span> Dakila ang mga malumanay mong
kaawaan, Oh Panginoon: buhayin mo ako ayon sa iyong mga kahatulan.

<span id="an_119:157">119:157</span> Marami ang mga manguusig sa akin at
mga kaaway ko; gayon ma'y hindi ako humiwalay sa iyong mga patotoo.

<span id="an_119:158">119:158</span> Aking namasdan ang mga magdarayang
manggagawa at ako'y namanglaw; sapagka't hindi nila sinusunod ang salita
mo.

<span id="an_119:159">119:159</span> Dilidilihin mo kung gaano iniibig
ko ang mga utos mo: buhayin mo ako, Oh Panginoon, ayon sa iyong
kagandahang-loob.

<span id="an_119:160">119:160</span> Ang kabuoan ng iyong salita ay
katotohanan; at bawa't isa ng iyong matutuwid na kahatulan ay
magpakailan man.

<span id="an_119:161">119:161</span> Inusig ako ng mga pangulo ng walang
kadahilanan; nguni't ang puso ko'y nanginginig sa iyong mga salita.

<span id="an_119:162">119:162</span> Ako'y nagagalak sa iyong salita, na
parang nakakasumpong ng malaking samsam.

<span id="an_119:163">119:163</span> Aking pinagtataniman at
kinasusuklaman ang pagsisinungaling; nguni't ang kautusan mo'y aking
iniibig.

<span id="an_119:164">119:164</span> Makapito sa isang araw na pumupuri
ako sa iyo, dahil sa iyong matutuwid na kahatulan.

<span id="an_119:165">119:165</span> Dakilang kapayapaan ang tinatamo
nila na nagsisiibig ng iyong kautusan. At sila'y walang kadahilanang
ikatitisod.

<span id="an_119:166">119:166</span> Ako'y umasa sa iyong pagliligtas,
Oh Panginoon. At ginawa ko ang mga utos mo.

<span id="an_119:167">119:167</span> Sinunod ng aking kaluluwa ang mga
patotoo mo; at iniibig kong mainam,

<span id="an_119:168">119:168</span> Aking tinupad ang iyong mga
tuntunin at ang iyong mga patotoo; sapagka't lahat ng aking lakad ay
nasa harap mo.

<span id="an_119:169">119:169</span> Dumating nawa sa harap mo ang aking
daing, Oh Panginoon: bigyan mo ako ng unawa ayon sa iyong salita.

<span id="an_119:170">119:170</span> Dumating nawa sa harap mo ang aking
pamanhik: iligtas mo ako ayon sa iyong salita.

<span id="an_119:171">119:171</span> Tulutang magbadya ng pagpuri ang
aking mga labi; sapagka't itinuturo mo sa akin ang iyong mga
palatuntunan.

<span id="an_119:172">119:172</span> Awitin ng aking dila ang iyong
salita; sapagka't lahat ng mga utos mo ay katuwiran.

<span id="an_119:173">119:173</span> Magsihanda nawa ang iyong kamay na
tulungan ako; sapagka't aking pinili ang iyong mga tuntunin.

<span id="an_119:174">119:174</span> Aking pinanabikan ang iyong
pagliligtas, Oh Panginoon: at ang iyong kautusan ay aking kaaliwan.

<span id="an_119:175">119:175</span> Mabuhay nawa ang aking kaluluwa, at
pupuri sa iyo; at tulungan nawa ako ng iyong mga kahatulan.

<span id="an_119:176">119:176</span> Ako'y naligaw na parang tupang
nawala; hanapin mo ang iyong lingkod; sapagka't hindi ko kinalilimutan
ang iyong mga utos.

<span id="an_120:1">120:1</span> Sa aking kahirapan ay dumaing ako sa
Panginoon, at sinagot niya ako.

<span id="an_120:2">120:2</span> Iligtas mo ang aking kaluluwa, Oh
Panginoon, sa mga sinungaling na labi, at mula sa magdarayang dila.

<span id="an_120:3">120:3</span> Anong maibibigay sa iyo, at anong
magagawa pa sa iyo, ikaw na magdarayang dila?

<span id="an_120:4">120:4</span> Mga hasang pana ng makapangyarihan, at
mga baga ng enebro.

<span id="an_120:5">120:5</span> Sa aba ko, na nakikipamayan sa Mesech,
na tumatahan ako sa mga tolda sa Kedar!

<span id="an_120:6">120:6</span> Malaon ng tinatahanan ng aking kaluluwa
na kasama niyang nagtatanim sa kapayapaan.

<span id="an_120:7">120:7</span> Ako'y sa kapayapaan: nguni't pagka
ako'y nagsasalita, sila'y sa pakikidigma.

<span id="an_121:1">121:1</span> Ititingin ko ang aking mga mata sa mga
bundok; saan baga manggagaling ang aking saklolo?

<span id="an_121:2">121:2</span> Ang saklolo sa akin ay nanggagaling sa
Panginoon, na gumawa ng langit at lupa.

<span id="an_121:3">121:3</span> Hindi niya titiising ang paa mo'y
makilos: siyang nagiingat sa iyo, ay hindi iidlip.

<span id="an_121:4">121:4</span> Narito, siyang nagiingat ng Israel
hindi iidlip ni matutulog man.

<span id="an_121:5">121:5</span> Ang Panginoon ay tagapagingat sa iyo:
ang Panginoon ay lilim mo sa iyong kanan.

<span id="an_121:6">121:6</span> Hindi ka sasaktan ng araw sa araw, ni
ng buwan man sa gabi.

<span id="an_121:7">121:7</span> Iingatan ka ng Panginoon sa lahat ng
kasamaan; kaniyang iingatan ang iyong kaluluwa.

<span id="an_121:8">121:8</span> Iingatan ng Panginoon ang iyong
paglabas at ang iyong pagpasok, mula sa panahong ito at sa magpakailan
pa man.

<span id="an_122:1">122:1</span> Ako'y natutuwa nang kanilang sabihin sa
akin, tayo'y magsiparoon sa bahay ng Panginoon.

<span id="an_122:2">122:2</span> Ang mga paa natin ay nagsisitayo sa
loob ng iyong mga pintuang-bayan, Oh Jerusalem;

<span id="an_122:3">122:3</span> Jerusalem, na natayo na parang bayang
siksikan:

<span id="an_122:4">122:4</span> Na inaahon ng mga lipi, sa makatuwid
baga'y ng mga lipi ng Panginoon, na pinaka patotoo sa Israel, upang
magpasalamat sa pangalan ng Panginoon.

<span id="an_122:5">122:5</span> Sapagka't doo'y nalagay ang mga
luklukan na ukol sa kahatulan, ang mga luklukan ng sangbahayan ni David.

<span id="an_122:6">122:6</span> Idalangin ninyo ang kapayapaan ng
Jerusalem: sila'y magsisiginhawa na nagsisiibig sa iyo.

<span id="an_122:7">122:7</span> Kapayapaan nawa ang sumaloob ng inyong
mga kuta, at kaginhawahan sa loob ng iyong mga palasio.

<span id="an_122:8">122:8</span> Dahil sa aking mga kapatid at aking mga
kasama, aking sasabihin ngayon, kapayapaan ang sumaiyong loob.

<span id="an_122:9">122:9</span> Dahil sa bahay ng Panginoon nating
Dios. Hahanapin ko ang iyong buti.

<span id="an_123:1">123:1</span> Sa iyo'y aking itinitingin ang mga mata
ko, Oh sa iyo na nauupo sa mga langit.

<span id="an_123:2">123:2</span> Narito, kung paanong tumitingin ang mga
mata ng mga alipin sa kamay ng kanilang panginoon, kung paano ang mga
mata ng alilang babae sa kamay ng kaniyang panginoong babae; gayon
tumitingin ang mga mata namin sa Panginoon naming Dios, hanggang sa
siya'y maawa sa amin.

<span id="an_123:3">123:3</span> Maawa ka sa amin, Oh Panginoon, maawa
ka sa amin: sapagka't kami ay lubhang lipos ng kadustaan.

<span id="an_123:4">123:4</span> Ang aming kaluluwa'y lubhang lipos ng
duwahagi ng mga tiwasay. At ng paghamak ng palalo.

<span id="an_124:1">124:1</span> Kung hindi ang Panginoon ay naging
kakampi natin, sabihin ng Israel ngayon,

<span id="an_124:2">124:2</span> Kung hindi ang Panginoon ay naging
kakampi natin, nang ang mga tao ay magsibangon laban sa atin:

<span id="an_124:3">124:3</span> Nilamon nga nila sana tayong buhay,
nang ang kanilang poot ay mangagalab laban sa atin:

<span id="an_124:4">124:4</span> Tinabunan nga sana tayo ng tubig,
dinaanan nga sana ang ating kaluluwa ng agos:

<span id="an_124:5">124:5</span> Dinaanan nga sana ang ating kaluluwa ng
mga palalong tubig.

<span id="an_124:6">124:6</span> Purihin ang Panginoon, na hindi tayo
ibinigay na pinaka huli sa kanilang mga ngipin.

<span id="an_124:7">124:7</span> Ang kaluluwa natin ay nakatanan na
parang ibon sa silo ng mga manghuhuli: ang silo ay nasira, at tayo ay
nakatanan.

<span id="an_124:8">124:8</span> Ang saklolo natin ay nasa pangalan ng
Panginoon, na siyang gumawa ng langit at lupa.

<span id="an_125:1">125:1</span> Silang nagsisitiwala sa Panginoon ay
parang bundok ng Sion, na hindi maaaring makilos, kundi nananatili
magpakailan man.

<span id="an_125:2">125:2</span> Kung paanong ang mga bundok na nangasa
palibot ng Jerusalem, gayon ang Panginoon sa palibot ng kaniyang bayan,
mula sa panahong ito at sa magpakailan man.

<span id="an_125:3">125:3</span> Sapagka't ang cetro ng kasamaan ay
hindi bubuhatin sa mga matuwid; upang huwag iunat ng mga matuwid ang
kanilang mga kamay sa kasamaan.

<span id="an_125:4">125:4</span> Gawan mo ng mabuti, Oh Panginoon, yaong
mabubuti, at yaong matutuwid sa kanilang mga puso.

<span id="an_125:5">125:5</span> Nguni't sa nagsisiliko sa kanilang mga
likong lakad, ilalabas ng Panginoon na kasama ng mga manggagawa ng
kasamaan. Kapayapaan nawa ay suma Israel.

<span id="an_126:1">126:1</span> Nang dalhin muli ng Panginoon yaong
nangagbalik sa Sion, tayo ay gaya niyaong nangananaginip.

<span id="an_126:2">126:2</span> Nang magkagayo'y napuno ang bibig natin
ng pagtawa, at ang dila natin ng awit: nang magkagayo'y sinabi nila sa
gitna ng mga bansa, Ginawan sila ng Panginoon ng mga dakilang bagay.

<span id="an_126:3">126:3</span> Ginawan tayo ng Panginoon ng mga
dakilang bagay; na siyang ating ikinatutuwa.

<span id="an_126:4">126:4</span> Papanumbalikin mo uli ang aming
nangabihag, Oh Panginoon, na gaya ng mga batis sa Timugan.

<span id="an_126:5">126:5</span> Sila na nagsisipaghasik na may luha ay
magsisiani na may kagalakan.

<span id="an_126:6">126:6</span> Siyang lumalabas at umiiyak, na
nagdadala ng binhing itatanim; siya'y di sasalang babalik na may
kagalakan, na dala ang kaniyang mga tangkas.

<span id="an_127:1">127:1</span> Malibang itayo ng Panginoon ang bahay,
walang kabuluhang nagsisigawa ang nagtatayo: malibang ingatan ng
Panginoon ang bayan, walang kabuluhang gumigising ang bantay.

<span id="an_127:2">127:2</span> Walang kabuluhan sa inyo na kayo'y
magsibangong maaga, at magpahingang tanghali, at magsikain ng tinapay ng
kapagalan: sapagka't binibigyan niyang gayon ng pagkakatulog ang
kaniyang minamahal.

<span id="an_127:3">127:3</span> Narito, ang mga anak ay mana na mula sa
Panginoon: at ang bunga ng bahay-bata ay kaniyang ganting-pala.

<span id="an_127:4">127:4</span> Kung paano ang mga pana sa kamay ng
makapangyarihang lalake, gayon ang mga anak ng kabataan.

<span id="an_127:5">127:5</span> Maginhawa ang lalake na pumuno ng
kaniyang lalagyan ng pana ng mga yaon: sila'y hindi mapapahiya, pagka
sila'y nakikipagsalitaan sa kanilang mga kaaway sa pintuang-bayan.

<span id="an_128:1">128:1</span> Mapalad ang bawa't isa na natatakot sa
Panginoon, na lumalakad sa kaniyang mga daan.

<span id="an_128:2">128:2</span> Sapagka't iyong kakanin ang gawa ng
iyong mga kamay: magiging maginhawa ka, at ikabubuti mo.

<span id="an_128:3">128:3</span> Ang asawa mo'y magiging parang
mabungang puno ng ubas, sa mga pinakaloob ng iyong bahay: ang mga anak
mo'y parang mga puno ng olibo, sa palibot ng iyong dulang.

<span id="an_128:4">128:4</span> Narito, na ganito nawa pagpalain ang
tao, na natatakot sa Panginoon.

<span id="an_128:5">128:5</span> Pagpapalain ka ng Panginoon mula sa
Sion: at iyong makikita ang buti ng Jerusalem sa lahat na kaarawan ng
iyong buhay.

<span id="an_128:6">128:6</span> Oo, iyong makikita ang mga anak ng
iyong mga anak. Kapayapaan nawa'y suma Israel.

<span id="an_129:1">129:1</span> Madalas na ako'y dinalamhati nila mula
sa aking kabataan, sabihin ngayon ng Israel,

<span id="an_129:2">129:2</span> Madalas na ako'y dinalamhati nila mula
sa aking kabataan: gayon ma'y hindi sila nanganaig laban sa akin.

<span id="an_129:3">129:3</span> Ang mga mangaararo ay nagsiararo sa
aking likod; kanilang pinahaba ang kanilang bungkal.

<span id="an_129:4">129:4</span> Ang Panginoon ay matuwid: kaniyang
pinutol ang mga panali ng masama.

<span id="an_129:5">129:5</span> Mapahiya sila at magsitalikod, silang
lahat na nangagtatanim ng loob sa Sion.

<span id="an_129:6">129:6</span> Sila'y maging parang damo sa mga
bubungan, na natutuyo bago lumaki:

<span id="an_129:7">129:7</span> Na hindi pinupuno ng manggagapas ang
kaniyang kamay niyaon, ni siyang nagtatali man ng mga bigkis, ang
kaniyang sinapupunan.

<span id="an_129:8">129:8</span> Hindi man sinasabi ng nagsisipagdaan,
ang pagpapala ng Panginoon, ay sumainyo nawa; binabasbasan namin kayo sa
pangalan ng Panginoon.

<span id="an_130:1">130:1</span> Mula sa mga kalaliman ay dumaing ako sa
iyo, Oh Panginoon.

<span id="an_130:2">130:2</span> Panginoon, dinggin mo ang aking tinig:
pakinggan ng iyong mga pakinig ang tinig ng aking mga pamanhik.

<span id="an_130:3">130:3</span> Kung ikaw, Panginoon, magtatanda ng mga
kasamaan, Oh Panginoon, sinong tatayo?

<span id="an_130:4">130:4</span> Nguni't may kapatawarang taglay ka,
upang ikaw ay katakutan.

<span id="an_130:5">130:5</span> Aking hinihintay ang Panginoon,
hinihintay ng aking kaluluwa, at sa kaniyang salita ay umaasa ako.

<span id="an_130:6">130:6</span> Hinihintay ng aking kaluluwa ang
Panginoon, ng higit kay sa paghihintay ng bantay sa umaga; Oo, higit kay
sa bantay sa umaga.

<span id="an_130:7">130:7</span> Oh Israel, umasa ka sa Panginoon;
sapagka't sa Panginoon ay may kagandahang-loob.

<span id="an_130:8">130:8</span> At kaniyang tutubusin ang Israel sa
lahat niyang kasamaan.

<span id="an_131:1">131:1</span> Panginoon, hindi hambog ang aking puso,
ni mayabang man ang aking mga mata; ni nagsasanay man ako sa mga
dakilang bagay, o sa mga bagay na totoong kagilagilalas sa akin.

<span id="an_131:2">131:2</span> Tunay na aking itiniwasay at itinahimik
ang aking kaluluwa; parang batang inihiwalay sa suso sa kaniyang ina,
ang kaluluwa ko ay parang inihiwalay na bata sa suso.

<span id="an_131:3">131:3</span> Oh Israel, umasa ka sa Panginoon mula
sa panahong ito at sa magpakailan pa man.

<span id="an_132:1">132:1</span> Panginoon, alalahanin mo para kay David
ang lahat niyang kadalamhatian;

<span id="an_132:2">132:2</span> Kung paanong sumumpa siya sa Panginoon,
at nanata sa Makapangyarihan ni Jacob:

<span id="an_132:3">132:3</span> Tunay na hindi ako papasok sa
tabernakulo ng aking bahay, ni sasampa man sa aking higaan,

<span id="an_132:4">132:4</span> Hindi ako magbibigay ng pagkakatulog sa
aking mga mata, o magpapaidlip man sa aking mga talukap-mata;

<span id="an_132:5">132:5</span> Hanggang sa ako'y makasumpong ng dakong
ukol sa Panginoon, ng tabernakulo ukol sa Makapangyarihan ni Jacob.

<span id="an_132:6">132:6</span> Narito, narinig namin sa Ephrata: aming
nasumpungan sa mga parang ng gubat.

<span id="an_132:7">132:7</span> Kami ay magsisipasok sa kaniyang
tabernakulo; kami ay magsisisamba sa harap ng kaniyang tungtungan.

<span id="an_132:8">132:8</span> Bumangon ka, Oh Panginoon, sa iyong
pahingahang dako: ikaw, at ang kaban ng iyong kalakasan.

<span id="an_132:9">132:9</span> Magsipagsuot ang iyong mga saserdote ng
katuwiran; at magsihiyaw ang iyong mga banal dahil sa kagalakan.

<span id="an_132:10">132:10</span> Dahil sa iyong lingkod na kay David
huwag mong ipihit ang mukha ng iyong pinahiran ng langis.

<span id="an_132:11">132:11</span> Ang Panginoon ay sumumpa kay David sa
katotohanan; hindi niya babaligtarin: ang bunga ng iyong katawan ay
aking ilalagay sa iyong luklukan.

<span id="an_132:12">132:12</span> Kung iingatan ng iyong mga anak ang
aking tipan. At ang aking patotoo na aking ituturo, magsisiupo naman ang
kanilang mga anak sa iyong luklukan magpakailan man.

<span id="an_132:13">132:13</span> Sapagka't pinili ng Panginoon ang
Sion; kaniyang ninasa na pinaka tahanan niya.

<span id="an_132:14">132:14</span> Ito'y aking pahingahang dako
magpakailan man. Dito ako tatahan; sapagka't aking ninasa.

<span id="an_132:15">132:15</span> Aking pagpapalain siyang sagana sa
pagkain; aking bubusugin ng pagkain ang kaniyang dukha.

<span id="an_132:16">132:16</span> Ang kaniya namang mga saserdote ay
susuutan ko ng kaligtasan: at ang kaniyang mga banal ay magsisihiyaw ng
malakas sa kagalakan.

<span id="an_132:17">132:17</span> Doo'y aking pamumukuhin ang sungay ni
David: aking ipinaghanda ng ilawan ang aking pinahiran ng langis.

<span id="an_132:18">132:18</span> Ang kaniyang mga kaaway ay susuutan
ko ng kahihiyan: nguni't sa kaniya'y mamumulaklak ang kaniyang putong.

<span id="an_133:1">133:1</span> Masdan ninyo, na pagkabuti at
pagkaligaya sa mga magkakapatid na magsitahang magkakasama sa
pagkakaisa!

<span id="an_133:2">133:2</span> Parang mahalagang langis sa ulo, na
tumutulo sa balbas, sa makatuwid baga'y sa balbas ni Aaron. Na tumulo sa
laylayan ng kaniyang mga suot;

<span id="an_133:3">133:3</span> Gaya ng hamog sa Hermon, na tumutulo sa
mga bundok ng Sion: sapagka't doon pinarating ng Panginoon ang
pagpapala, sa makatuwid baga'y ang buhay na magpakailan pa man.

<span id="an_134:1">134:1</span> Narito, purihin ninyo ang Panginoon,
ninyong lahat na lingkod ng Panginoon. Ninyong nagsisitayo sa
kinagabihan sa bahay ng Panginoon.

<span id="an_134:2">134:2</span> Itaas ninyo ang inyong mga kamay sa
dakong santuario, at purihin ninyo ang Panginoon.

<span id="an_134:3">134:3</span> Pagpalain ka nawa ng Panginoon mula sa
Sion; sa makatuwid baga'y niyaong gumawa ng langit at lupa.

<span id="an_135:1">135:1</span> Purihin ninyo ang Panginoon. Purihin
ninyo ang pangalan ng Panginoon; purihin ninyo siya, Oh ninyong mga
lingkod ng Panginoon:

<span id="an_135:2">135:2</span> Ninyong nagsisitayo sa bahay ng
Panginoon. Sa mga looban ng bahay ng ating Dios.

<span id="an_135:3">135:3</span> Purihin ninyo ang Panginoon; sapagka't
ang Panginoon ay mabuti: magsiawit kayo ng mga pagpuri sa kaniyang
pangalan; sapagka't maligaya.

<span id="an_135:4">135:4</span> Sapagka't pinili ng Panginoon para sa
kaniya si Jacob, at ang Israel na kaniyang pinakatanging kayamanan.

<span id="an_135:5">135:5</span> Sapagka't nalalaman ko na ang Panginoon
ay dakila, at ang ating Panginoon ay higit sa lahat na dios.

<span id="an_135:6">135:6</span> Anomang kinalugdan ng Panginoon, ay
kaniyang ginawa, sa langit at sa lupa, sa mga dagat, at sa lahat ng mga
kalaliman.

<span id="an_135:7">135:7</span> Kaniyang pinailanglang ang mga singaw
na mula sa mga wakas ng lupa; kaniyang ginagawa ang mga kidlat na ukol
sa ulan; kaniyang inilalabas ang hangin mula sa kaniyang mga
ingatang-yaman.

<span id="an_135:8">135:8</span> Na siyang sumakit sa mga panganay sa
Egipto, sa tao at gayon din sa hayop.

<span id="an_135:9">135:9</span> Siya'y nagsugo ng mga tanda at mga
kababalaghan sa gitna mo, Oh Egipto, kay Faraon, at sa lahat niyang mga
lingkod.

<span id="an_135:10">135:10</span> Na siyang sumakit sa maraming bansa,
at pumatay sa mga makapangyarihang hari;

<span id="an_135:11">135:11</span> Kay Sehon na hari ng mga Amorrheo, at
kay Og na hari sa Basan, at sa lahat ng mga kaharian ng Canaan:

<span id="an_135:12">135:12</span> At ibinigay ang kanilang lupain na
pinakamana, isang pinakamana sa Israel sa kaniyang bayan.

<span id="an_135:13">135:13</span> Ang iyong pangalan, Oh Panginoon, ay
magpakailan man; ang alaala sa iyo, Oh Panginoon, ay sa lahat ng sali't
saling lahi.

<span id="an_135:14">135:14</span> Sapagka't hahatulan ng Panginoon ang
kaniyang bayan, at magsisisi tungkol sa kaniyang mga lingkod.

<span id="an_135:15">135:15</span> Ang mga diosdiosan ng mga bansa ay
pilak at ginto, na gawa ng mga kamay ng mga tao.

<span id="an_135:16">135:16</span> Sila'y may mga bibig, nguni't hindi
sila nangagsasalita; mga mata ay mayroon sila, nguni't hindi sila
nangakakakita;

<span id="an_135:17">135:17</span> Sila'y may mga tainga, nguni't hindi
sila nangakakarinig; at wala mang anomang hinga sa kanilang mga bibig.

<span id="an_135:18">135:18</span> Silang nagsisigawa sa kanila ay
magiging gaya nila; Oo, bawa't tumitiwala sa kanila.

<span id="an_135:19">135:19</span> Oh sangbahayan ni Israel, purihin
ninyo ang Panginoon: Oh sangbahayan ni Aaron, purihin ninyo ang
Panginoon:

<span id="an_135:20">135:20</span> Oh sangbahayan ni Levi, purihin ninyo
ang Panginoon: ninyong nangatatakot sa Panginoon, purihin ninyo ang
Panginoon.

<span id="an_135:21">135:21</span> Purihin ang Panginoon mula sa Sion,
na siyang tumatahan sa Jerusalem. Purihin ninyo ang Panginoon.

<span id="an_136:1">136:1</span> Oh mangagpasalamat kayo sa Panginoon;
sapagka't siya'y mabuti: sapagka't ang kaniyang kagandahang-loob ay
magpakailan man.

<span id="an_136:2">136:2</span> Oh mangagpasalamat kayo sa Dios ng mga
dios: sapagka't ang kaniyang kagandahang-loob ay magpakailan man.

<span id="an_136:3">136:3</span> Oh mangagpasalamat kayo sa Panginoon ng
mga panginoon: sapagka't ang kaniyang kagandahang-loob ay magpakailan
man.

<span id="an_136:4">136:4</span> Sa kaniya na gumagawang magisa ng mga
dakilang kababalaghan: sapagka't ang kaniyang kagandahang-loob ay
magpakailan man.

<span id="an_136:5">136:5</span> Sa kaniya na gumawa ng mga langit sa
pamamagitan ng unawa: sapagka't ang kaniyang kagandahang-loob ay
magpakailan man.

<span id="an_136:6">136:6</span> Sa kaniya na naglalatag ng lupa sa
ibabaw ng tubig: sapagka't ang kaniyang kagandahang-loob ay magpakailan
man.

<span id="an_136:7">136:7</span> Sa kaniya na gumawa ng mga dakilang
tanglaw; sapagka't ang kaniyang kagandahang-loob ay magpakailan man:

<span id="an_136:8">136:8</span> Ng araw upang magpuno sa araw:
sapagka't ang kaniyang kagandahang-loob ay magpakailan man:

<span id="an_136:9">136:9</span> Ng buwan at mga bituin upang magpuno sa
gabi: sapagka't ang kaniyang kagandahang-loob ay magpakailan man.

<span id="an_136:10">136:10</span> Sa kaniya na sumakit sa Egipto sa
kanilang mga panganay: sapagka't ang kaniyang kagandahang-loob ay
magpakailan man:

<span id="an_136:11">136:11</span> At kinuha ang Israel sa kanila:
sapagka't ang kaniyang kagandahang-loob ay magpakailan man:

<span id="an_136:12">136:12</span> Sa pamamagitan ng malakas na kamay,
at ng unat na bisig: sapagka't ang kaniyang kagandahang-loob ay
magpakailan man.

<span id="an_136:13">136:13</span> Sa kaniya na humawi ng Dagat na
Mapula: sapagka't ang kaniyang kagandahang-loob ay magpakailan man:

<span id="an_136:14">136:14</span> At nagparaan sa Israel sa gitna
niyaon: sapagka't ang kaniyang kagandahang-loob ay magpakailan man:

<span id="an_136:15">136:15</span> Nguni't tinabunan si Faraon at ang
kaniyang hukbo sa Dagat na Mapula: sapagka't ang kaniyang
kagandahang-loob ay magpakailan man.

<span id="an_136:16">136:16</span> Sa kaniya na pumatnubay ng kaniyang
bayan sa ilang: sapagka't ang kaniyang kagandahang-loob ay magpakailan
man.

<span id="an_136:17">136:17</span> Sa kaniya na sumakit sa mga dakilang
hari: sapagka't ang kaniyang kagandahang-loob ay magpakailan man:

<span id="an_136:18">136:18</span> At pumatay sa mga bantog na hari:
sapagka't ang kaniyang kagandahang-loob ay magpakailan man:

<span id="an_136:19">136:19</span> Kay Sehon na hari ng mga Amorrheo;
sapagka't ang kaniyang kagandahang-loob ay magpakailan man:

<span id="an_136:20">136:20</span> At kay Og na hari sa Basan: sapagka't
ang kaniyang kagandahang-loob ay magpakailan man:

<span id="an_136:21">136:21</span> At ibinigay ang kanilang lupain na
pinakamana. Sapagka't ang kaniyang kagandahang-loob ay magpakailan man:

<span id="an_136:22">136:22</span> Sa makatuwid baga'y pinakamana sa
Israel na kaniyang lingkod: sapagka't ang kaniyang kagandahang-loob ay
magpakailan man.

<span id="an_136:23">136:23</span> Na siyang umalaala sa atin sa ating
mababang kalagayan: sapagka't ang kaniyang kagandahang-loob ay
magpakailan man:

<span id="an_136:24">136:24</span> At iniligtas tayo sa ating mga
kaaway: sapagka't ang kaniyang kagandahang-loob ay magpakailan man:

<span id="an_136:25">136:25</span> Siya'y nagbibigay ng pagkain sa lahat
ng kinapal: sapagka't ang kaniyang kagandahang-loob ay magpakailan man.

<span id="an_136:26">136:26</span> Oh mangagpasalamat kayo sa Dios ng
langit: sapagka't ang kaniyang kagandahang-loob ay magpakailan man.

<span id="an_137:1">137:1</span> Sa tabi ng mga ilog ng Babilonia, doo'y
nangaupo tayo, oo, nagiyak tayo, nang ating maalaala ang Sion.

<span id="an_137:2">137:2</span> Sa mga punong sauce sa gitna niyaon
ating ibinitin ang ating mga alpa.

<span id="an_137:3">137:3</span> Sapagka't doo'y silang nagsibihag sa
atin ay nagsihiling sa atin ng mga awit, at silang magpapahamak sa atin
ay nagsihiling sa atin ng kasayahan, na nangagsasabi: Awitin ninyo sa
amin ang sa mga awit ng Sion.

<span id="an_137:4">137:4</span> Paanong aawitin namin ang awit sa
Panginoon sa ibang lupain?

<span id="an_137:5">137:5</span> Kung kalimutan kita, Oh Jerusalem,
kalimutan nawa ng aking kanan ang kaniyang kasanayan.

<span id="an_137:6">137:6</span> Dumikit nawa ang aking dila sa
ngalangala ng aking bibig, kung hindi kita alalahanin; kung hindi ko
piliin ang Jerusalem ng higit sa aking pinakapangulong kagalakan.

<span id="an_137:7">137:7</span> Alalahanin mo Oh Panginoon, laban sa
mga anak ni Edom ang kaarawan ng Jerusalem; na nagsabi, Sirain, sirain,
pati ng patibayan niyaon.

<span id="an_137:8">137:8</span> Oh anak na babae ng Babilonia, na sira;
magiging mapalad siya, na gumaganti sa iyo na gaya ng iyong ginawa sa
amin.

<span id="an_137:9">137:9</span> Magiging mapalad siya, na kukuha at
maghahagis sa iyong mga bata sa malaking bato.

<span id="an_138:1">138:1</span> Ako'y magpapasalamat sa iyo ng aking
buong puso: sa harap ng mga dios ay aawit ako ng mga pagpuri sa iyo.

<span id="an_138:2">138:2</span> Ako'y sasamba sa dako ng iyong banal na
templo, at magpapasalamat sa iyong pangalan, dahil sa iyong
kagandahang-loob at dahil sa iyong katotohanan: sapagka't iyong
pinadakila ang iyong salita sa iyong buong pangalan.

<span id="an_138:3">138:3</span> Nang araw na ako'y tumawag ay sinagot
mo ako, iyong pinatapang ako ng kalakasan sa aking kaluluwa.

<span id="an_138:4">138:4</span> Lahat ng mga hari sa lupa ay
mangagpapasalamat sa iyo, Oh Panginoon, sapagka't kanilang narinig ang
mga salita ng iyong bibig.

<span id="an_138:5">138:5</span> Oo, sila'y magsisiawit tungkol sa mga
daan ng Panginoon; sapagka't dakila ang kaluwalhatian ng Panginoon.

<span id="an_138:6">138:6</span> Sapagka't bagaman ang Panginoon ay
mataas, gumagalang din sa mababa: nguni't ang hambog ay nakikilala niya
mula sa malayo.

<span id="an_138:7">138:7</span> Bagaman ako'y lumakad sa gitna ng
kabagabagan, iyong bubuhayin ako; iyong iuunat ang iyong kamay laban sa
poot ng aking mga kaaway, at ililigtas ako ng iyong kanan.

<span id="an_138:8">138:8</span> Pasasakdalin ng Panginoon ang tungkol
sa akin: ang iyong kagandahang-loob, Oh Panginoon, ay magpakailan man;
huwag mong pabayaan ang mga gawa ng iyong sariling mga kamay.

<span id="an_139:1">139:1</span> Oh Panginoon, iyong siniyasat ako, at
nakilala ako.

<span id="an_139:2">139:2</span> Iyong nakikilala ang aking pag-upo at
ang aking pagtindig, iyong nauunawa ang aking pagiisip sa malayo.

<span id="an_139:3">139:3</span> Iyong siniyasat ang aking landas at ang
aking higaan, at iyong kilala ang lahat kong mga lakad.

<span id="an_139:4">139:4</span> Sapagka't wala pa ang salita sa aking
dila, nguni't, narito, Oh Panginoon, natatalastas mo nang buo.

<span id="an_139:5">139:5</span> Iyong kinulong ako sa likuran at sa
harapan, at inilapag mo ang iyong kamay sa akin.

<span id="an_139:6">139:6</span> Ang ganyang kaalaman ay totoong
kagilagilalas sa akin; ito'y mataas, hindi ko maabot.

<span id="an_139:7">139:7</span> Saan ako paroroon na mula sa iyong
Espiritu? O saan ako tatakas na mula sa iyong harapan?

<span id="an_139:8">139:8</span> Kung sumampa ako sa langit, nandiyan
ka: kung gawin ko ang aking higaan sa Sheol, narito, ikaw ay nandoon.

<span id="an_139:9">139:9</span> Kung aking kunin ang mga pakpak ng
umaga, at tumahan sa mga pinakadulong bahagi ng dagat;

<span id="an_139:10">139:10</span> Doon ma'y papatnubayan ako ng iyong
kamay, at ang iyong kanang kamay ay hahawak sa akin.

<span id="an_139:11">139:11</span> Kung aking sabihin, Tunay na tatakpan
ako ng kadiliman, at ang liwanag sa palibot ko ay magiging gabi;

<span id="an_139:12">139:12</span> Ang kadiliman man ay hindi
nakakukubli sa iyo, kundi ang gabi ay sumisilang na parang araw: ang
kadiliman at kaliwanagan ay magkaparis sa iyo.

<span id="an_139:13">139:13</span> Sapagka't iyong inanyo ang aking mga
lamang loob: iyo akong tinakpan sa bahay-bata ng aking ina.

<span id="an_139:14">139:14</span> Ako'y magpapasalamat sa iyo;
sapagka't nilalang ako na kakilakilabot at kagilagilalas: kagilagilalas
ang iyong mga gawa; at nalalamang mabuti ng aking kaluluwa.

<span id="an_139:15">139:15</span> Ang katawan ko'y hindi nakubli sa
iyo, nang ako'y gawin sa lihim, at yariing mainam sa mga pinakamababang
bahagi sa lupa.

<span id="an_139:16">139:16</span> Nakita ng iyong mga mata ang aking
mga sangkap na di sakdal, at sa iyong aklat ay pawang nangasulat, kahit
na ang mga araw na itinakda sa akin, nang wala pang anoman sa kanila,

<span id="an_139:17">139:17</span> Pagka mahalaga rin ng iyong mga
pagiisip sa akin, Oh Dios! Pagka dakila ng kabuoan nila!

<span id="an_139:18">139:18</span> Kung aking bibilangin, higit sila sa
bilang kay sa buhangin: pagka ako'y nagigising ay laging nasa iyo ako.

<span id="an_139:19">139:19</span> Walang pagsalang iyong papatayin ang
masama, Oh Dios: hiwalayan nga ninyo ako, Oh mga mabagsik na tao.

<span id="an_139:20">139:20</span> Sapagka't sila'y nangagsasalita laban
sa iyo ng kasamaan, at ginagamit ng iyong mga kaaway ang iyong pangalan
sa walang kabuluhan.

<span id="an_139:21">139:21</span> Hindi ko ba ipinagtatanim sila, Oh
Panginoon, na nagtatanim sa iyo? At hindi ba kinapapanglawan ko ang mga
yaon na nagsisibangon laban sa iyo?

<span id="an_139:22">139:22</span> Aking ipinagtatanim sila ng lubos na
kapootan: sila'y naging mga kaaway ko.

<span id="an_139:23">139:23</span> Siyasatin mo ako, Oh Dios, at alamin
mo ang aking puso; subukin mo ako, at alamin mo ang aking mga pagiisip:

<span id="an_139:24">139:24</span> At tingnan mo kung may anomang lakad
ng kasamaan sa akin, at patnubayan mo ako sa daang walang hanggan.

<span id="an_140:1">140:1</span> Iligtas mo ako, Oh Panginoon, sa
masamang tao; ingatan mo ako sa marahas na tao:

<span id="an_140:2">140:2</span> Na nagaakala ng kasamaan sa kanilang
puso: laging nagpipipisan sila sa pagdidigma.

<span id="an_140:3">140:3</span> Kanilang inihasa ang kanilang dila na
parang ahas; kamandag ng mga ahas ay nasa kanilang mga labi. (Selah)

<span id="an_140:4">140:4</span> Ingatan mo ako, Oh Panginoon, sa mga
kamay ng masama; ingatan mo ako sa marahas na tao: na nagakalang iligaw
ang aking mga hakbang.

<span id="an_140:5">140:5</span> Ipinagkubli ako ng palalo ng silo, at
ng mga panali; kanilang ipinaglagay ako ng bating sa tabi ng daan;
sila'y naglagay ng mga silo na ukol sa akin. (Selah)

<span id="an_140:6">140:6</span> Aking sinabi sa Panginoon. Ikaw ay Dios
ko: Pakinggan mo ang tinig ng aking mga dalangin, Oh Panginoon.

<span id="an_140:7">140:7</span> Oh Dios na Panginoon, na kalakasan ng
aking kaligtasan, iyong tinakpan ang ulo ko sa kaarawan ng pagbabaka.

<span id="an_140:8">140:8</span> Huwag mong ipagkaloob, Oh Panginoon,
ang mga nasa ng masama; huwag mong papangyarihin ang kaniyang masamang
haka; baka sila'y mangagmalaki. (Selah)

<span id="an_140:9">140:9</span> Tungkol sa ulo niyaong nagsisikubkob sa
aking palibot, takpan sila ng kasamaan ng kanilang sariling mga labi.

<span id="an_140:10">140:10</span> Mahulog sa kanila ang mga bagang
nagniningas: mangahagis sila sa apoy; sa mga malalim na hukay, upang
huwag na silang mangakabangon uli.

<span id="an_140:11">140:11</span> Ang mapagsalita ng masama ay hindi
matatatag sa lupa: huhulihin ng kasamaan ang marahas na lalake upang
ibuwal siya.

<span id="an_140:12">140:12</span> Nalalaman ko na aalalayan ng
Panginoon ang usap ng nagdadalamhati, at ang matuwid ng mapagkailangan.

<span id="an_140:13">140:13</span> Walang pagsalang ang matuwid ay
magpapasalamat sa iyong pangalan: ang matuwid ay tatahan sa iyong
harapan.

<span id="an_141:1">141:1</span> Panginoon, ako'y tumawag sa iyo:
magmadali ka sa akin: pakinggan mo ang tinig ko, pagka ako'y tumatawag
sa iyo.

<span id="an_141:2">141:2</span> Malagay ang aking dalangin na parang
kamangyan sa harap mo; ang pagtataas ng aking mga kamay na parang hain
sa kinahapunan.

<span id="an_141:3">141:3</span> Maglagay ka ng bantay, Oh Panginoon, sa
harap ng aking bibig; ingatan mo ang pintuan ng aking mga labi.

<span id="an_141:4">141:4</span> Huwag mong ikiling ang aking puso sa
anomang masamang bagay, na gumawa sa mga gawa ng kasamaan na kasama ng
mga taong nagsisigawa ng kasamaan: at huwag mo akong pakanin ng kanilang
mga masarap na pagkain.

<span id="an_141:5">141:5</span> Sugatan ako ng matuwid, magiging
kagandahan pa ng loob; at sawayin niya ako, magiging parang langis sa
ulo; huwag tanggihan ng aking ulo: sapagka't sa kanilang kasamaan ay
mamamalagi ang dalangin ko.

<span id="an_141:6">141:6</span> Ang kanilang mga hukom ay nangahagis sa
mga tabi ng malaking bato; at kanilang maririnig ang aking mga salita;
sapagka't matatamis.

<span id="an_141:7">141:7</span> Gaya ng kung inaararo at nabubungkal
ang lupa, gayon ang aming mga buto ay nangangalat sa bibig ng Sheol.

<span id="an_141:8">141:8</span> Sapagka't ang mga mata ko'y nangasa
iyo, Oh Dios na Panginoon: sa iyo nanganganlong ako; huwag mong iwan ang
aking kaluluwa sa walang magkandili.

<span id="an_141:9">141:9</span> Iligtas mo ako sa silo na kanilang
inilagay na ukol sa akin, at sa mga silo ng mga manggagawa ng kasamaan.

<span id="an_141:10">141:10</span> Mahulog ang masama sa kanilang
sariling mga bating. Habang ako'y nakatatanan.

<span id="an_142:1">142:1</span> Ako'y dumadaing ng aking tinig sa
Panginoon; ako'y namamanhik ng aking tinig sa Panginoon.

<span id="an_142:2">142:2</span> Aking ibinubugso ang daing ko sa harap
niya; aking ipinakilala sa harap niya ang kabagabagan ko.

<span id="an_142:3">142:3</span> Nang nanglupaypay ang diwa ko sa loob
ko, nalaman mo ang aking landas. Sa daan na aking nilalakaran ay
pinagkukublihan nila ako ng silo.

<span id="an_142:4">142:4</span> Tumingin ka sa aking kanan, at tingnan
mo: sapagka't walang tao na nakakakilala sa akin: kanlungan ay kulang
ako; walang taong lumilingap sa aking kaluluwa.

<span id="an_142:5">142:5</span> Ako'y dumaing sa iyo, Oh Panginoon;
aking sinabi: Ikaw ay aking kanlungan, aking bahagi sa lupain ng may
buhay.

<span id="an_142:6">142:6</span> Pakinggan mo ang aking daing; sapagka't
ako'y totoong nababa: iligtas mo ako sa nagsisiusig sa akin; sapagka't
sila'y malakas kay sa akin.

<span id="an_142:7">142:7</span> Ilabas mo ang aking kaluluwa sa
bilangguan, upang ako'y makapagpasalamat sa iyong pangalan: kubkubin ako
ng matuwid; sapagka't ikaw ay gagawang may kagandahang-loob sa akin.

<span id="an_143:1">143:1</span> Dinggin mo ang dalangin ko Oh
Panginoon; pakinggan mo ang aking mga pamanhik: sa iyong pagtatapat ay
sagutin mo ako, at sa iyong katuwiran.

<span id="an_143:2">143:2</span> At huwag kang masok sa kahatulan na
kasama ng iyong lingkod; sapagka't sa iyong paningin ay walang taong may
buhay na aariing ganap.

<span id="an_143:3">143:3</span> Sapagka't pinagusig ng kaaway ang
kaluluwa ko; kaniyang sinaktan ang aking buhay ng lugmok sa lupa:
kaniyang pinatahan ako sa mga madilim na dako, gaya ng mga namatay nang
malaon.

<span id="an_143:4">143:4</span> Kaya't ang aking diwa ay nanglulupaypay
sa loob ko; ang puso ko sa loob ko ay bagbag.

<span id="an_143:5">143:5</span> Aking naaalaala ang mga araw ng una;
aking ginugunita ang lahat mong mga gawa: aking binubulay ang gawa ng
iyong mga kamay.

<span id="an_143:6">143:6</span> Iginawad ko ang aking mga kamay sa iyo:
ang aking kaluluwa ay nananabik sa iyo, na parang uhaw na lupain.
(Selah)

<span id="an_143:7">143:7</span> Magmadali kang sagutin mo ako, Oh
Panginoon; ang diwa ko'y nanglulupaypay: huwag mong ikubli ang iyong
mukha sa akin; baka ako'y maging gaya nila na nagsibaba sa hukay.

<span id="an_143:8">143:8</span> Iparinig mo sa akin ang iyong
kagandahang-loob sa kinaumagahan; sapagka't sa iyo ako tumitiwala:
ipabatid mo sa akin ang daan na aking dapat lakaran; sapagka't itinaas
ko ang aking kaluluwa sa iyo.

<span id="an_143:9">143:9</span> Iligtas mo ako, Oh Panginoon, sa aking
mga kaaway: tumatakas ako sa iyo upang ikubli mo ako.

<span id="an_143:10">143:10</span> Turuan mo akong gumawa ng iyong
kalooban; sapagka't ikaw ay aking Dios: ang iyong Espiritu ay mabuti;
patnubayan mo ako sa lupain ng katuwiran.

<span id="an_143:11">143:11</span> Buhayin mo ako, Oh Panginoon, dahil
sa iyong pangalan: sa iyong katuwiran ay ilabas mo ang aking kaluluwa sa
kabagabagan,

<span id="an_143:12">143:12</span> At sa iyong kagandahang-loob ay
ihiwalay mo ang aking mga kaaway, at lipulin mo ang lahat na
nagsisidalamhati sa aking kaluluwa; sapagka't ako'y iyong lingkod.

<span id="an_144:1">144:1</span> Purihin ang Panginoon na aking malaking
bato, na tinuturuan ang mga kamay ko na makipagdigma, at ang mga daliri
ko na magsilaban:

<span id="an_144:2">144:2</span> Aking kagandahang-loob, at aking
katibayan, aking matayog na moog, at aking tagapagligtas; aking kalasag,
at siya na doon ako nanganganlong; na siyang nagpapasuko ng aking bayan
sa akin.

<span id="an_144:3">144:3</span> Panginoon, ano ang tao, upang iyong
kilalanin siya? O ang anak ng tao, upang iyong pahalagahan siya?

<span id="an_144:4">144:4</span> Ang tao ay parang walang kabuluhan: ang
kaniyang mga kaarawan ay parang lilim na napaparam.

<span id="an_144:5">144:5</span> Ikiling mo ang iyong mga langit, Oh
Panginoon, at bumaba ka: hipuin mo ang mga bundok, at magsisiusok.

<span id="an_144:6">144:6</span> Maghagis ka ng kidlat, at pangalatin mo
sila; suguin mo ang iyong mga pana, at lituhin mo sila,

<span id="an_144:7">144:7</span> Iunat mo ang iyong kamay mula sa itaas;
sagipin mo ako, at iligtas mo ako sa malaking tubig, sa kamay ng mga
taga ibang lupa;

<span id="an_144:8">144:8</span> Na ang bibig ay nagsasalita ng
karayaan, at ang kanilang kanang kamay ay kanang kamay ng kabulaanan.

<span id="an_144:9">144:9</span> Ako'y aawit ng bagong awit sa iyo, Oh
Dios: sa salterio na may sangpung kawad ay aawit ako ng mga pagpuri sa
iyo.

<span id="an_144:10">144:10</span> Siya ang nagbibigay ng kaligtasan sa
mga hari: na siyang nagligtas kay David na kaniyang lingkod sa manunugat
na tabak.

<span id="an_144:11">144:11</span> Sagipin mo ako, at iligtas mo ako sa
kamay ng mga taga ibang lupa. Na ang bibig ay nagsasalita ng karayaan,
at ang kanilang kanang kamay ay kanang kamay ng kabulaanan.

<span id="an_144:12">144:12</span> Pagka ang aming mga anak na lalake ay
magiging parang mga pananim na lumaki sa kanilang kabataan; at ang aming
mga anak na babae ay parang mga panulok na bato na inanyuan ayon sa anyo
ng isang palasio.

<span id="an_144:13">144:13</span> Pagka ang mga kamalig namin ay puno,
na may sarisaring bagay; at ang mga tupa namin ay nanganganak ng mga
libo at mga sangpung libo sa aming mga parang;

<span id="an_144:14">144:14</span> Pagka ang mga baka namin ay
napapasanang mabuti; pagka walang salot, at sakuna, at walang panaghoy
sa aming mga lansangan;

<span id="an_144:15">144:15</span> Maginhawa ang bayan, na nasa gayong
kalagayan: maginhawa ang bayan na ang Dios ay ang Panginoon.

<span id="an_145:1">145:1</span> Ibubunyi kita, Dios ko, Oh Hari; at
aking pupurihin ang pangalan mo magpakailan-kailan pa man.

<span id="an_145:2">145:2</span> Araw-araw ay pupurihin kita; at aking
pupurihin ang pangalan mo magpakailan-kailan pa man.

<span id="an_145:3">145:3</span> Dakila ang Panginoon, at marapat na
purihin; at ang kaniyang kadakilaan ay hindi masayod.

<span id="an_145:4">145:4</span> Ang isang lahi ay pupuri ng iyong mga
gawa sa isa. At ipahahayag ang iyong mga makapangyarihang gawa.

<span id="an_145:5">145:5</span> Sa maluwalhating kamahalan ng iyong
karangalan, at sa iyong mga kagilagilalas na mga gawa, magbubulay ako.

<span id="an_145:6">145:6</span> At ang mga tao ay mangagsasalita ng
kapangyarihan ng iyong kakilakilabot na mga gawa; at aking ipahahayag
ang iyong kadakilaan.

<span id="an_145:7">145:7</span> Kanilang sasambitin ang alaala sa iyong
dakilang kabutihan, at aawitin nila ang iyong katuwiran.

<span id="an_145:8">145:8</span> Ang Panginoon ay mapagbiyaya, at puspos
ng kahabagan; banayad sa pagkagalit, at dakila sa kagandahang-loob.

<span id="an_145:9">145:9</span> Ang Panginoon ay mabuti sa lahat; at
ang kaniyang mga malumanay na kaawaan ay nasa lahat niyang mga gawa.

<span id="an_145:10">145:10</span> Lahat mong mga gawa ay
mangagpapasalamat sa iyo Oh Panginoon; at pupurihin ka ng iyong mga
banal.

<span id="an_145:11">145:11</span> Sila'y mangagsasalita ng
kaluwalhatian ng iyong kaharian, at mangungusap ng iyong kapangyarihan;

<span id="an_145:12">145:12</span> Upang ipabatid sa mga anak ng mga tao
ang kaniyang mga makapangyarihang gawa, at ang kaluwalhatian ng
kamahalan ng kaniyang kaharian.

<span id="an_145:13">145:13</span> Ang kaharian mo'y walang hanggang
kaharian, at ang kapangyarihan mo'y sa lahat ng sali't saling lahi.

<span id="an_145:14">145:14</span> Inaalalayan ng Panginoon ang lahat na
nangabubuwal, at itinatayo yaong nangasusubasob.

<span id="an_145:15">145:15</span> Ang mga mata ng lahat ay
nangaghihintay sa iyo; at iyong ibinigay sa kanila ang kanilang pagkain
sa ukol na panahon.

<span id="an_145:16">145:16</span> Iyong binubuksan ang iyong kamay, at
sinasapatan mo ang nasa ng bawa't bagay na may buhay.

<span id="an_145:17">145:17</span> Ang Panginoon ay matuwid sa lahat
niyang daan, at mapagbiyaya sa lahat niyang mga gawa.

<span id="an_145:18">145:18</span> Ang Panginoon ay malapit sa lahat na
nagsisitawag sa kaniya, sa lahat na nagsisitawag sa kaniya sa
katotohanan.

<span id="an_145:19">145:19</span> Kaniyang tutuparin ang nasa nila na
nangatatakot sa kaniya; kaniya ring didinggin ang kanilang daing, at
ililigtas sila.

<span id="an_145:20">145:20</span> Iniingatan ng Panginoon ang lahat na
nagsisiibig sa kaniya; nguni't lahat ng masama ay lilipulin niya.

<span id="an_145:21">145:21</span> Ang aking bibig ay magsasalita ng
kapurihan ng Panginoon; at purihin ng lahat na laman ang kaniyang banal
na pangalan magpakailan-kailan pa man.

<span id="an_146:1">146:1</span> Purihin ninyo ang Panginoon. Purihin mo
ang Panginoon, Oh kaluluwa ko.

<span id="an_146:2">146:2</span> Samantalang ako'y nabubuhay ay
pupurihin ko ang Panginoon: ako'y aawit ng mga pagpuri sa aking Dios,
samantalang ako'y may buhay.

<span id="an_146:3">146:3</span> Huwag ninyong ilagak ang inyong tiwala
sa mga pangulo, ni sa anak man ng tao, na walang pagsaklolo.

<span id="an_146:4">146:4</span> Ang hininga niya ay pumapanaw, siya'y
nanunumbalik sa kaniyang pagkalupa; sa araw ding yaon ay mawawala ang
kaniyang pagiisip.

<span id="an_146:5">146:5</span> Maginhawa ang may pinaka saklolo sa
Dios ni Jacob, na ang pagasa ay nasa Panginoon niyang Dios:

<span id="an_146:6">146:6</span> Na gumawa ng langit at lupa, ng dagat,
at ng lahat na nandoon; na nagiingat ng katotohanan magpakailan man:

<span id="an_146:7">146:7</span> Na nagsasagawa ng kahatulan sa
napipighati; na nagbibigay ng pagkain sa gutom: pinawawalan ng Panginoon
ang mga bilanggo;

<span id="an_146:8">146:8</span> Idinidilat ng Panginoon ang mga mata ng
bulag; ibinabangon ng Panginoon ang mga nasusubasob; iniibig ng
Panginoon ang matuwid;

<span id="an_146:9">146:9</span> Iniingatan ng Panginoon ang mga taga
ibang lupa; kaniyang inaalalayan ang ulila at babaing bao; nguni't ang
lakad ng masama ay kaniyang ibinabaligtad.

<span id="an_146:10">146:10</span> Maghahari ang Panginoon magpakailan
man. Ang iyong Dios, Oh Sion, sa lahat ng sali't saling lahi. Purihin
ninyo ang Panginoon.

<span id="an_147:1">147:1</span> Purihin ninyo ang Panginoon; sapagka't
mabuting umawit ng mga pagpuri sa ating Dios; sapagka't maligaya, at ang
pagpuri ay nakalulugod.

<span id="an_147:2">147:2</span> Itinatayo ng Panginoon ang Jerusalem;
kaniyang pinipisan ang mga natapon na Israel.

<span id="an_147:3">147:3</span> Kaniyang pinagagaling ang mga may
bagbag na puso, at tinatalian niya ang kanilang mga sugat.

<span id="an_147:4">147:4</span> Kaniyang sinasaysay ang bilang ng mga
bituin; siya ang nagbibigay sa kanila ng lahat nilang pangalan.

<span id="an_147:5">147:5</span> Dakila ang ating Panginoon, at
makapangyarihan sa kapangyarihan; ang kaniyang unawa ay walang hanggan,

<span id="an_147:6">147:6</span> Inaalalayan ng Panginoon ang maamo:
kaniyang inilulugmok sa lupa ang masama.

<span id="an_147:7">147:7</span> Magsiawit kayo sa Panginoon ng
pagpapasalamat; magsiawit kayo sa alpa ng mga pagpuri sa ating Dios:

<span id="an_147:8">147:8</span> Na nagtatakip sa mga langit ng mga
alapaap. Na siyang naghahanda ng ulan sa lupa, na nagpapatubo ng damo sa
mga bundok.

<span id="an_147:9">147:9</span> Siya'y nagbibigay sa hayop ng kaniyang
pagkain. At sa mga inakay na uwak na nagsisidaing.

<span id="an_147:10">147:10</span> Siya'y hindi nalulugod sa lakas ng
kabayo: siya'y hindi nasasayahan sa mga paa ng tao.

<span id="an_147:11">147:11</span> Ang Panginoon ay naliligaya sa kanila
na nangatatakot sa kaniya, sa nagsisiasa sa kaniyang kagandahang-loob.

<span id="an_147:12">147:12</span> Purihin mo ang Panginoon, Oh
Jerusalem; purihin mo ang iyong Dios, Oh Sion.

<span id="an_147:13">147:13</span> Sapagka't kaniyang pinatibay ang mga
halang ng iyong mga pintuang-bayan; kaniyang pinagpala ang iyong mga
anak sa loob mo.

<span id="an_147:14">147:14</span> Siya'y gumagawa ng kapayapaan sa
iyong mga hangganan; kaniyang binubusog ka ng pinakamainam na trigo.

<span id="an_147:15">147:15</span> Kaniyang sinusugo ang kaniyang utos
sa lupa; ang kaniyang salita ay tumatakbong maliksi.

<span id="an_147:16">147:16</span> Siya'y nagbibigay ng nieve na parang
balahibo ng tupa; siya'y nagkakalat ng eskarcha na parang abo.

<span id="an_147:17">147:17</span> Kaniyang inihahagis na parang putol
na maliit ang kaniyang hielo: sinong makatatagal sa harap ng lamig
niyaon?

<span id="an_147:18">147:18</span> Kaniyang pinahahatdan ng salita, at
tinutunaw: kaniyang pinahihihip ang kaniyang hangin, at ang tubig ay
pinaagos.

<span id="an_147:19">147:19</span> Kaniyang ipinabatid ang kaniyang
salita sa Jacob, ang kaniyang mga palatuntunan at mga kahatulan sa
Israel.

<span id="an_147:20">147:20</span> Siya'y hindi gumawa ng gayon sa alin
mang bansa: at tungkol sa kaniyang mga kahatulan, hindi nila nalaman.
Purihin ninyo ang Panginoon.

<span id="an_148:1">148:1</span> Purihin ninyo ang Panginoon. Purihin
ninyo ang Panginoon mula sa mga langit: purihin ninyo siya sa mga
kaitaasan.

<span id="an_148:2">148:2</span> Purihin ninyo siya, ninyong lahat
niyang mga anghel: purihin ninyo siya, buo niyang hukbo.

<span id="an_148:3">148:3</span> Purihin ninyo siya, araw at buwan:
purihin ninyo siya, ninyong lahat na mga bituing maliwanag.

<span id="an_148:4">148:4</span> Purihin ninyo siya, ninyong mga langit
ng mga langit, at ninyong tubig na nasa itaas ng mga langit.

<span id="an_148:5">148:5</span> Purihin nila ang pangalan ng Panginoon:
sapagka't siya'y nagutos, at sila'y nangalikha.

<span id="an_148:6">148:6</span> Kaniya rin namang ipinagtatatag
magpakailan-kailan man: siya'y gumawa ng pasiya na hindi mapapawi.

<span id="an_148:7">148:7</span> Purihin ninyo ang Panginoon mula sa
lupa, Ninyong mga buwaya, at lahat ng mga kalaliman:

<span id="an_148:8">148:8</span> Apoy at granizo, nieve at singaw; unos
na hangin, na gumaganap ng kaniyang salita:

<span id="an_148:9">148:9</span> Mga bundok at lahat ng mga gulod; mga
mabungang kahoy at lahat ng mga cedro:

<span id="an_148:10">148:10</span> Mga hayop at buong kawan; nagsisiusad
na bagay at ibong lumilipad:

<span id="an_148:11">148:11</span> Mga hari sa lupa at lahat ng mga
bayan; mga pangulo at lahat ng mga hukom sa lupa:

<span id="an_148:12">148:12</span> Mga binata at gayon din ng mga
dalaga; mga matanda at mga bata:

<span id="an_148:13">148:13</span> Purihin nila ang pangalan ng
Panginoon; sapagka't ang kaniyang pangalan magisa ay nabunyi: ang
kaniyang kaluwalhatian ay nasa itaas ng lupa at mga langit.

<span id="an_148:14">148:14</span> At itinaas niya ang sungay ng
kaniyang bayan, ang papuri ng lahat niyang mga banal; sa makatuwid
baga'y ng mga anak ni Israel, na bayang malapit sa kaniya. Purihin ninyo
ang Panginoon.

<span id="an_149:1">149:1</span> Purihin ninyo ang Panginoon. Magsiawit
kayo sa Panginoon ng bagong awit, at ng kaniyang kapurihan sa kapisanan
ng mga banal.

<span id="an_149:2">149:2</span> Magalak nawa ang Israel sa kaniya na
lumalang sa kaniya: magalak nawa ang mga anak ng Sion sa kanilang Hari.

<span id="an_149:3">149:3</span> Purihin nila ang kaniyang pangalan sa
sayaw: magsiawit sila ng mga pagpuri sa kaniya na may pandereta at alpa.

<span id="an_149:4">149:4</span> Sapagka't ang Panginoon ay nalulugod sa
kaniyang bayan: kaniyang pagagandahin ng kaligtasan ang maamo.

<span id="an_149:5">149:5</span> Pumuri nawa ang mga banal sa
kaluwalhatian: magsiawit sila sa kagalakan sa kanilang mga higaan.

<span id="an_149:6">149:6</span> Malagay nawa sa kanilang bibig ang
pinakamataas na pagpuri sa Dios, at tabak na may dalawang talim sa
kanilang kamay;

<span id="an_149:7">149:7</span> Upang magsagawa ng panghihiganti sa mga
bansa, at mga parusa sa mga bayan;

<span id="an_149:8">149:8</span> Upang talian ang kanilang mga hari ng
mga tanikala, at ang kanilang mga mahal na tao ng mga panaling bakal;

<span id="an_149:9">149:9</span> Upang magsagawa sa kanila ng hatol na
nasusulat: mayroon ng karangalang ito ang lahat niyang mga banal.
Purihin ninyo ang Panginoon.

<span id="an_150:1">150:1</span> Purihin ninyo ang Panginoon. Purihin
ninyo ang Dios sa kaniyang santuario: purihin ninyo siya sa langit ng
kaniyang kapangyarihan.

<span id="an_150:2">150:2</span> Purihin ninyo siya dahil sa kaniyang
mga makapangyarihang gawa: purihin ninyo siya ayon sa kaniyang marilag
na kadakilaan.

<span id="an_150:3">150:3</span> Purihin ninyo siya ng tunog ng pakakak:
purihin ninyo siya ng salterio at alpa.

<span id="an_150:4">150:4</span> Purihin ninyo siya ng pandereta at
sayaw: purihin ninyo siya ng mga panugtog na kawad at ng flauta.

<span id="an_150:5">150:5</span> Purihin ninyo siya ng mga matunog na
simbalo. Purihin ninyo siya sa pinaka matunog na mga simbalo.

<span id="an_150:6">150:6</span> Purihin ng bawa't bagay na may hininga
ang Panginoon. Purihin ninyo ang Panginoon.

------------------------------------------------------------------------

[Next: Proverbs](pro.md)
