[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](wis)  [Next](bar.md) 

------------------------------------------------------------------------

### Croatian Bible: Sirach

<span id="an_1:1">1:1</span> Mnoge su nam i velike darove darovali
Zakon, Proroci i ostali Pisci koji su slijedili iza njih. Zato valja
pohvaliti Izraela zbog naobrazbe i mudrosti. Ali nije dovoljno da se
ljudi sami nauče knjizi,

<span id="an_1:1">1:1</span> već treba da riječju i perom koriste i
drugim ljudima, te se moj djed Isus, posvetivši se ustrajnom čitanju
Zakona, Proroka

<span id="an_1:1">1:1</span> i ostalih predačkih Knjiga i stekavši
golemo iskustvo - najposlije i sam našao ponukanim da napiše štogod
poučno i mudro, kako bi oni koji su željni pouke proučili to, pa tako
još više uznapredovali u životu prema Zakonu.

<span id="an_1:1">1:1</span> Zato, molim, čitajte blagohotno i pozorno
ovo moje djelo i oprostite

<span id="an_1:1">1:1</span> ako nismo uspjeli naći primjeren oblik ovom
ili onom izrazu, jer valja znati da hebrejski izričaji, prevedeni na
drugi jezik, gube od svoje snage. Štoviše, prouči li se sam Zakon,
Proroci

<span id="an_1:1">1:1</span> i ostale Knjige, opazit će se povelika
razlika između prijevoda i izvornika. Kad sam u trideset i osmoj godini
vladavine kralja Euergeta došao u Egipat i boravio ondje neko vrijeme,
našao sam djelo veoma poučno.

<span id="an_1:1">1:1</span> Odlučih stoga uložiti sav trud i mar da
prevedem ovu knjigu. Uložih mnogo bdjenja i znanja, tijekom tog vremena,
da bih posao obavio i objavio knjigu, osobito na korist onima koji se u
tuđini žele baviti naukom

<span id="an_1:1">1:1</span> i pripravni su prilagoditi svoje običaje
kako bi živjeli prema Zakonu.

<span id="an_1:1">1:1</span> Svaka je mudrost od Gospoda i s njime je
dovijeka.

<span id="an_1:2">1:2</span> Tko će izbrojiti pijesak morski i kaplje
kišne i dane vječnosti?

<span id="an_1:3">1:3</span> Tko će istražiti nebesku visinu, zemaljsku
širinu i dubinu bezdana?

<span id="an_1:4">1:4</span> Mudrost je stvorena prije svega ostalog, i
misaon razbor vječan je.

<span id="an_1:5">1:5</span> \#

<span id="an_1:6">1:6</span> Komu se otkrio korijen mudrosti i tko znade
njezine namisli?

<span id="an_1:7">1:7</span> \#

<span id="an_1:8">1:8</span> Samo je jedan mudar i uistinu strašan kad
sjedi na prijestolju svojem - Gospod.

<span id="an_1:9">1:9</span> On ju je stvorio, gledao i izbrojio, izlio
je na sva svoja djela,

<span id="an_1:10">1:10</span> na svako tijelo prema veličini njegovoj i
obdario njome one koji ga ljube.

<span id="an_1:11">1:11</span> Strah je Gospodnji slava i hvala, veselje
i vijenac radosti.

<span id="an_1:12">1:12</span> Strah Gospodnji sladi srce, daje radost,
veselje i dug život.

<span id="an_1:13">1:13</span> Tko se boji Gospoda, sretan je na
svršetku i blagoslovljen u dan svoje smrti.

<span id="an_1:14">1:14</span> Strah Gospodnji početak je mudrosti, s
vjernima je ona stvorena u utrobi majčinoj.

<span id="an_1:15">1:15</span> Svila je gnijezdo s temeljem vječnim među
ljudima i bit će vjerna porodu njihovu.

<span id="an_1:16">1:16</span> Strah je Gospodnji punina mudrosti, ona
ih opija svojim plodovima.

<span id="an_1:17">1:17</span> Dom im napunja milinama i klijeti svojim
urodom.

<span id="an_1:18">1:18</span> Strah Gospodnji vijenac je mudrosti koji
cvate mirom i zdravljem.

<span id="an_1:19">1:19</span> Gospod je nju gledao i izbrojio i izlio
spoznaju i razbor, uzvisio slavu onih koji je posjeduju.

<span id="an_1:20">1:20</span> Strah Gospodnji korijen je mudrosti, a
izdanci su dug život.

<span id="an_1:21">1:21</span> \#

<span id="an_1:22">1:22</span> Strast opakoga ne može opravdati, jer mu
teret strasti donosi pad.

<span id="an_1:23">1:23</span> Strpljiv čovjek podnosi do u pravi čas, a
na kraju uživa radost.

<span id="an_1:24">1:24</span> On krije svoje riječi do pravog trena, i
usta mnogih govore o njegovu razboru.

<span id="an_1:25">1:25</span> U riznicama mudrosti zagonetke su
spoznaje, ali je grešniku mrska pobožnost.

<span id="an_1:26">1:26</span> Želiš li mudrost, vrši zapovijedi, i
Gospod će ti je dati.

<span id="an_1:27">1:27</span> Jer strah je Gospodnji mudrost i pouka, i
Gospodu je draga vjernost i krotkost.

<span id="an_1:28">1:28</span> Ne opiri se strahu Gospodnjem i ne
pristupaj Gospodu dvolična srca.

<span id="an_1:29">1:29</span> Ne budi licemjer pred ljudima i pazi na
usne svoje.

<span id="an_1:30">1:30</span> Ne uznosi se, da ne padneš i da se ne
osramotiš, jer Gospod će otkriti tvoje tajne i poniziti te pred svim
zborom, jer nisi dosegao straha Gospodnjeg i jer ti je srce puno
prijevare.

<span id="an_2:1">2:1</span> Sine moj, ako želiš služiti Gospodu,
pripravi dušu svoju na kušnju.

<span id="an_2:2">2:2</span> Učvrsti svoje srce i budi jak i ne nagli
kad napast dođe.

<span id="an_2:3">2:3</span> Prioni uz Boga i ne odmeći se, da bi bio
slavljen na svoj posljednji dan.

<span id="an_2:4">2:4</span> Primi sve što te stigne i budi strpljiv u
nestalnosti svoje bijede.

<span id="an_2:5">2:5</span> Jer kao što se u vatri kuša zlato, tako i
odabranici u peći poniženja.

<span id="an_2:6">2:6</span> Vjeruj u Gospoda, i on će ti pomoći, kroči
pravom stazom i uzdaj se u njega.

<span id="an_2:7">2:7</span> Vi što se bojite Gospoda, očekujte njegovu
milost i ne skrećite s pravoga puta, da ne propadnete.

<span id="an_2:8">2:8</span> Vi što se bojite Gospoda, uzdajte se u nj i
plaća vam neće propasti.

<span id="an_2:9">2:9</span> Vi što se bojite Gospoda, nadajte se dobru,
vječnoj radosti i milosti.

<span id="an_2:10">2:10</span> Pogledajte prošla pokoljenja i vidite: je
li se ikad postidio tko se uzdao u Gospoda? Je li ikad ostavljen tko ga
se ustrajno bojao? Je li ikad prezren koji ga je u pomoć zvao?

<span id="an_2:11">2:11</span> TÓa Gospod je sućutan i milostiv, on
oprašta grijehe i izbavlja u danima nevolje.

<span id="an_2:12">2:12</span> Jao strašljivim srcima i lijenim rukama i
grešniku koji hodi dvjema stazama.

<span id="an_2:13">2:13</span> Jao mlaku srcu koje ne vjeruje, jer takvo
neće naći zaštite.

<span id="an_2:14">2:14</span> Jao vama koji ste izgubili izdržljivost:
što ćete raditi kad vas Gospod pohodi?

<span id="an_2:15">2:15</span> Koji se boje Gospoda slušaju njegove
riječi, i koji ga ljube drže se putova njegovih.

<span id="an_2:16">2:16</span> Koji se boje Gospoda čine što je njemu po
volji, i koji ga ljube uživaju u njegovu Zakonu.

<span id="an_2:17">2:17</span> Koji se boje Gospoda pripravljaju se
srcem svojim i pred njim se ponizuju.

<span id="an_2:18">2:18</span> Predajmo se u ruke Gospodnje, a ne u ruke
ljudske: jer kakvo je u Gospoda veličanstvo, takva je i njegova milost.

<span id="an_3:1">3:1</span> Djeco, slušajte mene, oca svoga, i radite
tako da se spasite.

<span id="an_3:2">3:2</span> Jer Gospod slavi oca u djeci njegovoj i
učvršćuje pravo majke nad sinovima njezinim.

<span id="an_3:3">3:3</span> Tko štuje oca okajava grijehe svoje,

<span id="an_3:4">3:4</span> i tko časti majku svoju sabire blago.

<span id="an_3:5">3:5</span> Tko štuje oca radovat će se sa svoje djece
i bit će uslišen u dan molitve svoje.

<span id="an_3:6">3:6</span> Tko časti oca svojeg, dugo živi; tko čini
radost majci svojoj sluša Gospoda.

<span id="an_3:7">3:7</span> On služi roditeljima svojim kao svojim
gospodarima.

<span id="an_3:8">3:8</span> Sine moj, riječju i djelom štuj oca svoga
da te od njega stigne blagoslov.

<span id="an_3:9">3:9</span> Jer blagoslov očev učvršćuje kuću djeci, a
majčina kletva temelje im ruši.

<span id="an_3:10">3:10</span> Ne traži časti u sramoti oca svojeg, jer
ti očeva sramota nije na čast.

<span id="an_3:11">3:11</span> Jer čovjeku dolazi čast od počasti oca
njegova, a prezrena majka sramota je djeci.

<span id="an_3:12">3:12</span> Sine moj, pomozi oca svoga u starosti i
ne žalosti ga za života njegova.

<span id="an_3:13">3:13</span> Ako mu i razum klone, budi blag s njime i
ne grdi ga ti, koji si u punoj snazi.

<span id="an_3:14">3:14</span> Jer, ne zaboravlja se milost prema ocu,
već se uračunava u oprost grijeha.

<span id="an_3:15">3:15</span> U danima tvoje nevolje Gospod će te se
sjetiti: kao što se led topi na suncu, tako će se iskopnjeti tvoji
grijesi.

<span id="an_3:16">3:16</span> Od hulitelja nije bolji tko prezire oca,
i Gospod proklinje onoga tko vrijeđa majku.

<span id="an_3:17">3:17</span> Sine moj, budi krotak u poslu svojem, i
bit ćeš voljeniji nego onaj koji darove dijeli.

<span id="an_3:18">3:18</span> Što si veći to se većma ponizi da nađeš
milost u Gospoda.

<span id="an_3:19">3:19</span> Jer veliko je milosrđe Božje i poniznima
otkriva tajnu svoju.

<span id="an_3:20">3:20</span> Iako je velika moć Gospoda, on prima
počast poniznih.

<span id="an_3:21">3:21</span> Ne idi za onim što ti je previsoko i ne
istražuj ono što je iznad tvojih snaga.

<span id="an_3:22">3:22</span> Trsi se duhom svojim oko onoga što ti je
dano i ne bavi se pojavama otajstvenim.

<span id="an_3:23">3:23</span> Ne trudi se oko onog što je iznad tvoje
snage, jer i ono čemu su te učili već je pregolemo za um ljudski.

<span id="an_3:24">3:24</span> Mnoge već zavede njihova umišljenost, i
opaka uobraženost iskrivi im misli.

<span id="an_3:25">3:25</span> \#

<span id="an_3:26">3:26</span> Tvrdokorno srce u zlu završava, i tko
pogibelj ljubi, u njoj i propada.

<span id="an_3:27">3:27</span> Tvrdokorno srce oteščalo je od nevolja, i
grešnik gomila grijeh na grijeh.

<span id="an_3:28">3:28</span> Nema lijeka bolesti oholnika, jer se
opačina u njem ukorijenila.

<span id="an_3:29">3:29</span> Srce razborita čovjeka razmišlja o
izrekama, i pažljivo uho san je mudracu.

<span id="an_3:30">3:30</span> Kao što voda gasi uzbuktali oganj, tako i
milosrđe čisti od grijeha.

<span id="an_3:31">3:31</span> Tko dobročinstva uzvraća misli na
budućnost, i u času svojeg pada naći će potporu.

<span id="an_4:1">4:1</span> Sine moj, ne uskraćuj milodara siromahu i
ne daj da dugo iščekuju oči ubogoga.

<span id="an_4:2">4:2</span> Ne žalosti dušu gladnu i ne draži čovjeka u
oskudici njegovoj.

<span id="an_4:3">4:3</span> Ne razdražuj srca ogorčena i ne pusti uboga
da čeka na dan tvoj.

<span id="an_4:4">4:4</span> Ne odbij molbe nevoljnika i ne odvraćaj
lice svoje od siromaha.

<span id="an_4:5">4:5</span> Ne odvrati pogleda svoga od potrebita i ne
daj nikomu prilike da te kune.

<span id="an_4:6">4:6</span> Jer prokune li te tko u tjeskobi duše
svoje, Tvorac će njegov uslišiti mu vapaj.

<span id="an_4:7">4:7</span> Nastoj omiljeti društvu i prigni glavu pred
vladarem.

<span id="an_4:8">4:8</span> Saslušaj siromaha i uljudno mu odzdravi;

<span id="an_4:9">4:9</span> izbavi potlačena od njegova tlačitelja i ne
budi podao u svojoj presudi.

<span id="an_4:10">4:10</span> Budi kao otac sirotama i kao muž budi na
pomoć udovicama. I bit ćeš kao sin Svevišnjemu, koji će te ljubiti više
nego tvoja majka.

<span id="an_4:11">4:11</span> Mudrost odgaja sinove svoje i brine se za
one koji je traže.

<span id="an_4:12">4:12</span> Tko ljubi nju, ljubi život, i koji je
rano traže ispunit će se srećom.

<span id="an_4:13">4:13</span> Tko je posjeduje baštinit će čast, i kamo
god krene, Gospod ga blagoslivlja.

<span id="an_4:14">4:14</span> Služe Svetomu koji njoj služe, i Gospod
ljubi one koji ljube nju.

<span id="an_4:15">4:15</span> Tko nju posluša sudi pravedno, i tko se
nje drži on je na pouzdanu.

<span id="an_4:16">4:16</span> Ako se u nju ufa, onda je i baštini, i
ona ostaje u posjedu njegovih potomaka.

<span id="an_4:17">4:17</span> Jer iako u početku vodi putem krivudavim,
nagoni ga na tjeskobu i drhtavicu, muči ga stegom svojom dok se ne mogne
u nj pouzdati, iskušava ga zapovijedima svojim,

<span id="an_4:18">4:18</span> a na kraju će ga privesti pravom putu i
otkriti mu svoje tajne.

<span id="an_4:19">4:19</span> Ako odluta, ona ga ostavlja i predaje
njegovoj propasti.

<span id="an_4:20">4:20</span> Sine moj, pazi na prilike i čuvaj se zla,
i ne stidi se samoga sebe.

<span id="an_4:21">4:21</span> Jer ima stid što vodi grijehu, kao i stid
koji je čast i milost.

<span id="an_4:22">4:22</span> Ne budi pristran protiv sebe samoga i ne
stidi se na svoju propast.

<span id="an_4:23">4:23</span> Ne susteži svoje riječi u pravo vrijeme i
ne skrivaj svoje mudrosti.

<span id="an_4:24">4:24</span> Jer se u govoru očituje mudrost i po
riječima otkriva naobrazba.

<span id="an_4:25">4:25</span> Ne protivi se istini, radije se crveni
zbog svojeg neznanja.

<span id="an_4:26">4:26</span> Ne stidi se priznati svoje grijehe i ne
opiri se struji rijeke.

<span id="an_4:27">4:27</span> Ne ponizuj se pred budalom i ne budi
pristran pred mogućnicima.

<span id="an_4:28">4:28</span> Do smrti se bori za istinu, i Gospod će
se boriti za te.

<span id="an_4:29">4:29</span> Ne budi silovit na jeziku a lijen i
mlitav na djelu.

<span id="an_4:30">4:30</span> Ne budi kao lav u svojoj kući, a
strašljivac prema svojim slugama.

<span id="an_4:31">4:31</span> Nek' ti ne bude ruka ispružena za
primanje, a stisnuta u vrijeme vraćanja.

<span id="an_5:1">5:1</span> Ne oslanjaj se na svoje bogatstvo i ne
reci: "Ja imam dosta."

<span id="an_5:2">5:2</span> Ne idi za svojom željom i svojom snagom,
slijedeći strasti svoga srca.

<span id="an_5:3">5:3</span> Ne reci: "Tko mi što može?" jer će te
Gospod kazniti.

<span id="an_5:4">5:4</span> Ne reci: "Griješio sam, pa što!" jer Gospod
umije čekati.

<span id="an_5:5">5:5</span> Ne uzdaj se toliko u oproštenje da gomilaš
grijeh na grijeh.

<span id="an_5:6">5:6</span> Ne reci: "Veliko je milosrđe njegovo,
oprostit će mi moje mnoge grijehe!" jer je s njime milosrđe i gnjev te
na grešnike pada srdžba njegova.

<span id="an_5:7">5:7</span> Ne oklijevaj vratiti se njemu, i ne odgađaj
iz dana u dan; jer će iznenada njegov gnjev planuti, i u čas osvetni ti
ćeš propasti.

<span id="an_5:8">5:8</span> Ne uzdaj se u blago krivo stečeno, ono ti
ništa neće koristiti u dan nesreće.

<span id="an_5:9">5:9</span> Ne povijaj se sa svakim vjetrom i ne idi po
svakoj stazi (tako čini grešnik licemjerni).

<span id="an_5:10">5:10</span> Budi postojan u nazorima svojim i neka je
jedna tvoja riječ.

<span id="an_5:11">5:11</span> Budi brz i pripravan saslušati, a spor
odgovarati.

<span id="an_5:12">5:12</span> Ako znaš, odgovori svojem bližnjemu; ako
ne znaš, stavi ruku na usta.

<span id="an_5:13">5:13</span> I slava i sramota dolaze od riječi, i
jezik je čovjekov propast njegova.

<span id="an_5:14">5:14</span> Ne budi klevetnik i jezikom svojim ne
postavljaj zamke, jer kao što lupeža čeka sramota, tako podlaca očekuje
teška osuda.

<span id="an_5:15">5:15</span> Ne budi opak ni u malu ni u veliku i ne
budi neprijatelj umjesto prijatelj.

<span id="an_6:1">6:1</span> Jer zao glas donosi zazor i sramotu, kako
to biva grešniku licemjernom.

<span id="an_6:2">6:2</span> Ne predaj se u ruke svojoj strasti, da ti
ona dušu ne rastrga kao razbješnjeli bik;

<span id="an_6:3">6:3</span> da ti ne obrsti lišće i da ti ne propadnu
plodovi i ne ostaneš poput sasušena drveta.

<span id="an_6:4">6:4</span> Jer strastvena duša propast je onome čija
je i čini od njega ruglo pred njegovim neprijateljima.

<span id="an_6:5">6:5</span> Umilna riječ umnožava prijatelje, i jezik
uljudan izaziva prijazne odgovore.

<span id="an_6:6">6:6</span> Neka su ti mnogi poznanici, ali pouzdanik
samo jedan od tisuću.

<span id="an_6:7">6:7</span> Ako želiš imati prijatelja, steci ga
kušanjem i nemoj se prebrzo u nj pouzdati.

<span id="an_6:8">6:8</span> Jer netko je prijatelj samo kad to njemu
odgovara i taj ne ostaje vjeran u dan nevolje.

<span id="an_6:9">6:9</span> A neki će se prijatelj prometnuti u
neprijatelja i tvoju sramotu iznijeti na vidjelo.

<span id="an_6:10">6:10</span> Gdjekoji je opet prijatelj za stolom, ali
ga nema u času nevolje.

<span id="an_6:11">6:11</span> Dok si sretan, on će ti biti kao ti sam
sebi: s ukućanima tvojim povjerljiv će biti;

<span id="an_6:12">6:12</span> a stigne li te zlo, okrenut će se protiv
tebe i bježat će od tvog pogleda.

<span id="an_6:13">6:13</span> Odvoji se od svojih neprijatelja i čuvaj
se svojih prijatelja.

<span id="an_6:14">6:14</span> Vjeran prijatelj pouzdana je zaštita; i
tko ga je stekao našao je blago.

<span id="an_6:15">6:15</span> Pravom prijatelju nema cijene niti se
može izmjeriti njegova vrijednost.

<span id="an_6:16">6:16</span> Pravi je prijatelj balzam života, nalazi
ga onaj tko se Gospoda boji.

<span id="an_6:17">6:17</span> Tko se Gospoda boji, nalazi prave
prijatelje, jer kakav čovjek, takav mu i prijatelj.

<span id="an_6:18">6:18</span> Sine, uči od mladosti svoje, prigrli
pouku, pa ćeš do svojih sjedina nalaziti mudrost.

<span id="an_6:19">6:19</span> Prilazi joj kao orač i sijač i očekuj
obilnu ljetinu, jer malo ćeš se oko nje truditi i brzo ćeš jesti od
ploda njezina.

<span id="an_6:20">6:20</span> Veoma je opora nepokornima, i nerazborit
ne ustraje u njoj.

<span id="an_6:21">6:21</span> Ona ga tišti kao težak kamen i on ne
oklijeva da je odbaci.

<span id="an_6:22">6:22</span> Jer stega je vjerna svojem imenu, ona
mnogima nije dostupna.

<span id="an_6:23">6:23</span> Poslušaj, sine, primi moj naputak i ne
odbaci savjeta mog.

<span id="an_6:24">6:24</span> Stavi svoje noge u njezine okove i vrat
svoj u njezin jaram.

<span id="an_6:25">6:25</span> Podmetni svoja leđa pod njezin teret, i
neka ti ne smetaju njezine uzde.

<span id="an_6:26">6:26</span> Svom dušom svojom pristupi k njoj i svom
snagom svojom slijedi putove njezine.

<span id="an_6:27">6:27</span> Ispituj i istražuj je, i ona će ti se
objaviti; i kad je jednom uhvatiš, ne puštaj je.

<span id="an_6:28">6:28</span> Jer ćeš naposljetku u njoj naći mir, i
ona će ti se pretvoriti u radost.

<span id="an_6:29">6:29</span> Njezini okovi bit će moćna zaštita i
njezin jaram halja časti.

<span id="an_6:30">6:30</span> Njezin jaram bit će zlatni ures, njezine
uzde grimizne vrpce.

<span id="an_6:31">6:31</span> Nosit ćeš je kao svečanu odoru i vezat
ćeš je kao krasni vijenac.

<span id="an_6:32">6:32</span> Ako si voljan, sine, možeš postati mudar;
i ako se potrudiš, steći ćeš razboritost.

<span id="an_6:33">6:33</span> Ako si pripravan slušati, naučit ćeš; ako
poslušaš, bit ćeš mudar.

<span id="an_6:34">6:34</span> Nek' ti je mjesto u staračkom zboru; i
vidiš li mudraca, drži se uz njega.

<span id="an_6:35">6:35</span> Rado slušaj svaku riječ koja dolazi od
Boga i neka ti ne promaknu oštroumne izreke.

<span id="an_6:36">6:36</span> Vidiš li razborita čovjeka, rano ga
posjeti i neka tvoja stopala istaru njegov prag.

<span id="an_6:37">6:37</span> Razmišljaj o zapovijedima Gospodnjim i
neprestano se drži njegovih naredaba, i Gospod će osnažiti tvoje srce i
steći ćeš mudrost koju želiš.

<span id="an_7:1">7:1</span> Ne čini zla, pa te zlo neće stići.

<span id="an_7:2">7:2</span> Kloni se nepravde, i ona će biti daleko od
tebe.

<span id="an_7:3">7:3</span> Ne sij, sine moj, u brazde nepravde, da ih
ne požanješ sedmerostruko.

<span id="an_7:4">7:4</span> Ne traži od Gospoda najviše mjesto, niti od
kralja počasno sjedalo.

<span id="an_7:5">7:5</span> Ne razmeći se vrlinom pred Gospodom niti
mudrošću pred kraljem.

<span id="an_7:6">7:6</span> Ne traži da budeš sudac ako nemaš snage
iskorijeniti nepravdu, da ne bi popustio pred mogućnikom i postavio
stupicu pravednosti svojoj.

<span id="an_7:7">7:7</span> Ne griješi prema javnom zboru, da ne
izgubiš ugled u zajednici.

<span id="an_7:8">7:8</span> Nemoj dvaput griješiti, jer već zbog prvog
grijeha nećeš umaći kazni.

<span id="an_7:9">7:9</span> Ne reci: "Pogledat će Bog na mnoge moje
darove i primit će Svevišnji Bog kad mu ih prinesem."

<span id="an_7:10">7:10</span> Ne budi malodušan u molitvi svojoj i ne
zanemari dati milodar.

<span id="an_7:11">7:11</span> Ne preziri čovjeka turobna srca, jer onaj
tko ponizuje može i uzvisiti.

<span id="an_7:12">7:12</span> Ne pleti prijevare bratu svojem, niti
prijatelju takvo što čini.

<span id="an_7:13">7:13</span> Kloni se svake laži, jer od nje dobra
nikakva.

<span id="an_7:14">7:14</span> Ne govori predugo na zboru staraca i ne
ponavljaj riječi u molitvi svojoj.

<span id="an_7:15">7:15</span> Ne prezri tegobna rada ni ratarskog posla
što ga je Svevišnji dao.

<span id="an_7:16">7:16</span> Ne ubrajaj se među grešnike, sjeti se da
srdžba ne kasni!

<span id="an_7:17">7:17</span> Ponizi duboko dušu svoju, jer su vatra i
crvi kazna bezbožniku.

<span id="an_7:18">7:18</span> Ne mijenjaj prijatelja za novac ni brata
za ofirsko zlato.

<span id="an_7:19">7:19</span> Ne odbacuj razumne i dobre žene, jer
njezina je ljupkost dragocjenija od zlata.

<span id="an_7:20">7:20</span> Ne zlostavljaj roba koji pošteno radi ni
sluge koji ti vjerno služi.

<span id="an_7:21">7:21</span> Ljubi razumna roba kao sebe samog i ne
uskrati mu slobode.

<span id="an_7:22">7:22</span> Imaš li živinče, pazi ga; ako ti je od
koristi, sačuvaj ga.

<span id="an_7:23">7:23</span> Imaš li djece, pouči ih i povij im vrat
za mladosti.

<span id="an_7:24">7:24</span> Imaš li kćeri, čuvaj im tijelo i ne
pokazuj im odveć prijazno lice.

<span id="an_7:25">7:25</span> Udaj kćer, i obavio si krupan posao, ali
je daj čovjeku razumnu.

<span id="an_7:26">7:26</span> Imaš li ženu po srcu svojem, ne otpuštaj
je; ako li je ne voliš, ne uzdaj se u nju.

<span id="an_7:27">7:27</span> Svim srcem poštuj oca svoga i ne zaboravi
majčinih bolova.

<span id="an_7:28">7:28</span> Sjeti se da im svoj život duguješ: kako
da im uzvratiš sve što učiniše za te?

<span id="an_7:29">7:29</span> Svom dušom svojom boj se Gospoda i štuj
njegove svećenike.

<span id="an_7:30">7:30</span> Svom snagom svojom ljubi Stvoritelja
svoga i ne ostavljaj slugu njegovih.

<span id="an_7:31">7:31</span> Boj se Boga i štuj svećenika, daj mu dio
kako ti je naloženo: prvine, naknadnice i prinos plećaka, posvetnice i
prvence svetinja.

<span id="an_7:32">7:32</span> I siromahu pruži ruku, da bude savršen
tvoj blagoslov.

<span id="an_7:33">7:33</span> Budi darežljiv svakomu živom stvoru, pa
ni mrtvomu ne uskrati milosti.

<span id="an_7:34">7:34</span> Ne uklanjaj se od onih koji plaču, već s
tužnim tuguj.

<span id="an_7:35">7:35</span> Ne zaboravi posjetiti bolesnika, jer će
te za to ljubiti.

<span id="an_7:36">7:36</span> U svim svojim djelima misli na svoj
konac, pa nećeš nikada griješiti.

<span id="an_8:1">8:1</span> Ne bori se s velikašem, da mu ne padneš u
šake.

<span id="an_8:2">8:2</span> Ne pravdaj se s bogatašem, da se ne pokaže
težim od tebe. Jer zlato je već mnoge uništilo i zavelo srce kraljevima.

<span id="an_8:3">8:3</span> Ne prepiri se s čovjekom hitra jezika i ne
meći mu drva na vatru.

<span id="an_8:4">8:4</span> Ne šali se s neodgojenim čovjekom, da ti ne
bi uvrijedio predaka.

<span id="an_8:5">8:5</span> Ne sramoti čovjeka koji se obratio od
grijeha; sjeti se da smo svi krivci.

<span id="an_8:6">8:6</span> Ne prezri starca čovjeka, jer će i od nas
neki ostarjeti.

<span id="an_8:7">8:7</span> Ne likuj nad preminulim; sjeti se da svi
umiremo.

<span id="an_8:8">8:8</span> Ne odbacuj razgovora mudrih, nego
razmišljaj o njihovim izrekama, jer ćeš tako steći nauk i umijeće za
službu velikašima.

<span id="an_8:9">8:9</span> Ne podcjenjuj govora staraca, jer oni su
učili od svojih roditelja, a od njih ćeš se ti naučiti razboru i u pravo
vrijeme odgovarati.

<span id="an_8:10">8:10</span> Ne raspiruj ugljevlja grešnikova, da se
ne ožežeš njegovim plamenom.

<span id="an_8:11">8:11</span> Ne dopusti da te rugač razgnjevi i
postavi ti zamku tvojim vlastitim riječima.

<span id="an_8:12">8:12</span> Ne uzajmljuj čovjeku moćnijem od sebe;
ako si uzajmio, kao da si izgubio.

<span id="an_8:13">8:13</span> Ne jamči preko svojih mogućnosti; ako si
jamčio, misli kako ćeš platiti.

<span id="an_8:14">8:14</span> Ne parbi se sa sucem, jer će mu dosuditi
po volji.

<span id="an_8:15">8:15</span> Ne idi na put s pustolovom, da ti se on
ne natovari: jer on će činiti po svojoj volji, i njegova će ludost
obojicu upropastiti.

<span id="an_8:16">8:16</span> S čovjekom gnjevnim ne zameći svađe i ne
putuj s njim po pustinji, jer njemu nije ništa proliti krv, i na mjestu
gdje nema pomoći ubit će te.

<span id="an_8:17">8:17</span> Luđaka ne pitaj za savjet, jer ne može
sačuvati tajne.

<span id="an_8:18">8:18</span> Ne pokazuj tajne pred tuđinom, jer ne
znaš što će se izleći.

<span id="an_8:19">8:19</span> Ne otkrivaj svoga srca svakom čovjeku i
ne očekuj dobra od svakoga.

<span id="an_9:1">9:1</span> Ne budi ljubomoran na svoju ljubljenu ženu
i ne uči je pakosti na svoju štetu.

<span id="an_9:2">9:2</span> Ne prepuštaj se posve ženi, da ona potpuno
ne zavlada tobom.

<span id="an_9:3">9:3</span> Ne približuj se bludnici, da ne padneš u
zamke njezine.

<span id="an_9:4">9:4</span> Ne druži se s pjevačicom, da te ne smete
umijećem svojim.

<span id="an_9:5">9:5</span> Ne upiri pogled u djevicu, da ne bi bio
kažnjen zajedno s njom.

<span id="an_9:6">9:6</span> Ne daj bludnici svoje duše, da ne izgubiš
imetak svoj.

<span id="an_9:7">9:7</span> Ne obziri se po gradskim ulicama i ne
skitaj se pustim zakucima.

<span id="an_9:8">9:8</span> Odvrati pogled svoj od ljupke žene i ne
gledaj tuđu ljepotu. Mnoge već zavede ženina ljepota, koja želju
raspaljuje kao vatru.

<span id="an_9:9">9:9</span> Ne sjedaj nikad s udatom ženom i zajedno s
njom ne pij vina, da ti srce ne podlegne njezinim dražima i da u strasti
svojoj ne srneš u propast.

<span id="an_9:10">9:10</span> Ne odbacuj starog prijatelja, jer mu novi
neće biti jednak. Nov prijatelj, vino novo; kad ostari, piješ ga s
užitkom.

<span id="an_9:11">9:11</span> Ne zavidi grešniku na uspjehu, jer ne
znaš kakav će mu kraj biti.

<span id="an_9:12">9:12</span> Ne naslađuj se onim čime i bezbožnici;
sjeti se da im sreća neće trajati do Podzemlja.

<span id="an_9:13">9:13</span> Drži se daleko od čovjeka koji je kadar
ubiti, i neće te progoniti strah od smrti. Ako mu se približiš, dobro se
pazi da te ne liši života. Znaj da među zamkama hodiš i kročiš po
kruništu zidina gradskih.

<span id="an_9:14">9:14</span> Koliko možeš, druži se sa svojim bližnjim
i savjetuj se s mudracima.

<span id="an_9:15">9:15</span> Za razgovor traži razborite ljude, i
tvoje riječi nek' su po Zakonu Svevišnjeg.

<span id="an_9:16">9:16</span> Jedi kruh svoj s pravednicima i u strahu
Gospodnjem neka je tvoj ponos.

<span id="an_9:17">9:17</span> Djelo vještih ruku zaslužuje hvalu, a
knez naroda mora biti vičan govoru.

<span id="an_9:18">9:18</span> Užas je gradu čovjek jezičav, a brbljavac
je omražen.

<span id="an_10:1">10:1</span> Mudar vladar odgaja svoj narod u stezi, i
uredna je vlada razborita čovjeka.

<span id="an_10:2">10:2</span> Kakav je vladar, takvi su i činovnici; i
kakav je gradski upravitelj, takvi mu i građani.

<span id="an_10:3">10:3</span> Neobuzdan kralj upropašćuje svoj narod, a
svoj napredak duguje grad razboritosti vladara.

<span id="an_10:4">10:4</span> Vlast nad zemljom u rukama je Gospodnjim:
Gospod joj u pravo vrijeme postavlja pravog čovjeka.

<span id="an_10:5">10:5</span> Uspjeh je čovjekov u Božjoj ruci, i
zakonodavcu Bog daruje čast.

<span id="an_10:6">10:6</span> Ne budi kivan na svoga bližnjeg ni zbog
kakve nepravde i ne čini ništa nepravedno.

<span id="an_10:7">10:7</span> Mrska je oholost i Gospodu i čovjeku, a
nepravda je odvratna obojici.

<span id="an_10:8">10:8</span> Vlast prelazi od jednog naroda drugomu
zbog nepravde, nasilja i novca.

<span id="an_10:9">10:9</span> Što se toliko oholi prah i pepeo - kad
već za života ima crvljiva crijeva?

<span id="an_10:10">10:10</span> Duga bolest srdi liječnika; tko je
danas kralj, sutra umire.

<span id="an_10:11">10:11</span> Kad čovjek umre, baštini gnjilež,
grabežljive zvijeri i crve.

<span id="an_10:12">10:12</span> Oholost počinje kad čovjek otpadne od
Gospoda i srcem se odmetne od svoga Stvoritelja.

<span id="an_10:13">10:13</span> I jer je početak oholosti grijeh, tko
se njoj oda, širi gnusobu. Gospod ih zbog toga kažnjava čudesnim kaznama
i potpuno uništava.

<span id="an_10:14">10:14</span> Gospod je srušio prijestolja silnika i
potlačene posadio na mjesto njihovo.

<span id="an_10:15">10:15</span> Gospod je iskorijenio oholice i posadio
ponizne na mjesto njihovo.

<span id="an_10:16">10:16</span> Gospod je porazio zemlje poganske i
razorio ih do samog temelja.

<span id="an_10:17">10:17</span> Neke je od njih odveo i uništio i
zbrisao njihov spomen s lica zemlje.

<span id="an_10:18">10:18</span> Oholost nije stvorena za čovjeka, ni
srdžba bijesna za rod ženin.

<span id="an_10:19">10:19</span> Koji je rod dostojan časti? Ljudski
rod. Koji je rod dostojan časti? Onaj koji se boji Gospoda. Koji rod
prezir zaslužuje? Ljudski rod. Koji rod prezir zaslužuje? Onaj koji krši
Zakon.

<span id="an_10:20">10:20</span> Među braćom je glavar dostojan časti;
koji se Gospoda boje, u časti su pred njim.

<span id="an_10:21">10:21</span> \#

<span id="an_10:22">10:22</span> Nek' se bogat, plemenit i siromah
ponose strahom Gospodnjim.

<span id="an_10:23">10:23</span> Ne valja prezirati razborita siromaha
niti častiti grešnika.

<span id="an_10:24">10:24</span> Poglavar, vladar i moćnik dostojni su
časti, ali nema većeg od onog koji se boji Gospoda.

<span id="an_10:25">10:25</span> Mudru robu služe slobodnjaci, i
razborit se čovjek ne tuži.

<span id="an_10:26">10:26</span> Odviše ne mudruj radeći svoj posao i ne
hvastaj se kad si u stisci.

<span id="an_10:27">10:27</span> Bolji je koji radi i živi u izobilju
nego tko se hvasta a nema od čega živjeti.

<span id="an_10:28">10:28</span> Sine, poniznošću časti samog sebe i
cijeni sebe svojom pravom cijenom.

<span id="an_10:29">10:29</span> Tko će opravdati onoga tko sam sebi
nepravdu nanosi i častiti onoga koji samog sebe prezire?

<span id="an_10:30">10:30</span> Siromaha časte zbog njegova razuma i
bogataša zbog njegova bogatstva.

<span id="an_10:31">10:31</span> Koga časte u siromaštvu njegovu, koliko
više u bogatstvu! Koga preziru u bogatstvu, koliko još više u
siromaštvu!

<span id="an_11:1">11:1</span> Mudrost uzvisuje glavu siromahu i
posađuje ga među knezove.

<span id="an_11:2">11:2</span> Ne hvali čovjeka po obličju njegovu i ne
preziri nikoga zbog njegova izgleda.

<span id="an_11:3">11:3</span> Malena je pčela među stvorovima krilatim,
ali ona daje slast najslađu.

<span id="an_11:4">11:4</span> Ne uznosi se zbog odjeće koju nosiš niti
se uznosi zbog svojih počasti; jer čudesna su djela Gospodnja, iako su
skrivena ljudima.

<span id="an_11:5">11:5</span> Često su kraljevi sjedili na tlima, a
neznanac je stekao krunu.

<span id="an_11:6">11:6</span> I često su moćnici bili jako poniženi i
odličnici potpali pod tuđu vlast.

<span id="an_11:7">11:7</span> Ne optužuj prije nego što istražiš, prvo
promisli, pa onda ukori.

<span id="an_11:8">11:8</span> Ne odgovaraj prije nego si čuo i ne
miješaj se usred govora.

<span id="an_11:9">11:9</span> Ne prepiri se o onome što te se ne tiče i
ne miješaj se u svađu grešnika.

<span id="an_11:10">11:10</span> Sine moj, ne preuzimaj previše poslova;
ako ih umnožiš, nećeš proći bez kazne; ma koliko se žurio, nećeš stići,
niti ćeš trkom uteći.

<span id="an_11:11">11:11</span> Čovjek se trudi, muči i hiti, da bi još
više zaostao.

<span id="an_11:12">11:12</span> Postoji slab čovjek koji moli pomoć,
bez snage i pun nevolje, ali ga Gospod milostivo gleda i podiže iz
njegove bijede.

<span id="an_11:13">11:13</span> Uzdiže glavu njegovu i mnogi mu se
dive.

<span id="an_11:14">11:14</span> Dobro i zlo, život i smrt, siromaštvo i
bogatstvo - sve dolazi od Gospoda.

<span id="an_11:15">11:15</span> \#

<span id="an_11:16">11:16</span> \#

<span id="an_11:17">11:17</span> Dar Gospodnji ostaje u pobožnika, i
naklonost će ih Gospodnja dovijeka pratiti.

<span id="an_11:18">11:18</span> Ima ih koji se obogate pomnjom i
škrtošću, i evo što im je plaća:

<span id="an_11:19">11:19</span> dođe dan kad kažu: "Nađoh mir, i sad ću
uživati svoja dobra", ali ne znaju koliko će trajati: morat će dobra
svoja ostaviti drugom i umrijeti.

<span id="an_11:20">11:20</span> Ustraj u dužnosti svojoj, i neka ti je
mila, i u svojem radu ostari.

<span id="an_11:21">11:21</span> Ne čudi se djelima grešnikovim; uzdaj
se u Gospoda i ustraj u svom poslu, jer tako je lako Gospodu iznenada i
začas obogatiti siromaha.

<span id="an_11:22">11:22</span> Blagoslov je Gospodnji plaća pobožniku:
brzo se rastvara cvijet blagoslova.

<span id="an_11:23">11:23</span> Ne reci: "Što mi još treba? I kakav me
probitak čeka?"

<span id="an_11:24">11:24</span> Ne reci: "Imam svega dosta, kakvo me
odsad zlo može zadesiti?"

<span id="an_11:25">11:25</span> U vrijeme dobra zlo se zaboravlja, i u
vrijeme nesreće ne pamti se sreća.

<span id="an_11:26">11:26</span> Jer Gospodu je lako u dan smrtni
platiti čovjeku prema činima njegovim.

<span id="an_11:27">11:27</span> U vrijeme nevolje naslade se
zaboravljaju, u posljednjem času otkrivaju se djela čovjekova.

<span id="an_11:28">11:28</span> Prije smrti ne zovi nikoga sretnim, jer
se tek na svom koncu spoznaje čovjek.

<span id="an_11:29">11:29</span> Ne uvodi svakoga čovjeka u kuću svoju,
jer mnogovrsne su u spletkara zamke.

<span id="an_11:30">11:30</span> Srce je oholičino jarebica-mamljivica u
krletki, i kao uhoda vreba on tvoju propast.

<span id="an_11:31">11:31</span> Klevetnik izvrće dobro u zlo i baca
ljagu na samu krepost.

<span id="an_11:32">11:32</span> Od jedne iskre nastaje ognjište puno
žara, a grešnik vreba da prolije krv.

<span id="an_11:33">11:33</span> Čuvaj se opakoga, jer on zlo snuje, da
ti ne nanese vječnu sramotu.

<span id="an_11:34">11:34</span> Uvedi tuđinca u kuću, i on će donijeti
nevolju i otuđiti te od tvojih.

<span id="an_12:1">12:1</span> Kad činiš dobro, pazi komu činiš, i tvoja
dobročinstva neće biti uzalud.

<span id="an_12:2">12:2</span> Čini dobro pobožnu, i on će ti uzvratiti,
a ako ne on, onda Svevišnji.

<span id="an_12:3">12:3</span> Nikakvo dobro ne dolazi čovjeku u zlu
ustrajnu, i koji odbija da dijeli milodare.

<span id="an_12:4">12:4</span> Podaj pobožniku i ne pomaži grešniku.

<span id="an_12:5">12:5</span> Učini dobro poniznu i ne daj ništa
bezbožnu. Uskrati mu kruh, ne daj mu ga, da ga to ne učini jačim od
tebe; jer će ti platiti dvostrukom opačinom za sve dobro što si mu
učinio.

<span id="an_12:6">12:6</span> Jer Svevišnji prezire grešnike i osvetit
će se bezbožnicima.

<span id="an_12:7">12:7</span> Daruj dobromu, a uskrati pomoć grešniku.

<span id="an_12:8">12:8</span> Prijatelj se ne poznaje u sreći, a
neprijatelj se ne može sakriti u nesreći.

<span id="an_12:9">12:9</span> Kad je čovjek sretan, i neprijatelj mu je
prijatelj, a kad je nesretan, i prijatelj ga se kloni.

<span id="an_12:10">12:10</span> Nikad ne vjeruj neprijatelju, jer zloća
je njegova kao kovina što rđa.

<span id="an_12:11">12:11</span> Pa i ako ide ponizno i pogureno, jako
se pazi i ne vjeruj mu. Budi prema njemu kao onaj koji uglačava zrcalo,
i vidjet ćeš da rđa njegova nije posve iščezla.

<span id="an_12:12">12:12</span> Ne meći ga kraj sebe, da te ne istisne
i zauzme tvoje mjesto. Ne posađuj ga zdesna sebi: on će nastojati da ti
preotme sjedište, i na kraju ćeš shvatiti moje riječi i pokajat' se zbog
moje opomene.

<span id="an_12:13">12:13</span> Tko će žaliti zmijara koga je zmija
ujela i one koji se približuju divljim zvijerima?

<span id="an_12:14">12:14</span> Tako i onoga tko se druži s grešnikom i
sudionik je u njegovim grijesima.

<span id="an_12:15">12:15</span> Dok ti čvrsto stojiš, on se ne otkriva,
ali kad jednom posrneš, on će navaliti.

<span id="an_12:16">12:16</span> Usnama je svojim sladak neprijatelj,
ali u srcu smišlja da te u jamu baci. U očima neprijatelju mogu biti
suze, a kad mu se pruži prilika, ni krv ga neće zadovoljiti.

<span id="an_12:17">12:17</span> Ako li te gdje stigne zlo, on je tu već
prije tebe, i kao da pomaže, podmeće ti nogu.

<span id="an_12:18">12:18</span> On će mahati glavom i pljeskati rukama,
mnogo će mrmljati i razvlačiti lice.

<span id="an_13:1">13:1</span> Tko smolu dira, ulijepi se, i tko se
druži s oholicom, postaje kao i on.

<span id="an_13:2">13:2</span> Ne diži ono što ti je preteško i ne druži
se s jačim i bogatijim od sebe. Zašto staviti zajedno zemljani lonac s
bakrenim? Kad ga ovaj udari, onaj se razbije.

<span id="an_13:3">13:3</span> Bogataš počini zlo i još se razmeće;
siromahu se čini zlo, a on još za milost moli.

<span id="an_13:4">13:4</span> Ako si mu na korist, on će te
iskoristiti; a kad iznemogneš, ostavlja te.

<span id="an_13:5">13:5</span> Dok imaš štogod, živjet će s tobom i
oplijeniti te bez ikakve grižnje savjesti.

<span id="an_13:6">13:6</span> Ako mu trebaš, on ti laska; smiješi ti se
i daje ti nadu. Govori ti lijepo i pita: "Što ti treba?" I postidjet će
te svojim svečanim objedima,

<span id="an_13:7">13:7</span> dok te ne oplijeni dva i tri puta i na
kraju te ismije. Kad te poslije vidi, prezire te i maše glavom nad
tobom.

<span id="an_13:8">13:8</span> Čuvaj se da te ne zavedu, da te ne ponizi
ludost tvoja.

<span id="an_13:9">13:9</span> Pozove li te velikaš, suzdrži se, i on će
te još upornije pozivati.

<span id="an_13:10">13:10</span> Ne nameći se, da ne budeš odbačen, a ne
udaljuj se, da ne budeš zaboravljen.

<span id="an_13:11">13:11</span> Ne postupaj s njim kao s jednakim i ne
vjeruj njegovoj rječitosti, jer te kuša riječima svojim i, kao u šali,
on te procjenjuje.

<span id="an_13:12">13:12</span> Nemilosrdan je čovjek preslobodan u
riječima, taj te neće poštedjeti ni udaraca ni okova.

<span id="an_13:13">13:13</span> Čuvaj se i budi pozoran, jer hodiš sa
svojom propašću.

<span id="an_13:14">13:14</span> \#

<span id="an_13:15">13:15</span> Svako živo biće ljubi svoju vrstu i
svaki čovjek svojega bližnjeg.

<span id="an_13:16">13:16</span> Svaki stvor drži se svoga roda, i
čovjek se drži sebi sličnih.

<span id="an_13:17">13:17</span> Zar se družiti mogu vuk i janje? Tako i
grešnik s pobožnikom.

<span id="an_13:18">13:18</span> Može li biti mira između hijene i psa?
I mira između bogataša i siromaha?

<span id="an_13:19">13:19</span> Divlji su magarci plijen lavovima
pustinjskim, a siromasi bogatašima.

<span id="an_13:20">13:20</span> Odvratna je poniznost oholici i ogavan
je bogatašu siromah.

<span id="an_13:21">13:21</span> Kad bogataš posrne, podupru ga
prijatelji, a kad siromah posrne, prijatelji ga odbacuju.

<span id="an_13:22">13:22</span> Kad se bogataš spotakne, mnoge ga ruke
dočekuju; ako i gluposti govori, čestitaju mu. Spotakne li se siromah,
odmah ga ukore, pa ako govori i razborito, ipak mu nema mjesta.

<span id="an_13:23">13:23</span> Kad govori bogataš, svi šute, i uzdižu
zatim njegov govor do oblaka; govori li siromah, tad se pitaju: "Tko je
ovaj?" i ako posrne, još ga gurnu.

<span id="an_13:24">13:24</span> Dobro je bogatstvo, ako je bez grijeha,
a zlo je siromaštvo, kažu bezbožnici.

<span id="an_13:25">13:25</span> Srce mijenja lik čovjeku, bilo na dobro
bilo na zlo.

<span id="an_13:26">13:26</span> Vedro je lice znak vesela srca; a mučan
je posao smišljati izreke.

<span id="an_14:1">14:1</span> Blago čovjeku koji nije zgriješio
riječima i koga ne muči grižnja zbog grijeha.

<span id="an_14:2">14:2</span> Blago čovjeku koga ne optužuje vlastita
savjest i koji se nije odrekao nade.

<span id="an_14:3">14:3</span> Tvrdici ne priliči bogatstvo, i čemu
veliko blago pohlepniku?

<span id="an_14:4">14:4</span> Tko uskraćuje sebi sabire drugomu, i
tuđinci će se naslađivati dobrima njegovim.

<span id="an_14:5">14:5</span> Tko je tvrd prema sebi, komu će biti
dobar? Takav ne uživa ni u vlastitom dobru.

<span id="an_14:6">14:6</span> Nema okrutnijeg od onoga tko muči samog
sebe: to mu je plaća za vlastitu zloću.

<span id="an_14:7">14:7</span> Pa ako i čini dobro, čini nenamjerno i na
koncu otkriva svoju zloću.

<span id="an_14:8">14:8</span> Zavidljivac je opak: on odvraća pogled i
prezire tuđi život.

<span id="an_14:9">14:9</span> Premalen je oku lakomu vlastiti dio,
pohlepa isušuje dušu.

<span id="an_14:10">14:10</span> Tvrdičino oko hlepi za kruhom i glad je
za njegovim stolom.

<span id="an_14:11">14:11</span> Sine moj, imaš li štogod, priušti sebi
i prinesi Gospodu dostojne žrtve.

<span id="an_14:12">14:12</span> Ne zaboravi da smrt neće oklijevati i
da ti nije objavljen ugovor Podzemlja.

<span id="an_14:13">14:13</span> Prije nego umreš, čini dobro
prijatelju, i pruži, daj mu koliko možeš.

<span id="an_14:14">14:14</span> Ne uskraćuj sebi sadašnje sreće i ne
daj da ti izmakne dio dopuštena užitka.

<span id="an_14:15">14:15</span> Nećeš li ostaviti blago svoje drugomu i
neće li zaslužba tvoja biti ždrijebom razdijeljena?

<span id="an_14:16">14:16</span> Podari i primi i okusi užitka, jer se u
Podzemlju radost ne traži.

<span id="an_14:17">14:17</span> Sve se živo troši kao i odjeća, i
vječna je uredba: valja umrijeti.

<span id="an_14:18">14:18</span> Kao lišće što raste na bujnu drvetu te
jedno opada a drugo niče, tako i naraštaji od krvi i mesa: jedni umiru,
a drugi se rađaju.

<span id="an_14:19">14:19</span> I svako prolazno djelo propada, a
zajedno s njim i njegov tvorac.

<span id="an_14:20">14:20</span> Blago čovjeku koji razmišlja o mudrosti
i umuje razborito,

<span id="an_14:21">14:21</span> koji u srcu svojem proučava njezine
putove i posvećuje se u njezine tajne.

<span id="an_14:22">14:22</span> On je progoni kao lovac i vreba je kraj
staze njezine;

<span id="an_14:23">14:23</span> on viri kroz prozor njezin i
prisluškuje na vratima njezinim;

<span id="an_14:24">14:24</span> postavlja se blizu kuće njezine i udara
klin svoj u njezin zid;

<span id="an_14:25">14:25</span> podiže svoj šator kraj nje i nastanjuje
se u sretnu počivalištu;

<span id="an_14:26">14:26</span> on stavlja djecu svoju pod njezinu
zaštitu i boravi pod granjem njezinim;

<span id="an_14:27">14:27</span> on nalazi okrilje od žege pod sjenom
njezinom i prebiva u divoti njezinoj.

<span id="an_15:1">15:1</span> Tako čini tko se boji Gospoda; i tko se
drži zakona steći će mudrost.

<span id="an_15:2">15:2</span> Ona mu dolazi u susret kao majka i
dočekuje ga kao nevjesta djevica.

<span id="an_15:3">15:3</span> Ona ga hrani kruhom razboritosti i poji
ga vodom mudrosti.

<span id="an_15:4">15:4</span> On se oslanja na nju i ne posrće; uzda se
u nju i ne sramoti se.

<span id="an_15:5">15:5</span> Ona ga uzvisuje nad bližnjega njegova i
sred zbora usta mu otvara.

<span id="an_15:6">15:6</span> On nalazi veselje i vijenac radosti i
baštini ime vječno.

<span id="an_15:7">15:7</span> Nerazumnici je nikad ne dobivaju niti je
grešnici očima gledaju.

<span id="an_15:8">15:8</span> Ona je daleko od oholice i lažljivcima ne
dolazi na um.

<span id="an_15:9">15:9</span> Ne priliči hvalospjev ustima grešnikovim
jer mu ga Gospod nije dao.

<span id="an_15:10">15:10</span> Iz usta mudračevih nek' odjekuje
hvalospjev, i tada sam Gospod njime upravlja.

<span id="an_15:11">15:11</span> Ne reci: "Od Boga je grijeh moj", jer
što on mrzi, nikad ne čini.

<span id="an_15:12">15:12</span> I ne reci: "On me zavede", jer njemu
grešnici ne trebaju.

<span id="an_15:13">15:13</span> Gospod mrzi svaku gnusobu, a mrzi je i
svaki onaj tko se njega boji.

<span id="an_15:14">15:14</span> On je sam u početku stvorio čovjeka i
prepustio ga slobodnoj volji njegovoj.

<span id="an_15:15">15:15</span> Ako hoćeš, možeš držati zapovijedi, u
tvojoj je moći da budeš vjeran.

<span id="an_15:16">15:16</span> On je preda te stavio vatru i vodu: za
čim hoćeš pruži ruku svoju.

<span id="an_15:17">15:17</span> Pred čovjekom je i život i smrt: što on
više voli to će mu se dati.

<span id="an_15:18">15:18</span> Jer velika je mudrost u Gospoda, on je
svemoćan i vidi sve.

<span id="an_15:19">15:19</span> Oči Gospodnje počivaju na onima koji ga
se boje, Gospod zna svako djelo čovječje.

<span id="an_15:20">15:20</span> Nije nikad zapovjedio nikomu da bude
bezbožnik niti dao dopuštenje za grijeh.

<span id="an_16:1">16:1</span> Ne želi mnoštva nevrijedne djece i ne
raduj se bezbožnim sinovima.

<span id="an_16:2">16:2</span> Ma koliko ih bilo, ne veseli se njima ako
nema u njih straha Gospodnjeg.

<span id="an_16:3">16:3</span> Ne računaj na njihov dug život i ne
pouzdaj se u njihovu sudbinu, jer više vrijedi jedan nego tisuću i
umrijeti bez djece bolje je nego imati potomke bezbožnike.

<span id="an_16:4">16:4</span> Jer jedan razborit čovjek napuči grad, a
rod zlikovaca razori ga.

<span id="an_16:5">16:5</span> Mnogo je sličnoga vidjelo oko moje, a još
više slušalo uho moje.

<span id="an_16:6">16:6</span> U zboru grešničkom zapalio se oganj i u
puku buntovnom raspalio se gnjev.

<span id="an_16:7">16:7</span> Bog nije oprostio divovima u staro doba
kad se pobuniše pouzdavši se u svoju moć.

<span id="an_16:8">16:8</span> Nije poštedio sugrađana Lotovih: njih se
gnušao zbog oholosti njihove.

<span id="an_16:9">16:9</span> Nije poštedio ni puka prokletoga: oni
bijahu iskorijenjeni zbog grijeha svojih.

<span id="an_16:10">16:10</span> Ni šest stotina tisuća pješaka, koji
propadoše zbog tvrdoće srca svojeg.

<span id="an_16:11">16:11</span> Pa kad bi postojao i samo jedan
tvrdoglavac, bilo bi čudo ako bi ostao bez kazne, jer i milosrđe i gnjev
pripadaju Gospodu, koji može u svojoj moći oprostiti i srdžbu iskaliti.

<span id="an_16:12">16:12</span> Kao što mu je milosrđe veliko, tako mu
je velika i strogost; on ljudima sudi po djelima njihovim.

<span id="an_16:13">16:13</span> Bez kazne mu ne može uteći grešnik s
plijenom, niti je uzalud strpljivost pobožnika.

<span id="an_16:14">16:14</span> Širok je put njegove milosti, ali
svatko dobiva prema djelima svojim.

<span id="an_16:15">16:15</span> \#

<span id="an_16:16">16:16</span> \#

<span id="an_16:17">16:17</span> Ne reci: "Sakrit ću se od Boga; tko će
misliti na mene gore u visini? Među tolikim mnoštvom neće me prepoznati;
što sam ja u neizmjernom stvaranju?"

<span id="an_16:18">16:18</span> Gle: nebo i nebesa nad nebesima, bezdan
i zemlja, zadrhte kad ih Gospod pohodi.

<span id="an_16:19">16:19</span> Gorski vrhunci i temelji zemaljski
istodobno se tresu kad na njih pogleda.

<span id="an_16:20">16:20</span> Ali na sve to tko će misliti? I tko da
shvati putove njegove?

<span id="an_16:21">16:21</span> Ima i oluja koje nitko ne vidi,
skrivena je većina njegovih djela.

<span id="an_16:22">16:22</span> "Pravedna djela tko će objaviti? I tko
ih očekuje? Jer ugovor je daleko."

<span id="an_16:23">16:23</span> Tako misli čovjek kratke pameti, bez
razbora, omamljen svojim tlapnjama.

<span id="an_16:24">16:24</span> Slušaj, sine moj, i steći ćeš spoznaju;
upravi svoje srce riječima mojim.

<span id="an_16:25">16:25</span> Odmjereno ću ti objasniti stegu i pomno
izložiti znanje.

<span id="an_16:26">16:26</span> Bog u početku stvori djela svoja i
dodijeli nakon stvaranja svakomu mjesto.

<span id="an_16:27">16:27</span> Uredio je djela svoja za sva vremena,
od njihovih početaka do njihove daleke budućnosti: niti gladuju, niti se
trude, niti ikad napuštaju svoje dužnosti.

<span id="an_16:28">16:28</span> Nijedno od njih svoga bližnjega ne
tlači i nikad ne krši njegove zapovijedi.

<span id="an_16:29">16:29</span> A poslije Gospod pogleda na zemlju i
napuni je svojim dobrima.

<span id="an_16:30">16:30</span> Pokri joj površje svakojakim
životinjama i sve se opet vraća njoj.

<span id="an_17:1">17:1</span> Gospod stvori čovjeka od zemlje i opet ga
u nju vraća.

<span id="an_17:2">17:2</span> Dao je ljudima točan broj dana i određeno
vrijeme, dade im i vlast nad svime što je na zemlji.

<span id="an_17:3">17:3</span> Odjenu ih snagom kakva je njegova i
stvori ih na sliku svoju.

<span id="an_17:4">17:4</span> Svakom je stvoru udahnuo strah od
čovjeka, da bi on gospodario zvijerima i pticama.

<span id="an_17:5">17:5</span> \#

<span id="an_17:6">17:6</span> Oblikovao im jezik, oči, uši, i srce im
dade da razmišljaju.

<span id="an_17:7">17:7</span> Napuni ih znanjem i razumijevanjem i
otkri im dobro i zlo.

<span id="an_17:8">17:8</span> Oči je svoje stavio u srca njihova da im
pokaže veličanstvo djela svojih.

<span id="an_17:9">17:9</span> \#

<span id="an_17:10">17:10</span> Oni će slaviti njegovo sveto ime,
pričajući o veličanstvu djela njegovih.

<span id="an_17:11">17:11</span> Još im umnoži znanje i obdari ih
zakonom života.

<span id="an_17:12">17:12</span> Učini s njima Savez vječni i pouči ih
sudovima svojim.

<span id="an_17:13">17:13</span> Oči su njihove gledale slavu
veličanstvenu i uho slušalo slavni njegov glas.

<span id="an_17:14">17:14</span> "Čuvajte se svakoga zla", reče im i
odredi im dužnosti prema bližnjemu.

<span id="an_17:15">17:15</span> Njihovi su putovi uvijek pred njim, ne
mogu se sakriti pred očima njegovim.

<span id="an_17:16">17:16</span> \#

<span id="an_17:17">17:17</span> Svakomu narodu postavi vladara, ali je
Izrael baština Gospodnja.

<span id="an_17:18">17:18</span> \#

<span id="an_17:19">17:19</span> Sva su djela njihova pred njim kao
sunce, i oči njegove svagda paze na putove njihove.

<span id="an_17:20">17:20</span> Ne mogu se pred njim sakriti nepravde
njihove, pred Gospodom su svi grijesi njihovi.

<span id="an_17:21">17:21</span> \#

<span id="an_17:22">17:22</span> Milostinja čovjekova njemu je kao
pečat, i na dobročinstvo pazi kao na zjenicu oka.

<span id="an_17:23">17:23</span> Jednoga će se dana dići i platiti im,
svakomu će plaća pasti na vlastitu glavu.

<span id="an_17:24">17:24</span> Samo pokajnicima dopušta povratak i
tješi one koji su izgubili nadu.

<span id="an_17:25">17:25</span> Obrati se Gospodu i okani se grijeha,
moli se pred licem njegovim i prestani ga vrijeđati.

<span id="an_17:26">17:26</span> Vrati se Višnjem i okani se nepravde i
jako zamrzi na gnusan čin.

<span id="an_17:27">17:27</span> Jer tko će hvaliti Svevišnjeg u
Podzemlju mjesto živih koji ga mogu slaviti?

<span id="an_17:28">17:28</span> Hvala mrtvih mrtva je - kao da ih nema,
samo živ i zdrav hvali Gospodina.

<span id="an_17:29">17:29</span> O kako je veliko milosrđe u Gospoda,
praštanje onima koji mu se obraćaju!

<span id="an_17:30">17:30</span> Ljudi ne mogu sve, jer sin čovjekov
nije besmrtan.

<span id="an_17:31">17:31</span> Što je svjetlije od sunca? Pa i ono
pomrkne. Tijelo i krv mogu hraniti samo zloću.

<span id="an_17:32">17:32</span> Gospod nadzire sile na visokim
nebesima, a svi su ljudi samo prah i pepeo.

<span id="an_18:1">18:1</span> Onaj koji živi uvijek stvorio je svemir.

<span id="an_18:2">18:2</span> Jedini je Gospod pravedan!

<span id="an_18:3">18:3</span> \#

<span id="an_18:4">18:4</span> Komu on dade moć da iskaže djela njegova
i tko će iscrpsti čudesa njegova?

<span id="an_18:5">18:5</span> Tko može izmjeriti moć veličanstva
njegova i tko ispričati dokaze milosti njegovih?

<span id="an_18:6">18:6</span> Niti im se može štogod oduzeti niti
dodati, niti se mogu iscrpsti čudesa Gospodnja.

<span id="an_18:7">18:7</span> Kad čovjek završi, tek je započeo, i kad
prestane, zbunjen je kao i uvijek.

<span id="an_18:8">18:8</span> Što je čovjek? Ili čemu služi? Što je
njegovo dobro, a što njegovo zlo?

<span id="an_18:9">18:9</span> Trajnost života njegova? Sto godina vrlo
je dugo.

<span id="an_18:10">18:10</span> A prema vječnosti te su godine kao kap
morske vode ili zrno pijeska.

<span id="an_18:11">18:11</span> Zbog toga je Gospod strpljiv s ljudima
i obasipa ih svojim milosrđem.

<span id="an_18:12">18:12</span> On vidi i zna kako je bijedan njihov
kraj i zato je umnožio praštanje svoje.

<span id="an_18:13">18:13</span> Sućut je čovjekova za bližnjega
njegova, a sućut je Gospodnja za sve živo: Gospod ih kori, odgaja i
poučava te vraća kao pastir stado svoje.

<span id="an_18:14">18:14</span> On je milostiv onima koji se stege drže
i koji su revni u naredbama njegovim.

<span id="an_18:15">18:15</span> Sine, dobročinstva ne popraćuj ukorom
niti darove ujedljivim riječima.

<span id="an_18:16">18:16</span> Ne ublažava li rosa žegu? Tako je i
riječ dragocjenija od milodara.

<span id="an_18:17">18:17</span> I mislim, nije li riječ bolja od dara?
A oboje se nalazi u čovjeka puna milosti.

<span id="an_18:18">18:18</span> Luđak ne daje ništa i grdi, a
zavidnikov dar peče oči.

<span id="an_18:19">18:19</span> Promisli prije nego prozboriš, traži
lijeka prije bolesti.

<span id="an_18:20">18:20</span> Prosudi samog sebe prije nego sudiš, pa
ćeš naći oprosta u čas Božjeg pohoda.

<span id="an_18:21">18:21</span> Ponizi se prije nego se razboliš, i kad
si pogriješio, pokaj se.

<span id="an_18:22">18:22</span> Ne oklijevaj ispuniti zavjet na vrijeme
i ne čekaj smrt da bi postupio pravedno.

<span id="an_18:23">18:23</span> Pripravi se prije svoga zavjeta i ne
budi kao čovjek koji iskušava Gospodina.

<span id="an_18:24">18:24</span> Misli na srdžbu posljednjih dana i na
čas osvetni kad Bog odvrati lice svoje.

<span id="an_18:25">18:25</span> Misli na glad u vrijeme obilja i na
siromaštvo i oskudnost u dane bogatstva.

<span id="an_18:26">18:26</span> Vrijeme se mijenja od jutra do večeri i
sve brzo prolazi pred Gospodinom.

<span id="an_18:27">18:27</span> Mudrac je oprezan u svemu i u grešnim
se danima čuva prijestupa.

<span id="an_18:28">18:28</span> Svaki koji je razuman prepoznaje
mudrost i poštovat će onoga tko je steče.

<span id="an_18:29">18:29</span> Koji shvaćaju mudre besjede sami
postaju mudri i obasipaju kišom prikladnih izreka.

<span id="an_18:30">18:30</span> Ne idi za svojim strastima, kroti svoje
požude.

<span id="an_18:31">18:31</span> Ako zadovoljiš svoju dušu požudom,
načinit ćeš od sebe ruglo neprijateljima.

<span id="an_18:32">18:32</span> Ne upuštaj se u raskošan život, ne
miješaj se u takvo društvo.

<span id="an_18:33">18:33</span> Nemoj da osiromašiš gosteći se
pozajmljenim novcem kad ništa nemaš u tobolcu svojem.

<span id="an_19:1">19:1</span> Radnik pijanica nikad se neće obogatiti,
i tko prezire male stvari, brzo osiromaši.

<span id="an_19:2">19:2</span> Vino i žene izopače razborite ljude, i
tko se druži s bludnicama izgubi svaki stid.

<span id="an_19:3">19:3</span> Bit će plijenom ličinkama i crvima i
drznik će izgubiti život svoj.

<span id="an_19:4">19:4</span> Tko se brzo povjerava lakomislen je, a
tko griješi sam sebi naudi.

<span id="an_19:5">19:5</span> Tko uživa u zlu bit će kažnjen.

<span id="an_19:6">19:6</span> A tko mrzi brbljanje uklanja od sebe
zloću.

<span id="an_19:7">19:7</span> Ne raznosi ono što ti je povjereno i
nitko ti neće nauditi.

<span id="an_19:8">19:8</span> Ne povjeravaj ni neprijatelju ni
prijatelju; ako ti nije grijeh, ne otkrivaj!

<span id="an_19:9">19:9</span> Jer čuje li tko, čuvat će se tebe i u
svoje vrijeme osjetit ćeš njegov prezir.

<span id="an_19:10">19:10</span> Ako si čuo štogod, budi kao grob. Ne
boj se! Neće te raskinuti.

<span id="an_19:11">19:11</span> Kad nešto čuje, luđaka spopadaju
trudovi kao porodilju u porodu.

<span id="an_19:12">19:12</span> Kao strijela zabodena u bedro, takva je
riječ u nutrini luđakovoj.

<span id="an_19:13">19:13</span> Ispitaj svoga prijatelja: možda nije
ništa učinio, pa ako je štogod učinio, da ne učini više.

<span id="an_19:14">19:14</span> Ispitaj svojega susjeda: možda nije
ništa rekao, ili ako je rekao, neće ponovo reći.

<span id="an_19:15">19:15</span> Ispitaj svojega prijatelja, jer česta
je kleveta i ne vjeruj svemu što čuješ.

<span id="an_19:16">19:16</span> Čovjeku se štogod omakne, ali bez zle
namjere, i tko nije sagriješio jezikom svojim?

<span id="an_19:17">19:17</span> Ispitaj susjeda svojeg prije nego što
zaprijetiš i poslušaj zakon Svevišnjeg.

<span id="an_19:18">19:18</span> \#

<span id="an_19:19">19:19</span> \#

<span id="an_19:20">19:20</span> Sva je mudrost u strahu Gospodnjem, i u
svoj je mudrosti poštivanje Zakona.

<span id="an_19:21">19:21</span> \#

<span id="an_19:22">19:22</span> Ali mudrost nije u spoznaji zloće, i
razbora nema u savjetu grešnika.

<span id="an_19:23">19:23</span> Postoji umješnost koja je gnusna, i
luđak je komu mudrosti nedostaje.

<span id="an_19:24">19:24</span> Bolje je biti razborom siromašan ali
bogobojazan nego biti bogat razborom a kršiti Zakon.

<span id="an_19:25">19:25</span> Postoji lukava umješnost u službi
nepravde: poslužit će se i prijevarom u svoju korist.

<span id="an_19:26">19:26</span> Postoji čovjek koji hodi pognut i
tužan, ali je iznutra pun podmuklosti.

<span id="an_19:27">19:27</span> Takav obara lice i pričinja se gluh,
ali će te podmuklo napasti.

<span id="an_19:28">19:28</span> Ako i propusti grijeh zbog nemoći, čim
se pruži prilika, učinit će zlo.

<span id="an_19:29">19:29</span> Čovjek se poznaje po liku svojem, umnik
se prepoznaje po licu.

<span id="an_19:30">19:30</span> Odijelo čovjekovo govori što on čini, a
korak njegov otkriva kakav je.

<span id="an_20:1">20:1</span> Ima prijekor koji nije zgodan, i ima tko
prešuti, i taj je razuman.

<span id="an_20:2">20:2</span> Ali bolje je koriti nego se gnjeviti,

<span id="an_20:3">20:3</span> i tko priznaje uklanja se poniženju.

<span id="an_20:4">20:4</span> Kao uškopljenik koji hoće razdjevičiti
djevicu, takav je onaj tko hoće pravdu provesti nasiljem.

<span id="an_20:5">20:5</span> Ima tko šuti, pa se smatra mudrim, a
drugoga mrze zbog brbljanja.

<span id="an_20:6">20:6</span> Ima tko šuti jer ne zna odgovoriti; drugi
šuti jer čeka pravi čas.

<span id="an_20:7">20:7</span> Mudar čovjek šuti do zgodnog časa, a
luđak i brbljavac propuštaju zgodu.

<span id="an_20:8">20:8</span> Tko odviše govori postaje odvratan, a tko
je odviše slobodan postaje mrzak.

<span id="an_20:9">20:9</span> Netko u nesreći nalazi sreću, a gdjekoji
dobitak postaje gubitak.

<span id="an_20:10">20:10</span> Ima dar koji ti ništa ne koristi i dar
koji se dvostruko isplaćuje.

<span id="an_20:11">20:11</span> Ima slave koja vodi poniženju, a ima
ljudi koji iz poniženja podignu glavu.

<span id="an_20:12">20:12</span> Netko kupi mnogo za malo novaca, a ipak
plati sedmerostruko.

<span id="an_20:13">20:13</span> Mudrac stekne naklonost svojim
riječima, dok luđaci prosipaju laske uzalud.

<span id="an_20:14">20:14</span> Bezumnikov dar ništa ti ne koristi, jer
njegove oči traže sedmerostruk uzvrat;

<span id="an_20:15">20:15</span> on malo daje, a mnogo predbacuje, i
kazuje na sva usta kao razglasitelj; danas daje u zajam, a sutra traži
natrag: mrzak je takav čovjek.

<span id="an_20:16">20:16</span> Luđak veli: "Nemam prijatelja i ne
primam zahvalnosti za svoja dobročinstva.

<span id="an_20:17">20:17</span> Zlobna su jezika svi koji jedu moj
kruh." Koliko puta i koliki izruguju takvoga!

<span id="an_20:18">20:18</span> Bolje je pokliznuti se na cesti nego na
jeziku: tako opakima propast iznenada dolazi.

<span id="an_20:19">20:19</span> Čovjek neugodan - neumjesna je priča
razvučena na ustima neodgojenih.

<span id="an_20:20">20:20</span> Mudra izreka ne vrijedi u ustima luda
čovjeka, jer je ne kazuje u pravo vrijeme.

<span id="an_20:21">20:21</span> Gdjekoga siromaštvo čuva od grijeha:
njegova spokoja ne remeti grižnja savjesti.

<span id="an_20:22">20:22</span> Mnogi sebi uništi život zbog lažna
stida i upropasti se zbog luđakova mnijenja.

<span id="an_20:23">20:23</span> Netko zbog stida obeća štogod
prijatelju i učini ga bez potrebe neprijateljem.

<span id="an_20:24">20:24</span> Gnusna je ljaga na čovjeku laž i uvijek
je u ustima ljudi neukih.

<span id="an_20:25">20:25</span> Bolji je i tat nego onaj tko uvijek
laže, a oba će baštiniti propast.

<span id="an_20:26">20:26</span> Laganje je sramotan običaj, i sramota
lažljivčeva ostaje vječno s njim.

<span id="an_20:27">20:27</span> Mudar čovjek stječe ugled, i umnik je
mio velikašima.

<span id="an_20:28">20:28</span> Tko obrađuje zemlju žanje obilnu žetvu,
i tko znade ugoditi velikašima prašta mu se nepravda.

<span id="an_20:29">20:29</span> Darovi i pokloni zasljepljuju oči
mudracima i kao brnjica na ustima zaustavljaju ukore.

<span id="an_20:30">20:30</span> Skrivena mudrost i neotkriveno blago,
kakva korist od toga oboga?

<span id="an_20:31">20:31</span> Bolji je čovjek koji krije ludost svoju
nego čovjek koji krije svoju mudrost.

<span id="an_21:1">21:1</span> Sine moj, ako si griješio, nemoj više; a
za prijašnje grijehe moli oproštenje.

<span id="an_21:2">21:2</span> Bježi od grijeha kao od zmije, jer ako se
primakneš, ujest će te. Kao u lava zubi su njegovi: ljudima život
oduzimaju.

<span id="an_21:3">21:3</span> Svako je bezakonje kao dvosjekli mač koji
nanosi rane neizlječive.

<span id="an_21:4">21:4</span> Okrutnost i nasilje pustoše dvorce, a
tako se ruše i kuće oholica.

<span id="an_21:5">21:5</span> Molitva iz usta siromaha ide pravo u uši
Božje i presuda će brzo stići.

<span id="an_21:6">21:6</span> Tko mrzi ukor ide stopama grešničkim, a
tko se boji Gospoda obratit će se u srcu svojem.

<span id="an_21:7">21:7</span> Jezičavac se poznaje nadaleko, ali uman
čovjek predviđa njegov pad.

<span id="an_21:8">21:8</span> Tko sebi gradi kuću tuđim blagom, kao da
skuplja kamenje za vlastiti grob.

<span id="an_21:9">21:9</span> Zbor je bezakonički kao hrpa kučina:
završit će u ognju plamenom.

<span id="an_21:10">21:10</span> Put je grešnički dobro popločen, ali se
zavšava u ponoru Podzemlja.

<span id="an_21:11">21:11</span> Tko čuva Zakon, gospodar je svojim
strastima, i savršenstvo straha Gospodnjeg mudrost je.

<span id="an_21:12">21:12</span> Ne stječe pouku tko nije nadaren, ali
gdjekad nadarenost umnaža gorčinu čovjekovu.

<span id="an_21:13">21:13</span> Spoznaja mudračeva prelijeva se kao
poplava, a savjet mu je kao vrelo živo.

<span id="an_21:14">21:14</span> Srce je bezumnikovo kao vrč razbijen
koji ne drži nikakve spoznaje.

<span id="an_21:15">21:15</span> Kad uman čovjek čuje mudru riječ,
pohvali je i drugu doda; a čuje li je bezumnik, ruga joj se i baca je
iza svojih leđa.

<span id="an_21:16">21:16</span> Pripovijedanje je bezumnikovo kao teret
na putu, a milina je slušati razborita čovjeka.

<span id="an_21:17">21:17</span> Riječ se razumna čovjeka traži u zboru
i o riječima se njegovim razmišlja u srcu.

<span id="an_21:18">21:18</span> Kao kuća u ruševinama, takva je mudrost
luđaka, i znanje je nerazumnog kao besmislica.

<span id="an_21:19">21:19</span> Stega je bezumniku kao negve na nogama
i kao okovi na njegovoj desnici.

<span id="an_21:20">21:20</span> Luđak se smije punim grlom, a uman se
čovjek tiho osmjehne.

<span id="an_21:21">21:21</span> Stega je razumnu čovjeku kao ures
zlatni i kao narukvica njegovoj desnici.

<span id="an_21:22">21:22</span> Bezumnikova noga žuri se u kuću, a
iskusan čovjek stidljivo prilazi.

<span id="an_21:23">21:23</span> Bezumnik kroz vrata viri u kuću, a
odgojen čovjek čeka vani.

<span id="an_21:24">21:24</span> Znak je lošeg odgoja prisluškivati na
vratima, i razborit se čovjek toga srami.

<span id="an_21:25">21:25</span> Usne brbljavaca ponavljaju tuđe riječi,
a riječi mudrih pomno su odmjerene.

<span id="an_21:26">21:26</span> Luđacima je srce u ustima, a mudracima
su usta u srcu.

<span id="an_21:27">21:27</span> Kad bezbožnik proklinje neprijatelja,
onda proklinje samog sebe.

<span id="an_21:28">21:28</span> Klevetnik kalja samog sebe i mrzak je u
susjedstvu.

<span id="an_22:1">22:1</span> Lijenčina je sličan uprljanu kamenu:
svatko zviždi zbog gnusobe njegove.

<span id="an_22:2">22:2</span> Lijenčina je sličan hrpi balege: tko ga
dirne otresa ruku.

<span id="an_22:3">22:3</span> Sramota je ocu loše odgojen sin, a ako je
kći, na štetu mu je.

<span id="an_22:4">22:4</span> Razumna kći blago je mužu svojem, a
besramnica je na tugu svojem roditelju.

<span id="an_22:5">22:5</span> Bestidna kći sramoti i oca i muža, pa je
obojica preziru.

<span id="an_22:6">22:6</span> Neprikladan je prigovor kao gozba na dan
žalosti, ali šiba i ukor uvijek su mudrost.

<span id="an_22:7">22:7</span> \#

<span id="an_22:8">22:8</span> \#

<span id="an_22:9">22:9</span> Tko poučava luđaka pokušava zalijepiti
krhotine i budi spavača iz sna dubokog.

<span id="an_22:10">22:10</span> Objašnjavati luđaku isto je kao i
bunovnu čovjeku, jer će na koncu zapitati: "Što je?"

<span id="an_22:11">22:11</span> Za mrtvim plači, jer mu se ugasila
svjetlost; i za luđakom plači, jer mu se ugasio razum. Manje za mrtvim
plači, jer je počinuo, a luđakov je život gori od smrti.

<span id="an_22:12">22:12</span> Žalost za mrtvim traje sedam dana, a za
luđakom i bezbožnikom sve dane života njihova.

<span id="an_22:13">22:13</span> Ne govori mnogo s bezumnikom i ne druži
se s nerazumnikom: čuvaj ga se, da ti ne dosadi i da se ne ukaljaš
dodirom njegovim. Kloni ga se, da nađeš mir i da ti ne dojadi ludost
njegova.

<span id="an_22:14">22:14</span> Što je teže od olova? I kako se zove
ako ne: luđak?

<span id="an_22:15">22:15</span> Lakše je nositi i pijesak i sol i komad
željeza nego snositi čovjeka nerazumna.

<span id="an_22:16">22:16</span> Kao što se greda uglavljena u zdanje ne
remeti potresom, tako se ni srce utvrđeno zrelim promišljanjem ne plaši
u času pogibelji.

<span id="an_22:17">22:17</span> Srce učvršćeno umnim razmišljanjem jest
kao ures od žbuke na uglačanu zidu.

<span id="an_22:18">22:18</span> Kao što kamenčići na visoku zidu ne
mogu odoljeti vjetru, tako ni srce zaplašeno luđačkim tlapnjama ne
odolijeva nikakvu strahu.

<span id="an_22:19">22:19</span> Tko oko udari suze izazove, a tko srce
dirne izaziva osjećaje.

<span id="an_22:20">22:20</span> Tko se baca kamenom na ptice rastjera
ih, a tko prijatelja grdi raskida prijateljstvo.

<span id="an_22:21">22:21</span> Ako trgneš i mač na prijatelja, ne gubi
nade jer on se može vratiti.

<span id="an_22:22">22:22</span> I ako otvoriš usta protiv prijatelja,
ne boj se jer moguća je pomirba. Samo u slučaju pogrde, oholosti,
otkrivanja tajne i udaraca iz potaje odbjegne svaki prijatelj.

<span id="an_22:23">22:23</span> Budi vjeran bližnjemu svojem kad je
siromašan, tako da mu budeš i u kasnijoj sreći dionik; ostaj mu vjeran u
vrijeme nevolje, da s njime zajedno dijeliš baštinu.

<span id="an_22:24">22:24</span> Prije vatre diže se iz peći vatra i
dim, tako i prije krvoprolića izbija svađa.

<span id="an_22:25">22:25</span> Ne stidim se uzeti u zaštitu prijatelja
i pred njim se ne krijem.

<span id="an_22:26">22:26</span> Ako li me od njega zadesi zlo, svatko
koji čuje čuvat će se od njega.

<span id="an_22:27">22:27</span> Oj, tko će postaviti stražu ustima
mojim i na usne moje pečat razboritosti, da nikad zbog njih u zlo ne
zapadnem, da me jezik moj ne uništi?

<span id="an_23:1">23:1</span> Gospodine, Oče i vladaru života moga, ne
prepusti me ćudi njihovoj, ne dopusti da propadnem zbog njih.

<span id="an_23:2">23:2</span> Tko će biti bič mislima mojim i stega
mudrosti srcu mojem, nemilosrdan prestupcima mojim i nepopustljiv
grijesima mojim,

<span id="an_23:3">23:3</span> da ne uzobiluju pogreške moje i ne
namnože se moji grijesi; da ne padnem naočigled protivnika svojih i da
neprijatelj moj ne likuje nada mnom?

<span id="an_23:4">23:4</span> Gospode, Oče i Bože života moga, ne daj
mi oči ohole,

<span id="an_23:5">23:5</span> odvrati požudu od mene,

<span id="an_23:6">23:6</span> ne daj da podlegnem nasladi i pohoti, ne
prepusti me besramnim željama.

<span id="an_23:7">23:7</span> Čujte, djeco, pouku za usta: tko se nje
drži neće zalutati.

<span id="an_23:8">23:8</span> Grešnik pada u zamku zbog vlastitih
usana, o njih se spotiče i svadljivac i oholica.

<span id="an_23:9">23:9</span> Ne privikavaj usta svoja na prisege i ne
navikavaj se izgovarati ime Svetoga.

<span id="an_23:10">23:10</span> Jer kao što rob pod neprestanim
nadzorom ne ostaje bez modrica, tako i tko uvijek priseže i zaziva ime
Božje neće izmaći grijehu.

<span id="an_23:11">23:11</span> Čovjek koji mnogo priseže pun je zloće
i bič ne odstupa od kuće njegove. Ako pogriješi, grijeh mu njegov
ostaje; a ako se na to ne obazire, griješi dvostruko. Ako se prisegne
krivo, neće mu se oprostiti i kuća će mu biti puna nevolje.

<span id="an_23:12">23:12</span> Postoji govor koji zaslužuje smrt, i ne
bilo ga u baštini Jakovljevoj! Sve to nek' je daleko od ljudi pobožnih,
da se ne valjaju u grijesima.

<span id="an_23:13">23:13</span> Ne privikavaj usta gnusnoj neuljudnosti
jer se u njoj nalazi riječ grijeha.

<span id="an_23:14">23:14</span> Kad si među velikašima, sjeti se oca i
majke svoje, da se ne zaboraviš pred njima, i da se ne ponašaš kao luđak
i ne zažališ što si se rodio i ne prokuneš i dan svojeg rođenja.

<span id="an_23:15">23:15</span> Tko se naviknuo na sramotne riječi neće
se popraviti svega vijeka svoga.

<span id="an_23:16">23:16</span> Dvije vrste ljudi umnažaju grijehe, a
treća navlači na se srdžbu:

<span id="an_23:17">23:17</span> žarka strast što kao oganj žeže ne
stišava se dok se ne ugasi; čovjek pohotan na vlastito tijelo: on ne
prestaje dok ga vatra ne sažeže. Bludniku je svaka hrana slatka i on se
ne smiruje sve do smrti.

<span id="an_23:18">23:18</span> Čovjek koji čini preljub na postelji
svojoj i govori u sebi: "Tko me vidi? Tama je oko mene i zidovi me
kriju, nitko me ne vidi, čemu se bojati? Grijeha se mojih neće sjetiti
Svevišnji!" -

<span id="an_23:19">23:19</span> takav se boji samo ljudskih očiju, a ne
shvaća kako su oči Gospodnje deset tisuća puta od sunca svjetlije i paze
na sve putove ljudske i motre i najskrivenije zakutke.

<span id="an_23:20">23:20</span> Njemu je sve to poznato bilo prije nego
je stvoreno, a tako i sada kada je sve dovršeno.

<span id="an_23:21">23:21</span> Takva će čovjeka na ulicama grada stići
kazna, uhvatit će ga gdje i ne sluti.

<span id="an_23:22">23:22</span> Tako je i ženi koja je nevjerna mužu
svojemu i rađa mu baštinika s tuđincem.

<span id="an_23:23">23:23</span> Jer je, prvo, prezrela Zakon
Svevišnjega, i drugo: ogriješila se o muža svog, i treće: preljubom se
ukaljala i začela djecu s tuđim mužem.

<span id="an_23:24">23:24</span> Takva će biti izvedena pred zbor
narodni i djecu će joj pregledati.

<span id="an_23:25">23:25</span> Djeca joj ne će pustiti korijenja niti
će joj grane ploda donijeti.

<span id="an_23:26">23:26</span> Ostavit će proklet spomen o sebi, i
njezina se sramota neće nikad izbrisati.

<span id="an_23:27">23:27</span> I priznat će svi oni koji ostanu iza
nje da nema ništa bolje od straha Gospodnjeg, nema ništa slađe no vršiti
zapovijedi Gospodnje.

<span id="an_24:1">24:1</span> Mudrost se sama slavi i sred puka svog se
hvali.

<span id="an_24:2">24:2</span> Usta svoja otvara u zboru Svevišnjeg i
pred njegovom se moći proslavlja:

<span id="an_24:3">24:3</span> "Izađoh iz usta Svevišnjeg i pokrih
zemlju kao magla.

<span id="an_24:4">24:4</span> Na visinama nebeskim razapeh šator svoj i
prijestol moj bi stup od oblaka.

<span id="an_24:5">24:5</span> Obiđoh sama krug nebeski i prošetah se
dubinama bezdana.

<span id="an_24:6">24:6</span> U vlasti su mojoj valovi morski, i sva
zemlja, i svi narodi i puci.

<span id="an_24:7">24:7</span> Među svima njima tražila sam počinka i na
čijoj baštini da se nastanim.

<span id="an_24:8">24:8</span> Tada mi zapovjedi Stvoritelj sviju stvari
i koji me stvori, odredi mjesto za šator moj i reče: 'Nastani se u
Jakovu i uđi u baštinu Izraelu.'

<span id="an_24:9">24:9</span> Prije vjekova, odiskona, on me stvorio i
neću prestati dovijeka.

<span id="an_24:10">24:10</span> Pred njim sam služila u Svetom šatoru i
potom se nastanila na Sionu.

<span id="an_24:11">24:11</span> Dao mi je tako spokoj u milome gradu i
vlast mi je u Jeruzalemu.

<span id="an_24:12">24:12</span> Tako se ukorijenih u slavnom narodu, na
dijelu Gospodnjem, u baštini njegovoj.

<span id="an_24:13">24:13</span> Uzrastoh kao cedar na Libanu i kao
čempres na gori Hermonu.

<span id="an_24:14">24:14</span> Uzrastoh kao palma u Engadu i kao
ružičnjaci u Jerihonu. Kao divna maslina u dolini, uzrastoh kao makljen
nad vodama.

<span id="an_24:15">24:15</span> Rasuh miomiris svoj kao cimet i drvo
bagremovo i zamirisah mirisom kao smirna izabrana, kao galban, oniks i
stakte i kao vonj tamjanov u Šatoru.

<span id="an_24:16">24:16</span> Raširih grane svoje kao terebinta, i
grane su moje divne i ljupke.

<span id="an_24:17">24:17</span> Propupah kao trs mladicama ljupkim, i
cvjetovi su moji porod slave i bogatstva.

<span id="an_24:18">24:18</span> \#

<span id="an_24:19">24:19</span> Dođite k meni svi koji me žudite i
nasitite se plodovima mojim.

<span id="an_24:20">24:20</span> Jer je spomen na mene slađi od meda i
baština moja od mednoga saća.

<span id="an_24:21">24:21</span> Koji me jedu još više su me gladni, i
koji me piju još više za mnom žeđaju.

<span id="an_24:22">24:22</span> Tko mene sluša taj se ne stidi, i tko
sa mnom radi taj ne griješi."

<span id="an_24:23">24:23</span> Sve je ovo Knjiga saveza Boga
Svevišnjeg, Zakon koji nam je Mojsije odredio kao baštinu zajednicama
Jakovljevim.

<span id="an_24:24">24:24</span> \#

<span id="an_24:25">24:25</span> On je mudrosti pun kao vode Fišona i
kao Tigris u dane proljetne;

<span id="an_24:26">24:26</span> on buja razborom kao Eufrat i kao
Jordan u vrijeme žetveno:

<span id="an_24:27">24:27</span> obiluje stegom kao Nil vodom i kao
Gihon u vrijeme berbe.

<span id="an_24:28">24:28</span> Prvi ga čovjek nije do dna spoznao niti
će ga posljednji istražiti.

<span id="an_24:29">24:29</span> Jer su misli njegove šire od mora i
namisli dublje od bezdana.

<span id="an_24:30">24:30</span> A ja sam kao jarak prekopan od rijeke i
kao vodotok doveden u perivoj.

<span id="an_24:31">24:31</span> I rekoh: "Natopit ću vrt svoj i
navodnit ću cvijetnjake svoje". I gle, od jarka mojeg rijeka postade, a
od rijeke more mi nasta.

<span id="an_24:32">24:32</span> Učinit ću da kao zora zasja nauk moj, i
svjetlost ću njegovu razaslati nadaleko.

<span id="an_24:33">24:33</span> Izlit ću nauku poput proroštva,
ostaviti je pokoljenjima budućim.

<span id="an_24:34">24:34</span> Vidite: ne trudih se samo za sebe nego
za sve koji je traže.

<span id="an_25:1">25:1</span> Troje mi je drago, a milo je i Gospodu i
ljudima: sloga među braćom, prijateljstvo među susjedima, muž i žena
koji se vole.

<span id="an_25:2">25:2</span> A tri vrste ljudi mrzi duša moja i veoma
mi je oduran život njihov: ohol siromah i lažljiv bogataš i razbludan
starac koji nema razbora.

<span id="an_25:3">25:3</span> Ako za mladosti nisi ništa sabirao, kako
ćeš išta naći u starosti?

<span id="an_25:4">25:4</span> Kako lijepo pristaje sijedoj kosi zdrava
rasudba i starcima savjet znalački!

<span id="an_25:5">25:5</span> O, kako je lijepa mudrost u staraca i
promišljen savjet odličnika!

<span id="an_25:6">25:6</span> Veliko je iskustvo kruna starcima, i
strah je Gospodnji istinska slava njihova.

<span id="an_25:7">25:7</span> Devetero smatra srce moje blaženim, a
deseto mi je sad na jeziku: čovjek koji se djeci svojoj raduje i koji
doživi pad neprijatelja svojih.

<span id="an_25:8">25:8</span> Blago mužu koji živi sa ženom razumnom i
koji ne ore s volom i magarcem, i koji nije pogriješio jezikom svojim, i
koji ne služi od sebe nevrednijemu.

<span id="an_25:9">25:9</span> Blago onomu koji je stekao razboritost i
koji pripovijeda ušima pozornim.

<span id="an_25:10">25:10</span> A kako je velik onaj koji je našao
mudrost, ali nitko ne nadmašuje onoga koji se boji Gospoda.

<span id="an_25:11">25:11</span> Strah je Gospodnji iznad svega; i tko
ga ima, s kime se može usporediti?

<span id="an_25:12">25:12</span> \#

<span id="an_25:13">25:13</span> Svaka rana, samo ne rana srca! I svaka
opačina, samo ne opačina ženina!

<span id="an_25:14">25:14</span> Svaka nesreća, samo ne nesreća od
mrzitelja! I svaka osveta, samo ne osveta neprijateljska!

<span id="an_25:15">25:15</span> Nema otrova nad otrovom zmijskim niti
mržnje od mržnje neprijateljske.

<span id="an_25:16">25:16</span> Volim više živjeti s lavom i sa zmajem
nego živjeti sa ženom opakom.

<span id="an_25:17">25:17</span> Pakost ženi nagrđuje lik i mrači joj
lice kao u medvjeda.

<span id="an_25:18">25:18</span> Kad među susjedima sjedi joj muž, on i
nehotice gorko uzdiše.

<span id="an_25:19">25:19</span> Malena je svaka zloća prema zloći
ženskoj: neka je snađe kob grešnička!

<span id="an_25:20">25:20</span> Kakav je pješčani brijeg nogama
staračkim, takva je jezičava žena mirnu mužu.

<span id="an_25:21">25:21</span> Ne daj se zavesti ljepotom ženskom i ne
žudi za ženom.

<span id="an_25:22">25:22</span> Velik je jad, sramota i ruglo kad žena
uzdržava muža svog.

<span id="an_25:23">25:23</span> Srce poniženo, lice pomračeno i rana u
srcu - to je žena opaka. Ruke lomne i klecava koljena, takva je žena
koja ne usrećuje muža svoga.

<span id="an_25:24">25:24</span> Od žene je grijeh počeo i zbog nje svi
umiremo.

<span id="an_25:25">25:25</span> Ne daj vodi pukotine niti zloj ženi
slobode jezika.

<span id="an_25:26">25:26</span> Ako ne čini kao što joj pokažeš,
otpusti je od sebe.

<span id="an_26:1">26:1</span> Blago mužu žene čestite jer je dvostruk
broj dana njegovih.

<span id="an_26:2">26:2</span> Čestita žena radost je mužu svojem, on će
godine svojeg života proživjeti u miru.

<span id="an_26:3">26:3</span> Izvrsna žena odabran je dio, dar onomu
koji se boji Gospodina.

<span id="an_26:4">26:4</span> Bio bogat ili siromah, srce mu je veselo
i lice vedro u svako doba.

<span id="an_26:5">26:5</span> Troga se plaši srce moje a od četvrtog
užasava: od klevete u gradu, od zbora svjetine i od lažne optužbe, jer
je sve to gore od smrti;

<span id="an_26:6">26:6</span> ali je tuga i jad žena ljubomorna na ženu
i bič jezika koji sve jednako udara.

<span id="an_26:7">26:7</span> Nepodesan je jaram žena opaka, i svladati
nju isto je kao uhvatiti štipavca.

<span id="an_26:8">26:8</span> Žena pijana zaziva srdžbu golemu, jer
sramota je njezina neizbrisiva.

<span id="an_26:9">26:9</span> Ženina je bludnost u njezinu drsku
pogledu i poznaje se po njezinim trepavicama.

<span id="an_26:10">26:10</span> Pod oštrim nadzorom drži kćer drzovitu,
da ne zlorabi prvu priliku.

<span id="an_26:11">26:11</span> Budno pazi na oko bestidno, da se ne
začudiš kad se o tebe ogriješi.

<span id="an_26:12">26:12</span> Kao žedan putnik, ona otvara usta i
pije svaku vodu na koju naiđe i spušta se pred svakim kolcem i svakoj
strijeli otvara tulac.

<span id="an_26:13">26:13</span> Mila je žena radost mužu svom, i znanje
mu njezino kosti ojačava.

<span id="an_26:14">26:14</span> Dar je Gospodnji žena šutljiva, i nema
cijene duši dobro odgojenoj.

<span id="an_26:15">26:15</span> A milina je na milinu žena stidljiva, i
nema cijene dostojne duše uzdržljive.

<span id="an_26:16">26:16</span> Kao što sunce blista na planinama
Gospodnjim, tako i ljepota vrsne žene u urednosti kuće njezine.

<span id="an_26:17">26:17</span> Kao svijeća što svijetli na svetom
svijećnjaku, tako je krasno lice na skladnu tijelu.

<span id="an_26:18">26:18</span> Kao stupovi zlatni na podnožju srebrnu,
tako su lijepe noge na čvrstim petama.

<span id="an_26:19">26:19</span> \#

<span id="an_26:20">26:20</span> \#

<span id="an_26:21">26:21</span> \#

<span id="an_26:22">26:22</span> \#

<span id="an_26:23">26:23</span> \#

<span id="an_26:24">26:24</span> \#

<span id="an_26:25">26:25</span> \#

<span id="an_26:26">26:26</span> \#

<span id="an_26:27">26:27</span> \#

<span id="an_26:28">26:28</span> Dvoje rastužuje srce moje, a zbog
trećeg gnjev me hvata: kad ratnik stÓarÄi u bijedi, kad se preziru ljudi
umni, kad se netko od pravednosti vraća grijehu - za takvog je Gospod
mač spremio.

<span id="an_26:29">26:29</span> Trgovac teško odolijeva napasti, i
prodavač nije bez grijeha.

<span id="an_27:1">27:1</span> Radi probitka mnogi griješe, i tko traži
bogatstvo biva nemilosrdan.

<span id="an_27:2">27:2</span> Kolac se zabija između dva kamena, a
grijeh se utiskuje između kupnje i prodaje.

<span id="an_27:3">27:3</span> Tko se čvrsto ne drži straha Gospodnjeg
kuća će mu brzo propasti.

<span id="an_27:4">27:4</span> Kad se sito trese, mekinje ostaju: tako i
nedostaci čovjekovi izbijaju u govoru njegovu.

<span id="an_27:5">27:5</span> Lončareve posude peć iskušava, a čovjeka
njegov govor.

<span id="an_27:6">27:6</span> Obradu voćke očituje njezin plod: tako i
riječi čovjekove otkrivaju njegove osjećaje.

<span id="an_27:7">27:7</span> Nikoga ne hvali prije no što progovori,
jer govor je kušnja ljudi.

<span id="an_27:8">27:8</span> Ako težiš pravdi, naći ćeš je i obući ćeš
je kao svečanu odoru.

<span id="an_27:9">27:9</span> Ptice se jate sa sebi sličnima, i pravica
se svraća onima koji je vrše.

<span id="an_27:10">27:10</span> Lav vreba svoju lovinu, tako i grijeh
one koji čine nepravdu.

<span id="an_27:11">27:11</span> Govor je pobožna čovjeka uvijek pun
mudrosti, a luđak se mijenja poput mjeseca.

<span id="an_27:12">27:12</span> Kad si među bezumnicima, pazi na
vrijeme, a s ljudima mudrim boravi bez straha.

<span id="an_27:13">27:13</span> Sablažnjiv je govor luđački i smijeh je
njihov grešna razuzdanost.

<span id="an_27:14">27:14</span> Govor s mnogim zakletvama podiže
čovjeku vlasi, i kad se takvi svađaju, začepiti je uši.

<span id="an_27:15">27:15</span> Svađa oholih ljudi završava se krvlju,
i mučno se slušaju grdnje njihove.

<span id="an_27:16">27:16</span> Tko otkriva tajne gubi povjerenje i
neće više naći prijatelja po srcu svojem.

<span id="an_27:17">27:17</span> Ljubi prijatelja i budi mu vjeran, ali
ako si izdao njegove tajne, ne idi više za njim.

<span id="an_27:18">27:18</span> Jer kao što čovjek uništava svojeg
neprijatelja, tako si ti uništio prijateljstvo svojega bližnjeg.

<span id="an_27:19">27:19</span> Ili kao što si ispustio pticu iz šake,
tako si ispustio prijatelja svoga i nećeš ga uhvatiti više.

<span id="an_27:20">27:20</span> Ne trči za njim jer je daleko odmakao i
utekao poput gazele iz zamke.

<span id="an_27:21">27:21</span> Jer se rana može povezati i pogrda
oprostiti, ali za onoga tko je izdao tajnu nema nade.

<span id="an_27:22">27:22</span> Tko žmirka očima kuje zlo, i nitko ga
od toga ne može odvratiti.

<span id="an_27:23">27:23</span> Pred tobom je medenih usta i divi se
tvojim riječima, ali iza tvojih leđa mijenja svoj jezik i u sablazan
izvrće tvoje riječi.

<span id="an_27:24">27:24</span> Mnogo što mrzim, ali ništa kao takva
čovjeka, a i Gospod ga mrzi.

<span id="an_27:25">27:25</span> Tko baca kamen uvis, na glavu mu pada;
podmukao udarac protuudarcem rađa.

<span id="an_27:26">27:26</span> Tko jamu kopa, u nju pada, i tko zamku
namješta, u nju se hvata.

<span id="an_27:27">27:27</span> Tko čini zlo, zlo mu se vraća, iako on
ne zna odakle dolazi.

<span id="an_27:28">27:28</span> Ruglo i sramota oholici, i osveta na nj
vreba kao lav.

<span id="an_27:29">27:29</span> U zamku se hvataju koji se raduju padu
pobožnika, i bol će ih izjesti prije smrti njihove.

<span id="an_27:30">27:30</span> Mržnja i srdžba jednako su gnusne, i
grešan ih čovjek obje u sebi nosi.

<span id="an_28:1">28:1</span> Tko se osvećuje, njemu se Gospod osvećuje
i dobro pazi na grijehe njegove.

<span id="an_28:2">28:2</span> Oprosti nepravdu svojemu bližnjemu, pa
kad budeš molio, grijesi će se tvoji oprostiti.

<span id="an_28:3">28:3</span> Ako čovjek goji mržnju na drugoga, kako
može od Gospoda tražiti ozdravljenje?

<span id="an_28:4">28:4</span> Kad s čovjekom sličnim sebi nema
milosrđa, kako može moliti se za svoje grijehe?

<span id="an_28:5">28:5</span> On, koji je samo od mesa, goji
osvetljivost, pa tko će mu oprostiti grijehe?

<span id="an_28:6">28:6</span> Misli na konac svoj i prestani s mržnjom;
sjeti se raspadanja i smrti, i vrši zapovijedi.

<span id="an_28:7">28:7</span> Misli na zapovijedi i ne mrzi na
bližnjega i na Zavjet Svevišnjega, pa oprosti krivicu.

<span id="an_28:8">28:8</span> Kloni se svađe, pa ćeš manje griješiti;
strastven čovjek raspaljuje svađu.

<span id="an_28:9">28:9</span> Grešnik sije razdor među prijateljima i
među mirne ljude baca klevetu.

<span id="an_28:10">28:10</span> Oganj se raspaljuje prema gorivu kojim
se hrani, a svađa se širi prema silini svojoj; gnjev čovjekov ovisi o
snazi njegovoj i jarost mu raste prema bogatstvu njegovu.

<span id="an_28:11">28:11</span> Nagla svađa raspaljuje vatru, nagla
prepirka vodi u krvoproliće.

<span id="an_28:12">28:12</span> Pušeš li u iskru, ona se rasplamsa,
pljuneš li na nju, ona se ugasi: oboje izlazi iz usta tvojih.

<span id="an_28:13">28:13</span> Proklet bio došaptavač i klevetnik, jer
uništiše mnoge koji su živjeli u miru.

<span id="an_28:14">28:14</span> Treći je jezik potresao mnoge i prognao
ih od naroda do naroda; razorio je tvrde gradove i porušio kuće
kneževske.

<span id="an_28:15">28:15</span> Treći je jezik izagnao žene čestite i
lišio ih plodova trudbe njihove.

<span id="an_28:16">28:16</span> Tko ga sluša taj nema počinka niti će
imati boravišta mirna.

<span id="an_28:17">28:17</span> Udarac bičem ostavlja masnicu, udarac
jezikom lomi kosti.

<span id="an_28:18">28:18</span> Mnogi su pali od mača, ali ne toliki
kao od jezika.

<span id="an_28:19">28:19</span> Blago čovjeku koji se od njega zaštitio
i nije iskusio srdžbu njegovu, koji nije nosio jarma njegova niti je bio
svezan lancima njegovim.

<span id="an_28:20">28:20</span> Jer jaram je njegov jaram gvozdeni i
lanci su njegovi lanci mjedeni.

<span id="an_28:21">28:21</span> Strašna je smrt koju donosi, i bolje je
Podzemlje od nje.

<span id="an_28:22">28:22</span> Ali nema vlasti nad pobožnicima, njih
ne prži plamen njegov.

<span id="an_28:23">28:23</span> Njegove su žrtve oni koji ostavljaju
Gospoda, u njima on plamti i ne gasi se, on će nasrnuti na njih kao lav
i raznijeti ih kao pantera.

<span id="an_28:24">28:24</span> Gle, trnjem ogradi svoj posjed,
zaključaj dobro svoje srebro i zlato:

<span id="an_28:25">28:25</span> tako i riječima svojim načini mjerila i
utege i ustima svojim vrata s prijevornicom.

<span id="an_28:26">28:26</span> Pazi da ne posrneš zbog jezika svojeg i
ne postaneš plijenom onomu koji te vreba.

<span id="an_29:1">29:1</span> Milosrđe čini tko uzajmljuje svojem
bližnjemu; i tko mu pomaže vrši zapovijedi.

<span id="an_29:2">29:2</span> Uzajmljuj bližnjemu kad je u potrebi i
opet vraćaj bližnjemu u pravo vrijeme.

<span id="an_29:3">29:3</span> Čvrsto drži svoju riječ i budi mu vjeran,
pa ćeš u svako vrijeme dobiti što ti treba.

<span id="an_29:4">29:4</span> Mnogi smatraju zajam dobitkom i zadaju
jad onima koji su im pomogli.

<span id="an_29:5">29:5</span> Dok ne dobije, ruku mu ljubi i ponizno
zbori o bogatstvu bližnjega, ali na dan naplate on odgađa rok, udara u
jadikovke i krivnju baca na zla vremena.

<span id="an_29:6">29:6</span> Mogne li, vrati jedva polovicu, a i to
valja smatrati dobitkom. Ne plati li, valja oteti od njegova - i eto
neprijatelja bez potrebe: vraća on kletvama i svađama, umjesto čašću
uzvraća prezirom.

<span id="an_29:7">29:7</span> Mnogi se stoga, ne zbog zloće, ustežu
davati zajam: boje se da ne budu nezasluženo opljačkani.

<span id="an_29:8">29:8</span> Ali sa siromahom budi velikodušan i ne
pusti ga da čeka na tvoj milodar.

<span id="an_29:9">29:9</span> Zbog Božje zapovijedi pomozi siromahu;
ako je potrebit, ne pusti ga praznih ruku.

<span id="an_29:10">29:10</span> Radije izgubi novce na brata ili
prijatelja nego da ti propadaju hrđajući pod kamenom.

<span id="an_29:11">29:11</span> Uloži blago svoje po zapovijedima
Svevišnjega, i bit će ti probitačnije nego samo zlato.

<span id="an_29:12">29:12</span> Uloži milostinju u svoje riznice, i ona
će te izbaviti od svake nevolje:

<span id="an_29:13">29:13</span> bolje će se boriti za te pred
neprijateljem negoli čvrsti štit i teško koplje.

<span id="an_29:14">29:14</span> Dobar čovjek jamči za bližnjega svoga,
a tko je izgubio osjećaj stida, ostavlja ga na cjedilu.

<span id="an_29:15">29:15</span> Ne zaboravljaj jamcu uslugu njegovu,
jer je dušu svoju dao za tebe.

<span id="an_29:16">29:16</span> Grešnik se ne brine za dobra jamčeva, i
nezahvalnik zaboravlja svojeg izbavitelja.

<span id="an_29:17">29:17</span> Jamčenje je upropastilo mnoge sretne
ljude i razbacalo ih kao morske valove.

<span id="an_29:18">29:18</span> Istjeralo je iz doma ljude bogate, koji
onda lutaju među tuđim pucima.

<span id="an_29:19">29:19</span> Grešnik koji se upušta u jamčenje radi
laka dobitka - potpada pod sud.

<span id="an_29:20">29:20</span> Pomozi bližnjemu koliko god možeš, ali
pazi da se i sam ne upropastiš.

<span id="an_29:21">29:21</span> Prve su životne potrebe voda, kruh,
odijelo i kuća, da se sram pokrije.

<span id="an_29:22">29:22</span> Bolje je živjeti siromaški pod krovom
od dasaka nego se gostiti gospodski u tuđoj kući.

<span id="an_29:23">29:23</span> Budi zadovoljan imao malo ili mnogo, pa
nećeš slušati ukore ukućana.

<span id="an_29:24">29:24</span> Težak je život ići od kuće do kuće, i
gdje god se zaustaviš, ne smiješ usta otvoriti;

<span id="an_29:25">29:25</span> tuđinac si i poznaj okus poniženja, a
osobito zvuk gorkih riječi:

<span id="an_29:26">29:26</span> "Hajde, tuđinče, postavi stol, i ako
imaš što, daj mi jesti."

<span id="an_29:27">29:27</span> "Odlazi, tuđinče, ustupi mjesto
časnijemu, dolazi mi brat i treba mi kuća."

<span id="an_29:28">29:28</span> Teško je umnu čovjeku kad mu predbace
gostoprimstvo i pogrde ga kao vjerovnika.

<span id="an_30:1">30:1</span> Tko ljubi sina svog, često ga bije šibom,
da se na koncu u njemu obraduje.

<span id="an_30:2">30:2</span> Tko valjano odgaja svog sina, imat će od
njega koristi i ponosit će se njime među znancima svojim.

<span id="an_30:3">30:3</span> Tko pouči sina svoga, čini zavidnim
neprijatelja svoga i raduje se pred prijateljima svojim.

<span id="an_30:4">30:4</span> Pa i umre li otac, kao da i nije umro,
jer ostavlja sina sebi slična.

<span id="an_30:5">30:5</span> Za svojeg se života radovao gledajući ga
i na samrti se svojoj ne žalosti.

<span id="an_30:6">30:6</span> Jer za neprijatelje ostavlja osvetnika, a
prijateljima sina koji će im znati milost uzvraćati.

<span id="an_30:7">30:7</span> Tko miluje sina svoga, zavijat će mu rane
i na svaki će mu se njegov jauk potresati srce.

<span id="an_30:8">30:8</span> Neukroćen konj postaje ćudljiv, a
zapušten sin postaje tvrdoglav.

<span id="an_30:9">30:9</span> Razmazi dijete svoje, pa će te
zaprepastiti; igraj se s njim, pa će te u tugu zaviti.

<span id="an_30:10">30:10</span> Ne smij se njim ako ne želiš plakati s
njim i na koncu škrgutati zubima.

<span id="an_30:11">30:11</span> Ne daj mu slobode u mladosti i ne
praštaj mu pogrešaka njegovih.

<span id="an_30:12">30:12</span> Savij mu šiju dok je mlad i nagnječi mu
rebra dok je malen, da ti ne bude buntovan i neposlušan i ne ožalosti te
duboko.

<span id="an_30:13">30:13</span> Odgoji sina svojega i dotjeruj ga, da
ti ne bi trpio zbog njegove drskosti.

<span id="an_30:14">30:14</span> Bolji je siromah tijelom zdrav i čio
nego bogataš bolesna tijela.

<span id="an_30:15">30:15</span> Više valja zdravlje i snaga nego sve
zlato svijeta i krepko tijelo više od golema posjeda.

<span id="an_30:16">30:16</span> Nema blaga nad zdravljem tjelesnim niti
sreće nad sretnim srcem.

<span id="an_30:17">30:17</span> Bolja je smrt nego gorak život i
počinak vječni nego trajna bolest.

<span id="an_30:18">30:18</span> Dobre su jestvine pred ustima
zatvorenim kao jelo žrtveno na grob položeno.

<span id="an_30:19">30:19</span> Čemu žrtve idolu, kad ne može ni jesti
niti pomirisati? Tako i onaj koga Gospod progoni:

<span id="an_30:20">30:20</span> samo gleda i uzdiše, kao uškopljenik
koji grli djevicu i uzdiše.

<span id="an_30:21">30:21</span> Ne prepuštaj se žalosti i ne kinji se
mračnim mislima.

<span id="an_30:22">30:22</span> Veselje srca život je čovjeku, i radost
mu produljuje dane životne.

<span id="an_30:23">30:23</span> Prevari svoje brige i utješi srce
svoje, otjeraj od sebe žalost: jer je žalost pogubila mnoge, od nje nema
koristi nikomu.

<span id="an_30:24">30:24</span> Zavist i srdžba skraćuju dane, i briga
donosi starost prije vremena.

<span id="an_30:25">30:25</span> Izdašnu srcu jelo je u slast: i koristi
mu ono što pojede.

<span id="an_31:1">31:1</span> Briga za bogatstvo izjeda tijelo, i skrb
za njim odgoni san.

<span id="an_31:2">31:2</span> Dnevne se brige u san uvlače, i teška
bolest ne da spavati.

<span id="an_31:3">31:3</span> Bogataš se muči da skupi imetak, a kad se
odmara, uživa u raskoši;

<span id="an_31:4">31:4</span> siromah se muči, jer nema od čega
živjeti, a kad se odmara, zapada u bijedu.

<span id="an_31:5">31:5</span> Tko ljubi zlato - ne ostaje bez grijeha,
i tko za novcem trči - zbog njega će zalutati.

<span id="an_31:6">31:6</span> Mnogi postadoše žrtve zlata, propast im
bijaše neminovna.

<span id="an_31:7">31:7</span> Jer ono je zamka onima koji mu žrtvuju, i
svaki se nerazumni lako u nju hvata.

<span id="an_31:8">31:8</span> Blago bogatašu koji se našao bez krivnje
i koji nije trčao za zlatom!

<span id="an_31:9">31:9</span> Tko je taj, da mu čestitamo, jer je
izvršio čudesna djela u svom narodu?

<span id="an_31:10">31:10</span> Tko je tu kušnju prošao i savršen
ostao, neka mu je na čast! Tko je mogao zgriješiti, a nije zgriješio, i
zlo učiniti, a nije učinio?

<span id="an_31:11">31:11</span> Njegova će dobra biti trajna, i
zajednica će slaviti dobrotu njegovu.

<span id="an_31:12">31:12</span> Ako si sjeo za obilan stol, ne otvaraj
nad njim ždrijela svoga i ne reci: "Ima dosta na njemu!"

<span id="an_31:13">31:13</span> Sjeti se: oko pohlepno veliko je zlo.
Je li stvoreno išta gore od takva oka? Zato ono suze roni za sve što
vidi.

<span id="an_31:14">31:14</span> Kamo drugi gleda, ti ne pružaj ruke, da
se s njim ne sukobiš u zdjeli.

<span id="an_31:15">31:15</span> Prosudi potrebe susjedove po svojima i
budi obazriv u svemu.

<span id="an_31:16">31:16</span> Pristojno jedi što ti je ponuđeno i ne
budi pohlepan da te ne omrznu.

<span id="an_31:17">31:17</span> Zbog pristojnosti prestani prvi i ne
budi nezasitan, da ne sablazniš.

<span id="an_31:18">31:18</span> Ako i u veliku društvu sjediš, ne
pružaj ruke prije ostalih.

<span id="an_31:19">31:19</span> Malo je dosta čovjeku dobro odgojenu i
on se ne muči na postelji svojoj.

<span id="an_31:20">31:20</span> Umjeren obrok - dobar san, i čovjek
rano ustaje, pun svježine. A besanicu, bljuvanje i srdobolju mora
pretrpjeti proždrljivac.

<span id="an_31:21">31:21</span> Ako si morao previše pojesti, ustani i
izbljuj, i bit će ti lakše.

<span id="an_31:22">31:22</span> Slušaj, sine moj, i ne preziri me, na
kraju ćeš shvatiti moje riječi. U svim djelima svojim budi umjeren i
neće te snaći nikakva bolest.

<span id="an_31:23">31:23</span> Dobra ugosnika hvale usne i trajno je
svjedočanstvo darežljivosti njegove.

<span id="an_31:24">31:24</span> Na loša se ugosnika javno mrmlja i
uporan je glas o škrtosti njegovoj.

<span id="an_31:25">31:25</span> U vinu se nemoj junačiti, jer je mnoge
oborilo vino.

<span id="an_31:26">31:26</span> Kao što se u peći kuša ocjel, tako i u
vinu srca svadljivih hvalisavaca.

<span id="an_31:27">31:27</span> Vino je život čovjeku ako ga pije
umjereno. Kakav je život bez vina, kad je stvoreno za veselje ljudima!

<span id="an_31:28">31:28</span> Radost srcu i veselje duši, takvo je
vino koje se pije u pravo vrijeme i u pravoj količini.

<span id="an_31:29">31:29</span> Gorčina duše spopada čovjeka koji je
vina previše popio, u strasti i u gnjevu.

<span id="an_31:30">31:30</span> Pijanstvo u bezumnika izaziva srdžbu na
vlastitu propast, umanjuje mu snagu i umnožava rane.

<span id="an_31:31">31:31</span> Na gozbi ne izazivaj susjeda i ne rugaj
mu se ako je veseo: ne reci mu ružne riječi i ne kinji ga tražeći da
vrati dug.

<span id="an_32:1">32:1</span> Ako su te postavili ravnateljem stola,
nemoj se uznositi. Budi među njima kao jedan od njih, pobrini se za njih
i tada sjedni.

<span id="an_32:2">32:2</span> Kad obaviš sve svoje dužnosti, sjedni da
se proveseliš zajedno s njima i primiš vijenac za svoju uglađenost.

<span id="an_32:3">32:3</span> Govori, starče, jer ti dolikuje, ali
odmjereno, i ne prekidaj glazbu.

<span id="an_32:4">32:4</span> Gdje se sluša pjesma, ne drži besjede i
ne budi mudar u nevrijeme.

<span id="an_32:5">32:5</span> Kao pečatnik od dragog kamena na zlatnu
uresu, takva je skladna glazba na gozbi.

<span id="an_32:6">32:6</span> Kao zlatom okovan pečatnik sa smaragdom,
takav je zvuk pjesme uz odabrano vino.

<span id="an_32:7">32:7</span> Govori, mladiću, ako ti je potrebno, ali
tek pošto te dvaput zamole.

<span id="an_32:8">32:8</span> Govori sažeto i mnogo reci u malo riječi:
ostavi dojam čovjeka koji zna, ali ne želi govoriti.

<span id="an_32:9">32:9</span> Kad si s odličnicima, ne izjednačuj se s
njima i ne ćeretaj mnogo dok drugi zbori.

<span id="an_32:10">32:10</span> Munja prethodi gromu, a ljupkost ide
ispred skromna čovjeka.

<span id="an_32:11">32:11</span> Na vrijeme ustani, ne budi posljednji;
požuri se kući, ne oklijevaj.

<span id="an_32:12">32:12</span> Ondje se zabavljaj i čini što ti na um
padne, ali ne griješi govorom bestidnim.

<span id="an_32:13">32:13</span> A za sve Stvoritelja svoga slavi, koji
te obasu svojim dobrima.

<span id="an_32:14">32:14</span> Tko se Boga boji prima pouku; oni koji
ga traže - naklonost njegovu stječu.

<span id="an_32:15">32:15</span> Tko traži Zakon - njime se ispunja, a
licemjer se o nj spotiče.

<span id="an_32:16">32:16</span> Koji se boje Gospoda dolaze do pravice,
i njihova dobra djela sjaju kao svjetlost.

<span id="an_32:17">32:17</span> Grešnik odbija opomenu i po volji
svojoj nalazi ispriku.

<span id="an_32:18">32:18</span> Razborit čovjek ne prezire savjet, a
oholi bezbožnik ne poznaje straha.

<span id="an_32:19">32:19</span> Bez promišljanja ne čini ništa, pa se
poslije nećeš kajati.

<span id="an_32:20">32:20</span> Ne idi po opasnim putovima, da se ne
spotakneš o kamenje.

<span id="an_32:21">32:21</span> Ne vjeruj suviše ravnu putu i čuvaj se
svoje vlastite djece.

<span id="an_32:22">32:22</span> U svim djelima svojim čuvaj sebe, jer
tko to čini drži se zapovijedi.

<span id="an_32:23">32:23</span> Tko se pouzdava u Zakon pokorava se
zapovijedima; i tko se uzda u Gospoda neće pretrpjeti štete.

<span id="an_33:1">33:1</span> Tko se boji Gospoda zlo ga ne snalazi i
uvijek se iz kušnje izbavlja.

<span id="an_33:2">33:2</span> Nije mudar tko mrzi Zakon, a tko je u
njemu licemjer, ljulja se kao lađa u oluji.

<span id="an_33:3">33:3</span> Razborit se čovjek pouzdava u Zakon, on u
Zakon vjeruje kao u proroštvo.

<span id="an_33:4">33:4</span> Pripravi svoj govor, i tad će te slušati;
priberi znanje svoje i tad odgovori.

<span id="an_33:5">33:5</span> Osjećaji su luđakovi kao kolski točak, a
misao mu je kao osovina što se okreće.

<span id="an_33:6">33:6</span> Ujedljiv je prijatelj kao uspaljen konj:
tko god ga zajaše on zarže.

<span id="an_33:7">33:7</span> Zašto je dan od dana uzvišeniji, kad im
svima kroz godinu svjetlost od sunca dolazi?

<span id="an_33:8">33:8</span> Zato što su u misli Gospodnjoj
razdijeljeni, Gospod je razlučio doba i blagdane.

<span id="an_33:9">33:9</span> Neke je uzvisio i posvetio, a druge
uvrstio u dane obične.

<span id="an_33:10">33:10</span> I svi su ljudi od blata, i Adam je od
zemlje stvoren.

<span id="an_33:11">33:11</span> Ali ih Gospod u svojoj velikoj mudrosti
razdijeli i dade im različite sudbine.

<span id="an_33:12">33:12</span> Neke je blagoslovio i uzvisio, druge
posvetio i sebi približio; neke je opet prokleo i ponizio i oborio ih s
mjesta njihova.

<span id="an_33:13">33:13</span> Kao što je glina u rukama lončara koji
je oblikuje po svojoj volji, tako su i ljudi u rukama Tvorca svoga koji
im daje prema svom sudu.

<span id="an_33:14">33:14</span> Nasuprot zlu stoji dobro, nasuprot
smrti stoji život: tako nasuprot pobožniku stoji grešnik.

<span id="an_33:15">33:15</span> I gledaj tako sva djela Svevišnjega,
sva su po dvoje, jedno prema drugome.

<span id="an_33:16">33:16</span> Ja se posljednji prenuh kao onaj koji
pabirči iza berača;

<span id="an_33:17">33:17</span> ali stigoh s Božjim blagoslovom i
napunih tijesak svoj kao pravi berač.

<span id="an_33:18">33:18</span> Gledajte kako se nisam trudio samo za
se nego za sve one koji traže pouku.

<span id="an_33:19">33:19</span> Oj, čujte me, glavari naroda,
upravitelji općine, poslušajte!

<span id="an_33:20">33:20</span> Ni sinu ni ženi, ni bratu ni prijatelju
ne daj vlasti nad sobom za života svoga. Ne daj svoga blaga drugomu, da
se ne pokaješ i ne zatražiš natrag.

<span id="an_33:21">33:21</span> Dok si živ i dok je daha u tebi, ne daj
nikomu vlasti nad sobom:

<span id="an_33:22">33:22</span> jer je bolje da se djeca tebi mole nego
da ti moliš u sinova svojih.

<span id="an_33:23">33:23</span> U svim djelima svojim budi gospodar i
ne daj da ti se okalja čast.

<span id="an_33:24">33:24</span> Kad ti se završe dani života, u času
smrti, razdijeli svoju baštinu.

<span id="an_33:25">33:25</span> Magarcu krma, batina i teret, a robu
kruh, stega i rad.

<span id="an_33:26">33:26</span> Daj sluzi raditi, pa ćeš naći počinka;
pustiš li mu slobodne ruke, tražit će slobodu.

<span id="an_33:27">33:27</span> Jaram i uzde savijaju šiju, a zla slugu
klade i mučila.

<span id="an_33:28">33:28</span> Šalji ga na rad, da se ne ulijeni, jer
lijenost poučava zloćama mnogim.

<span id="an_33:29">33:29</span> Zaposli ga kako mu pripada, i ako ne
sluša, stavi ga u okove.

<span id="an_33:30">33:30</span> Ali ne prelazi mjere ni prema kome i ne
čini ništa nepravedno.

<span id="an_33:31">33:31</span> Imaš li roba, neka ti bude kao ti sam,
jer si ga krvlju stekao!

<span id="an_33:32">33:32</span> Imaš li roba, postupaj s njim kao s
bratom, jer ti je potreban kao ti sam sebi.

<span id="an_33:33">33:33</span> Ako ga zlostavljaš pa ti odbjegne, na
kojem ćeš ga putu tražiti?

<span id="an_34:1">34:1</span> Za bezumnika su prazne nade i tlapnje, i
od snova luđaci okrilate.

<span id="an_34:2">34:2</span> Kao hvatač sjene ili gonič vjetra, takav
je onaj koji vjeruje snovima.

<span id="an_34:3">34:3</span> Slični su san i zrcalo: u jednome i
drugome samo je prividnost.

<span id="an_34:4">34:4</span> Što se može nečistoćom očistiti? Kako će
biti istina od laži?

<span id="an_34:5">34:5</span> Gatanje, proricanje i sni - sve
ispraznosti, sve kao tlapnje porodilje.

<span id="an_34:6">34:6</span> Ako ih Svevišnji ne šalje kao glasnike
svoje, ne posvećuj im ni jedne misli.

<span id="an_34:7">34:7</span> Jer mnoge su sni zaludili i propali su
uzdajući se u njih.

<span id="an_34:8">34:8</span> Zakon treba ispunjavati bez prijevara, i
mudrost je savršena tek u iskrenosti.

<span id="an_34:9">34:9</span> Tko je mnogo putovao - mnogo zna, i tko
je mnogo iskusio - umno zbori.

<span id="an_34:10">34:10</span> Tko nije ništa iskusio - malo znade; a
tko je putovao, u svemu se snalazi.

<span id="an_34:11">34:11</span> Mnogo vidjeh na putovanjima svojim i
više shvatih nego što mogu iskazati.

<span id="an_34:12">34:12</span> Često bijah i u smrtnoj pogibelji, ali
sam se spasio,

<span id="an_34:13">34:13</span> jer živjet će duh bogobojaznih: oni se
uzdaju u onoga koji ih može izbaviti.

<span id="an_34:14">34:14</span> Tko se boji Gospoda, ne boji se ničega
i ne straši se, jer je Gospod nada njegova.

<span id="an_34:15">34:15</span> Blago duši onoga koji se boji Gospoda!
U koga li se uzdao? I tko mu je potpora?

<span id="an_34:16">34:16</span> Gospod ne odvraća očiju s onih koji ga
ljube, on im je moćna zaštita i snažna potpora, štitnik od vjetra
pustinjskog i sjena u jari podnevnoj, obrana od posrtaja i oslon protiv
pada.

<span id="an_34:17">34:17</span> On je radost srcu i svjetlost očima, on
je zdravlje, život i blagoslov.

<span id="an_34:18">34:18</span> Žrtva od blaga krivo stečena porugljiv
je dar i ne primaju se pokloni opakih.

<span id="an_34:19">34:19</span> Svevišnjemu se ne mile darovi
bezbožnički: gomilom žrtava oni neće iskupiti svoje grijehe.

<span id="an_34:20">34:20</span> Pred očima očevim kolje sina tko
prinosi žrtvu od imetka siromaha.

<span id="an_34:21">34:21</span> Oskudna hrana život je siromaha, i tko
je otima - pravi je krvnik;

<span id="an_34:22">34:22</span> ubija bližnjega tko mu otima hranu i
prolijeva krv tko radniku uskraćuje plaću.

<span id="an_34:23">34:23</span> Ako jedan gradi, a drugi razgrađuje,
što im ostaje, osim trudbe?

<span id="an_34:24">34:24</span> Ako jedan moli, a drugi kune, čiji će
glas uslišati Gospodar?

<span id="an_34:25">34:25</span> Tko se taknuo mrtvaca, pa se oprao i
opet ga dirnuo, što mu koristi pranje njegovo?

<span id="an_34:26">34:26</span> Tako je i s čovjekom koji posti za
grijehe svoje pa ih opet čini: tko će mu uslišati molitvu i zar mu
koristi što se ponizio?

<span id="an_35:1">35:1</span> Tko se drži Zakona umnožava svoje žrtve.
Tko vrši zapovijedi prinosi žrtve pričesnice.

<span id="an_35:2">35:2</span> Tko pokazuje razboritost prinosi brašneni
cvijet. Tko daje milostinju prinosi žrtvu zahvalnicu.

<span id="an_35:3">35:3</span> Milo je Gospodu kad tko odstupa oda zla i
okajnicu prinosi tko odstupa od nepravde.

<span id="an_35:4">35:4</span> Ne pokazuj se pred Gospodom praznih ruku,
jer to sve biva prema zapovijedi.

<span id="an_35:5">35:5</span> Žrtva pravednikova ukrašava žrtvenik i
miomiris njezin dolazi pred Svevišnjeg.

<span id="an_35:6">35:6</span> Ugodna je žrtva pobožna čovjeka i njezin
se spomen ne zaboravlja.

<span id="an_35:7">35:7</span> Darežljivim srcem časti Gospoda i ne
škrtari prvinama što ih prinosiš.

<span id="an_35:8">35:8</span> Za svakoga prinosa neka ti lice sja od
veselja i s radošću posvećuj desetinu.

<span id="an_35:9">35:9</span> Daj Svevišnjemu kao što i on tebi dade,
darežljivo i koliko možeš.

<span id="an_35:10">35:10</span> Jer sve Gospod plaća i vratit će
sedmerostruko.

<span id="an_35:11">35:11</span> Ne podmićuj ga, jer on ne prima mita. I
ne uzdaj se u žrtvu nepravednu,

<span id="an_35:12">35:12</span> jer je Gospod sudac i ne gleda tko je
tko.

<span id="an_35:13">35:13</span> Nije pristran na štetu siromahovu i
sluša molitvu potlačenoga.

<span id="an_35:14">35:14</span> Ne prezire jauk siročeta ni udovice kad
izlijeva svoj bol.

<span id="an_35:15">35:15</span> Ne teku li udovici suze niz lice i ne
optužuje li jaukom onoga koji ih uzrokuje?

<span id="an_35:16">35:16</span> Tko Boga služi svim srcem svojim bit će
uslišan, jer njegove se molbe dižu do oblaka.

<span id="an_35:17">35:17</span> Molitva poniznog prodire kroz oblake i
on nema mira dok ona ne dođe do Boga

<span id="an_35:18">35:18</span> i ne popušta dok ga Svevišnji ne
pogleda, pravedno ne presudi i pravdu ne uspostavi.

<span id="an_35:19">35:19</span> I Gospod neće oklijevati niti će
odgađati

<span id="an_35:20">35:20</span> dok ne satre bedra nasilnicima i ne
osveti se narodima,

<span id="an_35:21">35:21</span> ne iskorijeni mnoštvo oholica i ne
slomi žezlo opakima;

<span id="an_35:22">35:22</span> dok ne plati svakome po djelu njegovu i
ne prosudi čine ljudske prema namisli njihovoj;

<span id="an_35:23">35:23</span> dok ne svrši parbu puka svojega i ne
obraduje ga milošću svojom.

<span id="an_35:24">35:24</span> Dobra je milost u doba nevolje kao
oblak kišonosan u vrijeme sušno!

<span id="an_36:1">36:1</span> Smiluj nam se, Gospodaru, Bože svega
svijeta, i pogledaj na nas i prožmi strahom svojim sve narode!

<span id="an_36:2">36:2</span> Podigni ruku protiv naroda tuđinskih da
spoznaju tvoju moć.

<span id="an_36:3">36:3</span> Kako si se u očima njihovim pokazao nama
svetim, tako se sada u očima našim pokaži velik prema njima.

<span id="an_36:4">36:4</span> Da poznaju kao što znamo i mi da nema
Boga osim tebe, Gospode.

<span id="an_36:5">36:5</span> Obnovi znake i ponovi čudesa, proslavi
ruku i desnicu svoju.

<span id="an_36:6">36:6</span> Probudi gnjev i srdžbu izlij, obori
protivnika, uništi neprijatelja.

<span id="an_36:7">36:7</span> Požuri vrijeme, sjeti se prisege, i neka
se slave tvoja silna djela.

<span id="an_36:8">36:8</span> Neka žestok oganj proždre preživjele i
neka propadnu tlačitelji puka tvojeg.

<span id="an_36:9">36:9</span> Satri glavu poglavarima tuđinskim koji se
hvale: "Nikoga nema osim nas."

<span id="an_36:10">36:10</span> Okupi sva plemena Jakovljeva, vrati im
baštinu kao na početku.

<span id="an_36:11">36:11</span> Smiluj se, Gospode, narodu koji se zove
imenom tvojim, Izraelu, kojega si učinio prvencem svojim.

<span id="an_36:12">36:12</span> Smiluj se svetom gradu svojem,
Jeruzalemu, prebivalištu svome.

<span id="an_36:13">36:13</span> Ispuni Sion pjesmom u svoju hvalu i
Svetište svoje slavom svojom.

<span id="an_36:14">36:14</span> Podari svjedočanstvo svojim prvim
stvorovima, ispuni proročanstva objavljena u tvoje ime.

<span id="an_36:15">36:15</span> Nagradi one koji se u te uzdaju, da se
proroci tvoji pokažu istiniti.

<span id="an_36:16">36:16</span> Uslišaj, Gospode, molitvu slugu svojih
prema blagoslovu Aronovu nad pukom tvojim.

<span id="an_36:17">36:17</span> I da spoznaju svi na zemlji da si ti
Gospod, vječni Bog.

<span id="an_36:18">36:18</span> Svako jelo želudac prima, ali je jedno
slađe od drugoga.

<span id="an_36:19">36:19</span> Nepce raspoznaje okus divljači, tako i
razborito srce lažljive riječi.

<span id="an_36:20">36:20</span> Prijevarno srce boli zadaje, ali
iskusan čovjek zna kako se uzvraća.

<span id="an_36:21">36:21</span> Žena prima svakog muža, premda je jedna
djevojka od druge bolja.

<span id="an_36:22">36:22</span> Ženska ljepota raduje oči, i to je
najjača od svih ljudskih želja.

<span id="an_36:23">36:23</span> Ako su dobrota i nježnost na njezinim
usnama, muž joj nije kao ostali ljudi.

<span id="an_36:24">36:24</span> Tko ima ženu posjeduje blago: ona mu je
pomoć i stup potporni.

<span id="an_36:25">36:25</span> Gdje nema ograde, pokradu imanje. Tko
nema žene tužan je lutalac.

<span id="an_36:26">36:26</span> Tko će vjerovati razbojniku koji leti
od grada do grada?

<span id="an_36:27">36:27</span> Tako i čovjeku koji nema gnijezda, već
počiva gdje ga zatekne noć.

<span id="an_37:1">37:1</span> Svaki prijatelj veli: "I ja sam ti
prijatelj." Ali su mnogi samo po imenu prijatelji.

<span id="an_37:2">37:2</span> Nije li sama smrtna žalost kad se drug
ili prijatelj pretvori u neprijatelja?

<span id="an_37:3">37:3</span> O, sklonosti opaka, zašto si stvorena? Da
prekriješ zemlju prijevarom?

<span id="an_37:4">37:4</span> U sreći se lažni drug raduje s
prijateljem, a u času nesreće okreće se protiv njega.

<span id="an_37:5">37:5</span> A pravi drug dijeli nevolju s prijateljem
i kad do boja dođe, štita se laća.

<span id="an_37:6">37:6</span> Ne zaboravljaj prijatelja vjerna u boju i
ne zaboravi ga kad se obogatiš.

<span id="an_37:7">37:7</span> Svaki savjetnik dijeli savjete, ali mnogi
svjetuju sebi u prilog.

<span id="an_37:8">37:8</span> Čuvaj se od onoga koji nudi savjet:
ispitaj prije što on sam želi - jer on daje savjet na svoju korist - da
on ne baci oko na tebe

<span id="an_37:9">37:9</span> pa ti veli: "Dobar je tvoj put", a potom
iz prikrajka promatra nesreću tvoju.

<span id="an_37:10">37:10</span> Ne svjetuj se s čovjekom koji te krivo
gleda i ne otkrivaj zavidniku namjere svoje.

<span id="an_37:11">37:11</span> Ne svjetuj se sa ženom o njezinoj
suparnici, niti s kukavicom o ratu, niti s trgovcem o trgovini, niti s
kupcem o prodaji, niti sa zavidnikom o zahvalnosti, niti sa samoživcem o
milosrđu, niti s lijenčinom o bilo kakvu poslu, niti s prolaznim
najamnikom o svršetku posla, niti s lijenim slugom o veliku radu: ne
oslanjaj se na njih ni za kakav savjet.

<span id="an_37:12">37:12</span> Nego se uvijek obrati na pobožnika o
kome znadeš da vrši zapovijedi, koji je s tobom jedne duše i koji će nad
tobom plakati kada posrneš.

<span id="an_37:13">37:13</span> I na savjet srca svoga pazi, jer nemaš
nikog vjernijeg od njega.

<span id="an_37:14">37:14</span> Jer srce često pretkazuje čovjeku
pouzdanije nego sedam stražara s vidikovca visokog.

<span id="an_37:15">37:15</span> Ali se kraj svega toga moli Svevišnjem
da te vodi stazom istine.

<span id="an_37:16">37:16</span> Razbor je početak svakog posla,
promišljanje prethodi poduzimanju.

<span id="an_37:17">37:17</span> Korijen misli u srcu je, iz njega
izrastaju četiri grane:

<span id="an_37:18">37:18</span> dobro i zlo, život i smrt, a jezik im
je uvijek gospodar.

<span id="an_37:19">37:19</span> Postoji čovjek kadar poučiti druge, a
sebi je samom beskoristan.

<span id="an_37:20">37:20</span> Drugi je opet spretan govornik, ali
omražen, i takav će umrijeti od gladi:

<span id="an_37:21">37:21</span> jer nije stekao naklonosti Gospodnje i
lišen je svake mudrosti.

<span id="an_37:22">37:22</span> Postoji i mudrac sam sebi mudar, i
plodovi su mu razbora na ustima pouzdani.

<span id="an_37:23">37:23</span> Mudrac poučava svoj vlastiti puk, i
plodovi su njegova razbora pouzdani.

<span id="an_37:24">37:24</span> Mudar je čovjek pun blagoslova, i svi
koji ga vide zovu ga sretnim.

<span id="an_37:25">37:25</span> Malen je broj dana života čovječjeg, i
nebrojeni su dani naroda izraelskog.

<span id="an_37:26">37:26</span> Mudrac stječe povjerenje naroda svog i
ime mu živi životom vječnim.

<span id="an_37:27">37:27</span> Sine moj, dok si živ, kušaj narav
svoju, vidi što joj šteti i to joj uskrati.

<span id="an_37:28">37:28</span> Jer nije svima sve probitačno niti je
svakomu sve po volji.

<span id="an_37:29">37:29</span> Ne budi nezasitan u slasticama i ne
budi lakom za jestvinom.

<span id="an_37:30">37:30</span> Jer prekomjerno jelo donosi bolest i
proždrljivost izaziva proljev.

<span id="an_37:31">37:31</span> Mnogi pomriješe od neumjerenosti, a tko
se čuva produžuje svoj život.

<span id="an_38:1">38:1</span> Časti liječnika čašću koja mu pripada
zbog njegove službe, jer je i njega Gospod stvorio.

<span id="an_38:2">38:2</span> Liječenje od Svevišnjeg dolazi, kao što
se dar od kralja dobiva.

<span id="an_38:3">38:3</span> Znanje uzdiže glavu liječniku i moćnici
ga poštuju.

<span id="an_38:4">38:4</span> Gospod od zemlje pravi lijekove i
razborit ih čovjek ne odbacuje.

<span id="an_38:5">38:5</span> Nije li po drvetu voda postala slatka,
pokazujuć' tako svoju moć?

<span id="an_38:6">38:6</span> Ljudima je dao znanost da uzmognu slaviti
snagu djela njegovih.

<span id="an_38:7">38:7</span> Njima se liječi i bol ublažuje, od njih
ljekarnik lijekove priprema.

<span id="an_38:8">38:8</span> Tako nema kraja djelima njegovim i po
njemu se blagostanje širi svijetom.

<span id="an_38:9">38:9</span> Sine moj, u bolesti ne budi potišten, već
se Bogu moli jer on zdravlje daje.

<span id="an_38:10">38:10</span> Bježi od nepravde i ne budi pristran, i
od svih grijeha očisti srce.

<span id="an_38:11">38:11</span> Prinesi žrtvu blagomirisnu i
spomen-žrtvu i pretio dar prema imanju svojem.

<span id="an_38:12">38:12</span> Ali i liječniku mjesta daj, i njega je
Gospod stvorio: nek' nije daleko od tebe, jer i on je potreban.

<span id="an_38:13">38:13</span> Katkad je spas u ruci njihovoj,

<span id="an_38:14">38:14</span> jer se i oni Bogu utječu da im poda
milost izlječenja i lijek za spas života.

<span id="an_38:15">38:15</span> Tko griješi pred Stvoriteljem svojim
nek padne u ruke liječničke.

<span id="an_38:16">38:16</span> Sine moj, roni suze nad mrtvim,
tužaljkom prokukaj kao patnik skrhan: ukopaj mu tijelo prema običaju i
ne uskrati počasti grobu njegovu.

<span id="an_38:17">38:17</span> Gorko plači i žarko ridaj i pokaži
žalost koju zaslužuje: jedan ili dva dana, da izbjegneš govorkanje, a
potom se utješi od žalosti svoje.

<span id="an_38:18">38:18</span> Jer od tuge dolazi prijeka smrt, i
žalost slabi snagu životnu.

<span id="an_38:19">38:19</span> Neka žalost prođe s pogrebom, jer je
život u žalosti nepodnošljiv.

<span id="an_38:20">38:20</span> Ne prepuštaj srce svoje žalosti:
odagnaj je i misli na svoj svršetak.

<span id="an_38:21">38:21</span> I ne zaboravi: povratka nema; njemu ne
koristiš, a sebi udiš.

<span id="an_38:22">38:22</span> Misli na njegovu kob koja je i tvoja:
jučer meni, danas tebi.

<span id="an_38:23">38:23</span> Kad mrtvac počine, nek' počine i spomen
njegov i utješi se kad izađe njegov duh.

<span id="an_38:24">38:24</span> U dokolici je mudrost zakonoznanca, i
tko je od poslova slobodan postaje mudar.

<span id="an_38:25">38:25</span> Kako će omudriti onaj tko upravlja
plugom i komu je sva slava u šiljku ostana, tko tjera volove i bavi se
radom oko njih i koji govori samo o teladi:

<span id="an_38:26">38:26</span> um je njegov obuzet brazdama koje
slijedi, a bdijenja mu prolaze u tovu junadi.

<span id="an_38:27">38:27</span> Tako i svi radnici i rukotvorci koji
rade i dan i noć: oni koji rezbare pečatnjake i trude se neprestano oko
novih šara svesrdno teže za što većom sličnošću uzoru i bde noću da
usavrše svoje djelo.

<span id="an_38:28">38:28</span> Tako i kovač koji sjedi pokraj nakovnja
i promatra sirovo željezo: dah ognja peče mu kožu, a on se oko vrela
ognjišta napreže; zvuk čekića zaglušuje uho njegovo, oči upire u uzorak
pred sobom; srcem misli na svršetak posla svog i noću bdi da ga usavrši.

<span id="an_38:29">38:29</span> Tako i lončar koji sjedi kod posla svog
i okreće točak nogama: uvijek je u brizi za djelo svoje i sve su mu
kretnje odbrojane.

<span id="an_38:30">38:30</span> Rukom daje oblik glini, a nogama je
gnječi; srcem misli na laštenja i bdi noću da peć očisti.

<span id="an_38:31">38:31</span> Svi se oni u ruke uzdaju, i svaki je
vičan svome poslu.

<span id="an_38:32">38:32</span> Bez njih se nijedan grad ne može
sagraditi, a nema ni naselja ni putovanja.

<span id="an_38:33">38:33</span> Ali njih ne pitaju u vijeću narodnom i
ne ističu se u općini. Ne sjede na stolici sudačkoj i ne shvaćaju Zakona
zavjetnoga.

<span id="an_38:34">38:34</span> Ne ističu se naobrazbom ni zdravom
rasudbom i nema ih među tvorcima mudrih izreka. Ali oni održavaju
stvoreni svijet i molitva im je na djelo usmjerena.

<span id="an_39:1">39:1</span> Ali je drukčije s onim koji posvećuje
dušu svoju i razmišljanje svoje Zakonu Svevišnjega, istražuje mudrost
drevnu i bavi se proroštvima.

<span id="an_39:2">39:2</span> On pamti govore glasovitih muževa i
prodire u tančine mudrih izreka;

<span id="an_39:3">39:3</span> istražuje skriveni smisao poslovica i
bavi se tajnama prispodoba.

<span id="an_39:4">39:4</span> On služi među velikašima i viđa se u
prisutnosti vladara, putuje po zemljama drugih naroda, iskušava dobro i
zlo među ljudima.

<span id="an_39:5">39:5</span> U zoru srce svoje uzdiže Gospodu,
Stvoritelju svome, moli se pred Svevišnjim: na molitvu otvara usta i
moli milost za grijehe svoje.

<span id="an_39:6">39:6</span> Ako to veliki Gospod hoće, napunja ga
duhom razbora i on daždi riječima mudrosti i molitvom slavi Gospoda.

<span id="an_39:7">39:7</span> Gospod upravlja savjetom i spoznajom
njegovom, a on razmišlja o otajstvima Gospodnjim.

<span id="an_39:8">39:8</span> On izlaže pouku koju je primio i hvali se
Zakonom Saveza Gospodnjeg.

<span id="an_39:9">39:9</span> Mnogi hvale umnost njegovu, nikad neće u
zaborav pasti niti će mu spomen ikad propasti, nego će mu ime živjeti od
pokoljenja do pokoljenja.

<span id="an_39:10">39:10</span> Narodi će proglasiti mudrost njegovu i
hvalom će ga slaviti zajednica.

<span id="an_39:11">39:11</span> Ako dugo živi, ime mu nadvisuje tisuće
ostalih, a ako umre, i to će dostajati.

<span id="an_39:12">39:12</span> Još jednom želim iznijeti misli svoje
jer sam njima ispunjen kao mjesec pun.

<span id="an_39:13">39:13</span> Slušajte me, djeco pobožna, i cvjetajte
kao ruža što niče na obali toka vodenog.

<span id="an_39:14">39:14</span> Mirišite kao miris tamjanov, cvatite
kao ljiljanov cvijet, širite miris i pjesmu pjevajte, slavite Gospoda za
sva djela njegova.

<span id="an_39:15">39:15</span> Dajte slavu imenu njegovu, hvalite ga i
slavite pjesmama i harfom i ovako mu u pohvalu recite:

<span id="an_39:16">39:16</span> Kako su veličanstvena sva djela
Gospodnja! I sve se naredbe njegove pravovremeno izvršuju. Ne smije se
pitati: "Što je ovo? Zašto to?" jer sve će dobro doći u svoje vrijeme.

<span id="an_39:17">39:17</span> Na riječ njegovu voda se kao nasip
zaustavlja, i na besjedu usta njegovih nastaje spremište voda.

<span id="an_39:18">39:18</span> Kad on zapovjedi štogod, volja mu se
ispunja i nitko ne može umanjiti njegovo spasenje.

<span id="an_39:19">39:19</span> Pred njim su djela svakog stvora i
ništa nije skriveno očima njegovim.

<span id="an_39:20">39:20</span> Njegov se pogled pruža od vječnosti do
vječnosti i ništa nema čudesno pred očima njegovim.

<span id="an_39:21">39:21</span> Ne smije se reći: "Što je ovo? I zašto
to?" jer sve što je stvoreno svrhu ima.

<span id="an_39:22">39:22</span> Kao što se blagoslov njegov prelijeva
poput rijeke i natapa zemlju kao poplava,

<span id="an_39:23">39:23</span> tako je srdžba njegova baština
narodima, kao kad je vode pretvorio u sol.

<span id="an_39:24">39:24</span> Kao što su njegovi putovi ravni
pobožnicima, tako su neprohodni opakima.

<span id="an_39:25">39:25</span> Kao što je od početka stvoreno dobro za
dobre, tako i zlo za opake.

<span id="an_39:26">39:26</span> Najvažnije su potrebe ljudima za život
voda i vatra, željezo i sol, brašno pšenično, mlijeko i med, sok grožđa,
ulje i odijelo:

<span id="an_39:27">39:27</span> sve je to dobro dobrima, a pretvara se
u zlo zlima.

<span id="an_39:28">39:28</span> Ima vjetrova za kaznu stvorenih, sazda
ih kao bičeve bijesa svoga; oni će u vrijeme svršetka snagu razviti i
umiriti gnjev svoga Stvoritelja.

<span id="an_39:29">39:29</span> Vatra i tuča, glad i kuga - sve je to
za kaznu stvoreno.

<span id="an_39:30">39:30</span> Očnjaci u zvijeri, štipavci i guje, i
osvetni mač na propast bezbožnicima

<span id="an_39:31">39:31</span> vesele se zapovijedi njegovoj i
pripravno čekaju na zemlji: i kad vrijeme dođe, ne opiru se riječi
njegovoj.

<span id="an_39:32">39:32</span> Stoga bijah od početka osvjedočen pa
razmislih i zapisan u knjigu:

<span id="an_39:33">39:33</span> "Sva su djela Gospodnja dobra, svakoj
potrebi Gospod u pravo vrijeme udovoljava."

<span id="an_39:34">39:34</span> Ne smije se reći: "Ovo je gore nego
ono", jer sve je dobro u pravi čas.

<span id="an_39:35">39:35</span> A sad iz puna srca i usta zapjevajte i
blagoslovite ime Gospodnje!

<span id="an_40:1">40:1</span> Nevoljna je sudbina dodijeljena svima
ljudima, težak jaram sinovima ljudskim od dana kad izađu iz utrobe
majčine do dana kad se vrate majci svega živog.

<span id="an_40:2">40:2</span> Predmet misli njihove, strah srca njihova
- tjeskobno je iščekivanje dana smrtnoga.

<span id="an_40:3">40:3</span> Od onoga koji sjedi na prijestolju
slavnom do onoga koji sjedi u prahu i pepelu;

<span id="an_40:4">40:4</span> od onoga koji nosi krunu i grimiz do
onoga koji nosi prtenu odjeću -

<span id="an_40:5">40:5</span> sve je gnjev, zavist, nevolja i nemir,
strah od smrti, svađe i borba. I kad počiva na svojoj postelji, san mu
noćni samo izmjenjuje brige:

<span id="an_40:6">40:6</span> tek što je legao, a ono u snu kao na
svjetlosti danjoj opsjedaju ga strahotni prizori, kao bjegunca što je iz
boja utekao.

<span id="an_40:7">40:7</span> I kad se probudi u času izbavljenja, čudi
se svojem ispraznomu strahu.

<span id="an_40:8">40:8</span> Jer stvorovima svima, od ljudi do
životinja, a sedmerostruko grešnicima - prijeti

<span id="an_40:9">40:9</span> smrt i krv, i boj i mač, nesreće, glad,
patnja, kuga.

<span id="an_40:10">40:10</span> Sve je to stvoreno za grešnike, i zbog
njih je do potopa došlo.

<span id="an_40:11">40:11</span> Sve što je iz zemlje u zemlju se vraća
i što je iz vode došlo u more odlazi.

<span id="an_40:12">40:12</span> Svako mito i nepravda propadaju, a
poštenje traje dovijeka.

<span id="an_40:13">40:13</span> Blago nepravedničko nestaje kao bujica
i kao trijesak groma za nevremena.

<span id="an_40:14">40:14</span> Kad otvori svoje ruke, on se raduje,
tako i grešnici srljaju u svoju propast.

<span id="an_40:15">40:15</span> Izdanak bezbožnički ne tjera mladice,
jer nečisto korijenje nalazi samo tvrdo stijenje.

<span id="an_40:16">40:16</span> Trska što raste na svakoj vodi i obali
kosi se prije svake druge trave.

<span id="an_40:17">40:17</span> A milost je kao perivoj blagoslova i
milosrđe traje dovijeka.

<span id="an_40:18">40:18</span> Nezavisan čovjek i radnik imaju ugodan
život, ali od obojice bolji ima onaj tko pronađe blago.

<span id="an_40:19">40:19</span> Djeca i sazidan grad proslavljuju ime,
ali je nad obojim otkriće mudrosti. Stoka i vinogradi donose
glasovitost, ali više od oboga uzorna žena.

<span id="an_40:20">40:20</span> Vino i glazba vesele srce, ali još više
ljubav prema mudrosti.

<span id="an_40:21">40:21</span> Frula i harfa zaslađuju pjesmu, ali je
nad obojim skladan glas.

<span id="an_40:22">40:22</span> Ljepota i ljupkost vesele oči, ali još
više zelenilo polja.

<span id="an_40:23">40:23</span> Prijatelj ili drug - sretnu se u pravi
čas, ali su nad obojicom žena i muž.

<span id="an_40:24">40:24</span> Braća i pomoćnici u nevolji dobro dođu,
ali od obojih bolje izbavlja milostinja.

<span id="an_40:25">40:25</span> Zlato i srebro učvršćuju korak, ali je
od obadvoga bolji dobar savjet.

<span id="an_40:26">40:26</span> Bogatstvo i moć osnažuju srce, ali od
obadvoga bolje strah Gospodnji. Sa strahom Gospodnjim čovjek sve ima i s
njime mu ne treba nikakva pomoćnika.

<span id="an_40:27">40:27</span> Strah je Gospodnji kao perivoj
blagoslova: on čovjeka štiti više od svake slave.

<span id="an_40:28">40:28</span> Sine moj, ne živi od prosjačenja; bolje
je umrijeti nego prosjačiti.

<span id="an_40:29">40:29</span> Čovjek koji neprestano gleda na tuđi
stol ne živi životom života dostojnim. On kalja svoje grlo jelima
tuđinskim, a obrazovan i odgojen čovjek toga se kloni.

<span id="an_40:30">40:30</span> Slatko je prosjačenje usnama
bestidnika, ali ga u utrobi pali kao vatra.

<span id="an_41:1">41:1</span> O smrti, kako je gorka pomisao na te
čovjeku koji živi sretno i usred dobara svojih, čovjeku koji živi
spokojno i u svemu napreduje i još ima snage uživati raskoš!

<span id="an_41:2">41:2</span> O smrti, odluka je tvoja dobrodošla
čovjeku ubogu i bez snage, istrošenu starcu, izmorenu brigama,
nevjeričnu i na kraju strpljivosti.

<span id="an_41:3">41:3</span> Ne boj se zakona smrti, sjeti se onih
prije tebe i onih što će poslije doći.

<span id="an_41:4">41:4</span> To je presuda Gospodnja svemu živom - i
čemu se opirati volji Svevišnjega? Živio ti deset, stotinu ili tisuću
godina, u Podzemlju ti neće predbacivati dužinu života.

<span id="an_41:5">41:5</span> Opake su hulje sinovi grešnika i oni koji
zalaze u nastambe bezbožničke.

<span id="an_41:6">41:6</span> Baština djece grešničke na propast je
osuđena, potomstvo njihovo predmet je vječna ukora.

<span id="an_41:7">41:7</span> Bezbožna oca proklinju vlastita djeca,
jer su zbog njega u sramoti.

<span id="an_41:8">41:8</span> Teško vama, bezbožnici, koji
zapostavljate Zakon Boga Svevišnjega.

<span id="an_41:9">41:9</span> Ako ste se rodili, za prokletstvo se
rodiste, a kad umrete, prokletstvo ćete baštiniti.

<span id="an_41:10">41:10</span> Sve što je od zemlje u zemlju se vraća,
tako i bezbožnici iz prokletstva u propast.

<span id="an_41:11">41:11</span> Ljudi žale za svojim mrtvima, ali će
opako ime grešnika nestati.

<span id="an_41:12">41:12</span> Brini se za ime, jer ti ono ostaje
dulje nego tisuće velikih zlatnih zaloga.

<span id="an_41:13">41:13</span> Sretan život traje stanovit broj dana,
ali časno ime ostaje zauvijek.

<span id="an_41:14">41:14</span> Držite, djeco, pouke moje u miru.
Skrivena mudrost i blago nevidljivo, kakva je korist od oboga?

<span id="an_41:15">41:15</span> Bolji je čovjek koji krije ludost svoju
negoli koji krije mudrost svoju.

<span id="an_41:16">41:16</span> Stidite se prema onome što vam govorim,
jer nije dobro svakom stidu podlijegati niti svi jednako cijene sve.

<span id="an_41:17">41:17</span> Pred ocem i majkom stidi se bludnosti i
lÓaži pred poglavarom i moćnikom,

<span id="an_41:18">41:18</span> zločina pred sucem i knezom, bezakonja
pred općinom i narodom,

<span id="an_41:19">41:19</span> nepravde pred drugom i prijateljem,
krađe pred susjedstvom u kojem živiš.

<span id="an_41:20">41:20</span> Pred istinom Božjom i zavjetom stidi se
naslanjati lakte na stol,

<span id="an_41:21">41:21</span> prezirno primati i darivati i ne
odgovarati onima koji te pozdravljaju;

<span id="an_41:22">41:22</span> stidi se piljiti u tuđu ženu i okrenuti
leđa rođaku,

<span id="an_41:23">41:23</span> prisvojiti tuđi dio ili dar, udvarati
se udatoj ženi,

<span id="an_41:24">41:24</span> biti prisan sa sluškinjom njezinom: ne
prilazi njezinoj postelji!

<span id="an_41:25">41:25</span> Stidi se riječi pogrde pred
prijateljima svojim i nemoj kuditi nakon darivanja,

<span id="an_41:26">41:26</span> ponavljati i širiti glasine i izdavati
tajne.

<span id="an_41:27">41:27</span> Tad ćeš biti istinski stidljiv i naći
ćeš milost u očima sviju ljudi.

<span id="an_42:1">42:1</span> Ali se ovoga nemoj stidjeti, ovoga ne
krši zbog ljudskog obzira:

<span id="an_42:2">42:2</span> Zakona i Saveza Svevišnjega, presude koja
daje pravdu i bezbožniku,

<span id="an_42:3">42:3</span> čista računa s drugom i suputnikom, diobe
svoje baštine prijateljima,

<span id="an_42:4">42:4</span> točnosti u mjerilima i utezima, malena
ili velika probitka,

<span id="an_42:5">42:5</span> dobitka u trgovačkim poslovima, stroge
stege prema svojoj djeci i da do krvi išibaš opakoga slugu.

<span id="an_42:6">42:6</span> Kad je žena radoznala, dobar je pečat; a
gdje je mnogo ruku, zaključavaj.

<span id="an_42:7">42:7</span> Kad što daješ, pazi na broj i težinu, i
svaki izdatak i primitak zabilježi.

<span id="an_42:8">42:8</span> Ne stidi se ukoriti glupana ili luđaka
ili ishlapjela starca koji raspravlja s mladićima. Tako ćeš pokazati
kako si uistinu obrazovan, i svi će ti odobravati.

<span id="an_42:9">42:9</span> Kći je ocu potajna mora, briga za nju
spavati mu ne da: u mladosti, strah da se neće udati, a kad se uda, da
je muž ne zamrzi;

<span id="an_42:10">42:10</span> dok je djevica, da je tko ne zavede i
da ne zatrudni u kući očevoj, a u kući muževljoj da se ne razbludi, i
kad je već žena, da ne bude nerotkinja.

<span id="an_42:11">42:11</span> Ako ti je kći neposlušna, dobro je pazi
da ne načini od tebe ruglo neprijateljima tvojim, priču gradsku i
predmet svačijeg klevetanja i da te ne obeščasti u očima sviju.

<span id="an_42:12">42:12</span> Ne zaustavljaj pogleda ni pred čijom
ljepotom i ne sjedaj sa ženama.

<span id="an_42:13">42:13</span> Jer iz odijela izlazi moljac, a od žena
ženska zloća.

<span id="an_42:14">42:14</span> Bolja je zloća muška nego dobrota
ženska; od žene potječe sramota i ruglo.

<span id="an_42:15">42:15</span> Sad ću podsjetiti na djela Božja, i što
sam vidio, to ću ispričati. Riječima Gospod stvori djela svoja, i sve se
stvoreno pokorava volji njegovoj.

<span id="an_42:16">42:16</span> Sunce sjajno sve obasjava, i slave je
Gospodnje puno djelo njegovo.

<span id="an_42:17">42:17</span> Gospod nije dao anđelima moć da govore
o svim čudesima koja je Gospod, gospodar svega, čvrsto sazdao kako bi
svemir opstao u slavi njegovoj.

<span id="an_42:18">42:18</span> Izmjerio je dubinu bezdana i srca
ljudskog i prozreo sve tajne njihove. Jer Svevišnji ima svoju spoznaju
koja postoji i promotrio je znake vremena.

<span id="an_42:19">42:19</span> On objavljuje prošlost i budućnost i
otkriva stvari skrivene.

<span id="an_42:20">42:20</span> Ni jedna mu misao promaći ne može, ni
jedna se riječ ne može njemu skriti.

<span id="an_42:21">42:21</span> On je uredio čudesna djela svoje
mudrosti, jer je jedini od vječnosti do vječnosti. Niti mu se što može
dodati niti oduzeti i njemu savjet ničiji ne treba.

<span id="an_42:22">42:22</span> Kako li su divna sva djela njegova, kao
sjajna iskra njihov je prizor.

<span id="an_42:23">42:23</span> Sve to živi i traje dovijeka, i u
svakoj prilici sve je poslušno.

<span id="an_42:24">42:24</span> Sve je dvostruko, jedno prema drugome,
i ništa nije stvorio nepotpuno.

<span id="an_42:25">42:25</span> Jedno drugo izvrsnošću nadmašuje, i tko
se može nasititi njegove krasote?

<span id="an_43:1">43:1</span> Ponos visina, blistavi svod, takva su
nebesa u slavnom prizoru.

<span id="an_43:2">43:2</span> Kad se sunce pomalja, izlazeći
objavljuje: "Divno je i čudesno djelo Svevišnjeg!"

<span id="an_43:3">43:3</span> Kad je o podne, žari krug zemaljski, i
tko bi izdržao žegu njegovu?

<span id="an_43:4">43:4</span> U peć treba puhati da se dobije toplina,
a sunce sažiže planine tri puta snažnije; riga pare plamene i zrakama
svojim zasljepljuje oči.

<span id="an_43:5">43:5</span> Velik je Gospod koji ga načini i čije
riječi požuruju njegov hod.

<span id="an_43:6">43:6</span> I mjesec tako, uvijek točan, označuje
vrijeme i vječni je znak.

<span id="an_43:7">43:7</span> Mjesec označuje blagdane, to svjetlilo
koje se smanjuje kad postane puno.

<span id="an_43:8">43:8</span> Od njega mjesec dobiva svoje ime. On
čudesno raste u mijenama svojim, stijeg vojske nebeske što blista na
svodu nebesa.

<span id="an_43:9">43:9</span> Sjaj je zvijezda ljepota neba, blistav
ures visinama Gospodnjim.

<span id="an_43:10">43:10</span> Po zapovijedi Svetoga, kako on odredi,
one miruju i ne zamaraju se nikad od straže svoje.

<span id="an_43:11">43:11</span> Pogledaj dugu i slavi Stvoritelja
njezina, jer je tako veličanstvena u sjaju svojem.

<span id="an_43:12">43:12</span> Preko nebesa prebacuje dični luk što ga
razape ruka Svevišnjeg.

<span id="an_43:13">43:13</span> Po zapovijedi njegovoj pada snijeg i
munje požuruje svojom naredbom.

<span id="an_43:14">43:14</span> Tako se otvaraju i riznice njegove iz
kojih izlijeću oblaci kao ptice.

<span id="an_43:15">43:15</span> Silom svojom drži oblake i mrvi ih u
tuču.

<span id="an_43:16">43:16</span> \[16a\] Kad se on pojavi, gore se
tresu,

<span id="an_43:17">43:17</span> \[17a\] i kad grom njegov zagrmi,
zemlja se uvija od bola. \[16b\]Po zapovijedi njegovoj puše južnjak,
\[17b\] vijavica sjeverna i vihor olujni.

<span id="an_43:18">43:18</span> Kao ptice prši njegov snijeg i pada kao
jato skakavaca. Oko se divi ljepoti njegove bjeline i duh se zanosi
praminjanjem njegovim.

<span id="an_43:19">43:19</span> Inje pada kao sol na zemlju, i kad se
dobro smrzne, kostriješi se kao bodlje.

<span id="an_43:20">43:20</span> Kad zapuše hladni sjever, tad se led
uhvati na vodi, spusti se na svaku mirnu vodu, koja se onda njime kao
oklopom odjene.

<span id="an_43:21">43:21</span> On guta gore i sažiže pustinju i kao
oganj proždire bilje.

<span id="an_43:22">43:22</span> Ali oblaci ubrzo sve liječe i poslije
žege osvježava rosa.

<span id="an_43:23">43:23</span> Namišlju je svojom ukrotio bezdan i po
njemu razastro otoke.

<span id="an_43:24">43:24</span> Pomorci pričaju o pogibeljima morskim i
divimo se onomu što od njih čujemo:

<span id="an_43:25">43:25</span> jer i tu su neobična i prečudesna djela
njegova, zvijeri svakojake i nemani morske.

<span id="an_43:26">43:26</span> Njegovom pomoću sve se svršava dobro i
sve se uređuje prema riječi njegovoj.

<span id="an_43:27">43:27</span> Ma koliko da dodamo, ne bismo završili;
jednom riječju: "On je sve!"

<span id="an_43:28">43:28</span> Odakle smoći dovoljno snage da ga
slavimo, jer on je velik, iznad svih je djela svojih.

<span id="an_43:29">43:29</span> Strašan je Gospod i veoma velik, i
čudesna je moć njegova.

<span id="an_43:30">43:30</span> Veličajte Gospoda u hvalama svojim
koliko god možete, a on će vas uvijek nadmašivati; napregnite svu svoju
snagu kad ga veličate, ne popuštajte, pa ipak nikad do kraja nećete
doći.

<span id="an_43:31">43:31</span> Jer tko ga je ikad vidio pa da opriča?
I tko ga može proslaviti onako kako on zaslužuje?

<span id="an_43:32">43:32</span> Mnogo je otajstava većih nego su ova,
jer smo vidjeli samo neka od djela njegovih!

<span id="an_43:33">43:33</span> Sve je stvorio Gospod, koji je mudrost
dao pobožnima.

<span id="an_44:1">44:1</span> Opjevajmo slavne muževe, pretke naše po
njihovim pokoljenjima.

<span id="an_44:2">44:2</span> Mnogo je slave podijelio Višnji i pokazao
svoje veličanstvo od iskonskih dana.

<span id="an_44:3">44:3</span> Jedni vladahu kraljevstvima svojim i
bijahu poznati po svojoj snazi; drugi bijahu mudri savjetnici i izricahu
riječi proročanske.

<span id="an_44:4">44:4</span> Savjetom svojim upravljahu ljudima,
razumijevanjem narodne mudrosti, i mudrim napucima svojeg nauka.

<span id="an_44:5">44:5</span> Neki skladahu napjeve i pisahu pjesme;

<span id="an_44:6">44:6</span> drugi bijahu bogati i moćni živeći mirno
u domovima svojim.

<span id="an_44:7">44:7</span> Svi se oni proslaviše u svom vremenu i
bijahu slava svojeg doba.

<span id="an_44:8">44:8</span> Neki od njih ostaviše ime za sobom te se
o njima još hvale pjevaju.

<span id="an_44:9">44:9</span> A drugima opet nema spomena, iščezoše kao
da nikad nisu niti postojali; sada su kao da ih nikad nije bilo, tako i
djeca njihova za njima.

<span id="an_44:10">44:10</span> Ali ovi bijahu ljudi pobožni čija se
dobra djela ne zaboravljaju;

<span id="an_44:11">44:11</span> u potomcima njihovim ostade bogata
baština što je oni namriješe.

<span id="an_44:12">44:12</span> Djeca im se vjerno drže zavjeta, i
potomstvo njihovo, zbog njih;

<span id="an_44:13">44:13</span> dovijeka njihova loza ostaje i ne briše
se dika njihova;

<span id="an_44:14">44:14</span> u miru počivaju tijela njihova i ime
živi za sva pokoljenja;

<span id="an_44:15">44:15</span> mudrost njihovu objavljuju puci i slavu
njihovu naviješta općina.

<span id="an_44:16">44:16</span> Henok se svidio Gospodu i bi prenesen,
uzor obraćenja za sva pokoljenja.

<span id="an_44:17">44:17</span> Noa bijaše savršen pravednik i u
vrijeme gnjeva postade obnovitelj; po njemu je spašen ostatak na zemlji
u doba Potopa.

<span id="an_44:18">44:18</span> Vječni je Savez utemeljen s njim da
više neće od potopa izginuti sve živo.

<span id="an_44:19">44:19</span> Abraham, otac slavni mnoštva naroda,
nitko mu u slavi nikad nije bio ravan;

<span id="an_44:20">44:20</span> on je čuvao zapovijed Svevišnjega i
sklopio Savez s njim; on je taj Savez učvrstio svojim tijelom i u dan
kušnje vjeran ostao.

<span id="an_44:21">44:21</span> Zato mu je Gospod zakletvom obećao da
će blagosloviti narode u potomstvu njegovu, da će ga umnožiti kao prah
zemaljski i potomstvo mu uzvisiti kao zvijezde. I dati im zemlju u
baštinu, od mora do mora, od Rijeke do krajeva zemaljskih.

<span id="an_44:22">44:22</span> I Izaku je tako, zbog oca njegova
Abrahama, zajamčio

<span id="an_44:23">44:23</span> blagoslov svih ljudi i utemeljio je
Savez na glavi Jakovljevoj. I utvrdio ga u svojim blagoslovima i dao mu
zemlju u baštinu: podijelio je na dijelove i razdijelio među dvanaest
plemena.

<span id="an_45:1">45:1</span> Od njega je potekao čovjek čestit koji je
našao milost pred svima, drag Bogu i ljudima, Mojsije, blagoslovljena
spomena!

<span id="an_45:2">45:2</span> Podijelio mu slavu kao i svetima i učinio
ga moćnim, na užas neprijateljima.

<span id="an_45:3">45:3</span> Na njegovu je riječ znamenja zaustavio i
ukrijepio ga pred licem kraljeva; dao mu zapovijedi za narod njegov i
otkrio mu nešto od svoje slave.

<span id="an_45:4">45:4</span> Zbog njegove vjernosti i poniznosti
posveti ga, izabra ga jedinog između sviju ljudi;

<span id="an_45:5">45:5</span> dopusti mu da čuje glas njegov i uvede ga
u tamu; dade mu zapovijedi licem u lice, Zakon života i spoznaje, da
Jakova uči Savezu i Izraela naredbama njegovim.

<span id="an_45:6">45:6</span> Potom uzvisi Arona, sveca poput Mojsija,
brata njegova, iz plemena Levijeva.

<span id="an_45:7">45:7</span> Vječni Savez sklopi s njim i dade mu
svećeništvo naroda. Usreći ga odjećom ukrasnom, obuče ga u odoru slave.

<span id="an_45:8">45:8</span> Odjenu ga dičnim savršenstvom i opremi
bogatom odjećom: gaćama, haljom i oplećkom.

<span id="an_45:9">45:9</span> Obloži ga mogranjem i brojnim zvončićima
zlatnim uokolo, da zveckaju pri koračanju njegovu, da im se u Svetištu
čuje zvon na opomenu sinovima naroda njegova.

<span id="an_45:10">45:10</span> I svetu odjeću od zlata, grimiznu, svu
izvezenu; oplećak sudački, Urim i Tumim, od upletena purpura, djelo
vješta rukotvorca;

<span id="an_45:11">45:11</span> drago kamenje, urezano kao pečatnjaci u
zlatnu okovu, djelo draguljara, kao opomenu s natpisom urezanim, prema
broju plemena Izraelovih.

<span id="an_45:12">45:12</span> I krunu zlatnu na kapi, ukrašenu
pečatom posvete, ures vrhunski, djelo veličanstveno, ukrase, očima u
nasladu.

<span id="an_45:13">45:13</span> Nitko nikad sličnih nije vidio, i
nikada ih nije tuđinac oblačio, nego samo sinovi njegovi i odvjeci
njegovi zauvijek.

<span id="an_45:14">45:14</span> Njegove žrtve potpuno se spaljuju,
trajno, dvaput svakog dana.

<span id="an_45:15">45:15</span> Njemu Mojsije dade svećeničku vlast i
svetim ga uljem pomaza, i to mu bijaše vječni Savez i potomstvu njegovu
sve dok nebesa traju, da mu služi i bude svećenikom i da blagoslivlja
narod u ime Gospodnje.

<span id="an_45:16">45:16</span> Izabra ga između svih živih da mu
prinosi žrtvu i tamjan, da mu pali miris ugodni za spomen i da očišća
sinove Izraelove.

<span id="an_45:17">45:17</span> Još mu svoje zapovijedi dade i povjeri
mu odredbe Zakona da pouči Jakova naredbama njegovim, da prosvijetli
Izraela njegovim Zakonom.

<span id="an_45:18">45:18</span> Ali se na njega razgnjeviše
neprijatelji i pozavidješe mu u pustinji, ljudi Datanovi i Abiramovi,
Korah i njegovi u mržnji i gnjevu.

<span id="an_45:19">45:19</span> I vidje Gospod i rasrdi se i uništi ih
žarom svoje srdžbe. Posla na njih čudesa i sažeže ih plamenim ognjem.

<span id="an_45:20">45:20</span> I umnoži tako slavu Aronu i dade mu
baštinu njegovu, odredi mu pretilinu prvina, prije svega kruha u
izobilju.

<span id="an_45:21">45:21</span> Tako se oni hrane žrtvama Gospodnjim,
koje Gospod pokloni njemu i potomstvu njegovu.

<span id="an_45:22">45:22</span> Samo u zemlji on baštine nema, nema
svog dijela među narodom, jer Gospod je njegov dio i baština.

<span id="an_45:23">45:23</span> I Pinhas, sin Eleazarov, treći je po
slavi zbog revnosti svoje u strahu Gospodnjem. Jer kad se narod pobunio,
postojan je bio i plemenito smiona srca, i tako je stekao oproštenje
Izraelu.

<span id="an_45:24">45:24</span> Zato bi Savez mira zapečaćen s njim, da
bude poglavar Svetišta i naroda svoga te njemu i potomstvu njegovu
pripadne dostojanstvo velikog svećeništva za sva vremena.

<span id="an_45:25">45:25</span> Učinio je Savez i s Davidom, sinom
Jišaja, iz plemena Judina, ali baština kraljevska od oca samo jednom
sinu ostaje, dok baština Aronova ostaje svemu potomstvu njegovu.

<span id="an_45:26">45:26</span> Zato neka vam sada Gospod mudrost u
srce posadi da narodu njegovu pravedno sudite, da vrline predačke nikad
ne nestanu i da slava njihova prijeđe na potomke njihove.

<span id="an_46:1">46:1</span> Junak u boju bijaše Jošua, sin Nunov,
nasljednik Mojsijev u službi proročkoj, koji valjano zasluži svoje ime i
bi veliki izbavitelj izabranog naroda, osvetivši se drskim
neprijateljima i uspostavivši Izraela na baštini njegovoj.

<span id="an_46:2">46:2</span> Kako li krasan bijaše kad bi digao ruku i
mačem zamahnuo protiv gradova!

<span id="an_46:3">46:3</span> Tko je ikad imao njegovu odlučnost? On je
vodio bojeve Gospodnje.

<span id="an_46:4">46:4</span> Nije li po njemu sunce zastalo i od
jednog dana postala dva?

<span id="an_46:5">46:5</span> Jer je prizvao Boga Svevišnjega u nevolji
kada ga odasvud pritijesniše neprijatelji, i usliša ga veliki Gospod i
pusti krupnu i snažnu tuču.

<span id="an_46:6">46:6</span> Bacio se na narod dušmanski i protivnike
pobio na Strmini: da bi poznali puci snagu njegova oružja i spoznali da
je Gospod protivnik njihov.

<span id="an_46:7">46:7</span> I jer je vjerno išao za Svemogućim i u
dane Mojsijeve ljubav dokazao - on i Kaleb, sin Jefuneov, koji se
opriješe kad se zbor pobunio, odvrativši narod od grijeha i utišavši
glasove pobune.

<span id="an_46:8">46:8</span> Zato je i sačuvao samo ovu dvojicu, od
šest stotina tisuća pješaka, da ih uvede u baštinu njihovu, u zemlju
kojom teče med i mlijeko.

<span id="an_46:9">46:9</span> Još je Kalebu dao snagu, koja s njime do
starosti ostade, te se mogao verati po visinama zemaljskim, koje su
baština potomcima njegovim,

<span id="an_46:10">46:10</span> neka bi spoznao sav Izrael da je dobro
ići vjerno za Gospodom.

<span id="an_46:11">46:11</span> I suci, svaki po svom imenu, koji
uvijek bijahu srca vjerna i koji se ne odmetnuše od Boga - da je
blagoslovljen spomen njihov.

<span id="an_46:12">46:12</span> Neka im kosti procvatu u grobu i neka
se imena tih slavnih ljudi pomlade u sinovima njihovim.

<span id="an_46:13">46:13</span> Samuel bijaše miljenik svojemu Gospodu,
prorok Gospodnji, on utemelji kraljevstvo i pomaza vladare nad svojim
narodom.

<span id="an_46:14">46:14</span> Po Zakonu Gospodnjem upravljaše
općinom, i Gospod je pohodio Jakova.

<span id="an_46:15">46:15</span> Zbog vjernosti njegove priznavahu ga
prorokom, u govorima se pokazivaše pouzdan vidjelac.

<span id="an_46:16">46:16</span> I on prizva Boga u nevolji kada ga
odasvud pritisnuše dušmani prinoseći mliječno janješce.

<span id="an_46:17">46:17</span> Tada zagrmje Gospod s neba i u strašnoj
lomljavi začu glas njegov;

<span id="an_46:18">46:18</span> porazio je vođe dušmanske i satro
knezove filistejske.

<span id="an_46:19">46:19</span> I kad je polazio na počinak vječni,
posvjedočio je pred Gospodom i pomazanikom njegovim: "Ni od koga nikad
ne uzeh ništa, čak ni potplate obične." I nitko ga nije optužio.

<span id="an_46:20">46:20</span> A kad je usnuo, proreče još jednom i
objavi kralju njegov kraj. I ispod zemlje podignu svoj glas proročki da
izbriše opačinu s naroda.

<span id="an_47:1">47:1</span> Poslije njega ustade Natan da prorokuje u
vrijeme Davidovo.

<span id="an_47:2">47:2</span> Kao što se pretilina odlučuje od
pričesnice, tako bi David odabran od sinova Izraelovih.

<span id="an_47:3">47:3</span> Igraše se s lavom kao s jarićima i s
medvjedima kao s janjcima;

<span id="an_47:4">47:4</span> zar nije još kao dječak ubio diva i
skinuo sramotu s naroda kad je iz praćke bacio kamen i slomio oholost
Golijata?

<span id="an_47:5">47:5</span> Jer i on prizva Boga Svevišnjega, koji mu
je dao snagu desnici, da obori junaka vješta bojevima i podigne jakost
narodu svome.

<span id="an_47:6">47:6</span> Zato mu je dana slava od deset tisuća, i
slavljahu ga dok blagoslivljaše Gospoda, i ponudiše mu krunu slavnu,

<span id="an_47:7">47:7</span> jer on svuda porazi neprijatelje i uništi
protivnike Filistejce i slomi silu njihovu do današnjega dana.

<span id="an_47:8">47:8</span> U svakome svom djelu slavio je Svetog
Svevišnjeg riječima hvale; pjevao je svim srcem svojim i ljubio Tvorca
svoga.

<span id="an_47:9">47:9</span> Pred žrtvenik je postavio glazbala da
zvucima njihovim zasladi pjesmu.

<span id="an_47:10">47:10</span> Blagdanima je sjajnost dodao i savršeno
uresio svetkovine, proslavljao sveto ime Gospodnje, i Svetište je
odzvanjalo već od zore.

<span id="an_47:11">47:11</span> Zato mu Gospod grijehe oprosti i podiže
dovijeka silu njegovu i dade mu Savez kraljevski, slavni prijestol u
Izraelu.

<span id="an_47:12">47:12</span> Mudar ga je sin naslijedio, koji se,
zbog njega, nadaleko proširio.

<span id="an_47:13">47:13</span> Salomon kraljevaše u vrijeme mirno, i
Bog mu dade mir odasvuda, da je uzmogao sazdati Dom imenu njegovu i
podići vječno Svetište.

<span id="an_47:14">47:14</span> Kako li si mudar bio za svoje mladosti
i prepun spoznaje poput rijeke!

<span id="an_47:15">47:15</span> Prekrio si zemlju umom svojim i ispunio
je tajanstvenim izrekama.

<span id="an_47:16">47:16</span> Ime ti se pročulo do dalekih otoka i
stekao si ljubav svojim mirom.

<span id="an_47:17">47:17</span> Začudio si svijet pjesmama svojim,
pričama, poslovicama i odgovorima.

<span id="an_47:18">47:18</span> U ime Gospodina Boga, koji se Bogom
Izraela zove, nakupio si zlata kao kositra i namnožio srebra kao olova.

<span id="an_47:19">47:19</span> A slabine si svoje potom priklonio
ženama i postao rob svoga tijela.

<span id="an_47:20">47:20</span> Ljagom si okaljao slavu svoju i
oskvrnuo svoj rod, navukao si gnjev na porod svoj, i nevolju svojim
potomcima.

<span id="an_47:21">47:21</span> Kraljevstvo se nadvoje rascijepilo: i
od Efrajima izađe pobunjena vlast.

<span id="an_47:22">47:22</span> Ipak Bog nije odbacio milosti svoje,
niti je pogazio riječi svoje: izabranika svoga nije lišio potomstva te
nije istrijebio roda onom koji ga je ljubio, već je dao Ostatak Jakovu i
domu Davidovu korijen od njega.

<span id="an_47:23">47:23</span> I počinuo je Salomon kraj otaca svojih,
ostavivši jednog od svojih kao nasljednika, najglupljeg od čitava
naroda, čovjeka bez razbora: Roboama, koji je savjetom svojim narod
pobunio.

<span id="an_47:24">47:24</span> A zatim dođe Jeroboam, sin Nabatov,
koji navede na grijeh Izraela i uputi Efrajima na put zloće. Od tada se
njihovi grijesi toliko namnožiše te ih otjeraše iz zemlje njihove.

<span id="an_47:25">47:25</span> Jer okušavahu svaku vrstu opačine, sve
dok ih osveta ne snađe.

<span id="an_48:1">48:1</span> I usta prorok Ilije kao oganj, riječ mu
plamtjela kao buktinja.

<span id="an_48:2">48:2</span> On je na njih donio glad i revnošću je
svojom umanjio njihov broj.

<span id="an_48:3">48:3</span> Po riječi je Božjoj nebo zatvorio i tri
puta oganj s neba sveo.

<span id="an_48:4">48:4</span> Kako li si strašan bio, Ilija, u čudesima
svojim! I može li se itko dičiti koliko ti?

<span id="an_48:5">48:5</span> Podigao si mrtva od smrti iz Podzemlja po
riječi Svevišnjeg.

<span id="an_48:6">48:6</span> Bacio si u propast kraljeve i vukao
odličnike s odra njihova.

<span id="an_48:7">48:7</span> Na Sinaju si čuo ukore i sud osvetni na
Horebu.

<span id="an_48:8">48:8</span> Pomazao si kraljeve osvetničke i proroka
sebi za nasljednika.

<span id="an_48:9">48:9</span> Podignut si bio u vihoru ognja, u kolima
s plamenim konjima.

<span id="an_48:10">48:10</span> Određen si u prijetnjama budućim da
umiriš srdžbu Božju prije no što ona provali, da obratiš srca otačka
sinovima i da obnoviš plemena Jakovljeva.

<span id="an_48:11">48:11</span> Blago onomu koji će te vidjeti i onima
koji su usnuli u ljubavi, jer i mi ćemo posjedovati život.

<span id="an_48:12">48:12</span> Kad je vihor zastro Iliju, napuni se
duhom njegovim Elizej: za života ga nijedan vladar ne mogaše pobijediti
i nitko ga ne mogaše podjarmiti.

<span id="an_48:13">48:13</span> Ništa mu ne bijaše teško, i iz groba mu
je tijelo prorokovalo.

<span id="an_48:14">48:14</span> Za života je čudesa činio, a u smrti
svojoj djela divotna.

<span id="an_48:15">48:15</span> Ali se kraj svega toga narod nije
pokajao niti se ostavio grijeha svojih, dok ne bi izagnan iz domaje i
rasijan po svim zemljama svijeta;

<span id="an_48:16">48:16</span> samo je nešto ljudi ostalo, s vladarom
iz kuće Davidove. Neki su od njih pravo činili pred Gospodom, a drugi
opet gomilahu grijeh na grijeh.

<span id="an_48:17">48:17</span> Ezekija utvrdi grad svoj i dovede vodu
sred njega, željezom prokopa pećine i sagradi spremišta vodena.

<span id="an_48:18">48:18</span> Za vijeka se njegova diže Sanherib i
posla Rabsaka, koji diže ruku na Sion i u oholosti svojoj huljaše.

<span id="an_48:19">48:19</span> Tada su im drhtala srca i ruke i
podnosili su muke kao žene u trudovima;

<span id="an_48:20">48:20</span> ali prizvaše milostivog Boga i podigoše
ruke svoje prema njemu. I Sveti je s neba brzo uslišio njihov glas i
spasio ih rukom Izaijinom,

<span id="an_48:21">48:21</span> razbio je logor asirski, i njegov ih
anđeo sve pobi.

<span id="an_48:22">48:22</span> Jer je Ezekija činio što je Gospodu
milo i držao se putova Davida, oca svojeg, kako mu je zapovjedio prorok
Izaija, velik i pouzdan u viđenju svojem.

<span id="an_48:23">48:23</span> U dane se njegove sunce povratilo, on
je kralju produžio život.

<span id="an_48:24">48:24</span> U silini duha vidio je stvari
posljednje i tješio je žalobne na Sionu.

<span id="an_48:25">48:25</span> Objavio je budućnost sve do kraja
vremena i najavio tajne stvari prije nego se dogodiše.

<span id="an_49:1">49:1</span> Spomen na Jošiju je kao smjesa mirisa,
pripravljena umijećem mirisarskim; svačijim je ustima kao med sladak i
kao glazba na vinskoj gozbi.

<span id="an_49:2">49:2</span> Pravim je putem kročio da obrati narod i
zatro je gnusnu bezbožnost.

<span id="an_49:3">49:3</span> Srce je svoje upravio prema Gospodu i u
bezbožno je vrijeme osnažio pobožnost.

<span id="an_49:4">49:4</span> Osim Davida, Ezekije i Jošije, svi ostali
gomilahu opačinu na opačinu. Jer napustiše Zakon Svevišnjega, nestalo je
kraljeva judejskih.

<span id="an_49:5">49:5</span> Snagu svoju dadoše drugima i slavu svoju
tuđinskom narodu.

<span id="an_49:6">49:6</span> Spališe sveti izabrani Grad i opustošiše
ceste njegove,

<span id="an_49:7">49:7</span> po riječi Jeremijinoj, jer ga
zlostavljahu, iako bijaše prorok posvećen u utrobi materinoj, da
istrijebi i obara, zatire, ali i da sagradi i utvrđuje.

<span id="an_49:8">49:8</span> Ezekiel je vidio prizor slave koji mu je
Bog pokazao na kolima kerubinskim.

<span id="an_49:9">49:9</span> Jer se sjetio neprijatelja pred likom
nevremena, na korist onih koji se drže putova pravednih.

<span id="an_49:10">49:10</span> A što se tiče dvanaest proroka,
procvale im kosti iz rake njihove, jer su utješili Jakova i izbavili ga
vjerom i nadom.

<span id="an_49:11">49:11</span> Kako proslaviti Zerubabela? On bijaše
kao pečatnjak na desnici.

<span id="an_49:12">49:12</span> A takav bi i Jošua, sin Josedekov: oni
u svoje vrijeme sagradiše Dom i podigoše Gospodu sveti Hram, određen za
vječnu slavu.

<span id="an_49:13">49:13</span> Velik je i spomen na Nehemiju, koji je
podigao naše zidove razvaljene, postavio vrata i prijevornice i obnovio
naše domove.

<span id="an_49:14">49:14</span> Malo ih je bilo stvorenih na zemlji kao
Henok, on je bio uznesen sa zemlje.

<span id="an_49:15">49:15</span> A je li se ipak rodio čovjek kao Josip?
Vođa braći svojoj, potpora narodu svojem. Kosti su mu posjećene.

<span id="an_49:16">49:16</span> Još i Šem i Šet bijahu slavljeni među
ljudima, ali je Adam iznad svih živih stvorova.

<span id="an_50:1">50:1</span> Šimun, Sin Onijin, veliki svećenik, za
svoga je života popravio Dom, u svoje je vrijeme učvrstio Hram.

<span id="an_50:2">50:2</span> Položio temelje dvostruke visine i visoka
kruništa oko Svetišta.

<span id="an_50:3">50:3</span> U njegovo je vrijeme vodeno spremište
iskopano, jezero poput mora golemo.

<span id="an_50:4">50:4</span> U brizi da narod izbavi od propasti,
utvrdio je grad protiv opsade.

<span id="an_50:5">50:5</span> Kako li krasan bješe, okružen gomilom
ljudi, kad bi izašao iza zastora Doma?

<span id="an_50:6">50:6</span> Kao zvijezda Danica među oblacima i kao
mjesec pun;

<span id="an_50:7">50:7</span> kao sunce koje obasjava Hram Svevišnjega
i kao sjajna duga na blistavim oblacima;

<span id="an_50:8">50:8</span> kao ruža u proljetne dane i kao ljiljan
kraj izvora; kao grana tamjanova za žara ljetnoga

<span id="an_50:9">50:9</span> i kao plamen i kad u kadionici; kao vrč
od kovana zlata, optočen mnogovrsnim dragim kamenjem;

<span id="an_50:10">50:10</span> kao maslina puna plodova i kao čempres
što se diže u oblake.

<span id="an_50:11">50:11</span> Kad bi na se metnuo krasnu odjeću i
obukao se u divne haljine, i kad bi se uspinjao na sveti žrtvenik i
ispunio trijem Svetišta svojim veličanstvom;

<span id="an_50:12">50:12</span> kad je primao žrtvene dijelove iz ruku
svećenika, a sam stajao kod ognjišta oltarskog okružen vijencem braće
svoje kao mladi cedar libanonski: okruživahu ga kao grane palmove

<span id="an_50:13">50:13</span> svi sinovi Aronovi u slavi svojoj, sa
prinosima Gospodnjim na rukama, pred svim zborom Izraelovim.

<span id="an_50:14">50:14</span> Dok je on vršio službu kod oltara,
prinosili su po redu prinose Svevišnjem, Svevladaru;

<span id="an_50:15">50:15</span> pružio bi ruku svoju za posudom i
prolio soka od grožđa, izlivši ga na podnožje oltarsko za ugodni miris
Svevišnjem Kralju svega.

<span id="an_50:16">50:16</span> Klicali bi tad sinovi Aronovi i trubili
u trublje od tučene kovine i ječali jekom silnom u spomen pred
Svevišnjim.

<span id="an_50:17">50:17</span> I tada bi sav narod odjednom pao na
zemlju ničice da se pokloni Gospodu, Svevladaru, Bogu Svevišnjem.

<span id="an_50:18">50:18</span> A pjevači bi zapjevali pjesme
hvalbenice: sladak bijaše zvuk mnoštva tih glasova,

<span id="an_50:19">50:19</span> dok se narod utjecao Bogu Svevišnjem
moleći se pred Milosrdnim dok se ne bi svršila služba Gospodnja i obred
priveo kraju.

<span id="an_50:20">50:20</span> Potom bi sišao i podigao ruke svoje nad
svim zborom sinova Izraelovih da blagoslov Gospodnji svojim usnama
izusti i prodiči se njegovim imenom.

<span id="an_50:21">50:21</span> I još jednom svi bi pali ničice da
prime blagoslov Svevišnjeg.

<span id="an_50:22">50:22</span> A sada blagoslovite Boga svemira, koji
čini čudesa svagdje, koji uzdiže naše dane od utrobe majčine i čini s
nama po milosti svojoj.

<span id="an_50:23">50:23</span> On neka nam dadne radosno srce i podari
mir našem vremenu, u Izraelu, na vijeke vijekova.

<span id="an_50:24">50:24</span> Neka milost njegova bude trajno s nama
i neka nas u naše vrijeme izbavi.

<span id="an_50:25">50:25</span> Na dva se naroda gnuša moja duša, a
treći i nije narod:

<span id="an_50:26">50:26</span> na žitelje Seirske gore i na Filistejce
i na ludi puk koji živi u Šekemu.

<span id="an_50:27">50:27</span> Pouku u mudrosti i znanosti zapisao je
u knjigu ovu Isus, sin Sirahov, Eleazar, iz Jeruzalema, koji je kao kišu
izlio mudrost svojeg srca.

<span id="an_50:28">50:28</span> Blago čovjeku koji o ovome razmišlja i
primajući to k srcu postaje mudar.

<span id="an_50:29">50:29</span> Bude li postupao prema tome, u svemu će
biti moćan, jer je svjetlost Gospodnja njegov put.

<span id="an_51:1">51:1</span> Slavit ću te, Gospodaru, Kralju, i hvalit
ću te, Bože, Spasitelju moj. Zahvaljujem imenu tvojem,

<span id="an_51:2">51:2</span> jer ti si bio zaštitnik i pomoćnik moj i
spasio si tijelo moje od propasti, od zamke prijevarna jezika, od usana
što laži kuju i pred onima što su okolo mene bio si zaštitnik i pomoćnik
moj.

<span id="an_51:3">51:3</span> Po velikom milosrđu i imenu svom izbavio
si me od ujeda onih koji bi me proždrli, iz ruku onih koji mi o glavi
rade, od mnogih kušnja koje pretrpjeh,

<span id="an_51:4">51:4</span> od gušenja u vatri koja me okružila, iz
središta ognja koji nisam potpalio,

<span id="an_51:5">51:5</span> iz duboke utrobe Podzemlja, od nečista
jezika i lažljive riječi,

<span id="an_51:6">51:6</span> od potvore nepravedna jezika pred
kraljem. Duša moja bijaše blizu smrti i život moj na pragu Podzemlja.

<span id="an_51:7">51:7</span> Okruživahu me sa svih strana i nije bilo
nikoga da mi pomogne; pogledom sam pomoć ljudi tražio, ali uzalud.

<span id="an_51:8">51:8</span> Tad se sjetih milosrđa tvojeg, o Gospode,
i djela tvojih još odiskona, kako izbavljaš one koji te strpljivo čekaju
i spasavaš ih iz ruku neprijateljskih.

<span id="an_51:9">51:9</span> Tad podigoh sa zemlje glas svoj i zamolih
spas od smrti,

<span id="an_51:10">51:10</span> zazvah Gospodina, oca mojega Gospodina:
"Ne ostavi me u dan nevoljni, u vrijeme moje nemoći protiv oholih. -
Slavit ću ime tvoje bez prestanka i zahvalnu ti hvalu pjevati."

<span id="an_51:11">51:11</span> I bi molba moja uslišana, izbavio si me
od propasti, spasio me od vremena zloće.

<span id="an_51:12">51:12</span> I stoga ću te hvaliti i slaviti i
blagoslivljati ime Gospodnje.

<span id="an_51:13">51:13</span> Kad još bijah mladić, prije svojih
putovanja molio sam otvoreno za mudrost u molitvama.

<span id="an_51:14">51:14</span> Pred vratima Svetišta za nju sam molio
i do posljednjeg ću dana tragati za njom.

<span id="an_51:15">51:15</span> Od njena cvata pa do sazrela grozda
radovalo joj se srce moje. Noga je moja kročila pravim putem i tražio
sam mudrost od svoje mladosti.

<span id="an_51:16">51:16</span> Prignuvši malo uho, naučih je i stekoh
mnogu pouku.

<span id="an_51:17">51:17</span> Po njoj uznapredovah i slavu ću dati
onomu koji me podari mudrošću.

<span id="an_51:18">51:18</span> Jer odlučih u djelo je provesti, žarko
za dobrom tragah i neću se stidjeti.

<span id="an_51:19">51:19</span> Duša se moja za nju borila, pomno sam
se držao Zakona. Pružao sam ruke prema nebu i oplakivao što je ne
poznam.

<span id="an_51:20">51:20</span> Usmjerih svoju dušu prema njoj i nađoh
je u čistoći. Od početka joj posvetih svoje srce, i neću nikad biti
napušten.

<span id="an_51:21">51:21</span> I utroba mi uzdrhta od čežnje za njom,
i stoga stekoh valjano blago.

<span id="an_51:22">51:22</span> Za plaću mi je Gospod jezik podario:
njime ću ga slaviti.

<span id="an_51:23">51:23</span> Priđite k meni, vi nepoučeni, u mojoj
školi sjedite.

<span id="an_51:24">51:24</span> Zašto da u tom oskudijevate, i da vam
duše toliko žeđaju?

<span id="an_51:25">51:25</span> Otvorih svoja usta i rekoh: "Kupujte je
bez novaca,

<span id="an_51:26">51:26</span> podmetnite vrat svoj pod njen jaram i
neka vam duše prihvate pouku. Tko je traži - blizu mu je, i čovjek odan
nalazi je.

<span id="an_51:27">51:27</span> Pogledajte očima svojim: kako sam se
malo trudio, a mnogo spokoja stekao.

<span id="an_51:28">51:28</span> Kupujte pouku velikom svotom novca,
njome ćete steći mnogo zlata.

<span id="an_51:29">51:29</span> Nek' se duša vaša raduje u milosrđu
Gospodnjem, i nikad se ne stidite hvaliti ga.

<span id="an_51:30">51:30</span> Učinite djelo svoje prije određena
vremena: u svoje vrijeme dat će vam on vašu plaću." Mudrost Isusa, sina
Sirahova.

------------------------------------------------------------------------

[Next: Baruch](bar.md)
