[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](lam)  [Next](dan) 

------------------------------------------------------------------------

### Croatian Bible: Ezekiel

<span id="an_1:1">1:1</span> Godine tridesete, četvrtoga mjeseca, petoga
dana, kad bijah među izgnanicima na rijeci Kebaru, otvoriše se nebesa i
ja ugledah božanska viđenja.

<span id="an_1:2">1:2</span> Petoga dana istoga mjeseca - godine pete
otkako odvedoše u izgnanstvo kralja Jojakima -

<span id="an_1:3">1:3</span> riječ Jahvina dođe Ezekielu, sinu Buzijevu,
svećeniku u zemlji kaldejskoj, na rijeci Kebaru. Spusti se na me ruka
Jahvina.

<span id="an_1:4">1:4</span> Pogledah, kad ono sa sjevera udario silan
vihor, velik oblak, bukteći oganj obavijen sjajem; usred njega, usred
ognja, nešto nalik na sjajnu kovinu.

<span id="an_1:5">1:5</span> Usred toga nešto kao četiri bića, obličjem
slična čovjeku;

<span id="an_1:6">1:6</span> svako od njih sa četiri obraza, u svakoga
četiri krila.

<span id="an_1:7">1:7</span> Noge im ravne, a stopala kao u teleta;
sijevahu poput glatke mjedi.

<span id="an_1:8">1:8</span> Ispod krila imahu na sve četiri strane ruke
čovječje. I svako od njih četvero imaše svoj obraz i svoja krila.

<span id="an_1:9">1:9</span> Krila im se spajahu jedno s drugim. Idući,
ne okretahu se: svako se naprijed kretaše.

<span id="an_1:10">1:10</span> I u sva četiri bijaše lice čovječje; u
sva četiri zdesna lice lavlje; u sva četiri slijeva lice volujsko; i
lice orlovsko u sva četiri.

<span id="an_1:11">1:11</span> Krila im bijahu gore raskriljena. Svako
imaše dva krila što se spajahu i dva krila kojim tijelo pokrivahu.

<span id="an_1:12">1:12</span> I svako iđaše samo naprijed. A iđahu
onamo kamo ih je duh gonio. I ne okretahu se idući.

<span id="an_1:13">1:13</span> A posred tih bića vidjelo se kao neko
užareno ugljevlje, kao goruće zublje koje se među njima kretahu; iz
ognja sijevaše i munje bljeskahu.

<span id="an_1:14">1:14</span> Bića trčahu i opet se vraćahu poput
munje.

<span id="an_1:15">1:15</span> Dok ja promatrah, gle: na zemlji uza
svako od četiri bića po jedan točak.

<span id="an_1:16">1:16</span> Točkovi bijahu slični krizolitu, sva
četiri istoga oblika; oblikom i napravom bijahu kao da je jedan točak u
drugome.

<span id="an_1:17">1:17</span> U kretanju mogli su ići u sva četiri
smjera a nisu se morali okretati.

<span id="an_1:18">1:18</span> Naplatnice im bijahu visoke, a kad bolje
promotrih, gle, na sve strane pune očiju.

<span id="an_1:19">1:19</span> Kad bi bića krenula, krenuli bi s njima i
točkovi; kad bi se bića sa tla podigla, i točkovi se podizahu.

<span id="an_1:20">1:20</span> Kuda ih je duh gonio, onuda se kretahu, a
zajedno se s njima i točkovi podizali, jer duh bića bijaše u točkovima.

<span id="an_1:21">1:21</span> Pa kad su bića krenula, i točkovi bi
krenuli, a kad bi se ona zaustavila, ustavljali se i točkovi; kad se ona
sa tla dizahu, i točkovi se s njima podizahu, jer duh bića bijaše u
točkovima.

<span id="an_1:22">1:22</span> Nad glavama bića bijaše nešto kao svod
nebeski, nalik na sjajan prozirac, uzdignut nad njihovim glavama.

<span id="an_1:23">1:23</span> A pod svodom raskriljena krila, jedno
prema drugome: svakome po dva krila pokrivahu tijelo.

<span id="an_1:24">1:24</span> Čuh lepet njihovih krila kao huk velikih
voda, kao glas Svesilnog, kao silan vihor, kao graju u taboru. Kad bi se
bića zaustavila, spustila bi krila.

<span id="an_1:25">1:25</span> Sa svoda nad njihovim glavama čula se
grmljavina.

<span id="an_1:26">1:26</span> Ispod svoda nad njihovim glavama bijaše
nešto kao kamen safir, poput prijestolja: na tom kao prijestolju, gore
na njemu, kao neki čovjek.

<span id="an_1:27">1:27</span> I vidjeh kao sjajnu kovinu, iznutra i
uokolo kao oganj; od njegovih bokova naviše i od njegovih bokova naniže
nešto poput ognja i blijeska na sve strane.

<span id="an_1:28">1:28</span> Taj blijesak na sve strane bijaše poput
duge što se za kišnih dana javlja u oblaku. To bijaše nešto kao slava
Jahvina. Vidjeh, padoh ničice i čuh glas koji mi govoraše.

<span id="an_2:1">2:1</span> I reče mi: "Sine čovječji, na noge se, da s
tobom govorim!"

<span id="an_2:2">2:2</span> OI uđe u me duh, kako mi progovori, te me
podiže na noge i ja čuh glas onoga koji mi govoraše.

<span id="an_2:3">2:3</span> I reče mi: "Sine čovječji, šaljem te k
sinovima Izraelovim, k narodu odmetničkom što se odvrže od mene. Oni i
oci njihovi griješili su protiv mene sve do dana današnjega.

<span id="an_2:4">2:4</span> Šaljem te k sinovima tvrdokorna pogleda i
okorjela srca. Reci im: Ovako govori Jahve Gospod!

<span id="an_2:5">2:5</span> I poslušali oni ili ne poslušali - rod su
odmetnički - neka znaju da je prorok među vama.

<span id="an_2:6">2:6</span> A ti, sine čovječji, ne boj ih se i ne
plaši se riječi njihovih: 'Trnje te okružuje i sjediš među samim
skorpijama.' Ne plaši se riječi njihovih i ne boj se nimalo njihova
pogleda jer oni su rod odmetnički.

<span id="an_2:7">2:7</span> Govori im moje riječi, poslušali oni ili ne
poslušali, jer rod su odmetnički.

<span id="an_2:8">2:8</span> A ti, sine čovječji, poslušaj što ću ti
sada reći: Ne budi odmetnik kao što su oni rod odmetnički! Otvori usta i
progutaj što ću ti sada dati!"

<span id="an_2:9">2:9</span> I pogledah, a to ruka k meni ispružena i u
njoj, gle, svitak knjige.

<span id="an_2:10">2:10</span> I razvi se knjiga preda mnom: bijaše
ispisana izvana i iznutra, a u njoj napisano: "Naricanje! Jecanje!
Jauk!"

<span id="an_3:1">3:1</span> I reče mi: "Sine čovječji, progutaj što je
pred tobom! Pojedi taj svitak, te idi i propovijedaj domu Izraelovu!"

<span id="an_3:2">3:2</span> Otvorih usta, a on mi dade da progutam
svitak

<span id="an_3:3">3:3</span> i reče: "Sine čovječji, nahrani trbuh i
nasiti utrobu svitkom što ti ga dajem!" I pojedoh ga, i bijaše mi u
ustima sladak kao med.

<span id="an_3:4">3:4</span> Reče mi: "Sine čovječji, idi domu Izraelovu
i prenesi mu moju poruku.

<span id="an_3:5">3:5</span> Ne šaljem te k narodu nepoznata jezika i
nerazumljiva govora, već te šaljem domu Izraelovu.

<span id="an_3:6">3:6</span> Ne šaljem te k mnogim narodima nepoznata
jezika i nerazumljiva govora koje ti ne bi mogao razumjeti. A kad bih te
k njima i poslao, oni bi te poslušali.

<span id="an_3:7">3:7</span> A dom te Izraelov neće poslušati, jer ni
mene ne sluša, jer dom je Izraelov tvrde glave i okorjela srca.

<span id="an_3:8">3:8</span> Evo, zato ću sada otvrdnuti tvoje lice kao
što je i njihovo i glavu ću tvoju učiniti tvrdoglavom kao što je
njihova.

<span id="an_3:9">3:9</span> I ne boj ih se i ne plaši, jer oni su rod
odmetnički!"

<span id="an_3:10">3:10</span> Reče mi: "Sine čovječji, sve riječi što
ću ti reći uzmi k srcu i poslušaj ih svojim ušima.

<span id="an_3:11">3:11</span> I hajde izgnanicima, sinovima svojega
naroda, i reci im: Ovako govori Jahve Gospod! - poslušali ili ne
poslušali!"

<span id="an_3:12">3:12</span> Uto me duh podiže i ja za sobom čuh silnu
tutnjavu. Slava se Jahvina podigla sa svojega mjesta.

<span id="an_3:13">3:13</span> Čuh lepet krila onih bića - udarahu jedno
o drugo - i snažnu škripu točkova što se s njima kretahu i zaglušnu jeku
jakoga glasa.

<span id="an_3:14">3:14</span> Tada me duh prihvati i ponese. I ja iđah
ogorčen i gnjevna srca, a ruka me Jahvina čvrsto pritisla.

<span id="an_3:15">3:15</span> Tako stigoh u Tel Abib, k izgnanicima
koji življahu na rijeci Kebaru - onamo gdje se bijahu nastanili - te
ostadoh među njima sedam dana kao omamljen.

<span id="an_3:16">3:16</span> Poslije sedam dana dođe mi opet riječ
Jahvina:

<span id="an_3:17">3:17</span> "Sine čovječji, postavljam te za čuvara
doma Izraelova. I ti ćeš riječi iz mojih usta slušati i opominjat ćeš ih
u moje ime.

<span id="an_3:18">3:18</span> Kad bezbožniku reknem: 'Umrijet ćeš', a
ti ga ne opomeneš i ne odvratiš od zla puta njegova kako bi mu život
spasio, on će umrijeti sa svojega bezakonja, ali ću ja od tebe tražiti
račun za krv njegovu.

<span id="an_3:19">3:19</span> A kad opomeneš bezbožnika, a on se ne
odvrati od bezakonja i od zla puta svojega, on će umrijeti zbog svoje
krivice, a ti ćeš spasiti svoj život.

<span id="an_3:20">3:20</span> Isto tako, odvrati li se pravednik od
svoje pravednosti i stane činiti nepravdu, postavit ću mu zamku i
umrijet će jer ga ti ne opomenu zbog njegova grijeha; umrijet će, i
njegova se pravedna djela više neće spominjati, ali ću od tebe tražiti
račun za krv njegovu.

<span id="an_3:21">3:21</span> Ako li ti pravednika opomeneš da ne
griješi, i on zaista prestane griješiti, živjet će jer je prihvatio
opomenu, a i ti ćeš spasiti život svoj."

<span id="an_3:22">3:22</span> Ondje me opet zahvati ruka Jahvina i on
mi reče: "Ustani i siđi u dolinu da ondje s tobom govorim!"

<span id="an_3:23">3:23</span> Ustadoh tada i siđoh u dolinu, i gle:
Slava Jahvina stajaše ondje, slična Slavi koju vidjeh na rijeci Kebaru
te padoh ničice.

<span id="an_3:24">3:24</span> Jahvin duh uđe u me, osovi me na noge i
reče: "Idi i zatvori se u domu svojemu!

<span id="an_3:25">3:25</span> Na te ću, evo, sine čovječji, staviti
užad i svezati te i više nećeš izlaziti.

<span id="an_3:26">3:26</span> I jezik ću ti zalijepiti za nepce te ćeš
onijemjeti i nećeš ih više karati, jer su rod odmetnički.

<span id="an_3:27">3:27</span> A kad ti ja progovorim, otvorit ću ti
usta i ti ćeš im reći: Ovako govori Jahve Gospod! I tko hoće slušati,
neka sluša, a tko neće, neka ne sluša, jer su rod odmetnički.

<span id="an_4:1">4:1</span> A ti, sine čovječji, uzmi opeku, postavi je
preda se i nacrtaj na njoj grad Jeruzalem.

<span id="an_4:2">4:2</span> Oko njega postavi opsadu, sagradi prema
njemu utvrdu, podigni nasip, iskopaj oko njega opkop, razvrstaj vojsku i
porazmjesti zidodere uokolo.

<span id="an_4:3">4:3</span> Zatim uzmi gvozdenu ploču i postavi je kao
gvozden bedem između sebe i grada te k njemu okreni lice, i bit će
opsjednut. Pritisni ga! To je znak domu Izraelovu!

<span id="an_4:4">4:4</span> Zatim lezi na svoju lijevu stranu i stavi
na se grijeh doma Izraelova: koliko dana budeš tako ležao, toliko ćeš
dana nositi njihov grijeh.

<span id="an_4:5">4:5</span> Dajem ti po dan za godine grijeha njihovih:
sto i devedeset dana nosit ćeš grijeh doma Izraelova.

<span id="an_4:6">4:6</span> A kad to završiš, četrdeset ćeš dana ležati
na desnoj strani da nosiš grijeh doma Judina; dajem ti po dan za svaku
godinu.

<span id="an_4:7">4:7</span> Tad okreni lice prema opsjedanom
Jeruzalemu, pruži golu desnicu i prorokuj protiv njega.

<span id="an_4:8">4:8</span> A ja ću te užetima vezati da se ne možeš
okretati s jedne strane na drugu dok ne navršiš dane svoje opsade.

<span id="an_4:9">4:9</span> Uzmi pšenice, ječma, boba, leće, prosa i
raži, stavi to u jednu posudu i pripravi od toga sebi kruh. Jest ćeš ga
onoliko dana koliko budeš ležao na svojoj strani: sto i devedeset dana.

<span id="an_4:10">4:10</span> Jelo što ćeš ga jesti bit će izmjereno;
dvadeset šekela na dan; a jest ćeš ga u određeno vrijeme.

<span id="an_4:11">4:11</span> I vodu ćeš piti na mjeru: šestinu hina.
Pit ćeš je u određeno vrijeme.

<span id="an_4:12">4:12</span> A jest ćeš pogaču od ječma što ćeš je
pred njima ispeći na ljudskim izmetinama."

<span id="an_4:13">4:13</span> I reče: "Tako će sinovi Izraelovi jesti
svoj nečisti kruh među narodima među koje ću ih izagnati."

<span id="an_4:14">4:14</span> Ja mu odgovorih: "Jao, Jahve Gospode,
gle, moja duša nije okaljana, jer se od djetinjstva još ne okusih ničega
uginulog ni rastrganog niti u moja usta ikad uđe meso nečisto."

<span id="an_4:15">4:15</span> A on će: "Gle, dajem ti kravlju balegu
umjesto ljudskih izmetina da na njoj ispečeš kruh!"

<span id="an_4:16">4:16</span> Još mi reče: "Sine čovječji, uništit ću u
Jeruzalemu posljednju pričuvu kruha, i jest će kruh na mjeru i s
tjeskobom, i pit će vodu na mjeru i sa zebnjom.

<span id="an_4:17">4:17</span> Neka im nestane kruha i vode, neka usahnu
zbog bezakonja svojega i jedan za drugim neka poginu!

<span id="an_5:1">5:1</span> A ti, sine čovječji, uzmi mač naoštren,
uzmi ga kao britvu brijačku i obrij glavu i bradu. Zatim uzmi mjerice i
porazdijeli.

<span id="an_5:2">5:2</span> Trećinu spali posred grada ognjem kad se
navrše dani tvoje opsade; trećinu uzmi i sasijeci mačem oko grada;
trećinu baci u vjetar - i svoj ću mač trgnuti na njih.

<span id="an_5:3">5:3</span> Uzmi malo i zaveži u skute haljine.

<span id="an_5:4">5:4</span> Od toga opet nešto uzmi, baci u vatru i
spali: odatle će se razgorjeti vatra svemu domu Izraelovu!"

<span id="an_5:5">5:5</span> Ovako govori Jahve Gospod: "Ovo je
Jeruzalem! Postavih ga u središte naroda, okružih ga zemljama!

<span id="an_5:6">5:6</span> Ali se on odupro mojim naredbama većma nego
pogani, zakonima mojim većma nego zemlje koje ga okružuju."

<span id="an_5:7">5:7</span> Stoga ovako govori Jahve Gospod:
"Buntovniji ste od naroda koji vas okružuju, ne hodite po mojim zakonima
i ne vršite ni mojih naredaba ni naredaba okolnih naroda."

<span id="an_5:8">5:8</span> Zato ovako govori Jahve Gospod: "Evo i mene
protiv tebe! Izvršit ću sud svoj nad tobom na oči svih naroda.

<span id="an_5:9">5:9</span> Zbog tvojih gadosti učinit ću s tobom što
još ne učinih nikada nit ću ikad učiniti:

<span id="an_5:10">5:10</span> posred tebe očevi će jesti sinove, a
sinovi očeve; izvršit ću sud svoj nad tobom i sav ostatak tvoj predati
svim vjetrovima!

<span id="an_5:11">5:11</span> Života mi moga! - riječ je Jahve Gospoda
- svakojakim grozotama i gadostima ti uistinu oskvrnu moje Svetište. I
ja ću sada brijati i oko se moje neće sažaliti i neću se smilovati:

<span id="an_5:12">5:12</span> trećina će tvojih žitelja posred tebe od
kuge skončati i od gladi umrijeti; trećina će oko tebe od mača pasti;
trećinu ću predati vjetrovima - i mač ću svoj trgnuti na njih!

<span id="an_5:13">5:13</span> Tako ću iskaliti gnjev svoj i smirit će
se jarost moja kad im se osvetim. I kad iskalim jarost svoju nad njima,
spoznat će da sam to ja, Jahve, u ljubomori svojoj bio rekao.

<span id="an_5:14">5:14</span> Opustošit ću te, izvrgnut ću te ruglu
naroda koji te okružuju, na oči svim prolaznicima.

<span id="an_5:15">5:15</span> Da, bit ćeš na ruglo i sramotu, opomena i
užas okolnim narodima kad izvršim protiv tebe sve svoje sudove
kažnjavajući gnjevno, jarosno. Ja, Jahve, rekoh!

<span id="an_5:16">5:16</span> I kad na vas pustim ljute strijele gladi
što zatiru, koje ću pustiti na vas da vas uništim i glađu zatrem -
uništit ću vam i posljednju pričuvu kruha.

<span id="an_5:17">5:17</span> A povrh gladi pustit ću na vas i divlje
zvijeri koje će ti djecu rastrgati; kuga će te i krv preplaviti: pod mač
ću te svoj okrenuti. Ja, Jahve, rekoh!"

<span id="an_6:1">6:1</span> Tada mi dođe riječ Jahvina i reče:

<span id="an_6:2">6:2</span> "Sine čovječji, okreni lice prema gorama
Izraelovim i prorokuj protiv njih.

<span id="an_6:3">6:3</span> Reci: 'Gore Izraelove, čujte riječ Jahve
Gospoda! Ovako govori Jahve Gospod: Gore i brežuljci, jaruge i doline,
evo, spustit ću mač na vas i oborit ću uzvišice vaše!

<span id="an_6:4">6:4</span> Opustjet će žrtvenici vaši i porušit će se
stupovi vaši, a vaše poginule pred kumire ću vam baciti.

<span id="an_6:5">6:5</span> Pobacat ću trupla sinova Izraelovih pred
kumire njihove i rasijat ću kosti vaše oko žrtvenika vaših!

<span id="an_6:6">6:6</span> Gdje god boravili, gradovi će vaši biti
opustošeni, uzvišice poharane, žrtvenici će vam opustjeti i biti
uništeni, kumiri će vaši biti oboreni i nestat će ih, stupovi će vaši
biti smrvljeni, sva će djela vaša propasti.

<span id="an_6:7">6:7</span> Među vas će padati poginuli, i znat ćete da
sam ja Jahve!

<span id="an_6:8">6:8</span> Ali ću ipak poštedjeti neke od vas: ti će
među narodima uteći maču kad se raspršite po zemljama.

<span id="an_6:9">6:9</span> Tada će se preživjeli među vama spomenuti
mene među narodima kamo budu odvedeni u izgnanstvo, kad im slomim srce
preljubničko što se odmetnulo od mene i kad im iskopam preljubničke oči
što pođoše za kumirima njihovim. I tada će sami sebi omrznuti zbog
nedjela što ih počiniše gadostima svojim.

<span id="an_6:10">6:10</span> I spoznat će da sam ja Jahve: nisam im
zaludu govorio da ću ih udariti svim tim zlom.'"

<span id="an_6:11">6:11</span> Ovako govori Jahve Gospod: "Pljesni
rukama i lupni nogama, te reci: Jao! zbog svih gadnih nedjela dom će
Izraelov pasti od mača, gladi i kuge!

<span id="an_6:12">6:12</span> Tko bude daleko, od kuge će umrijeti; tko
bude blizu, od mača će pasti, i tko bude opkoljen, od gladi će
izdahnuti! Tako ću gnjev iskaliti na njima

<span id="an_6:13">6:13</span> i spoznat će da sam ja Jahve kad im
poginuli budu ležali među kumirima oko žrtvenika na svakome povišem
brežuljku, nad svim vrhovima planinskim, pod svakim stablom zelenim, pod
svakim hrastom granatim, gdje se god prinosio ugodan miris kumirima
njihovim.

<span id="an_6:14">6:14</span> Ruku ću podići na njih i svu ću im zemlju
pretvoriti u pustoš, od pustinje do Rible, posvuda gdje borave! I
spoznat će da sam ja Jahve!"

<span id="an_7:1">7:1</span> Opet mi dođe riječ Jahvina i reče:

<span id="an_7:2">7:2</span> "Ti, sine čovječji, reci: Ovako govori
Jahve Gospod zemlji Izraelovoj: 'Primiče se kraj: bliži se konac zemlji
na sve četiri strane svijeta!

<span id="an_7:3">7:3</span> Sada je i tebi kraj: gnjev ću svoj na te
izliti, sudit ću ti prema putovima tvojim i na te ću oboriti sve gadosti
tvoje!

<span id="an_7:4">7:4</span> I moje te oči neće požaliti, neću ti se
smilovati, nego ću te nagraditi prema putovima tvojim, tvoje će gadosti
u tebi ostati. I znat ćete da sam ja Jahve.'"

<span id="an_7:5">7:5</span> Ovako govori Jahve: "Jedna nesreća, evo,
dolazi!

<span id="an_7:6">7:6</span> Kraj dolazi, dolazi ti kraj, evo, dolazi!

<span id="an_7:7">7:7</span> Kolo ti udesa dolazi, stanovniče zemlje!
Dolazi tvoj čas, bliži se dan: strava je, a ne radost u gorama.

<span id="an_7:8">7:8</span> Eto, uskoro ću na te izliti gnjev i iskalit
ću na tebi srdžbu svoju! Sudit ću ti prema putovima tvojim i oborit ću
na te sve gadosti tvoje.

<span id="an_7:9">7:9</span> I moje te oči neće požaliti, neću ti se
smilovati, nego ću ti platiti prema putovima tvojim i tvoje će gadosti u
tebi ostati! I spoznat ćete da sam ja Jahve koji bije.

<span id="an_7:10">7:10</span> Evo, evo dolazi, kolo ti udesa dolazi,
prut već cvjeta i oholost pupa,

<span id="an_7:11">7:11</span> a nasilje se podiže kao žezlo
bezbožnosti! I nitko neće ostati od njih, nitko od njihova mnoštva.
Ništa od njihove buke, nema u njima vrijednosti.

<span id="an_7:12">7:12</span> Ide vrijeme, bliži se dan! Tko kupuje,
neka se ne raduje, a tko prodaje, neka ne tuguje, jer se gnjev izlijeva
na sve bogatstvo njegovo.

<span id="an_7:13">7:13</span> Jer tko proda, neće više dobiti što je
prodao, i nitko neće bezakonjem ojačati život!

<span id="an_7:14">7:14</span> Trube trublje i sve je spremno, ali nitko
ne kreće u boj, jer gnjev se moj izlijeva na sve bučno mnoštvo.

<span id="an_7:15">7:15</span> Vani - mač, a unutra - kuga i glad! I tko
je u polju, od mača će poginuti, a tko u gradu, glad će ga i kuga
uništiti.

<span id="an_7:16">7:16</span> Koji uteku, sklonit će se u gore kao
dolinski golubovi, a ja ću ih sve istrijebiti, svakoga zbog bezakonja
njegova,

<span id="an_7:17">7:17</span> i sve će ruke klonuti, a koljena će svima
malaksati.

<span id="an_7:18">7:18</span> U kostrijet će se odjenuti, trepet će ih
obuzeti, sva će lica sramota pokriti, sve će im glave oćelavjeti!

<span id="an_7:19">7:19</span> Srebro svoje pobacat će na ulice, a zlato
će smatrati izmetom: u dan srdžbe Jahvine ni srebro ni zlato neće ih
izbaviti, duše im neće moći nasititi ni trbuha napuniti, jer se o to
spotakoše na grijeh.

<span id="an_7:20">7:20</span> Uzoholiše se zbog divnoga nakita svojega;
od njega napraviše kumire - grozote i gadosti svoje: zato im ga
pretvorih u izmet.

<span id="an_7:21">7:21</span> Dat ću ga u ruke tuđincima da oplijene,
razgrabe i oskvrnu.

<span id="an_7:22">7:22</span> Odvratit ću od njih lice svoje: i neka se
samo oskvrnjuje moja dragocjenost, neka u nju uđu provalnici i neka je
oskvrnu!

<span id="an_7:23">7:23</span> Spremaj lance, jer je zemlja puna krvi i
zločina koji zaslužuju smrt i grad prepun nasilja!

<span id="an_7:24">7:24</span> Zato ću dovesti najgore narode da baštine
njihove domove. Slomit ću oholost nasilnika, i svetišta njihova bit će
oskvrnjena.

<span id="an_7:25">7:25</span> Dolazi tjeskoba! Tražit će mir, a mira
biti neće!

<span id="an_7:26">7:26</span> Dolazit će nevolja za nevoljom, jedna zla
vijest za drugom! I tražit će se viđenje u proroka; u svećenika neće
više biti Zakona ni u starješina savjeta!

<span id="an_7:27">7:27</span> Kralj će protužiti, a kneza će spopasti
užas i ruke će puku zadrhtati, jer ću ih nagraditi prema putovima
njihovim i sudit ću im prema sudovima njihovim. I znat će da sam ja
Jahve."

<span id="an_8:1">8:1</span> Godine šeste, šestoga mjeseca, petoga dana,
dok sjeđah u svojoj kući, a preda mnom starješine judejske, spusti se na
me ruka Jahvina.

<span id="an_8:2">8:2</span> Pogledah, i gle: tu kao neki čovjek; od
njegovih kao bokova naniže oganj, a od njegovih kao bokova naviše
bljeskanje, nešto poput usijane kovine.

<span id="an_8:3">8:3</span> Ispruži nešto nalik na ruku i uhvati me za
kosu na glavi. Uto me duh podiže između zemlje i neba i ponese me u
božanskome viđenju u Jeruzalem, na ulaz unutrašnjih vrata, što su
okrenuta prema sjeveru gdje stoji kumir, ljubomora koja izaziva
ljubomoru.

<span id="an_8:4">8:4</span> I gle, ondje bijaše Slava Boga Izraelova,
kao što je vidjeh u dolini.

<span id="an_8:5">8:5</span> I reče mi: "Sine čovječji, podigni oči
prema sjeveru!" I podigoh oči prema sjeveru. I gle, kumir, ljubomora,
bijaše i na sjeveru, kraj vrata žrtvenika, na strani prema ulazu.

<span id="an_8:6">8:6</span> I reče mi: "Sine čovječji, vidiš li što oni
ovdje čine? Velike su to gnusobe što ih dom Izraelov ovdje čini, samo da
me udalji iz mojega Svetišta. A vidjet ćeš i gorih gnusoba!"

<span id="an_8:7">8:7</span> I povede me do vrata predvorja. Pogledah, i
gle: u zidu pukotina.

<span id="an_8:8">8:8</span> I reče mi: "Sine čovječji, probij taj zid!"
Probih zid, a ono - ulaz!

<span id="an_8:9">8:9</span> I reče mi: "Uđi i pogledaj strahovite
gadosti što se ovdje čine!"

<span id="an_8:10">8:10</span> Uđoh i pogledah. I gle, svakojake slike
gmazova i gnusnih životinja - sve kumiri doma Izraelova, našarani na
zidu, svuda uokolo.

<span id="an_8:11">8:11</span> A pred tim kumirima sedamdesetorica ljudi
od starješina doma Izraelova, i među njima i Šafanov sin Jaazanija. I
svakome od njih u ruci kadionica iz koje se podiže oblak kada
miomirisnoga.

<span id="an_8:12">8:12</span> I reče mi: "Sine čovječji, vidiš li što u
toj tami rade starješine doma Izraelova, svatko u svojoj oslikanoj
komori? I još govore: Jahve nas ne vidi jer je Jahve napustio zemlju!"

<span id="an_8:13">8:13</span> I reče mi još: "A vidjet ćeš i gorih
gnusoba što se ovdje čine!"

<span id="an_8:14">8:14</span> I povede me do vrata Doma Jahvina što su
okrenuta prema sjeveru. I gle, ondje sjeđahu žene i oplakivahu Tamuza.

<span id="an_8:15">8:15</span> I reče mi: "Vidiš li, sine čovječji? A
vidjet ćeš i gorih gnusoba od ovih!"

<span id="an_8:16">8:16</span> I povede me u unutrašnje predvorje Doma
Jahvina. Ondje, na ulazu u Hekal Jahvin, između trijema i žrtvenika,
bijaše oko dvadeset i pet ljudi, okrenutih leđima Hekalu Jahvinu, a
licem prema istoku, i ondje se prema istoku klanjahu suncu.

<span id="an_8:17">8:17</span> I reče mi: "Vidiš li to, sine čovječji?
Malo li je domu Judinu svih ovih gnusoba što ih ovdje čine, nego mi još
zemlju pune i nasiljem, i ponovo me izazivaju i granama pred nosom mašu?

<span id="an_8:18">8:18</span> Zato ću i ja sada postupiti s njima
jarosno i oči se moje više neće sažaliti i neću im se smilovati. I kad
stanu iza glasa vikati na moje uši, neću ih uslišiti."

<span id="an_9:1">9:1</span> Tada zagrmje na moje uši i reče: "Kazne
grada! Priđite svaka sa svojim zatornim oružjem u ruci!"

<span id="an_9:2">9:2</span> I gle, dođoše šestorica ljudi s gornjih
vrata, što su okrenuta k sjeveru, svaki sa svojim zatornim oružjem u
ruci. Među njima bijaše i jedan odjeven u lan, s pisarskim priborom za
pojasom. Uđoše oni i stadoše uz tučani žrtvenik.

<span id="an_9:3">9:3</span> A Slava Boga Izraelova vinu se s kerubina,
nad kojima lebdijaše, prema pragu Doma. I pozva čovjeka odjevena u lan,
koji imaše za pojasom pisarski pribor,

<span id="an_9:4">9:4</span> te mu reče: "Prođi gradom Jeruzalemom i
znakom 'tau' obilježi čela sviju koji tuguju i plaču zbog gnusoba što se
u njemu čine!"

<span id="an_9:5">9:5</span> A drugima reče na moje uši: "Pođite za njim
gradom i ubijajte bez milosrđa. Oči vaše neka se ne sažale i nemajte
smilovanja.

<span id="an_9:6">9:6</span> Pobijte starce, mladiće, djevojke, djecu i
žene; istrijebite ih sve do posljednjega. Ali na kome bude znak 'tau',
njega ne dirajte. Počnite od mojega Svetišta!" I oni počeše od
starješina koji stajahu pred Domom.

<span id="an_9:7">9:7</span> I reče im: "Oskvrnite Dom moj i napunite mu
predvorje truplima! Krenite!" I oni iziđoše te zaredaše ubijati gradom.

<span id="an_9:8">9:8</span> Dok su oni klali, ja ostadoh, bacih se
ničice i zavapih: "Jao, Jahve Gospode! Zar ćeš zaista uništiti sve što
preostade od Izraela da iskališ svoj gnjev nad Jeruzalemom?"

<span id="an_9:9">9:9</span> Reče mi: "Veoma je veliko bezakonje doma
Izraelova i doma Judina; zemlja je puna krvi, a grad krcat zločina.
Govore: 'Jahve je ostavio zemlju! Ne vidi Jahve!'

<span id="an_9:10">9:10</span> I zato se moje oči neće sažaliti i neću
im se smilovati: djela ću im njihova oboriti na glavu!"

<span id="an_9:11">9:11</span> I gle, čovjek odjeven u lan, koji imaše
za pojasom pisarski pribor, javi vijesti: "Učinih kako si mi
zapovjedio!"

<span id="an_10:1">10:1</span> Pogledah, i gle: na svodu nad glavama
kreubinÄa pojavi se nešto kao kamen safir, kao nekakvo prijestolje.

<span id="an_10:2">10:2</span> I prozbori čovjeku odjevenom u lan: "Uđi
među točkove pod kerubinima, uzmi pune pregršti žeravice između kerubina
i prospi je nad gradom!" - I on na moje oči uđe među kerubine.

<span id="an_10:3">10:3</span> A kerubini stajahu s desne strane Doma
kad čovjek uđe među njih. I oblak ispuni sve unutrašnje predvorje,

<span id="an_10:4">10:4</span> a Slava Jahvina vinu se s kerubinÄa prema
pragu Doma. Dom se ispuni oblakom, a predvorje napuni svjetlost Slave
Jahvine.

<span id="an_10:5">10:5</span> Huka kerubinskih krila razliježe se do
vanjskoga predvorja, kao kad zagrmi glas Svevišnjega.

<span id="an_10:6">10:6</span> A kad on zapovjedi čovjeku odjevenom u
lan: "Uzmi ognja između točkova što su pod kerubinima", čovjek uđe i
stade kraj točkova.

<span id="an_10:7">10:7</span> Jedan kerubin pruži ruku prema ognju što
bijaše među kerubinima, uze ga i stavi u ruke čovjeku odjevenom u lan.
On ga primi i iziđe.

<span id="an_10:8">10:8</span> A ispod kerubinskih krila ukaza se nešto
kao ruka čovječja.

<span id="an_10:9">10:9</span> Pogledah, i gle: uz kerubine četiri
točka, po jedan uza svakoga. A točkovi bijahu nalik na kamen krizolit;

<span id="an_10:10">10:10</span> sva četiri istog oblika i kao da je
jedan točak u drugome.

<span id="an_10:11">10:11</span> U kretanju mogahu ići u sva četiri
smjera, sve bez zakretanja. Kamo bi se glava usmjerila, onamo bi
krenuli, a da se, krećući se, nisu morali okretati.

<span id="an_10:12">10:12</span> Cijelo tijelo u kerubinÄa - leđa, ruke,
krila i sva četiri točka njihova - sve im bijaše posvud naokolo puno
očiju.

<span id="an_10:13">10:13</span> A točkovi, koliko sam čuo, zvahu se
"Kovitlac".

<span id="an_10:14">10:14</span> Svaki imaše po četiri lica: lice prvoga
kerubinsko, lice drugoga čovječje, a u trećega lice lavlje, u četvrtoga
orlovsko.

<span id="an_10:15">10:15</span> Tada se kerubini podigoše u visine.
Bijahu to ista bića što ih vidjeh na rijeci Kebaru.

<span id="an_10:16">10:16</span> Kad bi kerubini krenuli, krenuli bi i
točkovi uz njih, kad bi kerubini krilima mahnuli da se od zemlje
podignu, točkovi se ne bi od njih odmicali.

<span id="an_10:17">10:17</span> Kad bi se zaustavili, i točkovi bi
stali; a kad bi se sa zemlje podigli, i točkovi se podizahu, jer duh
bića bijaše u njima.

<span id="an_10:18">10:18</span> Uto se Slava Jahvina vinu s praga Doma
i stade nad kerubinima.

<span id="an_10:19">10:19</span> Tada kerubini raširiše krila i podigoše
se sa zemlje pred mojim očima. A kad oni krenuše, i točkovi za njima
krenuše. I zaustaviše se nad istočnim vratima Doma Jahvina, a Slava Boga
Izraelova bijaše nad njima.

<span id="an_10:20">10:20</span> Bijahu to ista bića što ih vidjeh pred
Bogom Izraelovim na rijeci Kebaru. I tako spoznah da ono bijahu
kerubini.

<span id="an_10:21">10:21</span> U svakoga po četiri lica i po četiri
krila, a pod krilima nešto kao ruka čovječja.

<span id="an_10:22">10:22</span> Lica im ista kao ona što ih vidjeh na
rijeci Kebaru. I svako se naprijed kretaše.

<span id="an_11:1">11:1</span> Tada se duh podiže i ponese me do
istočnih vrata Doma Jahvina, što su okrenuta k istoku. I gle: na ulazu
vrata dvadeset i pet ljudi, među kojima vidjeh i Jaazaniju, sina
Azurova, i Pelatju, sina Benajina, knezove narodne.

<span id="an_11:2">11:2</span> I reče mi: "Sine čovječji, evo ljudi koji
smišljaju opačine i koji u ovom gradu daju zle savjete:

<span id="an_11:3">11:3</span> 'Nije li čas da gradimo domove? Ovaj je
grad kotao, a mi smo meso.'

<span id="an_11:4">11:4</span> Zato prorokuj protiv njih, prorokuj, sine
čovječji!"

<span id="an_11:5">11:5</span> I duh Jahvin siđe nada me i kaza mi:
"Reci: Ovako veli Jahve Gospod: 'Ne govoriš li tako, dome Izraelov? Ali
ja poznajem misli vašega srca!

<span id="an_11:6">11:6</span> Množite ubojstva u ovome gradu i njegove
ulice punite truplima.'

<span id="an_11:7">11:7</span> Zato ovako govori Jahve Gospod: 'Oni koje
vi probodoste i razbacaste po gradu - oni su meso, a grad je kotao. Zato
ću vas ja izvesti sada iz njega.

<span id="an_11:8">11:8</span> Od mača strahujete, i mač ću na vas
dovesti - riječ je Jahve Gospoda!

<span id="an_11:9">11:9</span> Izvest ću vas iz grada i predati vas u
ruke tuđincima, i sud ću svoj izvršiti nad vama:

<span id="an_11:10">11:10</span> od mača ćete pasti! Na međi Izraelovoj
sudit ću vam, i tada ćete znati da sam ja Jahve!

<span id="an_11:11">11:11</span> A ovaj grad više vam neće biti kotao i
vi nećete biti meso njegovo. Na međi Izraelovoj sudit ću vam,

<span id="an_11:12">11:12</span> i tada ćete znati da sam ja Jahve po
čijim uredbama ne živjeste i čijih zakona ne izvršavaste, nego živjeste
po zakonima okolnih naroda!'"

<span id="an_11:13">11:13</span> Dok ja tako prorokovah, umrije Pelatja,
sin Benajin. I ja padoh ničice te zavapih iz svega glasa: "Jao, Jahve
Gospode, zar ćeš doista uništiti sav Ostatak doma Izraelova?"

<span id="an_11:14">11:14</span> I dođe mi riječ Jahvina:

<span id="an_11:15">11:15</span> "Sine čovječji, tvojoj braći, i tvojim
rođacima, i svem domu Izraelovu Jeruzalemci govore: 'Daleko ste od
Jahve! Nama je ova zemlja dana u posjed!'

<span id="an_11:16">11:16</span> Zato im reci: Ovako govori Jahve
Gospod: 'Ako ih i odagnah među daleke narode, ako ih i rasprših po
zemljama, ja ću im sam uskoro biti Svetište u zemljama u kojima se
nalaze.'

<span id="an_11:17">11:17</span> Stoga im reci: Ovako govori Jahve
Gospod: 'Sabrat ću vas iz narodÄa, vratit ću vas iz zemalja u kojima ste
bili raspršeni i dat ću vam opet zemlju Izraelovu!

<span id="an_11:18">11:18</span> I kad se u nju vrate, istrijebit će iz
nje sve grozote i gadosti.

<span id="an_11:19">11:19</span> I ja ću im dati novo srce i nov ću duh
udahnuti u njih: iščupat ću iz njih njihovo kameno srce i stavit ću u
njih srce od mesa,

<span id="an_11:20">11:20</span> da hode po mojim naredbama i da čuvaju
i vrše sve moje zakone. I bit će oni moj narod, a ja Bog njihov!

<span id="an_11:21">11:21</span> A onima kojima srce hodi za grozotama i
gadostima oborit ću na glavu njihov put' - riječ je Jahve Gospoda."

<span id="an_11:22">11:22</span> Kerubini podigoše krila i točkovi se
digoše za njima, a Slava Boga Izraelova lebdijaše nad njima.

<span id="an_11:23">11:23</span> Slava se Jahvina vinu iz grada i
zaustavi se na gori, istočno od grada.

<span id="an_11:24">11:24</span> A mene duh podiže i ponese duhom Božjim
k izgnanicima u zemlju kaldejsku. I iščeznu viđenje koje gledah.

<span id="an_11:25">11:25</span> I pripovjedih izgnanicima sve što mi
Jahve bijaše objavio.

<span id="an_12:1">12:1</span> Opet mi dođe riječ Jahvina:

<span id="an_12:2">12:2</span> "Sine čovječji! Ti boraviš u rodu
odmetničkom koji ima oči, a ne vidi, uši ima, a ne čuje, jer su rod
odmetnički.

<span id="an_12:3">12:3</span> Zato, sine čovječji, spremi izgnanički
zavežljaj i njima na oči obdan se seli: seli se iz svojega mjesta u
drugo, ne bi li uvidjeli da su rod odmetnički.

<span id="an_12:4">12:4</span> Obdan, njima na oči, iznesi zavežljaj,
zavežljaj izgnanički, a iziđi obnoć na njihove oči kao što se odlazi u
izgnanstvo.

<span id="an_12:5">12:5</span> Njima na oči prokopaj zid i kroza nj
izađi.

<span id="an_12:6">12:6</span> I njima na oči vrgni zavežljaj na ramena
i po mrkloj noći iziđi. Pokrij lice da ne vidiš zemlju, jer te postavih
kao znamenje domu Izraelovu!"

<span id="an_12:7">12:7</span> Učinih kako mi bijaše zapovjeđeno: obdan
iznesoh zavežljaj, zavežljaj izgnanički, a obnoć prokopah zid rukama i
njima na oči po mrkloj noći vrgoh zavežljaj na ramena.

<span id="an_12:8">12:8</span> Ujutro mi dođe riječ Jahvina:

<span id="an_12:9">12:9</span> "Sine čovječji, zapita li te dom
Izraelov, dom odmetnički: 'Što to radiš?'

<span id="an_12:10">12:10</span> ti mu reci: 'Ovako govori Jahve Gospod!
Ovo je proroštvo knezu jeruzalemskom i svemu domu Izraelovu koji je u
Jeruzalemu.'

<span id="an_12:11">12:11</span> Reci: 'Ja sam vam znamenje! Kako ja
uradih, tako će biti njima: svi ćete se morati seliti u izgnanstvo!

<span id="an_12:12">12:12</span> Knez njihov morat će vrći zavežljaj na
ramena i po mrkloj noći izaći. Prokopat će zid da izađe kroza nj i lice
će pokriti rukama da očima ne vidi zemlje.

<span id="an_12:13">12:13</span> Ja ću mu razapeti mrežu, i uhvatit će
se u moju zamku, i odvest ću ga u Babilon, u zemlju kaldejsku. Ali je on
neće ugledati i ondje će život ostaviti.

<span id="an_12:14">12:14</span> A sve one oko njega, pomagače i čete,
raspršit ću u sve vjetrove i svoj mač ću trgnuti na njih.

<span id="an_12:15">12:15</span> A kad ih raspršim među narode i rasijem
po zemljama, znat će da sam ja Jahve.

<span id="an_12:16">12:16</span> Ipak, ostavit ću nekolicinu koji će
umaći maču, gladi i kugi, da među narodima kamo prispiju pripovijedaju
svoje gadosti; neka se zna da sam ja Jahve.'"

<span id="an_12:17">12:17</span> I dođe mi riječ Jahvina:

<span id="an_12:18">12:18</span> "Sine čovječji, jedi kruha zabrinuto i
pij vode sa zebnjom i sa strepnjom!

<span id="an_12:19">12:19</span> I reci puku zemlje: 'Ovako govori Jahve
Gospod Jeruzalemcima u zemlji Izraelovoj: Zabrinuto će jesti kruha i sa
strepnjom piti vode, jer će im zemlja opustjeti i ostat će bez igdje
ičega s bezakonja žitelja svojih.

<span id="an_12:20">12:20</span> I svi gradovi, sada napučeni, bit će
poharani, a sva zemlja opustošena. I znat će da sam ja Jahve!'"

<span id="an_12:21">12:21</span> I dođe mi riječ Jahvina:

<span id="an_12:22">12:22</span> "Sine čovječji, kakve su vam to priče o
zemlji Izraelovoj? Govori se: 'Gle, prolaze dani, a od proroštva ništa!'

<span id="an_12:23">12:23</span> Zato im reci: Ovako govori Jahve
Gospod: 'Dokončat ću te priče i neće se više ponavljati u Izraelu.' Reci
im: 'Bliže se već dani i sva će se proroštva moja ispuniti!

<span id="an_12:24">12:24</span> Jer neće više biti u domu Izraelovu
varavih viđenja, ni lažnih proroštava kojima ljude bijahu zavodili.

<span id="an_12:25">12:25</span> Jer što ja, Jahve Gospod, govorim, to
će i biti, i riječ se neće odgoditi! Da! Još za vaših dana, rode
odmetnički, riječ ću izgovoriti i izvršiti.' Tako govori Jahve Gospod!"

<span id="an_12:26">12:26</span> I dođe mi riječ Jahvina:

<span id="an_12:27">12:27</span> "Sine čovječji! Evo što se govori u
domu Izraelovu: 'Viđenje što ga ovaj ugleda za dane je daleke! Prorokuje
za daleka vremena!'

<span id="an_12:28">12:28</span> Zato im reci: Ovako govori Jahve
Gospod: 'Nijedna riječ moja neće se više odgoditi! Što rekoh, rečeno je,
i sve će se ispuniti!' - riječ je Jahve Gospoda."

<span id="an_13:1">13:1</span> I opet mi dođe riječ Jahvina:

<span id="an_13:2">13:2</span> "Sine čovječji! Prorokuj protiv onih koji
se grade prorocima u Izraelu!

<span id="an_13:3">13:3</span> Reci tim prorocima koji prorokuju po
svojoj glavi: 'Čujte riječ Jahvinu! Ovako govori Jahve Gospod: Jao
prorocima bezumnim koji duh svoj slijede a ništa ne vide!

<span id="an_13:4">13:4</span> Ti su tvoji proroci, Izraele, kao lisice
usred ruševina.

<span id="an_13:5">13:5</span> Vi se ne popeste na proboje i ne zidaste
zida oko doma Izraelova da se održi u boju u dan Jahvin.

<span id="an_13:6">13:6</span> Viđenja su njihova isprazna, i lažna su
njihova proricanja. Govore 'Riječ Jahvina!' - a Jahve ih nije poslao. I
još očekuju da će im se riječi ispuniti.

<span id="an_13:7">13:7</span> Zar ne vidite da su vam viđenja isprazna
i da su vam lažna proricanja kad govorite 'Riječ Jahvina!' - a ja nisam
govorio.'

<span id="an_13:8">13:8</span> Stoga ovako govori Jahve Gospod: 'Zato
što govorite isprazno i laž vidite, evo me protiv vas' - riječ je Jahve
Gospoda!

<span id="an_13:9">13:9</span> Evo, ruka moja bit će protiv proroka koji
vide isprazno i laž proriču: neće više biti u zboru mojega naroda, neće
biti upisani u knjigu doma Izraelova, nikad više neće stupiti na tlo
Izraelovo! I znat će da sam ja Jahve Gospod!

<span id="an_13:10">13:10</span> Jer narod moj obmanjuju govoreći 'Mir'
kad mira nema. I dok jedni hoće da se zid utvrdi, oni hoće da se samo
ožbuka.

<span id="an_13:11">13:11</span> Reci onima koji hoće da se samo ožbuka:
'Past će!' Udarit će silan pljusak, oborit ću na nj grÓad kao kamenje,
bjesnjet će olujni vihori.

<span id="an_13:12">13:12</span> Evo, zid će pasti! Neće li vas tada
pitati: 'Gdje vam je sada žbuka kojom ste ga ožbukali?'

<span id="an_13:13">13:13</span> Zato ovako govori Jahve Gospod: 'U
svojoj jarosti razbjesnit ću olujne vihore, u srdžbi ću svojoj udariti
silnim pljuskom da ga zatrem, u gnjevu ću na nj oboriti grÓad kao
kamenje.

<span id="an_13:14">13:14</span> Obalit ću zid što ga vi žbukom
ožbukaste, na zemlju ću ga oboriti da mu se razgole temelji. Past će
zid, i vi ćete pod njim izginuti! Tada ćete znati da sam ja Jahve!

<span id="an_13:15">13:15</span> Tako ću iskaliti gnjev nad zidom i nad
onima koji ga žbukom ožbukaše. A vama ću reći: Nema više zida! Nema onih
koji ga žbukom ožbukaše.

<span id="an_13:16">13:16</span> Nema izraelskih proroka koji Jeruzalemu
proricahu i koji mu mir vidješe kad mira ne bijaše.' Tako govori Jahve
Gospod."

<span id="an_13:17">13:17</span> "Sine čovječji, okreni lice protiv
kćeri svojega naroda koje prorokuju po svojoj glavi! Prorokuj protiv
njih:

<span id="an_13:18">13:18</span> Ovako govori Jahve Gospod: 'Jao onima
koje vezu poveze za svačije ruke i koje prave prijevjese za glave svake
veličine da ulove duše! Mislite li uloviti sve duše mojega naroda a
svoje duše sačuvati žive?

<span id="an_13:19">13:19</span> Obeščašćujete me pred mojim narodom za
šaku ječma, za zalogaj kruha, ubijajući duše koje ne bi trebale da umru,
a spasavajući one koje ne bi trebale da žive; i obmanjujete tako narod
moj koji rado sluša vaše laži.'

<span id="an_13:20">13:20</span> Zato ovako govori Jahve Gospod: 'Evo me
protiv vaših poveza kojima lovite duše kao ptice! Rastrgat ću sve to na
vašim rukama i oslobodit ću duše koje time hvatate kao ptice!

<span id="an_13:21">13:21</span> Poderat ću vaše prijevjese i oslobodit
ću svoj narod da ne bude više plijen vaših ruku. I znat ćete da sam ja
Jahve!

<span id="an_13:22">13:22</span> Jer vi lažju ražalostiste srce
pravednika, koje ja ražalostiti ne htjedoh, a okrijepiste ruke
bezbožnika da se ne obrati od zla puta bezbožničkog pa da život spasi.

<span id="an_13:23">13:23</span> Zato nećete više vidjeti isprazno niti
ćete laž proricati: ja ću osloboditi narod svoj iz vaših ruku. I znat
ćete da sam ja Jahve!'"

<span id="an_14:1">14:1</span> Uto k meni dođoše neki od starješina
Izraelovih i sjedoše preda me.

<span id="an_14:2">14:2</span> I dođe mi riječ Jahvina:

<span id="an_14:3">14:3</span> "Sine čovječji! Ti ljudi nose kumire u
srcu i upiru oči u ono što ih na grijeh potiče. Pa zar da trpim da u
mene traže savjeta?

<span id="an_14:4">14:4</span> Zato im reci: Ovako govori Jahve Gospod:
'Tko god iz doma Izraelova nosi u srcu kumire i upire oči u ono što ga
na grijeh potiče, a dolazi k proroku, ja, Jahve, odgovorit ću mu prema
mnoštvu njegovih kumira,

<span id="an_14:5">14:5</span> da uhvatim za srce dom Izraelov koji se
zbog idola svojih odmetnu od mene.'

<span id="an_14:6">14:6</span> Zato reci domu Izraelovu: Ovako govori
Jahve Gospod: 'Obratite se, odvratite se od kumira svojih! Odvratite
lice od gnusoba svojih!

<span id="an_14:7">14:7</span> Jer tko se god iz doma Izraelova i od
došljaka koji se nastaniše u Izraelu odmetne od mene i u srcu nosi
kumire i upire oči u ono što ga potiče na grijeh, pa unatoč tome dođe k
proroku da preko njega u mene traži savjeta, njemu ću ja, Jahve, sam
odgovoriti;

<span id="an_14:8">14:8</span> okrenut ću se protiv njega i učinit ću od
njega poslovičan primjer: iskorijenit ću ga iz svojega naroda! I znat
ćete da sam ja Jahve.

<span id="an_14:9">14:9</span> Ako li se prorok dadne zavesti i
progovori, bilo bi to kao da sam ja, Jahve, zaveo toga proroka: ruku ću
podići na njega i iskorijenit ću ga iz svojega naroda izraelskoga.

<span id="an_14:10">14:10</span> Obojica će podjednako snositi grijeh
svoj: grijeh prorokov jednak je grijehu onoga koji je u njega tražio
savjeta.

<span id="an_14:11">14:11</span> I tako se dom Izraelov više neće
odmetati od mene i neće se više kaljati svojim opačinama: on će biti
narod moj, a ja ću biti njegov Bog' - riječ je Jahve Gospoda."

<span id="an_14:12">14:12</span> I dođe mi riječ Jahvina:

<span id="an_14:13">14:13</span> "Sine čovječji, zgriješi li koja zemlja
protiv mene nevjerom i ja podignem ruku na nju te joj uništim i
posljednju pričuvu kruha i pustim na nju glad da zatrem u njoj sve ljude
i stoku;

<span id="an_14:14">14:14</span> preostanu li u njoj samo tri čovjeka -
Noa, Daniel i Job - ti će se svojom pravednošću spasiti - riječ je Jahve
Gospoda.

<span id="an_14:15">14:15</span> Također, ako na tu zemlju pustim divlje
zvijeri da joj djecu unište a nju pretvore u pustinju, kojom se zbog
zvijeri više nitko neće usuditi proći;

<span id="an_14:16">14:16</span> preostanu li u njoj samo ta tri
čovjeka, života mi moga - riječ je Jahve Gospoda - oni neće spasiti ni
sinova ni kćeri nego samo sebe, a zemlja će njihova postati prava
pustinja.

<span id="an_14:17">14:17</span> Ili, ako ja trgnem mač na tu zemlju
govoreći: 'Maču, prođi ovom zemljom!' da istrijebim u njoj sve ljude i
stoku,

<span id="an_14:18">14:18</span> a u njoj se nađu samo ona tri čovjeka,
života mi moga - riječ je Jahve Gospoda - oni neće spasiti ni sinova ni
kćeri nego samo sebe.

<span id="an_14:19">14:19</span> Ili, ako ja pošaljem na tu zemlju kugu
te izlijem na nju gnjev i pokolj da zatrem u njoj sve ljude i stoku,

<span id="an_14:20">14:20</span> a u njoj preostanu samo ona tri
čovjeka, Noa, Daniel i Job, života mi moga - riječ je Jahve Gospoda -
oni neće spasiti ni sinova ni kćeri nego samo sebe svojom pravednošću."

<span id="an_14:21">14:21</span> Ovako govori Jahve Gospod: "Ipak, ako
na Jeruzalem pustim sva svoja četiri ljuta biča - mač, glad, divlju
zvjerad i kugu - da zatrem u njemu sve ljude i stoku,

<span id="an_14:22">14:22</span> u njemu će ipak preživjeti Ostatak koji
će spasiti sinove i kćeri. I evo, oni će doći k vama da vidite njihovo
vladanje i njihova djela i da se utješite, jer ćete upoznati: što god
poduzeh protiv Jeruzalema, ne učinih bez razloga.

<span id="an_14:23">14:23</span> Da, kad vidite njihovo vladanje i
njihova djela, utješit ćete se, jer ćete upoznati da ne učinih bez
razloga što god poduzeh protiv Jeruzalema - riječ je Jahve Gospoda."

<span id="an_15:1">15:1</span> I dođe mi riječ Jahvina:

<span id="an_15:2">15:2</span> "Sine čovječji! U čemu je trs loze bolji
od drugih šumskih drveta?

<span id="an_15:3">15:3</span> Služi li da se od njega štogod načini?
Djelja li se od njega klin da se o njega što objesi?

<span id="an_15:4">15:4</span> Gle, baca se u oganj da izgori: kad mu
oganj sažeže oba kraja i sredinu spali, može li još čemu poslužiti?

<span id="an_15:5">15:5</span> Eto, ni onda kad bijaše čitav ništa se od
njega ne mogaše načiniti. Pa kako će, dakle, čemu poslužiti kad ga
plamen sažga?"

<span id="an_15:6">15:6</span> Zato ovako govori Jahve Gospod: "Kao što
sam trs loze, među drugim drvetima, bacio u oganj da izgori, tako ću
postupati i s Jeruzalemcima!

<span id="an_15:7">15:7</span> Upravit ću lice svoje na njih, i kada se
iz jednog ognja izbave, drugi će ih proždrijeti. I spoznat ćete da sam
ja Jahve kad lice svoje upravim na njih

<span id="an_15:8">15:8</span> i svu im zemlju opustošim jer mi bijahu
nevjerni! - riječ je Jahve Gospoda."

<span id="an_16:1">16:1</span> I dođe mi riječ Jahvina:

<span id="an_16:2">16:2</span> Sine čovječji! Pokaži Jeruzalemu sve
gadosti njegove!

<span id="an_16:3">16:3</span> Reci: Ovako Jahve Gospod govori
Jeruzalemu, nevjernici: 'Podrijetlom i rodom iz zemlje si kanaanske,
otac ti Amorejac, mati Hetitkinja.

<span id="an_16:4">16:4</span> Kad si svijet ugledala, na dan rođenja
tvojega pupka ti ne odrezaše niti te vodom opraše da te očiste; solju te
ne osoliše niti te povojima poviše.

<span id="an_16:5">16:5</span> Nijedno se oko na te ne sažali niti se
tko smilova da ti to učini, nego te na dan rođenja tvojega gadnu baciše
napolje.

<span id="an_16:6">16:6</span> A ja prođoh kraj tebe i vidjeh gdje se
koprcaš u krvi. I rekoh ti dok si još u krvi bila: 'Živi!' U krvi ti
tvojoj rekoh: 'Živi!

<span id="an_16:7">16:7</span> Razrasti se kao izdanak u polju!' I
umnožih te, i ti se razraste i velika postade, i dođe vrijeme da sazreš.
Dojke ti se raspupale, kosa ti narasla, ali si još gola i naga bila.

<span id="an_16:8">16:8</span> Prođoh kraj tebe i u te se zagledah: i
gle, dob tvoja - dob je ljubavi! Raširih na te skute svoje i pokrih ti
golotinju. Prisegoh ti i sklopih Savez s tobom - riječ je Jahve Gospoda
- i ti moja postade.

<span id="an_16:9">16:9</span> Okupah te u vodi, krv saprah s tebe i
uljem te pomazah.

<span id="an_16:10">16:10</span> Obukoh te u šarene haljine, na noge ti
obuh sandale od fine kože; opasah te bezom i pokrih te prijevjesom
svilenim.

<span id="an_16:11">16:11</span> Uresih te nakitima: na ruke ti stavih
narukvice, oko vrata ogrlice;

<span id="an_16:12">16:12</span> prstenom ti nos uresih, uši naušnicama,
a glavu ti ovjenčah vijencem najljepšim.

<span id="an_16:13">16:13</span> I tako se sva u srebru i zlatu pojavi,
u haljini od beza, svilom izvezenoj. Za hranu ti dadoh najfinije brašno,
med i ulje. Bila si tako lijepa, prelijepa, za kraljicu podobna!

<span id="an_16:14">16:14</span> Glas o ljepoti tvojoj puče među
narodima, jer ti bijaše tako lijepa u nakitu mojem što ga djenuh na tebe
- riječ je Jahve Gospoda.

<span id="an_16:15">16:15</span> Ali te ljepota tvoja zanijela, zbog
glasa se svojega bludu podade: blud si svoj nudila obilno svakom
prolazniku, njegova si bila.

<span id="an_16:16">16:16</span> Od haljina si svojih šarene uzvišice
pravila i na njima se bludu odavala ...

<span id="an_16:17">16:17</span> I nakite uze zlatne i srebrne, kojima
te ja bijah uresio, i od njih načini sebi muške likove da s njima
bludničiš.

<span id="an_16:18">16:18</span> Uze šarene, vezene haljine da njima
odjeneš kumire svoje i njima si prinosila moje ulje i moj kad.

<span id="an_16:19">16:19</span> A hranu što ti je dadoh - najfinije
brašno, med i ulje kojima te hranjah - pred njih si stavljala na ugodan
miris. Da, tako to bijaše - riječ je Jahve Gospoda!

<span id="an_16:20">16:20</span> Sinove si svoje i kćeri uzimala koje
meni porodi i njima ih za hranu klala. Malo ti bijaše tvoga bludničenja,

<span id="an_16:21">16:21</span> pa si čak i djecu moju davala da se
njima na čast kroz oganj provedu!

<span id="an_16:22">16:22</span> U svim tim gnusobama i bludu svojemu ne
spomenu se dana mladosti svoje, kad si se gola i naga u krvi svojoj
koprcala.

<span id="an_16:23">16:23</span> I povrh svega zla - Jao! Jao! riječ je
Jahve Gospoda -

<span id="an_16:24">16:24</span> sagradi sebi humke, posvud diže
uzvišice.

<span id="an_16:25">16:25</span> Na svim raskršćima podiže uzvišice i na
njima blatiš svoju ljepotu, nudiš se svakom prolazniku množeć' svoje
bludničenje.

<span id="an_16:26">16:26</span> Bludu se podade sa sinovima Egipta,
snažna tijela, bludničenje si množila da me razjariš.

<span id="an_16:27">16:27</span> Zato, evo, ruku digoh na te, smanjivši
ti obrok hrane i predavši te bijesu tvojih mrziteljica, kćeri
filistejskih, koje se stide sramotnoga tvojeg vladanja.

<span id="an_16:28">16:28</span> Tjerala si blud i sa sinovima Asira i
nisi se zasitila; i s njima si blud tjerala, ali se nisi zasitila.

<span id="an_16:29">16:29</span> Umnožila si bludničenje svoje i sa
zemljom kanaanskom, sa zemljom kaldejskom, ali se ni onda nisi zasitila.

<span id="an_16:30">16:30</span> O, kako li slabo bijaše tvoje srce -
riječ je Jahve Gospoda - kad činjaše ono što rade bludnice
najrazvratnije.

<span id="an_16:31">16:31</span> Na svim raskrsnicama humak sebi podiže,
posvuda sagradi sebi uzvišice. Ali ne kao druge bludnice, jer si
prezirala plaću bludničku,

<span id="an_16:32">16:32</span> nego kao preljubnica: mjesto muža,
strance si primala.

<span id="an_16:33">16:33</span> Svima se bludnicama plaća, a ti si sama
ljubavnike svoje plaćala i još si ih u bludnosti svojoj darovima mamila
da ti dođu odasvuda.

<span id="an_16:34">16:34</span> Ti bijaše bludnica kakvih nema: nitko
za tobom nije trčao da s tobom blud provodi, nego si sama davala plaću
bludničku, a nisu je tebi plaćali. Toliko si bila opaka!

<span id="an_16:35">16:35</span> Stoga, razvratnice, čuj riječ Jahvinu:

<span id="an_16:36">16:36</span> Ovako govori Jahve Gospod: Jer si
svlačila svoju sramotu i u bludu golotinju otkrivala pred svima svojim
ljubavnicima i gnusnim kumirima, i zbog krvi svojih sinova što si ih
njima prinosila,

<span id="an_16:37">16:37</span> evo, skupit ću sve tvoje ljubavnike s
kojima si se naslađivala, sve koje si voljela i koje si mrzila, skupit
ću ih odasvud protiv tebe i razotkriti im tvoju golotinju, neka vide
sramotu tvoju.

<span id="an_16:38">16:38</span> Sudit ću ti kao što se sudi
preljubnicama i krvnicama i predati te bijesu njihovu.

<span id="an_16:39">16:39</span> Predat ću te u ruke njihove da poruše
tvoje humke, da razore uzvišice tvoje. I zderat će sa tebe haljine,
oteti nakit i ostaviti te golu, sasvim nagu.

<span id="an_16:40">16:40</span> A zatim će na te dovesti svjetinu da te
kamenuje i da te sasiječe mačevima.

<span id="an_16:41">16:41</span> Kuće će ti ognjem spaliti i naočigled
svim ženama izvršiti pravdu nad tobom. Tako ću dokrajčiti tvoje
bludničenje, nećeš više davati plaću bludničku.

<span id="an_16:42">16:42</span> Iskalit ću gnjev svoj nad tobom i
povući ću svoju ljubomoru od tebe. Smirit ću se i neću se više gnjeviti.

<span id="an_16:43">16:43</span> I jer se ne spomenu svoje mladosti, već
me svim tim izazivaše, oborit ću ti na glavu sve postupke tvoje - riječ
je Jahve Gospoda: nećeš više dodavati bestidnosti na sve svoje gadosti!

<span id="an_16:44">16:44</span> I sastavljač poslovica narugat će ti se
poslovicom: 'Kakva mati, takva kći.'

<span id="an_16:45">16:45</span> Prava si kći svoje matere, koja ostavi
muža i djecu; sestra si sestara svojih, koje ostaviše muževe svoje i
djecu: Hetitkinja vam mati bijaše, otac Amorejac:

<span id="an_16:46">16:46</span> Samarija, sestra tvoja starija, sa
svojim kćerima tebi slijeva stoji; Sodoma, tvoja mlađa sestra, sa
kćerima svojim zdesna ti stoji.

<span id="an_16:47">16:47</span> A ti ne samo da si njihovim putem
hodila i činila njihove gadosti - to bi tebi bilo premalo - već bijaše
od njih pokvarenija na svojim putovima.

<span id="an_16:48">16:48</span> Života mi mojega - riječ je Jahve
Gospoda - tvoja sestra Sodoma sa svojim kćerima ne učini što si ti
počinila zajedno sa kćerima svojim.

<span id="an_16:49">16:49</span> Evo opačina sestre tvoje Sodome:
gizdavo, u izobilju kruha i bezbrižno življaše ona i kćeri njezine, a
sirotinju i bijednike ne pomagahu.

<span id="an_16:50">16:50</span> Uzoholiše se i gadosti pred očima mojim
činjahu, i zato ih zatrijeh, kao što vidje!

<span id="an_16:51">16:51</span> A sestra ti Samarija ne počini ni
polovicu grijeha tvojih, i tako ti počini više gadosti nego one obje
zajedno, opravdavši sestre svoje svojim gadostima.

<span id="an_16:52">16:52</span> Zato snosi sad sramotu grijeha kojima
si sestre svoje opravdala; zbog grijeha kojima se više od njih nagrdi,
one izađoše pravednije. Postidi se, dakle, i snosi sramotu svoju kojom
sestre opravda.

<span id="an_16:53">16:53</span> A ja ću okrenuti udes njihov, udes
Sodome i kćeri njenih, udes Samarije i kćeri njenih; i tvoj ću udes
okrenuti među njima,

<span id="an_16:54">16:54</span> da snosiš sramotu svoju i da se
postidiš za sve što si počinila, njima na utjehu.

<span id="an_16:55">16:55</span> Sestra tvoja Sodoma i kćeri njene
vratit će se u stanje prijašnje; sestra tvoja Samarija i kćeri njene
vratit će se u stanje prijašnje; ali i ti i kćeri tvoje vratit ćete se u
stanje prijašnje.

<span id="an_16:56">16:56</span> Zar se nije spominjala sestra tvoja
Sodoma dok ti bijaše ponosita,

<span id="an_16:57">16:57</span> prije negoli se golotinja tvoja
otkrila? Budi sada za ruglo kćerima edomskim, susjedama njenim i kćerima
filistejskim koje ti se sa svih strana rugaju.

<span id="an_16:58">16:58</span> Snosi, dakle, svoju sramotu i svoje
gadosti - riječ je Jahve Gospoda!'

<span id="an_16:59">16:59</span> Jer ovako govori Jahve Gospod:
'Postupit ću s tobom onako kako ti učini kad pogazi zakletvu i raskinu
Savez.

<span id="an_16:60">16:60</span> Ali ću se ja ipak spomenuti svojega
Saveza s tobom što ga sklopih u dane mladosti tvoje i uspostavit ću s
tobom Savez vječan.

<span id="an_16:61">16:61</span> I ti ćeš se opomenuti svojih putova i
postidjet ćeš se kad primiš svoje sestre, stariju i mlađu, koje ću ti
dati za kćeri, ali ne snagom tvog Saveza.

<span id="an_16:62">16:62</span> Sklopit ću s tobom savez svoj i znat
ćeš da sam ja Jahve,

<span id="an_16:63">16:63</span> da se opomeneš i da se postidiš i da od
sramote više ne otvoriš usta kad ti oprostim sve što učini! To je riječ
Jahve Gospoda.'"

<span id="an_17:1">17:1</span> Dođe mi riječ Jahvina:

<span id="an_17:2">17:2</span> "Sine čovječji, smisli zagonetku i iznesi
prispodobu domu Izraelovu! Reci:

<span id="an_17:3">17:3</span> 'Ovako govori Jahve Gospod: Velik orao,
velikih krila, duga perja, gusta, šarena paperja, doletje na Libanon i
zgrabi cedrov vrh;

<span id="an_17:4">17:4</span> odlomi mu najvišu grančicu, odnese je u
zemlju trgovaca i spusti je u grad prodavača.

<span id="an_17:5">17:5</span> Onda uze izdanak iz zemlje, u plodnu ga
njivu posadi, kraj obilnih voda stavi, kao vrbu usadi.

<span id="an_17:6">17:6</span> Izdanak proklija, bujan izbi čokot,
onizak izraste, mladice mu k orlu segnuše, a pod njim mu žilje bješe; u
bujan se razvi čokot, potjera izdanke, mladice razgrana.

<span id="an_17:7">17:7</span> Bijaše i drugi orao, velik i velikih
krila, gusta perja. I gle, čokot k njemu žilje pruži, k njemu upravi
grančice svoje da ga natapa bolje od tla u koje bi zasađen.

<span id="an_17:8">17:8</span> Na plodnoj njivi, kraj obilnih voda,
bješe zasađen: mogao je tjerat' mladice, uroditi rodom, k'o
veličanstveni trs izrasti.'

<span id="an_17:9">17:9</span> Reci: 'Ovako govori Jahve Gospod: Hoće l'
uspijevati? Neće l' mu orao sve žilje izguliti? Neće l' mu sve plodove
potrgati? Neće l' mu sve mladice, čim izbiju, sasušiti? Da, i bez snažne
mišice, i bez mnoštva naroda, iščupat će ga iz korijena!

<span id="an_17:10">17:10</span> Gle, zasađen je! Hoće l' uspijevati?
Čim ga takne istočnjak, neće l' sav usahnuti? Da, na lijehama iz kojih
niče uvenut će.'"

<span id="an_17:11">17:11</span> Dođe mi riječ Jahvina:

<span id="an_17:12">17:12</span> "Reci domu odmetničkome: 'Zar ne znate
što ovo znači?' Reci im: 'Eto, dođe kralj babilonski u Jeruzalem, zarobi
mu kralja i sve knezove, odvede ih k sebi u Babilon.

<span id="an_17:13">17:13</span> Odvede i izdanak iz kraljevskoga
koljena, sklopi s njima savez i zakletvom se obveza, pošto odvede sve
mogućnike iz zemlje,

<span id="an_17:14">17:14</span> da će kraljevstvo ostati neznatno i da
se neće dizati, nego će čuvati i držati savez s njime.

<span id="an_17:15">17:15</span> Ali se on od njega odmetnu; poslanike
uputi u Egipat, tražeći od njega konje i jaku vojsku. Hoće li uspjeti?
Može li umaći onaj tko tako radi? Raskinu savez, pa da umakne?

<span id="an_17:16">17:16</span> Života mi moga, riječ je Jahve Gospoda:
jer prezre zakletvu kralja koji ga na prijestolje posadi i razvrže savez
s njime, u njegovoj će zemlji umrijeti, usred Babilona!

<span id="an_17:17">17:17</span> Svojom silnom vojskom i mnoštvom naroda
faraon mu neće pomoći u boju kad onaj digne nasipe i sagradi kule
opsadne da mu zatre mnogo ljudstvo.

<span id="an_17:18">17:18</span> Prezreo je zakletvu, razvrgao savez.
Da, iako ruku bijaše dao, sve to učini! Ne, neće umaći!'

<span id="an_17:19">17:19</span> Stoga ovako govori Jahve Gospod:
'Života mi moga, zakletvu što je prezre i savez što ga razvrže oborit ću
na glavu njegovu!

<span id="an_17:20">17:20</span> Mrežu ću nad njim razapeti i uhvatit će
se u moju zamku, pa ću ga odvesti u Babilon i ondje mu suditi zbog
nevjere kojom mi se iznevjeri.

<span id="an_17:21">17:21</span> Cvijet vojske njegove od mača će pasti,
a ostatak se raspršiti u sve vjetrove. I spoznat ćete da ja, Jahve, tako
rekoh.'

<span id="an_17:22">17:22</span> Ovako govori Jahve Gospod: 'S vrha
cedra velikoga, s vrška mladih grana njegovih, odlomit ću grančicu i
posadit' je na gori visokoj, najvišoj.

<span id="an_17:23">17:23</span> Na najvišoj gori izraelskoj nju ću
zasaditi: razgranat će se ona, plodom uroditi.

<span id="an_17:24">17:24</span> I sve će poljsko drveće znati da ja sam
Jahve koji visoko drvo ponizujem, a nisko uzvisujem; zeleno drvo sušim,
a drvu suhu dajem da rodi. Ja, Jahve, rekoh i učinit ću!'"

<span id="an_18:1">18:1</span> Dođe mi riječ Jahvina:

<span id="an_18:2">18:2</span> "Što vam je te o Izraelu ponavljate
poslovicu: 'Oci jedoše kiselo grožđe, sinovima trnu zubi!'

<span id="an_18:3">18:3</span> Života mi moga, riječ je Jahve Gospoda:
nitko od vas neće više u Izraelu ponavljati tu poslovicu;

<span id="an_18:4">18:4</span> jer, svi su životi moji, kako život očev
tako i život sinovlji. I evo, onaj koji zgriješi, taj će umrijeti.

<span id="an_18:5">18:5</span> Tko je pravedan i poštuje zakon i pravdu

<span id="an_18:6">18:6</span> i ne blaguje po gorama i očiju ne podiže
kumirima doma Izraelova, ne oskvrnjuje žene bližnjega svoga i ne prilazi
ženi dok je nečista;

<span id="an_18:7">18:7</span> nikomu ne nanosi nasilja, vraća što je u
zalog primio i ništa ne otima; kruh svoj dijeli s gladnim, gologa
odijeva,

<span id="an_18:8">18:8</span> ne posuđuje uz dobit i ne uzima pridavka,
ruku usteže od nedjela, po istini presuđuje,

<span id="an_18:9">18:9</span> po mojim naredbama hodi i čuva moje
zakone, postupajući po istini - taj je zaista pravedan i taj će živjeti,
riječ je Jahve Gospoda.

<span id="an_18:10">18:10</span> Ali, porodi li on sina nasilnika, koji
krv prolijeva ili bratu takvo što učini,

<span id="an_18:11">18:11</span> a ne radi kao njegov roditelj, nego
blaguje po gorama, oskvrnjuje ženu bližnjega;

<span id="an_18:12">18:12</span> ubogu i bijednu nanosi nasilje, otima,
ne vraća što je u zalog primio, oči podiže kumirima čineći gadosti;

<span id="an_18:13">18:13</span> posuđuje uz dobit i uzima pridavak -
ne, takav sin neće živjeti! Učinio je te gadosti i umrijet će, a krv će
njegova na njega pasti.

<span id="an_18:14">18:14</span> A porodi li on sina koji uvidi sve
grijehe što ih njegov otac počini, uvidi ih i tako više ne učini;

<span id="an_18:15">18:15</span> ne blaguje po gorama, očiju ne podiže
kumirima doma Izraelova, ne oskvrnjuje žene bližnjega;

<span id="an_18:16">18:16</span> nikomu ne nanosi nasilja, ne prisvaja
zaloga, ništa ne otima, kruh svoj dijeli s gladnim, gologa odijeva;

<span id="an_18:17">18:17</span> ruku usteže od nedjela, ne uzima dobiti
ni pridavka, vrši moje zakone i hodi po mojim naredbama - ne, taj neće
umrijeti zbog grijeha očeva, on će živjeti.

<span id="an_18:18">18:18</span> A njegov otac, koji je nemilice tlačio
i pljačkao bližnjega, čineći u narodu što ne valja, zbog svojega će
grijeha umrijeti.

<span id="an_18:19">18:19</span> Ali vi kažete: 'Zašto da sin ne snosi
očev grijeh?' Zato što sin vrši zakon i pravdu, čuva i vrši sve moje
naredbe, živjet će.

<span id="an_18:20">18:20</span> Onaj koji zgriješi, taj će i umrijeti.
Sin neće snositi grijeha očeva, ni otac grijeha sinovljega. Na
pravedniku će biti pravda njegova, a na bezbožniku bezbožnost njegova.

<span id="an_18:21">18:21</span> Ako se bezbožnik odvrati od svih
grijeha što ih počini, i bude čuvao sve moje naredbe i vršio zakon i
pravdu, živjet će i neće umrijeti.

<span id="an_18:22">18:22</span> Sva njegova nedjela što ih počini bit
će zaboravljena: zbog pravednosti što je čini, živjet će.

<span id="an_18:23">18:23</span> Jer, zar je meni do toga da umre
bezbožnik - riječ je Jahve Gospoda - a ne da se odvrati od svojih zlih
putova i da živi?

<span id="an_18:24">18:24</span> Ako li se pravednik odvrati od svoje
pravednosti i stane činiti nepravdu i sve gadosti koje radi bezbožnik -
hoće li živjeti? Sva pravedna djela koja bijaše činio zaboravit će se, a
zbog svoje nevjere kojom se iznevjerio i zbog grijeha što ih počini,
umrijet će.

<span id="an_18:25">18:25</span> A vi velite: 'Put Jahvin nije
pravedan!' Čuj, dome Izraelov: Moj put da nije pravedan? Nisu li vaši
putovi nepravedni?

<span id="an_18:26">18:26</span> Ako li se pravednik odvrati od svoje
pravednosti i stane činiti nepravdu, pa zbog toga umre, umrijet će zbog
nepravde što je počini.

<span id="an_18:27">18:27</span> A ako se bezbožnik odvrati od svoje
bezbožnosti što je bijaše činio, pa stane vršiti moj zakon i pravdu,
živjet će i neće umrijeti.

<span id="an_18:28">18:28</span> Jer je uvidio i odvratio se od svojih
nedjela što ih bijaše počinio, živjet će i neće umrijeti.

<span id="an_18:29">18:29</span> Ali dom Izraelov kaže: 'Put Gospodnji
nije pravedan!' Putovi moji da nisu pravedni, dome Izraelov? Nisu li
vaši putovi nepravedni?

<span id="an_18:30">18:30</span> Dome Izraelov, ja ću suditi svakome po
njegovim putovima - riječ je Jahve Gospoda. Obratite se, dakle, i
povratite od svih svojih nedjela, i grijeh vam vaš neće biti na propast!

<span id="an_18:31">18:31</span> Odbacite od sebe sva nedjela koja ste
činili i načinite sebi novo srce i nov duh! Zašto da umirete, dome
Izraelov?

<span id="an_18:32">18:32</span> Ja ne želim smrti nikoga koji umre -
riječ je Jahve Gospoda. Obratite se, dakle, i živite!

<span id="an_19:1">19:1</span> A ti, sine čovječji, protuži tužaljkom za
knezovima izraelskim.

<span id="an_19:2">19:2</span> Reci: Što bijaše tvoja mati? Lavica među
lavovima, ležala je među lavićima, hraneći mladunčad svoju.

<span id="an_19:3">19:3</span> I othrani jedno mlado, koje lavom posta.
Naučiv se plijen derati, stade ljude proždirati!

<span id="an_19:4">19:4</span> Narodi se protiv njega udružiše, lav
upade u jamu njihovu, na lancu ga odvedoše u zemlju egipatsku.

<span id="an_19:5">19:5</span> A kad mati vidje da uzalud čeka i da joj
nada propade, uze drugo mlado i od njega lava učini.

<span id="an_19:6">19:6</span> Živeć' tako među lavovima, i on lavom
posta. Naučiv se plijen derati, stade ljude proždirati,

<span id="an_19:7">19:7</span> utvrde im rušiti, pustošiti gradove.
Uzdrhta zemlja i sve na njoj od silne rike njegove.

<span id="an_19:8">19:8</span> Ali se ljudi iz okolnih mjesta protiv
njega podigoše i zamke mu postaviše; i lav se uhvati u jamu njihovu.

<span id="an_19:9">19:9</span> Okovana u kavez ga zatvoriše, odvedoše
kralju babilonskom, ondje ga u kulu zatočiše, da mu se više ne čuje rika
po gorama izraelskim.

<span id="an_19:10">19:10</span> Mati tvoja bješe kao loza pokraj vode
zasađena, rodna i granata od obilja vode!

<span id="an_19:11">19:11</span> Imala je jaku granu za palicu
vladalačku: uzdiže se nad krošnju, naočita visinom, mnoštvom grančica.

<span id="an_19:12">19:12</span> Al' u gnjevu bješe iščupana i na zemlju
bačena. Istočnjak joj rod sasuši: polomi se i uvenu jaka grana njezina i
vatra je svu proguta.

<span id="an_19:13">19:13</span> U pustinju bje presađena, u zemlju
suhu, bezvodnu.

<span id="an_19:14">19:14</span> Al' liznu oganj iz pruta njezina i
spali joj grane i plodove! I nema više na njoj grane jake za palicu
vladalačku." To je, evo tužaljka, i ostat će tužaljka.

<span id="an_20:1">20:1</span> Godine sedme, petoga mjeseca, desetoga
dana, dođoše k meni neke od starješina izraelskih da se s Jahvom
svjetuju. Posjedaše preda me.

<span id="an_20:2">20:2</span> I dođe mi riječ Jahvina: "Sine čovječji!
Govori starješinama Izraelovim!

<span id="an_20:3">20:3</span> Reci im: Ovako govori Jahve Gospod:
'Došli ste me pitati za savjet? Života mi moga, nećete me pitati!' -
riječ je Jahve Gospoda.

<span id="an_20:4">20:4</span> Hoćeš li im suditi, hoćeš li suditi, sine
čovječji? Pokaži im gadosti otaca njihovih.

<span id="an_20:5">20:5</span> Reci im: Ovako govori Jahve Gospod:
'Onoga dana kad izabrah Izraela i ruku stavih na potomstvo doma
Jakovljeva te im se objavih u zemlji egipatskoj, zakleh im se: Ja sam
Jahve, Bog vaš!

<span id="an_20:6">20:6</span> Toga im se dana rukom podignutom zakleh
da ću ih izvesti iz zemlje egipatske u zemlju koju za njih izabrah, u
zemlju kojom teče med i mlijeko, od svih zemalja najljepšu.

<span id="an_20:7">20:7</span> I rekoh im: Odbacite od sebe sve gadosti
što vam oči privlače i ne kaljajte se kumirima egipatskim jer - ja sam
Jahve, Bog vaš!'

<span id="an_20:8">20:8</span> Ali se oni odvrgoše od mene i ne htjedoše
me poslušati: nijedan ne odbaci gadosti koje mu oči zaniješe i ne okani
se kumira egipatskih. Tad odlučih izliti gnjev svoj na njih i iskaliti
srdžbu na njima u zemlji egipatskoj.

<span id="an_20:9">20:9</span> Ali radi imena svojega - da se ne kalja
na oči naroda među kojima obitavahu i pred kojima im bijah objavio da ću
ih izvesti -

<span id="an_20:10">20:10</span> izvedoh ih iz zemlje egipatske i
odvedoh ih u pustinju;

<span id="an_20:11">20:11</span> i dadoh im svoje uredbe i objavih svoje
zakone, koje svatko mora vršiti da bi živio;

<span id="an_20:12">20:12</span> dadoh im i svoje subote, kao znak
između sebe i njih, neka znaju da sam ja Jahve koji ih posvećujem.

<span id="an_20:13">20:13</span> Ali se i u pustinji dom Izraelov
odmetnu od mene: nisu hodili po mojim uredbama; odbaciše moje zakone,
koje svatko mora vršiti da bi živio; subote moje oskvrnjivahu. I zato
odlučih u pustinji gnjev svoj na njih izliti da ih zatrem.

<span id="an_20:14">20:14</span> Ali ni toga ne učinih radi svojeg
imena, da se ono ne kalja pred narodima kojima ih naočigled izvedoh.

<span id="an_20:15">20:15</span> Ali im se zakleh u pustinji da ih neću
uvesti u zemlju koju sam im bio dao, u zemlju kojom teče med i mlijeko,
od svih zemalja najljepšu,

<span id="an_20:16">20:16</span> jer odbaciše moje zakone, i ne hodiše
po mojim uredbama, i subote moje oskvrnjivahu, a srce im iđaše za
njihovim kumirima.

<span id="an_20:17">20:17</span> Oči se moje ipak sažališe da ih ne
zatrem. I tako ih u pustinji ne uništih,

<span id="an_20:18">20:18</span> nego rekoh sinovima njihovim u
pustinji: 'Ne hodite po uredbama svojih otaca, ne čuvajte zakona
njihovih i ne kaljajte se kumirima njihovim!

<span id="an_20:19">20:19</span> Ja sam Jahve, Bog vaš! Po uredbama
mojim hodite, čuvajte i vršite moje zakone

<span id="an_20:20">20:20</span> i svetkujte moje subote, neka one budu
znak između mene i vas, kako bi se znalo da sam ja Jahve, Bog vaš!'

<span id="an_20:21">20:21</span> Ali se i sinovi odmetnuše od mene: po
mojim uredbama nisu hodili i nisu čuvali ni vršili mojih zakona, koje
svatko mora vršiti da bi živio, a subote su moje oskvrnjivali. I zato
odlučih gnjev svoj izliti i iskaliti srdžbu svoju na njima u pustinji.

<span id="an_20:22">20:22</span> Ali opet ruku svoju sustegoh radi
svojeg imena, da se ono ne kalja pred narodima kojima ih naočigled
izvedoh.

<span id="an_20:23">20:23</span> No zakleh se u pustinji da ću ih
raspršiti među narode i rasijati po zemljama,

<span id="an_20:24">20:24</span> jer nisu vršili mojih zakona i jer
prezreše moje uredbe i jer subote moje oskvrnjivahu i oči upirahu u
kumire svojih otaca.

<span id="an_20:25">20:25</span> I zato im dadoh uredbe koje ne bijahu
dobre, zakone koji usmrćuju:

<span id="an_20:26">20:26</span> da se oskvrnjuju svojim prinosima,
provodeći kroz oganj svoju prvorođenčad. Htjedoh tako da ih zastrašim,
neka znaju da sam ja Jahve.

<span id="an_20:27">20:27</span> Sine čovječji, reci domu Izraelovu:
'Ovako govori Jahve Gospod! I ovim me oci vaši još uvrijediše: nevjerom
mi se iznevjeriše!

<span id="an_20:28">20:28</span> Kad ih uvedoh u zemlju koju im se
zakleh dati, gdje god bi ugledali povišen brežuljak ili stablo
krošnjato, prinosili bi žrtve, donosili izazovne prinose, metali mirise
ugodne, nalijevali ljevanice.

<span id="an_20:29">20:29</span> Upitah ih: što li znači ta uzvišica na
koju se penjete?' I tako osta ime 'bama', uzvišica, do dana današnjega.

<span id="an_20:30">20:30</span> Zato reci domu Izraelovu: 'Ovako govori
Jahve Gospod: Ne kaljate li se i vi kao oci vaši, ne provodite li i vi
blud s gadostima njihovim?

<span id="an_20:31">20:31</span> Kaljate se prinoseći im darove,
provodeći kroz oganj svoje sinove u čast svim kumirima svojim sve do
dana današnjega. I da me onda za savjet pitaš, dome Izraelov! Života mi
moga - riječ je Jahve Gospoda - nećete me za savjet pitati!

<span id="an_20:32">20:32</span> I neće se zbiti o čemu sanjate kad
govorite: 'Bit ćemo kao drugi narodi, kao narodi ostalih zemalja što
služe drveću i kamenju.'

<span id="an_20:33">20:33</span> Života mi moga - riječ je Jahve Gospoda
- vladat ću vama rukom krepkom i mišicom uzdignutom, u svoj žestini
svoje jarosti.

<span id="an_20:34">20:34</span> Izvest ću vas iz naroda, skupiti vas iz
svih zemalja u koje bijaste raspršeni rukom krepkom i mišicom
uzdignutom, u svem plamu jarosti moje!

<span id="an_20:35">20:35</span> Odvest ću vas u pustinju naroda i ondje
vam licem u lice suditi!

<span id="an_20:36">20:36</span> Kao što sudih ocima vašim u pustinji
zemlje egipatske, i vama ću suditi - riječ je Jahve Gospoda!

<span id="an_20:37">20:37</span> Provest ću vas ispod štapa svojega,
podvrći vas brojenju:

<span id="an_20:38">20:38</span> razlučit ću između vas sve koji se
pobuniše i odvrgoše od mene: izvest ću ih iz zemlje u kojoj kao došljaci
borave, ali - u zemlju Izraelovu nikad ući neće! I znat ćete da sam ja
Jahve!'

<span id="an_20:39">20:39</span> 'A vi, dome Izraelov' - ovako govori
Jahve Gospod - 'samo idite i dalje služite svaki svom kumiru! Jednom
ćete, kunem vas se, poslušati i nećete više kaljati moje sveto ime
svojim prinosima i kumirima:

<span id="an_20:40">20:40</span> na Svetoj gori mojoj, na visokoj gori
Izraelovoj - riječ je Jahve Gospoda - služit će mi sav dom Izraelov, u
svojoj zemlji. Ondje će mi oni omiljeti i ondje ću iskati vaše
podizanice i prinose vaših prvina sa svim svetinjama.

<span id="an_20:41">20:41</span> Omiljet ćete mi kao miris ugodan kad
vas izvedem iz narodÄa i skupim iz zemalja u kojima bjeste rasijani. I
na vama ću očitovati svetost svoju naočigled svih naroda.

<span id="an_20:42">20:42</span> Tada ćete znati da sam ja Jahve, kada
vas dovedem u zemlju Izraelovu, u zemlju koju se zakleh dati očevima
vašim.

<span id="an_20:43">20:43</span> Ondje ćete se spomenuti svih svojih
putova i nedjela kojima se okaljaste: sami ćete sebi omrznuti zbog
nedjela što ih počiniste.

<span id="an_20:44">20:44</span> I tada ćete spoznati da sam ja Jahve
kad, radi imena svojega, ne postupim s vama po zloći vaših putova ni po
vašim pokvarenim djelima, dome Izraelov! Tako govori Jahve Gospod!'"

<span id="an_21:1">21:1</span> I dođe mi riječ Jahvina:

<span id="an_21:2">21:2</span> "Sine čovječji, okreni lice k jugu i
prospi besjedu prema jugu te prorokuj protiv šume u kraju negepskom.

<span id="an_21:3">21:3</span> Reci šumi negepskoj: 'Poslušaj riječ
Jahvinu! Ovako govori Jahve Gospod: Evo, zapalit ću usred tebe oganj i
on će proždrijeti u tebi svako drvo, zeleno i suho! Razgorjeli se oganj
neće utrnuti dok sve ne izgori od sjevera do juga.

<span id="an_21:4">21:4</span> I svi će vidjeti da sam ja, Jahve,
zapalio taj oganj i neće se ugasiti.'"

<span id="an_21:5">21:5</span> Rekoh na to: "Jao, Jahve Gospode, tÓa oni
će za mene reći: 'Evo opet pričalice s pričama!'"

<span id="an_21:6">21:6</span> I dođe mi riječ Jahvina:

<span id="an_21:7">21:7</span> "Sine čovječji, okreni lice prema
Jeruzalemu i prospi besjedu protiv njegova Svetišta i prorokuj protiv
zemlje Izraelove.

<span id="an_21:8">21:8</span> Reci zemlji Izraelovoj: 'Ovako govori
Jahve Gospod: Evo me na te! Trgnut ću mač iz korica, istrijebit ću iz
tebe sve - i pravedna i bezbožna!

<span id="an_21:9">21:9</span> Da iz tebe istrijebim pravedna i
bezbožna, trgnut ću evo mač iz korica na svako tijelo, od sjevera do
juga.

<span id="an_21:10">21:10</span> I svako će tijelo spoznati da sam ja,
Jahve, isukao mač svoj iz korica i da ga više neću u njih vratiti!

<span id="an_21:11">21:11</span> A ti, sine čovječji, kukaj kao da su ti
sva rebra polomljena, kukaj gorko, njima na oči!

<span id="an_21:12">21:12</span> Ako li te zapitaju: 'Što toliko kukaš?'
reci im: 'Zbog vijesti koja stiže, od koje će sva srca zamrijeti i sve
ruke klonuti, svaki duh biti utučen i svako koljeno klecati. Evo,
dolazi, već je tu!' Tako govori Jahve Gospod."

<span id="an_21:13">21:13</span> I dođe mi riječ Jahvina:

<span id="an_21:14">21:14</span> "Sine čovječji, prorokuj! Ovako govori
Jahve Gospod. Reci: 'Mač! Mač! Naoštren i osvjetlan!

<span id="an_21:15">21:15</span> Za klanje naoštren, osvjetlan da
sijeva.

<span id="an_21:16">21:16</span> Osvjetlan da ga ruka prihvati, mač
naoštren, osvjetlan da se stavi u ruke ubojici.

<span id="an_21:17">21:17</span> A ti, sine čovječji, plači, nariči!
Jer, evo, mač je već na narod moj isukan, mač na izraelske knezove: svi
su oni s mojim narodom maču izručeni! Udri se stoga u slabine!'

<span id="an_21:18">21:18</span> Dođe kušnja, i odbačenoga žezla više
biti neće - riječ je Jahve Gospoda.

<span id="an_21:19">21:19</span> A ti, sine čovječji, prorokuj i rukama
plješći. Neka se udvostruči, neka se utrostruči taj mač pokolja, mač
pokolja golema što ih odasvud okružuje.

<span id="an_21:20">21:20</span> Da zadršću srca, da bude žrtava
nebrojenih, na svaka sam vrata postavio mač, pripravljen da k'o munja
sijeva, za pokolje naoštren.

<span id="an_21:21">21:21</span> Natrag! Desno! Naprijed! Lijevo!

<span id="an_21:22">21:22</span> I ja ću pljeskati rukama, iskaliti
gnjev svoj na njima! Ja, Jahve, rekoh!"

<span id="an_21:23">21:23</span> I dođe mi riječ Jahvina:

<span id="an_21:24">21:24</span> "Sine čovječji, zacrtaj dva puta kuda
da pođe mač kralja babilonskoga. Neka oba puta izlaze iz iste zemlje! Na
raskršću puta ka gradu stavi putokaz.

<span id="an_21:25">21:25</span> Zacrtaj maču put da dođe u Rabat Bene
Amon i u Judeju, u utvrđeni Jeruzalem.

<span id="an_21:26">21:26</span> Jer kralj babilonski stoji na početku
puta, na raspuću dvaju putova, i pita znamenja - miješa strijele,
ispituje terafime i motri jetru.

<span id="an_21:27">21:27</span> Znamenja mu u desnici kažu: na
Jeruzalem; da ondje namjesti zidodere, da naredi pokolj, da podigne
zidodere protiv vrata, da naspe nasip i sagradi opsadne kule.

<span id="an_21:28">21:28</span> Ali će se njima učiniti da je znamenje
lažno, jer mu se zakleše na vjernost. Ali će ih on tada podsjetiti na
njihovo vjerolomstvo u koje se uloviše.

<span id="an_21:29">21:29</span> Zato, ovako govori Jahve Gospod: 'Jer
bez prestanka podsjećate na svoja bezakonja otkrivajući opačine i
pokazujući grijehe u svim svojim djelima - da, jer bez prestanka na njih
podsjećate, u njih ćete se uloviti.

<span id="an_21:30">21:30</span> A tebi, nečasni i bezbožnički kneže
izraelski, tebi dođe dan i čas posljednjega zločina.'

<span id="an_21:31">21:31</span> Ovako govori Jahve Gospod: 'Skini mitru
s glave i odloži kraljevski vijenac! Jer sve se mijenja: tko bi dolje,
bit će uzvišen, a tko bi gore, bit će ponižen.

<span id="an_21:32">21:32</span> Ruševine, ruševine, ruševine ću
postaviti kakvih nije bilo, dok ne dođe onaj koji ima suditi, jer ja ću
mu predati sud.'

<span id="an_21:33">21:33</span> Sine čovječji, prorokuj: Ovako govori
Jahve Gospod sinovima Amonovim o njihovoj sramoti. Reci: 'Mač! Mač za
pokolj isukan i naoštren da siječe, da kao munja sijeva,

<span id="an_21:34">21:34</span> a tebi dotle isprazno viđaju, laž
proriču - da se stavi pod vrat zlikovcima zloglasnim, kojima, eto, dođe
dan i čas posljednjega zločina!

<span id="an_21:35">21:35</span> Ali vrati mač u korice! U mjestu gdje
si nastao i u zemlji gdje si se rodio ja ću ti suditi.

<span id="an_21:36">21:36</span> Ondje ću na te gnjev svoj izliti i
raspiriti protiv tebe plamen srdžbe svoje i predati te u ruke okrutnim
ljudima, vještim zatornicima.

<span id="an_21:37">21:37</span> I bit ćeš hrana ognju, a krv će tvoja
zemljom protjecati. I nitko te živ više neće spominjati! Jer ja, Jahve,
tako rekoh.'"

<span id="an_22:1">22:1</span> I dođe mi riječ Jahvina:

<span id="an_22:2">22:2</span> "Sine čovječji, hoćeš li suditi, hoćeš li
suditi gradu krvničkom? Pokaži mu sve gnusobe njegove!

<span id="an_22:3">22:3</span> Reci: 'Ovako govori Jahve Gospod: Grade
što u sebi krv toliku prolijevaš i što svuda sebi kumire praviš da se
okaljaš, kucnu čas tvoj:

<span id="an_22:4">22:4</span> krvlju što je proli ti sagriješi i
kumirima koje napravi ti se okalja, skrativši tako dane svoje i ubrzavši
svoje godine. I zato ću te sada učiniti sramotom među narodima, ruglom
po svim zemljama.

<span id="an_22:5">22:5</span> I koji su ti blizu i koji su ti daleko,
podrugivat će se tebi: 'O sramotno ime, grade pokvareni!'

<span id="an_22:6">22:6</span> Eto, knezovi izraelski - svaki na svoju
ruku - u tebi krv prolijevaju.

<span id="an_22:7">22:7</span> I u tebi se više ne poštuje ni otac ni
majka, došljake tlače, siročad i udovice u tebi zlostavljaju!

<span id="an_22:8">22:8</span> Svetinje moje prezireš, subote
oskvrnjuješ.

<span id="an_22:9">22:9</span> U tebi su klevetnici zbog kojih se krv
prolijeva; u tebi se po gorama blaguje, posred tebe čine sramote.

<span id="an_22:10">22:10</span> U tebi se raskriva sramota očeva, u
tebi siluju žene dok su nečiste.

<span id="an_22:11">22:11</span> Jedan čini gadost sa ženom susjeda
svoga, drugi djelom sramotnim oskvrnjuje snahu svoju, a treći u tebi
siluje sestru, kćerku oca svoga.

<span id="an_22:12">22:12</span> Ima ih koji i mito primaju da krv
proliju. Uzimaš ujam i pridatak, od bližnjega silom otimaš, a mene
zaboravljaš - riječ je Jahve Gospoda.

<span id="an_22:13">22:13</span> Zato, evo, ja rukama plješćem nad
plijenom što ga ti napljačka i nad krvlju što se lije u tebi.

<span id="an_22:14">22:14</span> Jer, hoće li srce tvoje izdržati i hoće
li ruke tvoje odoljeti u dane kad ja na te ustanem? Ja, Jahve, rekoh i
učinit ću!

<span id="an_22:15">22:15</span> Zato ću te raspršiti među narode,
rasijat' te po zemljama, da uklonim iz tebe svu nečistoću!

<span id="an_22:16">22:16</span> I bit ćeš opet moja baština naočigled
naroda. I znat ćeš da sam ja Jahve!'"

<span id="an_22:17">22:17</span> Dođe mi riječ Jahvina:

<span id="an_22:18">22:18</span> "Sine čovječji, dom Izraelov troska mi
postade: bakar, srebro, kositar, željezo i olovo u peći - svi su oni
troska!

<span id="an_22:19">22:19</span> Stoga ovako govori Jahve Gospod: 'Jer
mi troska postadoste, skupit ću vas, evo, u Jeruzalemu.

<span id="an_22:20">22:20</span> Kao što se skuplja srebro, bakar,
željezo, olovo i kositar u peći te se okolo oganj potpiri da se sve
rastali, tako ću i ja vas skupiti u svojem gnjevu i u svojoj jarosti,
složiti vas i rastaliti.

<span id="an_22:21">22:21</span> Jest, skupit ću vas i potpiriti oko vas
oganj svoje jarosti da se usred grada rastalite.

<span id="an_22:22">22:22</span> Kao što se srebro u peći topi, tako
ćete se i vi u njemu rastopiti. I znat ćete da ja, Jahve, gnjev svoj na
vas izlijevam!'"

<span id="an_22:23">22:23</span> Dođe mi riječ Jahvina:

<span id="an_22:24">22:24</span> "Sine čovječji, reci još: 'Ti si zemlja
još neočišćena, koju još ne opra kiša dana jarosnoga!

<span id="an_22:25">22:25</span> Knezovi njezini, poput lavova što riču
i plijen razdiru, ljude proždiru, otimlju im blago i dragocjenosti,
množeći udovice usred nje.

<span id="an_22:26">22:26</span> Svećenici njezini ne poštuju mog Zakona
i oskvrnjuju moje svetinje, ne razlikujući sveto od nesvetoga, ne učeći
se lučiti nečisto od čistoga. Zanemarili su subote moje, bez časti sam u
njihovoj sredini.

<span id="an_22:27">22:27</span> Starješine njezine, poput vukova što
plijen razdiru i krv prolijevaju, upropašćuju ljude, lakomi na dobitak.

<span id="an_22:28">22:28</span> A proroci njezini sve to premazuju
bjelilom i prekrivaju ispraznim viđenjima i lažnim proricanjima zboreći:
'Ovako govori Jahve Gospod!' - a Jahve to ne reče.

<span id="an_22:29">22:29</span> Imućnici pak čine svakojaka nasilja i
otimačine, siromaha i bijednika ugnjetavaju, a došljaka bespravno tlače.

<span id="an_22:30">22:30</span> Tražio sam među njima nekoga da podigne
zidine i stane na proboje preda me u obranu zemlje, da je ne zatrem, i
ne nađoh nikoga.

<span id="an_22:31">22:31</span> I zato izlih na njih gnjev svoj pa ih
zatrijeh ognjem svoje jarosti; putove im njihove na glavu oborih' -
riječ je Jahve Gospoda."

<span id="an_23:1">23:1</span> Dođe mi riječ Jahvina:

<span id="an_23:2">23:2</span> "Sine čovječji, bile dvije žene, kćeri
jedne matere.

<span id="an_23:3">23:3</span> I odaše se bludu u Egiptu, blud činiše u
mladosti: ondje su im grudi stiskali, djevojačke dojke gnječili.

<span id="an_23:4">23:4</span> Starijoj bijaše ime Ohola, a sestri joj
Oholiba. Obje moje postadoše i rodiše mi sinove i kćeri. Evo im imenÄa:
Samarija je Ohola, Jeruzalem Oholiba.

<span id="an_23:5">23:5</span> Ohola, iako meni pripadaše, bludu se
odala; uspalila se za ljubavnicima, za Asircima, susjedima svojim,

<span id="an_23:6">23:6</span> u modri baršun odjevenima, sve samim
vojvodama i namjesnicima, pristalim momcima, vještim konjanicima.

<span id="an_23:7">23:7</span> I oda se bludu s njima, sve poizbor
sinovima asirskim; i usplamtjev za njima, okalja se svim njihovim
kumirima.

<span id="an_23:8">23:8</span> A ne okani se ni bluda s Egipćanima, koji
s njome ležahu od njezine mladosti, koji su joj djevojačke dojke
gnječili i na nju blud svoj izlijevali.

<span id="an_23:9">23:9</span> I zato je predah u ruke njenim
ljubavnicima, u ruke Asircima za kojima se uspalila.

<span id="an_23:10">23:10</span> I oni je razgoliše, zarobiše joj sinove
i kćeri, a nju samu mačem pogubiše. I postade tako primjer svim ženama
kako na njoj bi sud izvršen.

<span id="an_23:11">23:11</span> Vidje to sestra joj Oholiba, ali se još
gore uspali i gori blud činjaše.

<span id="an_23:12">23:12</span> Za sinovima se asirskim uspaljivala,
sve samim vojvodama i namjesnicima, svojim susjedima, raskošno
odjevenim, vještim konjanicima, poizbor momcima.

<span id="an_23:13">23:13</span> I vidjeh kako se okaljala: obje su
istim putem pošle.

<span id="an_23:14">23:14</span> Ali se ova još gore bludu odala: kad bi
ugledala muškarca na zidu naslikana, likove Kaldejaca crvenilom
nacrtane,

<span id="an_23:15">23:15</span> bedara pasom opasanih, sa spuštenim
povezima na glavama - sve junake, prave Babilonce, rodom iz zemlje
kaldejske -

<span id="an_23:16">23:16</span> tek što bi ugledala priliku njihovu,
sva bi se za njima uspalila te im slala poslanike u zemlju kaldejsku.

<span id="an_23:17">23:17</span> Sinovi babilonski k njoj bi dohrlili na
ljubavnu postelju da je bludom kaljaju. A kad bi se s njima okaljala,
zgadili bi joj se.

<span id="an_23:18">23:18</span> Ali se razglasilo njezino bludništvo,
otkrila se njena golotinja, i duša se moja od nje odvratila, kao što se
bješe odvratila od sestre njene.

<span id="an_23:19">23:19</span> Jer ona se još gorem bludu predala,
opominjući se dana svoje mladosti kad se u Egiptu bludu odavala,

<span id="an_23:20">23:20</span> uspaljujući se za razvratnicima kojima
muška snaga bijaše kao u magaraca, a izljev kao u pastuha.

<span id="an_23:21">23:21</span> Tako se opet vrati sramoti svoje
mladosti, kad su joj u Egiptu grudi pritiskivali, djevičanske dojke
gnječili.

<span id="an_23:22">23:22</span> Zato, Oholibo, ovako govori Jahve
Gospod: 'Gle, dignut ću na te tvoje ljubavnike, koji ti se duši ogadiše,
i dovest ću ih odasvud na tebe:

<span id="an_23:23">23:23</span> Babilonce, sve Kaldejce, Pekođane,
Šoance i Koance, a s njima sve sinove asirske - sve poizbor momke,
vojvode i namjesnike, na glasu junake, vješte konjanike.

<span id="an_23:24">23:24</span> I doći će na te sa sjevera sila bojnih
kola i točkova s mnoštvom naroda i svrstat' se odasvud protiv tebe sa
štitovima, štitićima i oklopima. Njima ću te na sud predati, i svojim će
ti sudom suditi.

<span id="an_23:25">23:25</span> Oborit ću na te svu svoju ljubomoru,
neka s tobom jarosno postupe: nos i uši neka ti odsijeku, a ostatak tvoj
da od mača padne; sinove i kćeri da ti odvedu, a ostatak tvoj da oganj
proguta.

<span id="an_23:26">23:26</span> I zderat će s tebe tvoje haljine i
oteti sve tvoje nakite.

<span id="an_23:27">23:27</span> Tako ću okončati svu tvoju sramotu i
bludničenje, sve tamo od Egipta: nećeš više k njima oči dizati i nećeš
se više spominjati Egipta!'

<span id="an_23:28">23:28</span> Jer, ovako govori Jahve Gospod: 'Evo
me! Predat ću te u ruke onima koji ti omrznuše, koji ti se duši ogadiše.

<span id="an_23:29">23:29</span> Neka iskale na tebi svoju mržnju, neka
ti svu muku preotmu, a tebe nek' ostave golu i nagu! Neka se obnaži sva
golotinja tvoje bludnosti i besramnosti, tvojeg bludničenja.

<span id="an_23:30">23:30</span> Sve će te to stići zbog tvojeg
bludničenja s narodima i jer si se okaljala njihovim kumirima.

<span id="an_23:31">23:31</span> Putem si sestre svoje hodila: dat ću ti
u ruku čašu njezinu:

<span id="an_23:32">23:32</span> Ovako govori Jahve Gospod: Čašu sestre
svoje ispit ćeš, čašu široku, duboku, i bit ćeš na podsmijeh i ruglo -
mnogo u nju stane! -

<span id="an_23:33">23:33</span> napunit ćeš se pijanstva i žalosti!
Čaša je to pustošenja, užasa - čaša sestre tvoje Samarije.

<span id="an_23:34">23:34</span> Pit ćeš je, do dna iskapiti, zatim u
komade razbiti, grudi svoje izraniti. Jer, ja tako rekoh' - riječ je
Jahve Gospoda!

<span id="an_23:35">23:35</span> Stoga ovako govori Jahve Gospod: 'Jer
ti mene zaboravi i leđa mi okrenu, snosi sada svu svoju sramotu i
bestidnost!'"

<span id="an_23:36">23:36</span> I još mi reče Jahve: "Sine čovječji,
hoćeš li suditi Oholi i Oholibi, pokazati im njihove gadosti?

<span id="an_23:37">23:37</span> Preljub počiniše, ruke su im
okrvavljene, s kumirima svojim preljub učiniše, djecu koju mi porodiše
provedoše kroz oganj da ih proguta.

<span id="an_23:38">23:38</span> Još mi i ovo učiniše: onoga dana
obeščastiše moje Svetište i subote moje oskvrnuše.

<span id="an_23:39">23:39</span> Jer istoga dana kad djecu svoju
kumirima klaše, u Svetište moje dođoše da ga obeščaste. Eto, tako
uradiše usred Doma mojega.

<span id="an_23:40">23:40</span> Slale su čak po muškarce izdaleka, i
oni bi im pohrlili čim bi glasnici k njima stigli. A ti se za njih
kupala, oči svoje mazala i nakitom se kitila.

<span id="an_23:41">23:41</span> A potom bi sjedala na raskošnu postelju
pred kojom stol prostrt bijaše na koji si stavljala moj tamjan i moje
ulje.

<span id="an_23:42">23:42</span> Tu se čulo pocikivanje bezbrižnog
društva zbog velikog mnoštva dovedena sa svih strana pustinje; stavljali
su ženama na ruke narukvice i na glavu vijence prekrasne.

<span id="an_23:43">23:43</span> I rekoh: 'Sa ženom ogrezlom u preljubu
još blud tjeraju, i sama se ona još bludu odaje!'

<span id="an_23:44">23:44</span> Prilaze joj kao kakvoj bludnici! Da,
prilazili su k Oholi i Oholibi, pokvarenicama.

<span id="an_23:45">23:45</span> Zato će im pravednici suditi kao što se
sudi preljubnicama i onima koji krv prolijevaju, jer - one su
preljubnice, ruke su im okrvavljene.

<span id="an_23:46">23:46</span> Jer ovako govori Jahve Gospod: 'Neka se
protiv njih zbor sazove da ih izvrgnem zlostavljanju i pljački.

<span id="an_23:47">23:47</span> Zbor neka ih kamenuje i mačevima
raskomada; sinove i kćeri neka im pokolje, a domove ognjem spali.

<span id="an_23:48">23:48</span> Tako ću iz zemlje istrijebiti sramotu,
da se druge žene opomenu i ne čine djela vaših sramotnih.

<span id="an_23:49">23:49</span> A na vas ću oboriti svu vašu
bestidnost, ispaštat ćete grijehe idolopoklonstva. I znat ćete da sam ja
Jahve Gospod.'"

<span id="an_24:1">24:1</span> Godine devete, devetoga mjeseca, desetoga
dana, dođe mi riječ Jahvina:

<span id="an_24:2">24:2</span> "Sine čovječji, zapiši ovaj dan: upravo
danas kralj babilonski zaposjede Jeruzalem.

<span id="an_24:3">24:3</span> Pripovijedaj domu odmetničkom prispodobu.
Reci im: Ovako govori Jahve Gospod: 'Pristavi lonac, pristavi i nalij
vode u nj!

<span id="an_24:4">24:4</span> Baci u nj komade, sve najbolje komade
mesa, but i pleće! Napuni ga ponajboljim kostima!

<span id="an_24:5">24:5</span> Uzmi najbolje od stada. Pod loncem vatru
naloži. Neka dobro uzavri, neka se u njemu skuhaju i kosti.'

<span id="an_24:6">24:6</span> Jer ovako govori Jahve Gospod: 'Jao gradu
krvničkom, zahrđalu loncu s kojega se hrđa ne skida! A zatim komad po
komad iz njega izvadi, ali za nj ne bacaj kÓockÄe!

<span id="an_24:7">24:7</span> Jer krv je njegova u njemu - na golu je
kamenu ostavi, po zemlji je ne razlij gdje bi je prašina mogla prekriti!

<span id="an_24:8">24:8</span> Da se gnjev moj raspali, da mu odmazdim,
ostavih krv njegovu na kamenu golom, da se ne pokrije.'

<span id="an_24:9">24:9</span> Stoga ovako govori Jahve Gospod: 'Jao
gradu krvničkome, jer ću veliku lomaču naložiti!

<span id="an_24:10">24:10</span> Skupi drva, vatru potpali, skuhaj meso,
primiješaj začina, nek' izgore i kosti!

<span id="an_24:11">24:11</span> A zatim ga prazna na žeravicu pristavi
da mjed mu se usija i nečistoća njegova sva se rastopi, da se uništi
hrđa na njemu!

<span id="an_24:12">24:12</span> Grdne li muke! Ali se velika hrđa ne
dade s njega skinuti: i vatri odolje.

<span id="an_24:13">24:13</span> Sramotan je grijeh tvoj: htjedoh te
očistiti, ali se ti ne htjede od grijeha očistiti; i zbog toga se više
nećeš očistiti dok nad tobom ne iskalim gnjev svoj!

<span id="an_24:14">24:14</span> Ja, Jahve, rekoh! I riječ ću ispuniti;
neću popustiti: I neću se smilovati niti ću se pokajati! Sudit ću te po
putovima tvojim i po djelima tvojim! - riječ je Jahve Gospoda."

<span id="an_24:15">24:15</span> I dođe mi riječ Jahvina:

<span id="an_24:16">24:16</span> "Sine čovječji, evo, nenadanom smrću
oduzet ću ti radost očinju! Ne tuguj, ne plači i ne roni suza!

<span id="an_24:17">24:17</span> Jecaj tiho, ali ne žali kao što se za
mrtvima žali! I povij oko glave povez, a na noge obuj sandale. Ne
prekrivaj brade i ne jedi žalobničke pogače."

<span id="an_24:18">24:18</span> Ujutro tako prorokovah narodu, a uveče
mi žena umrije te sutradan uradih kao što mi bijaše zapovjeđeno.

<span id="an_24:19">24:19</span> Narod me na to zapita: "Nećeš li nam
reći što znači za nas to što ti radiš?"

<span id="an_24:20">24:20</span> Ja im odgovorih: "Dođe mi riječ
Jahvina:

<span id="an_24:21">24:21</span> "Reci domu Izraelovu: Ovako govori
Jahve Gospod: Evo, oskvrnut ću svoje Svetište, vaš ponos snažni, radost
vam očinju i čežnju duše vaše! I sinovi i kćeri koje ostaviste, od mača
će pasti!

<span id="an_24:22">24:22</span> Tada ćete uraditi kao što i ja uradih:
nećete prekrivati brade i nećete jesti žalobničke pogače!

<span id="an_24:23">24:23</span> Povit ćete povez oko glave i obuti na
noge sandale! I nećete više tugovati ni plakati, nego ćete čiljeti zbog
svojih nedjela i jecati jedan za drugim!

<span id="an_24:24">24:24</span> A Ezekiel će vam biti primjer: učinit
ćete sve što je i on činio. Kad se to zbude, spoznat ćete da sam ja
Jahve!'

<span id="an_24:25">24:25</span> A ti, sine čovječji, doista u dan kad
im oduzmem snagu, dičnu radost njihovu, radost im očinju, slast duše
njihove, sinove i kćeri njihove -

<span id="an_24:26">24:26</span> u taj će dan k tebi stići bjegunac da
ti to dojavi!

<span id="an_24:27">24:27</span> U taj će se dan tvoja usta otvoriti, i
ti ćeš tom bjeguncu progovoriti; nećeš više biti nijem. I tako ćeš im
biti znak. I oni će spoznati da sam ja Jahve!"

<span id="an_25:1">25:1</span> I dođe mi riječ Jahvina:

<span id="an_25:2">25:2</span> "Sine čovječji, okreni lice k sinovima
Amonovim te prorokuj protiv njih!

<span id="an_25:3">25:3</span> Reci sinovima Amonovim: 'Poslušajte riječ
Jahve Gospoda! Ovako govori Jahve Gospod: Zato što vi klicaste 'ha, ha!'
nad mojim Svetištem kad ono bijaše oskvrnuto, i nad zemljom Izraelovom
kad ona bijaše opustošena, i nad domom Judinim kad odlažaše u
izgnanstvo,

<span id="an_25:4">25:4</span> predat ću vas, evo, u posjed sinovima
Istoka da usred vas razapnu svoje šatore, udare svoja prebivališta. Oni
neka jedu tvoje plodove i piju mlijeko tvoje!

<span id="an_25:5">25:5</span> Od Rabe ću pašnjake za deve načiniti, a u
zemlji Amonovih sinova torove ću za ovce podići. I znat ćete da sam ja
Jahve!'

<span id="an_25:6">25:6</span> Jer ovako govori Jahve Gospod: 'Zato što
si pljeskao rukama i udarao nogama i svom se dušom radovao nad zemljom
Izraelovom,

<span id="an_25:7">25:7</span> ja ću, evo, ruku na te podići i kao
plijen te predati narodima! Istrijebit ću te iz narodÄa, iskorijeniti iz
zemalja! Zatrijet ću te! I znat ćeš da sam ja Jahve!

<span id="an_25:8">25:8</span> Ovako govori Jahve Gospod: 'Zato što Moab
i Seir govorahu: 'Gle, dom je Judin poput svih naroda',

<span id="an_25:9">25:9</span> otkrit ću, evo, obronke moapske, da s
kraja na kraj ostane bez gradova što bijahu ukras zemlje: Bet Haješimot,
Baal Meon i Kirjatajim.

<span id="an_25:10">25:10</span> Dat ću ih u posjed sinovima Istoka,
neprijateljima Amonaca, da se sinovi Amonovi među narodima više ne
spominju!

<span id="an_25:11">25:11</span> Tako ću izvršiti sud nad Moabom. I znat
će da sam ja Jahve!'

<span id="an_25:12">25:12</span> Ovako govori Jahve Gospod: 'Zato što se
Edom osveti domu Judinu i tom se osvetom teško ogriješi,

<span id="an_25:13">25:13</span> ovako govori Jahve Gospod: Podići ću
ruku na Edom, istrijebit ću iz njega ljude i životinje! Pretvorit ću ga
u pustinju: od Temana do Dedana svi će od mača izginuti.

<span id="an_25:14">25:14</span> Tako ću se osvetiti Edomu rukom svojega
naroda izraelskog. Oni će postupiti s Edomom prema mojem gnjevu i mojoj
srdžbi. I spoznat će moju osvetu!' - riječ je Jahve Gospoda.

<span id="an_25:15">25:15</span> Ovako govori Jahve Gospod: 'Zato što
Filistejci izvršiše odmazdu, krvavo se osvećujući s mržnjom u srcu,
razarajući sve zbog svojeg neprijateljstva,

<span id="an_25:16">25:16</span> ovako govori Jahve Gospod: Evo, podižem
ruku na Filistejce, istrijebit ću Kerećane, uništit ću sve što preostane
na morskoj obali!

<span id="an_25:17">25:17</span> Tako ću im se strašno osvetiti kaznama
jarosnim. I kad im se osvetim, znat će da sam ja Jahve.'"

<span id="an_26:1">26:1</span> Godine jedanaeste, prvoga dana u mjesecu,
dođe mi riječ Jahvina:

<span id="an_26:2">26:2</span> "Sine čovječji, jer Tir nad Jeruzalemom
klicaše: 'Ha, ha! Razbiše se ta vrata narÄodÄa, i k meni se okrenuše;
obogatit ću se: on je opustošen' -

<span id="an_26:3">26:3</span> stoga ovako govori Jahve Gospod: 'Evo me
protiv tebe, Tire, dići ću na te silne narode, kao što more valove diže!

<span id="an_26:4">26:4</span> Porušit će zidine tirske i razoriti sve
kule njegove. A ja ću mu i prašinu pomesti, načinit' od njega pećinu
golu!

<span id="an_26:5">26:5</span> Bit će sušilište mreža. Jer ja rekoh! -
riječ je Jahve Gospoda. I narodima plijen će postati.

<span id="an_26:6">26:6</span> A sve kćeri njegove od mača će pasti u
polju! Znat će da sam ja Jahve!'

<span id="an_26:7">26:7</span> Jer ovako govori Jahve Gospod: 'Gle,
dovest ću na Tir sa sjevera Nabukodonozora, kralja babilonskoga, kralja
nad kraljevima, s konjima i bojnim kolima, s konjanicima, četama i
mnoštvom naroda!

<span id="an_26:8">26:8</span> Kćeri će tvoje u polju mačem posjeći!
Protiv tebe dići će kule opsadne, nasuti protiv tebe nasipe i podić'
protiv tebe štitove.

<span id="an_26:9">26:9</span> Na zidove će tvoje upraviti zidodere i
tvoje će kule kukama oborit'!

<span id="an_26:10">26:10</span> Od nebrojenih konja njegovih svega će
te prašina prekriti, a od štropota konjanika i točkova i bojnih kola
njihovih zadrhtat će zidine tvoje, kad bude prolazio kroz vrata tvoja,
k'o što se prolazi kroz grad osvojen.

<span id="an_26:11">26:11</span> Kopitima svojih konja zgazit će ti sve
ulice; narod tvoj mačem će pobiti i srušiti stupovlje tvoje.

<span id="an_26:12">26:12</span> Poplijenit će bogatstvo tvoje, tvoje će
razgrabiti blago! Razorit će tvoje zidine i kuće tvoje divne srušiti!
Kamenje, drvo, prašinu tvoju u more će pobacati!

<span id="an_26:13">26:13</span> A ja ću prekinuti jeku tvojih pjesama,
i zvuk se tvojih harfa više neće čuti!

<span id="an_26:14">26:14</span> Pretvorit ću te u pećinu golu, postat
ćeš sušilište mrežÄa. Više se nikad nećeš podići, jer ja, Jahve, rekoh!'
- to riječ je Jahve Gospoda."

<span id="an_26:15">26:15</span> Ovako Jahve Gospod govori Tiru: "A neće
li od trijeska pada tvojega i jecanja tvojih ranjenika, kad nastane u
tebi pokolj nemili, zadrhtati svi otoci?

<span id="an_26:16">26:16</span> I neće li tada svi morski knezovi sići
s prijestolja svojih, odbaciti svoje plašteve, i skinuti vezene haljine,
u strah se zaodjeti, na zemlju posjedati, dršćući bez prestanka,
užasnuti tvojim udesom?

<span id="an_26:17">26:17</span> A zatim će nad tobom zakukati i reći
ti: 'Kamo li propade? Kamo li s mora nestade, grade proslavljeni, što
bijaše tako moćan na moru, ti i žitelji tvoji, koji strah zadavahu
zemlji svoj?

<span id="an_26:18">26:18</span> Sada na dan pada tvojega otoci će
zadrhtati, otoci u moru prestravit će se zbog propasti tvoje!'

<span id="an_26:19">26:19</span> Jer ovako govori Jahve Gospod: 'Kad te
pretvorim u pusti grad, kakvi su gradovi u kojima više nitko ne boravi,
i kada na tebe dovedem bezdane da te velike vode prekriju,

<span id="an_26:20">26:20</span> spustit ću te s onima koji su sišli u
grob, k narodu pradavnom, i smjestit ću te u najdublje zemljine
predjele, u vječnu samoću, s onima što u grob siđoše, da se više ne
vratiš u zemlju živih.

<span id="an_26:21">26:21</span> Pretvorit ću te u užas i više te neće
biti. Tražit će te, ali te više nikad neće naći!' - riječ je Jahve
Gospoda."

<span id="an_27:1">27:1</span> I dođe mi riječ Jahvina:

<span id="an_27:2">27:2</span> "A ti sine čovječji, udari u tužaljku nad
Tirom

<span id="an_27:3">27:3</span> i reci Tiru što leži na ulazu u more i
trguje s narodima bezbrojnih otoka: 'Ovako govori Jahve Gospod: Tire što
govoraše: Ja sam lađa prekrasna, izvanredne ljepote.

<span id="an_27:4">27:4</span> Tvoje međe sežu u more duboko, graditelji
tvoji besprimjerno te lijepa načiniše.

<span id="an_27:5">27:5</span> Od senirskih čempresa oplate ti
sagradiše, cedar libanonski uzeše, jarbole ti podigoše;

<span id="an_27:6">27:6</span> od bašanskih hrastova istesaše ti vesla,
od bjelokosti i šimšira s kitijimskog otočja palubu ti načiniše!

<span id="an_27:7">27:7</span> Od vezena lana egipatskog bijahu ti jedra
da ti budu zastava! A grimiz i skrlet s eliških otoka staviše ti za
krovišta.

<span id="an_27:8">27:8</span> Žitelji Sidona i Arvada bjehu ti veslači,
a mudraci tvoji, Tire, bijahu ti kormilari!

<span id="an_27:9">27:9</span> Starješine gebalske i vještaci
popravljahu kvarove tvoje. Sve morske lađe i mornari bijahu tvoji i s
tobom trgovahu!

<span id="an_27:10">27:10</span> Perzijanci, Ludijci i Putijci u tvojoj
vojsci bijahu ratnici, u tebi vješahu štitove i kacige; oni ti sjaj
davahu.

<span id="an_27:11">27:11</span> Sinovi arvadski s vojnicima na bedemima
tvojim uokrug čuvahu ti kule. O zidove ti uokolo štitove vješahu da
uzveličaju jedinstvenu ljepotu tvoju!

<span id="an_27:12">27:12</span> Zbog bogatstva tvoga golemog čak i
Taršiš s tobom trgovaše, plaćajući srebrom i gvožđem, olovom i kositrom
trg tvoj.

<span id="an_27:13">27:13</span> Javan i Tubal i Mešek s tobom trgovahu:
davahu ljude i suđe mjedeno za trg tvoj.

<span id="an_27:14">27:14</span> Oni iz Bet Togarme davahu konje, trkaće
konjiće i mazge.

<span id="an_27:15">27:15</span> I sinovi Dedanovi s tobom trgovahu.
Mnogi ti otoci bijahu podložni: plaćahu ti daću u bjelokosti i
ebanovini.

<span id="an_27:16">27:16</span> Zbog obilja robe tvoje Edom s tobom
trgovaše. Davahu ti za trg dragulje, purpur i vezivo, koralje, rubine i
bez;

<span id="an_27:17">27:17</span> i Judeja i zemlja Izraelova trgovahu s
tobom: minitskim žitom, voskom, medom, uljem i balzamom trg tvoj
plaćahu!

<span id="an_27:18">27:18</span> Zbog obilja trga tvojeg, silnoga ti
blaga, i Damask s tobom trgovaše za helbonsko vino i saharsku vunu.

<span id="an_27:19">27:19</span> I Dan i Javan iz Uzala za trg tvoj
prekaljeno gvožđe mijenjahu, cimet i slatku trsku.

<span id="an_27:20">27:20</span> Dedan s tobom trgovaše prostirkama
jahačkim.

<span id="an_27:21">27:21</span> Arapi i kedarski knezovi mijenjahu se s
tobom, trg ti plaćajući jaganjcima, jarcima i ovnovima.

<span id="an_27:22">27:22</span> Trgovci iz Šebe i Rame trgovahu s
tobom, za trg ti davahu najbolje dragulje i zlato.

<span id="an_27:23">27:23</span> Haran, Kane i Eden, trgovci Šebe,
Asirije i Kišmada trgovahu s tobom. Mijenjahu za trg tvoj

<span id="an_27:24">27:24</span> skupocjene halje, purpurne i vezene
plašteve, sagove šarene i užad čvrsto pletenu.

<span id="an_27:25">27:25</span> Taršiške su lađe nakrcane prevozile
robu tvoju! Bješe tako puna i teška veoma.

<span id="an_27:26">27:26</span> Na pučinu morsku, na mnoga te mora
izvedoše veslači. Istočni te vjetar razbi na pučini morskoj!

<span id="an_27:27">27:27</span> Tvoje blago i trg ti, rukodjela tvoja,
lađari tvoji i krmilari, popravljači pukotina, mjenjači trga tvojeg, svi
ratnici na tebi i sve mnoštvo posred tebe potonut će na dno morsko na
dan tvoga brodoloma!

<span id="an_27:28">27:28</span> Na vapaj ti krmilara obale će
zadrhtati.

<span id="an_27:29">27:29</span> I sići će s lađa svojih svi veslači,
svi lađari i svi krmilari i ostat će na kopnu.

<span id="an_27:30">27:30</span> Za tobom će glasno naricati i kukati
gorko. Pepelom će posut glave, i valjat se u prašini;

<span id="an_27:31">27:31</span> zbog tebe će glave obrijati, kostrijet
će pripasati, ojađene duše za tobom naricati, i kukati gorko.

<span id="an_27:32">27:32</span> U žalosti će ti tužbalicu zapjevati,
nad tobom će protužiti: 'Koji grad k'o Tir ponosan bješe posred mora?'

<span id="an_27:33">27:33</span> Jer kad bi on blago iskrcao, mnoge bi
narode njima nasitio! Obiljem bogatstva i trga mnoge bi kraljeve
zemaljske usrećio.

<span id="an_27:34">27:34</span> A sada te, evo, valovi smrskaše, potonu
u dubine morske! Blago tvoje i sva posada potonuše s tobom.

<span id="an_27:35">27:35</span> Svi žitelji otočki zbog tebe se
prestraviše. Kraljevi se njini naježiše, glave pokunjiše.

<span id="an_27:36">27:36</span> Trgovci narodÄa zviždahu za tobom, jer
ti strašilo posta i nestade zauvijek!'"

<span id="an_28:1">28:1</span> I dođe mi riječ Jahvina:

<span id="an_28:2">28:2</span> "Sine čovječji, kaži knezu tirskome:
'Ovako govori Jahve Gospod: Tvoje se srce uzoholi, ti reče: 'Ja sam bog!
Na božjem prijestolju sjedim u srcu morskom.' Iako čovjek, a ne Bog, ti
srce svoje izjednači s Božjim.

<span id="an_28:3">28:3</span> Bješe, eto, od Daniela mudriji, nijedna
ti tajna ne bje skrivena!

<span id="an_28:4">28:4</span> Mudrošću svojom i razborom nateče
bogatstva, riznicu napuni srebrom i zlatom!

<span id="an_28:5">28:5</span> Mudar li bijaše trgovac, bogatstvo svoje
namnoži! Al' ti se s bogatstva srce uzoholi.'

<span id="an_28:6">28:6</span> Stog ovako govori Jahve Gospod: 'Jer
svoje srce s Božjim izjednači,

<span id="an_28:7">28:7</span> dovest ću, evo, na te tuđince
najnasilnije među narodima. Isukat će mačeve na mudrost ti divnu, i
ljepotu će ti okaljati,

<span id="an_28:8">28:8</span> bacit će te u jamu da umreš nasilnijom
smrću od onih što umiru na pučini morskoj!

<span id="an_28:9">28:9</span> Hoćeš li tada pred krvnikom reći: 'Ja sam
bog'? Čovjek si, a ne bog, u ruci svojih ubojica.

<span id="an_28:10">28:10</span> Umrijet ćeš smrću neobrezanih od ruke
tuđinske! Jer ja, Jahve, rekoh to' - riječ je Jahve Gospoda."

<span id="an_28:11">28:11</span> I dođe mi riječ Jahvina:

<span id="an_28:12">28:12</span> "Sine čovječji, zakukaj tužaljku nad
tirskim kraljem. Reci mu: 'Ovako govori Jahve Gospod: Gle, ti bješe uzor
savršenstva, pun mudrosti i čudesno lijep!

<span id="an_28:13">28:13</span> U Edenu, vrtu Božjem, ti življaše,
resio te dragulj svaki, sard, topaz i dijamant, krizolit, oniks i
jaspis, safir, smaragd i zlato. Načinjeni bjehu bubnjevi i frule, na dan
ti rođenja bjehu pripravljeni.

<span id="an_28:14">28:14</span> Postavih te kao raskriljena keruba
zaštitnika: bio si na svetoj gori Božjoj, hodio si posred ognjena
kamenja.

<span id="an_28:15">28:15</span> Savršen bješe na putima svojim od dana
svojega rođenja dok ti se u srcu ne zače opačina.

<span id="an_28:16">28:16</span> Obilno trgujući, napuni se nasiljem i
sagriješi. Zato te zbacih s gore Božje, istrgoh te, kerube zaštitniče,
isred ognjenoga kamenja.

<span id="an_28:17">28:17</span> Srce ti se uzoholi zbog ljepote tvoje,
mudrost svoju odnemari zbog svojega blaga! Na zemlju te bacih i predah
te zemaljskim kraljevima da te prezirno gledaju.

<span id="an_28:18">28:18</span> Mnoštvom svog bezakonja, nepoštenim
trgovanjem oskvrnu svoja svetišta! Pustih oganj posred tebe da te
proždre. Pretvorih te na zemlji u pepeo na oči onih što te motre.

<span id="an_28:19">28:19</span> Svi koji te poznaju među narodima
zgroziše se nad tobom! Jer ti strašilo posta, nestade zauvijek.'"

<span id="an_28:20">28:20</span> I dođe mi riječ Jahvina:

<span id="an_28:21">28:21</span> "Sine čovječji, okreni lice k Sidonu,
prorokuj protiv njega.

<span id="an_28:22">28:22</span> Reci: 'Ovako govori Jahve Gospod: Evo
me protiv tebe, Sidone, proslavit ću se usred tebe! I znat će se da sam
ja Jahve kada nad njim sud izvršim i svetost svoju pokažem u njemu.

<span id="an_28:23">28:23</span> I poslat ću na nj kugu i krv po ulicama
njegovim; i mrtvi će posred njega padati od mača, koji ti odasvud
prijeti, i znat će se tada da sam ja Jahve.

<span id="an_28:24">28:24</span> I više neće biti domu Izraelovu trna
što ranjava nit' žaoke što razdire među svima uokolo koji ga preziru! I
znat će se da sam ja Jahve!'"

<span id="an_28:25">28:25</span> Ovako govori Jahve Gospod: "A kad
skupim sav dom Izraelov između naroda po kojima su razasuti, očitovat ću
u njima svoju svetost pred očima narodÄa. I nastanit će se u svojoj
zemlji što je dadoh sluzi svome Jakovu.

<span id="an_28:26">28:26</span> I u njoj će živjeti u miru, gradit će
domove i saditi vinograde. Živjet će u pouzdanju dok budem izvršivao
svoj sud nad svima koji ih naokolo prezirahu. I znat će da sam ja Jahve,
Bog njihov."

<span id="an_29:1">29:1</span> Godine desete, desetoga mjeseca,
dvanaestoga dana, dođe mi riječ Jahvina:

<span id="an_29:2">29:2</span> "Sine čovječji, okreni lice faraonu,
kralju egipatskom, i prorokuj protiv njega i protiv sveg Egipta.

<span id="an_29:3">29:3</span> Govori i reci: 'Ovako govori Jahve
Gospod: Evo me protiv tebe, faraone, kralju egipatski, golemi krokodile
što ležiš usred rijeka svojih. Ti reče: 'Rijeke su moje, sebi sam ih
načinio.'

<span id="an_29:4">29:4</span> I zato ću ti kuke zarit' u gubicu i sve
ribe rijeka tvojih zalijepiti na krljušti tvoje. Izvući ću te isred
rijeka tvojih sa svim ribama rijeka tvojih zalijepljenim na tvoje
krljušti.

<span id="an_29:5">29:5</span> Bacit ću u pustinju tebe i sve ribe iz
rijeka tvojih. Na tlo ćeš poljsko pasti, nitko te neće podić' ni
sahraniti, zvijerima zemaljskim i nebeskim pticama dat ću te za hranu!

<span id="an_29:6">29:6</span> I znat će svi stanovnici Egipta da sam ja
Jahve. Jer ti bješe trska za oslonac domu Izraelovu!

<span id="an_29:7">29:7</span> Kad te u ruku uhvatiše, ti se slomi i
rane im otvori; a kad se na te osloniše, ti prepuče i bedra im sva
izrani.'

<span id="an_29:8">29:8</span> Stog ovako govori Jahve Gospod: 'Gle,
dovest ću mač svoj na te, istrijebit ću iz tebe i ljude i stoku!

<span id="an_29:9">29:9</span> Sva će zemlja egipatska pustoš biti i
razvalina, i oni će znati da sam ja Jahve!' Jer ti reče: 'Rijeka je
moja, sebi je načinih.'

<span id="an_29:10">29:10</span> 'Zato evo me na te i na rijeke tvoje da
pretvorim zemlju egipatsku u pustinju i pustoš od Migdola do Sevana i do
granice etiopske!

<span id="an_29:11">29:11</span> Neće njome više prolaziti noga ljudska
ni noga životinjska, ostat će nenaseljena četrdeset godina.

<span id="an_29:12">29:12</span> Od zemlje ću egipatske načiniti pustoš
sred zemalja opustošenih, a gradovi njezini bit će četrdeset godina
ruševine među razvaljenim gradovima. I raspršit ću Egipćane među narode
i rasijat ću ih po zemljama.'

<span id="an_29:13">29:13</span> Jer, ovako govori Jahve Gospod: 'Kad
mine četrdeset godina, sakupit ću opet sve Egipćane između naroda kamo
bijahu raspršeni.

<span id="an_29:14">29:14</span> Vratit ću izgnanike egipatske, vratit
ću ih opet u zemlju Patros, domovinu njihovu, da osnuju ondje slabo
kraljevstvo.

<span id="an_29:15">29:15</span> Ono će biti najmanje od svih
kraljevstava, da se više nikad ne digne nad druge narode. Smanjit ću ga
da više nikad ne podjarmi drugih naroda

<span id="an_29:16">29:16</span> i da više ne bude uzdanje domu
Izraelovu. Nek' mu u pamet doziva grijehe koje bijaše počinio okrećući
se za njima. I oni će spoznati da sam ja Jahve.'"

<span id="an_29:17">29:17</span> Godine dvadeset i sedme, prvoga dana
prvoga mjeseca, dođe mi riječ Jahvina:

<span id="an_29:18">29:18</span> "Sine čovječji, kralj babilonski
Nabukodonozor krenu s vojskom na velik pohod protiv grada Tira. I svaka
glava ogolje i svako se rame odadrije. Ali ni on ni vojska mu ne imahu
nikakve dobiti od toga što krenuše na Tir.

<span id="an_29:19">29:19</span> Stoga ovako govori Jahve Gospod: 'Gle,
predat ću Nabukodonozoru, kralju babilonskome, zemlju egipatsku. Odnijet
će joj blago, nagrabiti plijena i opljačkati je. To će biti plaća vojsci
njegovoj.

<span id="an_29:20">29:20</span> Za trud što na Tir krenu dat ću mu svu
zemlju egipatsku, jer za me bijaše radio' - riječ je Jahve Gospoda.

<span id="an_29:21">29:21</span> 'U onaj ću dan učiniti da izraste rog
domu Izraelovu, a tebi ću usta otvoriti među njima. I znat će da sam ja
Jahve.'"

<span id="an_30:1">30:1</span> I dođe mi riječ Jahvina:

<span id="an_30:2">30:2</span> "Sine čovječji, prorokuj i reci: 'Ovako
govori Jahve Gospod: Kukajte: 'Jao dana!'

<span id="an_30:3">30:3</span> Jer se bliži dan, bliži se dan Jahvin!
Dan oblačan, vrijeme narodima određeno.

<span id="an_30:4">30:4</span> I mač će ući u Egipat, a strah će
ophrvati Etiopiju kad mrtvi stanu padati po Egiptu i kad se razgrabi
njegovo blago te kad mu temelje sve sruše.

<span id="an_30:5">30:5</span> Kuš, Put i Lud, sva Arabija i Libija, i
sinovi zemlje Krete s njima od mača će izginuti'!

<span id="an_30:6">30:6</span> Ovako govori Jahve Gospod: 'Past će koji
podupiru Egipat i srozat će se ponos njegove moći. Od Migdola do Sevana
sve će u njemu od mača pasti - riječ je Jahve Gospoda.

<span id="an_30:7">30:7</span> On će biti pustoš među opustošenim
zemljama, a njegovi gradovi ruševine među razrušenim gradovima.

<span id="an_30:8">30:8</span> I znat će da sam ja Jahve kad zapalim
svoj oganj u Egiptu i zatrem sve pomagače njegove.

<span id="an_30:9">30:9</span> U onaj će dan glasnici od mene na lađama
isploviti da zastraše bezbrižnu Etiopiju. I strah će je ophrvati u dan
egipatski. Jer, evo, bliži se!'

<span id="an_30:10">30:10</span> Ovako govori Jahve Gospod: 'Uništit ću
mnoštvo egipatsko rukom Nabukodonozora, kralja babilonskoga!

<span id="an_30:11">30:11</span> On i njegov narod s njime -
najokrutniji među narodima - bit će dovedeni da zemlju zatru. I oni će
isukati mač na Egipat i svu će mu zemlju truplima ispuniti.

<span id="an_30:12">30:12</span> A ja ću isušiti rijeke i zemlju predati
u ruke silnicima, opustošit ću zemlju i što je u njoj - rukom tuđinaca.
Ja, Jahve, rekoh!'

<span id="an_30:13">30:13</span> Ovako govori Jahve Gospod: 'Razorit ću
kumire i ništavila istrijebiti iz Memfisa, i neće više biti knezova u
egipatskoj zemlji, a strah ću posijati u zemlji egipatskoj.

<span id="an_30:14">30:14</span> Opustošit ću Patros, zapaliti Soan,
izvršiti sud na Tebi.

<span id="an_30:15">30:15</span> Iskalit ću gnjev nad Sinom, tvrđom
egipatskom, istrijebit ću mnoštvo u Tebi.

<span id="an_30:16">30:16</span> Zapalit ću oganj pod Egiptom: Sin će
uzdrhtati od strave, Teba će biti osvojena, a Memfis u tjeskobi dan za
danom.

<span id="an_30:17">30:17</span> Mladići Heliopola i Pi-Beseta od mača
će pasti. A oni će biti odvedeni u ropstvo!

<span id="an_30:18">30:18</span> Nad Tafnisom pomrčat će dan kad ondje
slomim jaram egipatski i kad se dokonča ponos moći u njemu! Nad njim će
se nadviti oblak, i njegove će kćeri biti odvedene u ropstvo!

<span id="an_30:19">30:19</span> Tako ću izvršiti sud nad Egiptom, i
znat će da sam ja Jahve.'"

<span id="an_30:20">30:20</span> Godine jedanaeste, prvoga mjeseca,
sedmoga dana dođe mi riječ Jahvina:

<span id="an_30:21">30:21</span> "Sine čovječji, gle, slomih mišicu
faraonu, kralju egipatskom! I evo, nisu je ni povili: nisu metnuli
lijekove niti su je povojima obavili da je okrijepe kako bi se opet
mogla prihvatiti mača.

<span id="an_30:22">30:22</span> Stoga ovako govori Jahve Gospod: 'Evo
me protiv faraona, kralja egipatskoga, da mu slomim obje ruke, i zdravu
i slomljenu, i da mu mač izbijem iz ruke!

<span id="an_30:23">30:23</span> Razagnat ću Egipćane među narode i
rasijati ih po zemljama!

<span id="an_30:24">30:24</span> Ojačat ću ruke kralju babilonskom i mač
ću svoj staviti u njegovu ruku; a faraonu ću slomiti ruke te će stenjati
pred neprijateljem kao ranjenik.

<span id="an_30:25">30:25</span> Da, ojačat ću ruke kralju babilonskom,
a ruke će faraonove klonuti. I znat će se da sam ja Jahve kad metnem mač
svoj u ruke kralju babilonskom i on ga zavitla nad zemljom egipatskom.

<span id="an_30:26">30:26</span> Raspršit ću Egipćane među narode i
rasijati ih po zemljama. I znat će da sam ja Jahve.'"

<span id="an_31:1">31:1</span> Jedanaeste godine, trećega mjeseca,
prvoga dana, dođe mi riječ Jahvina:

<span id="an_31:2">31:2</span> "Sine čovječji, kaži faraonu, kralju
egipatskom, i mnoštvu njegovu: 'Na koga naličiš veličinom svojom?

<span id="an_31:3">31:3</span> Usporedit ću te, evo, s cedrom
libanonskim, lijepih grana, gusta lišća i debla visoka: vrh mu do oblaka
seže.

<span id="an_31:4">31:4</span> Voda ga othrani i uzvisi bezdan; rijekama
mu svojim nasad oblijevaše, rukave svoje slaše k svem drveću poljskom.

<span id="an_31:5">31:5</span> I zato rastom on nadvisi sve poljsko
drveće. Grane mu se namnožiše, hvoje mu se razgranaše od obilne vode što
mu dotjecaše;

<span id="an_31:6">31:6</span> ptice mu nebeske na granama gnijezda
savijahu. Ispod hvoja njegovih legoše se divlje zvijeri. A u hladu
njegovu svi veliki narodi sjeđahu.

<span id="an_31:7">31:7</span> Lijep on bijaše veličinom i širinom
svojih grana; do dubokih voda žilje mu sezaše!

<span id="an_31:8">31:8</span> Ne bijahu mu ravni ni cedrovi u vrtu
Božjem, ni čempresi se ne mogahu usporediti s granama njegovim, a
platane ni kao hvoje njegove ne bijahu! Nijedno stablo u vrtu Božjem ne
bješe mu po ljepoti ravno.

<span id="an_31:9">31:9</span> Ukrasih ga mnoštvom grana, i zaviđaše mu
sve edensko drveće u vrtu Božjem.'

<span id="an_31:10">31:10</span> Stoga ovako govori Jahve Gospod: 'Jer
se s rasta uzoholio što mu vrh do oblaka sezaše i srce mu visina zanese,

<span id="an_31:11">31:11</span> predadoh ga u ruke najmoćnijemu od svih
naroda da učini s njime po zloći njegovoj, i odbacih ga.

<span id="an_31:12">31:12</span> Tuđinci, najokrutniji od naroda,
posjekoše ga i oboriše, grane mu padahu po gorama i svim dolinama, hvoje
mu se po svim uvalama polomiše, svi se narodi zemlje od njegova hlada
udaljiše, ostaviše ga!

<span id="an_31:13">31:13</span> Na njegovo oboreno stablo sve ptice
nebeske sletješe! Među njegovim se granama sve divlje zvijeri nastaniše!

<span id="an_31:14">31:14</span> Da se rastom svojim nijedno stablo
pokraj vode više ne uzvisi i da vrh svoj među oblake ne uzdigne! I da se
nijedno stablo koje pije vode u visinu svoju ne uzdaje! Jer su svi
predani smrti, bačeni u podzemne krajeve, posred sinova ljudskih, s
onima što slaze u jamu!'

<span id="an_31:15">31:15</span> Ovako govori Jahve Gospod: 'U dan kad
on siđe u Podzemlje, u znak žalosti, zatvorih nad njim ponor i zaustavih
rijeke njegove. I velike vode presahnuše te sav Libanon zbog njega u
tugu zaogrnuh i sve se poljsko drveće zbog njega osuši!

<span id="an_31:16">31:16</span> Gromotom pada njegova potresoh narode
kad ga strmoglavih u Podzemlje s onima što u jamu siđoše! I u podzemnom
se kraju utješi sve drveće edensko, najizabranije i najljepše u
Libanonu, sve što je vodu ispijalo.

<span id="an_31:17">31:17</span> I ono, mišica njegova, i oni među
narodima koji u hladu njegovu sjeđahu, siđoše s njim u Podzemlje, k
onima što mačem bijahu probodeni.

<span id="an_31:18">31:18</span> Na koga, dakle, među drvećem edenskim,
naličiš svojom moći, slavom i veličinom? A sad si s njima oboren u
podzemni kraj i s neobrezanima ležiš među onima što mačem bijahu
probodeni. To je faraon i sve njegovo mnoštvo' - riječ je Jahve
Gospoda."

<span id="an_32:1">32:1</span> Godine dvanaeste, dvanaestoga mjeseca,
prvoga dana, dođe mi riječ Jahvina:

<span id="an_32:2">32:2</span> "Sine čovječji, zaplači nad faraonom,
kraljem egipatskim, i kaži mu: 'Laviću naroda, propao si! Ti bješe kao
krokodil u vodi, bučio si u rijekama svojim, nogama si vodu mutio,
valove joj podizao!'

<span id="an_32:3">32:3</span> Ovako govori Jahve Gospod: 'Gle, razapet
ću mrežu nad tobom sa skupom mnogih naroda: oni će te u mojoj mreži
izvući.

<span id="an_32:4">32:4</span> Ostavit će te na zemlji, tresnuti tobom o
tlo. Sve ptice nebeske na te ću pustiti i zvijeri zemaljske tobom ću
nahraniti!

<span id="an_32:5">32:5</span> Meso ću ti razbacat' po gorama, doline ću
prekriti strvinom tvojom.

<span id="an_32:6">32:6</span> Istekom iz tebe zemlju ću napojiti,
krvlju tvojom po gorama, i korita riječna njome napuniti.

<span id="an_32:7">32:7</span> A kada te utrnem, nebesa ću potamniti i
zvijezde na njima ugasiti! Oblakom ću sunce zastrijeti, i mjesec
svjetlošću neće svijetliti.

<span id="an_32:8">32:8</span> Sva ću svjetlila na nebu zbog tebe
utrnuti i mrak ću nad zemljom razastrijeti!' - riječ je Jahve Gospoda.

<span id="an_32:9">32:9</span> 'Ucvilit ću srca mnogih naroda kad
izgnanike tvoje odvedem u zemlje tebi nepoznate.

<span id="an_32:10">32:10</span> Narode će mnoge strava uhvatiti, a
njihovi će se kraljevi nad tobom užasnuti njima naočigled. I na dan pada
tvojega svatko će za svoj život neprestano strepiti.'

<span id="an_32:11">32:11</span> Jer ovako govori Jahve Gospod: 'Mač
kralja babilonskoga na te će se spustiti.

<span id="an_32:12">32:12</span> Tvoje ću mnoštvo pobiti mačevima
junaka, najljući od svih naroda opustošit će ponos Egipta i sve mnoštvo
njegovo zatrijeti.

<span id="an_32:13">32:13</span> Svu ću stoku njegovu uništiti pokraj
voda obilnih. Ljudska ih noga više neće gaziti niti će ih životinjski
papak mutiti.

<span id="an_32:14">32:14</span> Onda ću im vode opet stišati i učinit
ću da im rijeke kao ulje teku!' - riječ je Jahve Gospoda.

<span id="an_32:15">32:15</span> 'Kad zemlju egipatsku opustošim, kad
bude opljačkano što je na njoj, kad udarim sve žitelje njezine, znat će
da sam ja Jahve.

<span id="an_32:16">32:16</span> Tužaljka je to koja će se naricati.
Naricat će je kćeri naroda. Naricat će je nad Egiptom i nad svim
njegovim mnoštvom' - riječ je Jahve Gospoda."

<span id="an_32:17">32:17</span> Godine dvanaeste, prvoga mjeseca,
petnaestoga dana, dođe mi riječ Jahvina:

<span id="an_32:18">32:18</span> "Sine čovječji, nariči za egipatskim
mnoštvom, gurni ga, njega i kćeri naroda slavnih, u podzemni kraj, k
onima što siđoše u jamu.

<span id="an_32:19">32:19</span> Od koga si bolji? Siđi i počini s
neobrezanima.

<span id="an_32:20">32:20</span> Oni će pasti među one što ih mač
pokosi. Ležaj će dobiti sa svim mnoštvom.

<span id="an_32:21">32:21</span> Najhrabriji junaci govorit će mu iz
srca Podzemlja: 'Ti i pomoćnici tvoji siđite i počinite s neobrezanima,
mačem pokošenima!'

<span id="an_32:22">32:22</span> Ondje je i Asirac i sva njegova gomila
oko groba njegova - svi pobijeni, mačem pokošeni.

<span id="an_32:23">32:23</span> Grobovi im leže na dnu jame i sva mu je
gomila oko grobova njegova - svi, nekoć užas u zemlji živih, sada
pobijeni, mačem pokošeni.

<span id="an_32:24">32:24</span> Ondje Elam i sve mnoštvo njegovo oko
groba njegova - svi pobijeni, mačem pokošeni, neobrezani u podzemni kraj
mrtvih siđoše: nekoć užas u zemlji živih, snose sad sramotu svoju s
onima što u jamu siđoše.

<span id="an_32:25">32:25</span> Usred pobijenih ležaj smjestiše njemu i
mnoštvu oko groba njegova - sve neobrezani, mačem probodeni: nekoć užas
u zemlji živih, snose sad sramotu svoju s onima što u jamu siđoše, među
pobijene položeni.

<span id="an_32:26">32:26</span> Ondje je Mešek i Tubal i sve mnoštvo
njegovo, s grobovima oko groba njegova - svi neobrezani, mačem
probodeni, nekoć užas u zemlji živih.

<span id="an_32:27">32:27</span> Ne leže s junacima davno palima, u
Podzemlje siđoše s oružjem, s mačem pod glavom i sa štitom na kostima,
jer bijahu užas junacima u zemlji živih.

<span id="an_32:28">32:28</span> I ti ćeš ležati usred neobrezanih,
mačem pokošenih.

<span id="an_32:29">32:29</span> Ondje je Edom i svi njegovi kraljevi i
knezovi: unatoč svojemu junaštvu, i oni leže zajedno s onima što su
mačem pokošeni, s neobrezanima, s onima koji u jamu siđoše.

<span id="an_32:30">32:30</span> Ondje su knezovi sjevera i svi Sidonci,
i oni siđoše među probodene. Unatoč užasu svojega junaštva, leže
neobrezani, s mačem probodenima, snoseći svoju sramotu s onima što u
jamu siđoše.

<span id="an_32:31">32:31</span> Vidjet će ih faraon i utješit će se
zbog svog mnoštva - faraon i sva vojska njegova mačem pokošena, riječ je
Jahve Gospoda!

<span id="an_32:32">32:32</span> Jer je zadavao strah u zemlji živih,
faraon i sve mnoštvo njegovo leže s neobrezanima, s mačem pokošenima -
riječ je Jahve Gospoda."

<span id="an_33:1">33:1</span> Dođe mi riječ Jahvina:

<span id="an_33:2">33:2</span> "Sine čovječji, govori sinovima naroda
svojega! Reci: 'Ako ja na neku zemlju dovedem mač, a narod te zemlje
uzme jednoga između sebe i postavi ga za stražara,

<span id="an_33:3">33:3</span> a on - videći da mač dolazi na zemlju -
zatrubi u rog i opomene sav narod:

<span id="an_33:4">33:4</span> ako se tada onaj koji čuje glas roga ne
da opomenuti te mač dođe i pogubi ga - krv njegova past će na glavu
njegovu:

<span id="an_33:5">33:5</span> jer, čuo je glas roga, ali se ne dade
opomenuti - krv njegova past će na njega. Da se dao opomenuti, spasio bi
život.

<span id="an_33:6">33:6</span> A opet, ako stražar - videći da mač
dolazi na zemlju - ne zatrubi u rog i ne opomene narod te mač dođe i
pogubi koga od njih: taj je, doduše, poginuo zbog svoga grijeha, ali ću
ja krv njegovu tražiti iz stražarove ruke.'

<span id="an_33:7">33:7</span> I tebe sam, sine čovječji, postavio za
stražara domu Izraelovu: kad čuješ riječ iz mojih usta, opomeni ih u
moje ime.

<span id="an_33:8">33:8</span> Reknem li bezbožniku: 'Bezbožniče,
umrijet ćeš!' - a ti ne progovoriš i ne opomeneš bezbožnika da se vrati
od svojega zloga puta, bezbožnik će umrijeti zbog svojega grijeha, ali
krv njegovu tražit ću iz tvoje ruke.

<span id="an_33:9">33:9</span> Ali ako bezbožnika opomeneš da se vrati
od svojega zloga puta, a on se ne vrati sa svojega puta: on će umrijeti
zbog svojega grijeha, a ti si spasio život svoj.

<span id="an_33:10">33:10</span> Sine čovječji, reci domu Izraelovu: Vi
govorite: 'Prijestupi i grijesi naši pritišću nas i zbog njih propadamo!
I da još živimo?'

<span id="an_33:11">33:11</span> Odgovori im: 'Života mi moga - riječ je
Jahve Gospoda - nije meni do smrti bezbožnikove, nego da se odvrati od
zloga puta svojega i da živi! Obratite se, dakle, obratite od zloga puta
svojega! Zašto da umrete, dome Izraelov!'

<span id="an_33:12">33:12</span> Sine čovječji, reci sinovima naroda
svoga: 'Pravednika neće izbaviti pravednost njegova u dan kad sagriješi
niti će bezbožnik stradati zbog svoje bezbožnosti u dan kad se od nje
odvrati, kao što ni pravednik neće moći ostati na životu u dan kad
sagriješi.

<span id="an_33:13">33:13</span> Reknem li ja prevedniku: 'Živjet ćeš!'
a on se pouzda u svoju pravednost i stane činiti nepravdu, zaboravit ću
svu njegovu pravednost, i on će umrijeti zbog nepravde što je počini!

<span id="an_33:14">33:14</span> A reknem li bezbožniku: 'Umrijet ćeš!'
a on se odvrati od grijeha svojega i stane raditi po zakonu i pravdi,

<span id="an_33:15">33:15</span> vrati zalog, plati oteto i stane
živjeti po zakonima života, ne čineći bezakonja - živjet će, neće
umrijeti!

<span id="an_33:16">33:16</span> I svi grijesi njegovi što ih bijaše
počinio bit će mu zaboravljeni. Radi po zakonu i pravdi, živjet će!'

<span id="an_33:17">33:17</span> Ali sinovi naroda tvoga govore: 'Jahvin
put nije pravedan!' Njihov put nije pravedan!

<span id="an_33:18">33:18</span> Ako se pravednik odvrati od svoje
pravednosti i stane činiti nepravdu, on će stoga umrijeti.

<span id="an_33:19">33:19</span> A ako se bezbožnik odvrati od svoje
bezbožnosti i stane raditi po zakonu i pravdi, on će zbog toga živjeti.

<span id="an_33:20">33:20</span> A vi velite: 'Jahvin put nije
pravedan!' Svakome ću od vas suditi prema putovima njegovim, dome
Izraelov!"

<span id="an_33:21">33:21</span> Godine dvanaeste, desetoga mjeseca,
petoga dana našeg izgnanstva, dođe k meni bjegunac iz Jeruzalema i reče:
"Pade grad!"

<span id="an_33:22">33:22</span> Ruka se Jahvina spustila na me uveče,
prije dolaska toga bjegunca, i otvorila mi usta prije negoli on dođe k
meni ujutro! Otvoriše mi se, dakle, usta i ja više ne bijah nijem.

<span id="an_33:23">33:23</span> I dođe mi riječ Jahvina:

<span id="an_33:24">33:24</span> "Sine čovječji, oni koji žive u ovim
ruševinama zemlje Izraelove govore: 'Jedan bijaše Abraham i baštini ovu
zemlju, a nas je mnogo - nama je zemlja dana u posjed!'

<span id="an_33:25">33:25</span> Stoga im reci: 'Ovako govori Jahve
Gospod: Vi blagujete po gorama, oči podižete kumirima svojim, krv
prolijevate - i još da posjedujete ovu zemlju?

<span id="an_33:26">33:26</span> Na svoj se mač oslanjate, činite
gadosti, oskvrnjujete ženu bližnjega - i još da posjedujete ovu zemlju?'

<span id="an_33:27">33:27</span> Ovo im reci: 'Ovako govori Jahve
Gospod: Života mi moga, oni koji su u ruševinama od mača će pasti; one
koji su u polju dat ću zvijerima da ih proždru; a koji su u utvrdama i
po pećinama od kuge će poginuti!

<span id="an_33:28">33:28</span> Tako ću zemlju ovu razoriti i
opustošiti i nestat će zauvijek drskoga njezina ponosa. Opustjet će gore
Izraelove i nitko više neće njima prolaziti.

<span id="an_33:29">33:29</span> I znat će da sam ja Jahve kad zemlju
njihovu razorim i opustošim zbog svih gadosti što ih počiniše.'

<span id="an_33:30">33:30</span> A o tebi, sine čovječji, sinovi naroda
tvoga kazuju uza zidove i na kućnim vratima i govore jedan drugom:
'Hajde da čujemo kakva je to riječ došla od Jahve!'

<span id="an_33:31">33:31</span> I hrle k tebi kao na zbor narodni; i
narod moj sjeda preda te i sluša tvoje riječi, ali ih ne izvršuje:
naslađuju se njima u ustima, a srce im ide za nepravednim dobitkom.

<span id="an_33:32">33:32</span> I gle, ti si za njih kao slatka pjesma
uz glazbu otpjevana glasom umilnim: riječi ti slušaju, ali ih ne
izvršuju.

<span id="an_33:33">33:33</span> Ali kad sve ovo dođe - gle, već dolazi
- znat će da prorok bijaše među njima!"

<span id="an_34:1">34:1</span> I dođe mi riječ Jahvina:

<span id="an_34:2">34:2</span> "Sine čovječji, prorokuj protiv
Izraelovih pastira, prorokuj im i reci: 'Ovako govori Jahve Gospod: Jao
pastirima Izraelovim koji napasaju sami sebe! Ne moraju li pastiri
napasati stado?

<span id="an_34:3">34:3</span> Mlijekom se hranite, vunom odijevate,
ovnove tovne koljete, a stada ne pasete.

<span id="an_34:4">34:4</span> Nemoćnih ne krijepite, bolesnih ne
liječite, ranjenih ne povijate, zalutalih natrag ne dovodite,
izgubljenih ne tražite, nego nasilno i okrutno njima gospodarite.

<span id="an_34:5">34:5</span> I tako se ovce raspršiše nemajuć'
pastira, i raspršene postadoše plijen zvijerima.

<span id="an_34:6">34:6</span> Ovce lutaju po svim gorama i visokim
bregovima; po svoj su zemlji raspršene ovce moje i nitko za njih ne
pita, nikoga nema da ih traži.'

<span id="an_34:7">34:7</span> Zato, pastiri, čujte riječ Jahvinu:

<span id="an_34:8">34:8</span> 'Tako mi života, riječ je Jahve Gospoda:
zato što ovce moje postadoše plijen i hrana zvijerima, nemajuć' pastira,
dok pastiri moji ovaca mojih ne traže nego sami sebe pasu, a ne pasu
stada mojega -

<span id="an_34:9">34:9</span> zato, pastiri, čujte riječ Jahvinu:

<span id="an_34:10">34:10</span> Ovako govori Jahve Gospod: 'Evo me na
pastire! Ovce svoje tražit ću iz ruku njihovih i neću im dati da mi više
stado pasu ni da sami sebe pasu: istrgnut ću ovce iz usta njihovih, neće
im više biti hrana.'

<span id="an_34:11">34:11</span> Jer ovako govori Jahve Gospod: 'Evo me,
sam ću potražiti ovce svoje i sam ću ih pasti!

<span id="an_34:12">34:12</span> Kao što se pastir brine za ovce svoje
kad se nađe uza stado raspršeno, i ja ću se pobrinuti za svoje ovce i
skupit' ih iz svih mjesta u koje se raspršiše u dan oblaka i mraka.

<span id="an_34:13">34:13</span> Izvest ću ih iz naroda, skupit ću ih iz
zemalja i dovesti ih u zemlju njihovu da ih pasem na gorama izraelskim,
po svim dolinama i travnjacima.

<span id="an_34:14">34:14</span> Past ću ih na izvrsnim pašama,
ovčinjaci će im biti na visokim gorama izraelskim; ondje će počivati u
dobrim ovčinjacima i past će na sočnim pašama, po gorama izraelskim.

<span id="an_34:15">34:15</span> Sam ću pasti ovce svoje i sam ću im
dati počinka - riječ je Jahve Gospoda.

<span id="an_34:16">34:16</span> Potražit ću izgubljenu, dovesti natrag
zalutalu, povit ću ranjenu i okrijepiti nemoćnu, bdjeti nad pretilom i
jakom - past ću ih pravedno.'

<span id="an_34:17">34:17</span> A vama, ovce moje, ovako govori Jahve
Gospod: 'Evo me da sudim između ovce i ovce, između ovnova i jaraca!

<span id="an_34:18">34:18</span> Zar vam je malo pasti na dobroj paši te
ostatak paše nogama gazite? Malo vam je piti bistru vodu te ostatak
nogama mutite?

<span id="an_34:19">34:19</span> A moje ovce moraju pasti što vi nogama
izgaziste, piti što vi nogama zamutiste.'

<span id="an_34:20">34:20</span> Stoga ovako govori Jahve Gospod: 'Evo
me da sudim između ovce pretile i mršave!

<span id="an_34:21">34:21</span> Jer bokovima i plećima, bodući
rogovima, slabe ovce guraste dok ih ne izguraste.

<span id="an_34:22">34:22</span> Ja ću izbaviti ovce svoje da više ne
budu plijenom i sudit ću između ovce i ovce.

<span id="an_34:23">34:23</span> Postavit ću im jednoga pastira koji će
ih pasti, slugu svoga Davida: on će ih sam pasti i bit će im pastir,

<span id="an_34:24">34:24</span> a ja, Jahve, bit ću njihov Bog, i moj
sluga David bit će im knez. Ja, Jahve, rekoh!

<span id="an_34:25">34:25</span> I sklopit ću s njima Savez mira i
uklonit ću iz zemlje sve divlje zvijeri, i živjet će mirno u pustinji i
spavati po šumama.

<span id="an_34:26">34:26</span> Njih i sve oko brda svojega učinit ću
blagoslovom i dat ću im na vrijeme kišu, i bit će to kiša blagoslova.

<span id="an_34:27">34:27</span> I drveće će poljsko donositi plodove, a
zemlja će dati rod svoj. I oni će mirno živjeti u svojoj zemlji i znat
će da sam ja Jahve kad slomim palice jarma njihova i kad ih izbavim iz
ruku onih što ih podjarmiše.

<span id="an_34:28">34:28</span> I neće više biti plijenom narodima, i
zvijeri ih više neće žderati, nego će mirno živjeti i nitko ih neće
plašiti.

<span id="an_34:29">34:29</span> I učinit ću da im probuja slavni nasad,
i glad ih više neće zatirati, u zemlji više neće podnositi rug narodÄa.

<span id="an_34:30">34:30</span> I znat će da sam ja, Jahve, Bog njihov,
s njima i da su oni, dom Izraelov, narod moj - riječ je Jahve Gospoda.

<span id="an_34:31">34:31</span> Vi, ovce moje, vi ste stado paše moje,
a ja sam Bog vaš' - riječ je Jahve Gospoda."

<span id="an_35:1">35:1</span> I dođe mi riječ Jahvina:

<span id="an_35:2">35:2</span> "Sine čovječji, okreni lice k Seirskoj
gori i prorokuj protiv nje!

<span id="an_35:3">35:3</span> Reci joj: 'Ovako govori Jahve Gospod: Evo
me na te, Goro seirska! Ruku ću podići na te i pretvoriti te u pustoš i
pustinju.

<span id="an_35:4">35:4</span> Gradove ću tvoje razvaliti i postat ćeš
pustinjom. I znat ćeš da sam ja Jahve!

<span id="an_35:5">35:5</span> Vječnu si mržnju gojila i maču predavala
sinove Izraelove kad bi ih nesreća pogodila i kad bi im kucnuo čas
posljednjega grijeha.

<span id="an_35:6">35:6</span> Zato, života mi moga - riječ je Jahve
Gospoda - krvi ću te predati i krv će te progoniti: od krvi nisi
prezala, krv će te progoniti!

<span id="an_35:7">35:7</span> Od Gore seirske učinit ću pustoš i
pustinju, istrijebit ću iz nje polaznika i povratnika.

<span id="an_35:8">35:8</span> Gore njezine napunit ću truplima: po
tvojim brežuljcima, po tvojim dolinama i po tvojim uvalama padat će
mačem pokošeni.

<span id="an_35:9">35:9</span> Učinit ću od tebe vječnu pustinju,
gradovi se tvoji neće napučiti. I znat ćete da sam ja Jahve!'

<span id="an_35:10">35:10</span> Ti reče: 'Ova dva naroda i ove dvije
zemlje bit će moji; mi ćemo ih zaposjesti, ako i jest Jahve bio ondje!'

<span id="an_35:11">35:11</span> 'Zato, života mi moga - riječ je Jahve
Gospoda - postupit ću s tobom prema gnjevu i ljubomori s kojom ti
postupi u svojoj mržnji s njima! Upoznat ćeš me po tome kako ću ti
suditi!

<span id="an_35:12">35:12</span> I znat ćeš da sam ja, Jahve, čuo sve
tvoje hule što ih izreče na gore Izraelove govoreći: 'Opustješe, nama su
dane za hranu!'

<span id="an_35:13">35:13</span> Razmetali ste se, protiv mene govorili
i gomilali protiv mene riječi; čuo sam ja!'

<span id="an_35:14">35:14</span> Ovako govori Jahve Gospod: 'Na radost
sve zemlje, od tebe ću učiniti pustoš.

<span id="an_35:15">35:15</span> Kako si se ti radovala što opustje
baština doma Izraelova, tako ću učiniti s tobom: opustjet ćeš, Goro
seirska, a s tobom i sav Edom! I znat će se da sam ja Jahve!"

<span id="an_36:1">36:1</span> Sine čovječji, prorokuj gorama Izraelovim
i reci: "O gore Izraelove, čujte riječ Jahvinu:

<span id="an_36:2">36:2</span> Ovako govori Jahve Gospod: Neprijatelji
vaši govore o vama: 'Ha! Ha! Visine vječne postat će naš posjed!'

<span id="an_36:3">36:3</span> I zato prorokuj i reci: 'Ovako govori
Jahve Gospod: Sa svih vas strana pustoše i plijene da budete posjed
ostalim narodima i na jezike dođoste svjetini klevetničkoj.

<span id="an_36:4">36:4</span> Zato, gore Izraelove, čujte riječ
Jahvinu! Ovako govori Jahve Gospod gorama i brežuljcima, uvalama i
dolinama, opustošenim razvalinama i napuštenim gradovima koji postadoše
plijen i ruglo ostalim narodima uokolo -

<span id="an_36:5">36:5</span> ovako, dakle, govori Jahve Gospod: Zaista
sam govorio o ognju ljubomore svoje protiv ostalih naroda, protiv sveg
Edoma, koji s radošću u srcu i s mržnjom u duši sebi prisvoji u posjed
zemlju moju da je oplijeni i opljačka.'

<span id="an_36:6">36:6</span> Zato prorokuj o zemlji Izraelovoj! Reci
gorama i brežuljcima, uvalama i dolinama: 'Ovako govori Jahve Gospod!
Evo, govorim u ljubomori i jarosti jer moradoste podnositi rug naroda.'

<span id="an_36:7">36:7</span> Zato ovako govori Jahve Gospod: 'Evo,
dižem ruku i kunem se: narodi koji su oko vas snosit će sami svoju
sramotu!

<span id="an_36:8">36:8</span> A vi, gore Izraelove, razgranajte se i
donesite rod narodu koji će skoro doći.

<span id="an_36:9">36:9</span> Jer, evo me k vama! K vama se okrenuh, i
gajit ću vas i zasijati!

<span id="an_36:10">36:10</span> Razmnožit ću ljude po vama - sav dom
Izraelov - gradove vam napučiti, razvaline vaše opet podići!

<span id="an_36:11">36:11</span> Razmnožit ću po vama ljude i stoku, oni
će se namnožiti i naploditi - te ću vas napučiti kao nekoć i obasuti vas
dobrima više nego prije! I znat ćete da sam ja Jahve!

<span id="an_36:12">36:12</span> Dovest ću k vama ljude, narod svoj,
Izraela, i zaposjest će te i bit ćeš im baština i nećeš im više djecu
otimati.'"

<span id="an_36:13">36:13</span> Ovako govori Jahve Gospod: "A što se o
tebi govori: 'Ti si zemlja koja ljude proždire i svojem narodu djecu
otima' -

<span id="an_36:14">36:14</span> ti više nećeš ljude proždirati ni
narodu svome djece otimati - riječ je Jahve Gospoda.

<span id="an_36:15">36:15</span> Ne dam da više slušaš rug pogana, ne
dam da više budeš na sramotu narodima: nećeš više narodu svojem djece
otimati" - riječ je Jahve Gospoda.

<span id="an_36:16">36:16</span> Dođe mi riječ Jahvina:

<span id="an_36:17">36:17</span> "Sine čovječji, kad dom Izraelov još
življaše u svojoj zemlji, oskvrnu je svojim nedjelima i svojim putovima.
Putovi njihovi bijahu preda mnom kao nečistoća žene nečiste.

<span id="an_36:18">36:18</span> I zato na njih izlih gnjev svoj zbog
krvi što je proliše i zbog kumira kojima je oskvrnuše.

<span id="an_36:19">36:19</span> Rasprših ih među narode i rasijah po
zemljama. Sudio sam im prema putovima i nedjelima njihovim.

<span id="an_36:20">36:20</span> Ali u narodima među koje dođoše, među
svim narodima u koje dospješe, oskvrnjivahu moje sveto ime, jer o njima
se govorilo: 'To je Jahvin narod, a morade otići iz zemlje Jahvine!'

<span id="an_36:21">36:21</span> I meni se sažali moje sveto ime što ga
dom Izraelov obeščasti u narodima među koje dođe.

<span id="an_36:22">36:22</span> Reci zato domu Izraelovu: 'Ovako govori
Jahve Gospod: Što činim, ne činim radi vas, dome Izraelov, nego radi
svetoga imena svojega, koje vi oskvrnuste među narodima u koje dođoste.

<span id="an_36:23">36:23</span> Ja ću posvetiti ime svoje veliko koje
vi oskvrnuste posred narodÄa u koje dođoste! I znat će narodi da sam ja
Jahve - riječ je Jahve Gospoda - kad na vama, njima naočigled, pokažem
svetost svoju.

<span id="an_36:24">36:24</span> Tada ću vas sabrati iz svih naroda i
skupiti iz svih zemalja, natrag vas dovesti u vašu zemlju.

<span id="an_36:25">36:25</span> Poškropit ću vas vodom čistom da se
očistite. Očistit ću vas od svih vaših nečistoća i od svih kumira vaših.

<span id="an_36:26">36:26</span> Dat ću vam novo srce, nov duh udahnut
ću u vas! Izvadit ću iz tijela vašega srce kameno i dat ću vam srce od
mesa.

<span id="an_36:27">36:27</span> Duh svoj udahnut ću u vas da hodite po
mojim zakonima i da čuvate i vršite moje naredbe.

<span id="an_36:28">36:28</span> I nastanit ćete se u zemlji koju dadoh
vašim ocima, i bit ćete moj narod, a ja ću biti vaš Bog.

<span id="an_36:29">36:29</span> Izbavit ću vas od svih vaših nečistoća
i dozvat ću žito i umnožiti ga, i nikad vas više neću izvrći gladi.

<span id="an_36:30">36:30</span> Umnožit ću plod drveća i rod njiva da
ne podnosite više zbog gladi sramotu među narodima.

<span id="an_36:31">36:31</span> I tada ćete se spomenuti zlih putova i
nedjela svojih, i sami ćete sebe omrznuti zbog bezakonja i gadosti
svojih.

<span id="an_36:32">36:32</span> A što činim, znajte dobro, ne činim
radi vas - riječ je Jahve Gospoda! Postidite se i posramite zbog putova
svojih, dome Izraelov!'

<span id="an_36:33">36:33</span> Ovako govori Jahve Gospod: 'A kad vas
očistim od svih bezakonja vaših, napučit ću opet vaše gradove i
sagraditi razvaline;

<span id="an_36:34">36:34</span> opustjela zemlja, nekoć pustinja
naočigled svakom prolazniku, bit će opet obrađena.

<span id="an_36:35">36:35</span> Tada će se reći: 'Evo zemlje što bijaše
pusta, a postade kao vrt edenski! Gle gradova što bijahu pusti, same
razvaline i ruševine, a sada su utvrđeni i napučeni!'

<span id="an_36:36">36:36</span> I narodi oko vas koji preostanu znat će
da ja, Jahve, razvaljeno opet gradim, i što bi opustošeno, opet sadim.
Ja, Jahve, rekoh i učinit ću!'

<span id="an_36:37">36:37</span> Ovako govori Jahve Gospod: Još će ovo
moliti dom Izraelov: da im ljudstvo namnožim kao stada.

<span id="an_36:38">36:38</span> Kao svetim stadima, kao stadima
blagdanskih dana u Jeruzalemu, gradovi, nekoć razvaline, napučit će se
ljudstvom. I znat će da sam ja Jahve."

<span id="an_37:1">37:1</span> I spusti se na me ruka Jahvina i Jahve me
u svojem duhu izvede i postavi usred doline pune kostiju.

<span id="an_37:2">37:2</span> Provede me kroz njih, svuda oko njih, i
gle, bijaše ih u dolini veoma mnogo i bijahu sasvim suhe!

<span id="an_37:3">37:3</span> Reče mi: "Sine čovječji, mogu li ove
kosti oživjeti?" Ja odgovorih: "Jahve Gospode, to samo ti znaš!"

<span id="an_37:4">37:4</span> Tad mi reče: "Prorokuj ovim kostima i
reci im: 'O suhe kosti, čujte riječ Jahvinu!'

<span id="an_37:5">37:5</span> Ovako govori Jahve Gospod ovim kostima:
'Evo, duh ću svoj udahnuti u vas i oživjet ćete!

<span id="an_37:6">37:6</span> Žilama ću vas ispreplesti, mesom
obložiti, kožom vas obaviti i duh svoj udahnuti u vas i oživjet ćete - i
znat ćete da sam ja Jahve!'"

<span id="an_37:7">37:7</span> I ja stadoh prorokovati kao što mi bješe
zapovjeđeno. I dok sam prorokovao, nastade šuškanje i pomicanje i kosti
se stadoše pribirati.

<span id="an_37:8">37:8</span> Pogledah, i gle, po njima narasle žile i
meso; kožom se presvukoše, ali duha još ne bijaše u njima.

<span id="an_37:9">37:9</span> I reče mi: "Prorokuj duhu, sine čovječji,
prorokuj i reci: 'Ovako govori Jahve Gospod: Od sva četiri vjetra dođi,
duše, i dahni u ova trupla da ožive!'"

<span id="an_37:10">37:10</span> I stadoh prorokovati kao što mi
zapovjedi, i duh uđe u njih i oživješe i stadoše na noge - vojska vrlo,
vrlo velika.

<span id="an_37:11">37:11</span> Reče mi: "Sine čovječji, te kosti - to
je sav dom Izraelov. Evo, oni vele: 'Usahnuše nam kosti i propade nam
nada, pogibosmo!'

<span id="an_37:12">37:12</span> Zato prorokuj i reci im. 'Ovako govori
Jahve Gospod: Ja ću otvoriti vaše grobove, izvesti vas iz vaših grobova,
narode moj, i odvesti vas u zemlju Izraelovu!

<span id="an_37:13">37:13</span> I znat ćete da sam ja Jahve kad otvorim
grobove vaše i kad vas izvedem iz vaših grobova, moj narode!

<span id="an_37:14">37:14</span> I duh svoj udahnut ću u vas da oživite,
i dovest ću vas u vašu zemlju, i znat ćete da ja, Jahve govorim i činim'
- riječ je Jahve Gospoda."

<span id="an_37:15">37:15</span> I dođe mi riječ Jahvina:

<span id="an_37:16">37:16</span> "Sine čovječji, uzmi drvo i napiši na
njemu: 'Juda i sinovi Izraelovi, njegovi saveznici!' Onda uzmi drugo
drvo i napiši na njemu: 'Josip - drvo Efrajimovo - i sav dom Izraelov,
njegov saveznik.'

<span id="an_37:17">37:17</span> I sastavi ih u jedno drvo da budu kao
jedno u tvojoj ruci!

<span id="an_37:18">37:18</span> A kad te sinovi tvojega naroda
zapitaju: 'Hoćeš li nam objasniti što to znači?' -

<span id="an_37:19">37:19</span> reci im: 'Ovako govori Jahve Gospod:
Evo, uzet ću drvo Josipovo, što je u ruci Efrajimovoj, drvo Josipovo i
Izraelovih plemena, njegovih saveznika, i sastavit ću ga s drvetom
Judinim te ću od njih načiniti jedno; oba će biti jedno u mojoj ruci.'

<span id="an_37:20">37:20</span> Oba drveta na koja to napišeš neka ti
budu u ruci, njima naočigled.

<span id="an_37:21">37:21</span> I reci im: 'Ovako govori Jahve Gospod:
Evo, skupit ću sinove Izraelove iz naroda u koje dođoše, skupit ću ih
odasvud i odvesti ih u zemlju njihovu.

<span id="an_37:22">37:22</span> I načinit ću od njih jedan narod u
zemlji, u gorama Izraelovim, i bit će im svima jedan kralj, i oni više
neće biti dva naroda i neće više biti razdijeljeni na dva kraljevstva.

<span id="an_37:23">37:23</span> I neće se više kaljati svojim kumirima,
ni svojim grozotama, ni opačinama. Izbavit ću ih od svih njihovih
nevjera kojima zgriješiše i očistit ću ih, i oni će biti moj narod, a ja
njihov Bog.

<span id="an_37:24">37:24</span> I sluga moj David bit će im kralj i
svima će im biti jedan pastir. Živjet će po mojim zakonima, čuvajući i
vršeći moje naredbe.

<span id="an_37:25">37:25</span> Boravit će u zemlji koju dadoh sluzi
svome Jakovu, u kojoj življahu oci vaši: u njoj će stanovati oni i
njihovi sinovi, i sinovi sinova njihovih dovijeka. I moj sluga David bit
će im knez dovijeka.

<span id="an_37:26">37:26</span> Sklopit ću s njima savez mira; bit će
to Savez vječan s njima. Utvrdit ću ih i razmnožiti i postavit ću
Svetište svoje zauvijek među njih.

<span id="an_37:27">37:27</span> Moj će Šator biti među njima i ja ću
biti Bog njihov, a oni narod moj!

<span id="an_37:28">37:28</span> I kad Svetište moje bude zauvijek među
njima, znat će svi narodi da sam ja Jahve, koji posvećujem Izraela.'"

<span id="an_38:1">38:1</span> I dođe mi riječ Jahvina:

<span id="an_38:2">38:2</span> "Sine čovječji, okreni lice ka Gogu, u
zemlji Magogu, velikom knezu Mešeka i Tubala, prorokuj protiv njega.

<span id="an_38:3">38:3</span> Reci: 'Ovako govori Jahve Gospod: Evo me
na te, Gože, veliki kneže Mešeka i Tubala!

<span id="an_38:4">38:4</span> Namamit ću te i metnut ću ti žvale u
čeljusti, izvest ću tebe i svu tvoju vojsku - konje i konjanike, silno
mnoštvo u potpunoj opremi - sve u oklopima i sa štitovima, sve vične
maču.

<span id="an_38:5">38:5</span> S njima je i Perzija, Etiopija i Put -
svi sa štitovima i pod kacigama;

<span id="an_38:6">38:6</span> zatim Gomer i sve čete njegove, Bet
Togarma s krajnjega sjevera i sve čete njezine - silan narod s tobom!

<span id="an_38:7">38:7</span> Dobro se spremi ti i sve mnoštvo što se
oko tebe skupilo i stani mu na čelo!

<span id="an_38:8">38:8</span> Poslije mnogo dana dobit ćeš zapovijed;
poslije mnogo godina navalit ćeš na zemlju, izbavljenu od mača i
skupljenu iz mojih naroda, na gore Izraelove, nekoć zadugo puste: otkako
ih izvedoh iz naroda, svi spokojno žive.

<span id="an_38:9">38:9</span> Dići ćeš se, doći kao nevrijeme, kao
oblak što prekrije zemlju, ti i tvoje čete, a s vama sila naroda!'

<span id="an_38:10">38:10</span> Ovako govori Jahve Gospod: 'U onaj će
ti se dan misli rojiti u srcu i skovat ćeš zao naum.

<span id="an_38:11">38:11</span> Reći ćeš: 'Hajde da se dignem na zemlju
nebranjenu, da navalim na miran narod koji spokojno živi bez zidina i
bez prijevornica i bez vrata:

<span id="an_38:12">38:12</span> pa da se plijena naplijenim i pljačke
napljačkam - da ruku stavim na razvaline opet napučene i na narod iz
narÄodÄa sakupljen, koji se bavi stadima i imanjem i živi u središtu
zemlje.'

<span id="an_38:13">38:13</span> Šeba, Dedan i trgovci taršiški i svi
njihovi lavići pitat će te: 'Zar zato dolaziš plijeniti? I zar si radi
pljačke toliku gomilu skupio da odneseš srebro i zlato, da otmeš stoku i
imanje i da se plijena velikoga naplijeniš?'

<span id="an_38:14">38:14</span> Zato prorokuj, sine čovječji, i reci
Gogu: 'Ovako govori Jahve Gospod: U onaj dan kad narod moj izraelski
bude spokojno živio, ti ćeš se podići!

<span id="an_38:15">38:15</span> Doći ćeš iz svoga sjedišta, s krajnjega
sjevera, ti i s tobom mnogo naroda, sve samih konjanika, silno mnoštvo,
golema vojska.

<span id="an_38:16">38:16</span> Navalit ćeš na Izraela, narod moj, kao
oblak kad pokrije zemlju. U posljednje dane dovest ću te na svoju zemlju
da me narodi upoznaju, kad na tebi, Gože, njima naočigled, pokažem
svetost svoju.'

<span id="an_38:17">38:17</span> Ovako govori Jahve Gospod: 'Nisi li ti
onaj o kome sam govorio, u davne dane, preko slugu svojih, proroka
Izraelovih, koji u ono vrijeme prorokovaše da ću te na njih dovesti?

<span id="an_38:18">38:18</span> U onaj dan kad Gog navali na zemlju
Izraelovu - riječ je Jahve Gospoda - gnjev će mi iz nosa planuti.

<span id="an_38:19">38:19</span> U ljubomori svojoj i u ognju jarosti
svoje odlučih: U onaj dan bit će silan potres u zemlji Izraelovoj.

<span id="an_38:20">38:20</span> I trest će se poda mnom ribe morske i
ptice nebeske, poljske zvijeri i gmazovi što gmižu po zemlji i svi ljudi
što žive na njoj. Planine će se razvaliti, vrleti popadati i sve se
zidine porušiti!

<span id="an_38:21">38:21</span> I po svim svojim gorama pozvat ću na
njega mač - riječ je Jahve Gospoda - s mačem će se brat na brata dići!

<span id="an_38:22">38:22</span> Sudit ću mu kugom i krvlju. I spustit
ću silan pljusak, i kamenje tÓuče, oganj i sumpor na nj, na njegove čete
i na mnogi narod koji bude s njime.

<span id="an_38:23">38:23</span> I uzveličat ću se, posvetiti i objaviti
pred svim narodima, i znat će da sam ja Jahve.'

<span id="an_39:1">39:1</span> Sine čovječji, prorokuj protiv Goga i
reci: 'Ovako govori Jahve Gospod: Evo me na te, Gože, veliki kneže
Mešeka i Tubala!

<span id="an_39:2">39:2</span> Namamit ću te i povesti, podići te s
krajnjega sjevera i dovesti na gore Izraelove.

<span id="an_39:3">39:3</span> Izbit ću ti luk iz lijeve ruke i prosuti
strijele iz tvoje desnice.

<span id="an_39:4">39:4</span> Na gorama ćeš Izraelovim pasti, ti i sve
tvoje čete i narodi koji budu s tobom: pticama grabljivicama, svemu
krilatom, i zvijerima dadoh te za hranu.

<span id="an_39:5">39:5</span> Na otvorenom ćeš polju pasti, jer ja tako
rekoh - riječ je Jahve Gospoda.

<span id="an_39:6">39:6</span> Poslat ću oganj na Magog i na sve koji
spokojno žive na otocima - i znat će da sam ja Jahve.

<span id="an_39:7">39:7</span> A svoje sveto ime objavit ću posred
naroda svoga izraelskoga i neću dati da se više oskvrnjuje moje sveto
ime! I znat će svi narodi da sam ja, Jahve, Svetac Izraelov.

<span id="an_39:8">39:8</span> Evo dolazi i biva - riječ je Jahve
Gospoda! To je dan o kojem sam govorio!

<span id="an_39:9">39:9</span> Izići će stanovnici izraelskih gradova,
naložiti vatru i spaliti oružje, štitove, štitiće, lukove i strelice,
koplja i sulice - ložit će njima vatru sedam godina.

<span id="an_39:10">39:10</span> Neće nositi drva iz polja ni sjeći u
šumama, nego će vatru oružjem ložiti. I oplijenit će one koji su njih
plijenili, opljačkati one koji su njih pljačkali - riječ je Jahve
Gospoda.

<span id="an_39:11">39:11</span> U onaj ću dan dati Gogu za grob
glasovito mjesto u Izraelu: dolinu Abarim, istočno od Mora, koja zatvara
put prolaznicima; ondje će pokopati Goga i sve njegovo mnoštvo. I dolina
će se prozvati Hamon-Gog.

<span id="an_39:12">39:12</span> I ukopavat će ih dom Izraelov, sedam
mjeseci, da očisti svu zemlju;

<span id="an_39:13">39:13</span> pokapat će ih sav narod zemlje. I bit
će im slavan dan u koji se proslavim, riječ je Jahve Gospoda.

<span id="an_39:14">39:14</span> Izabrat će ljude da neprestano prolaze
zemljom pa da s prolaznicima pokapaju one koji preostaše po zemlji, da
je tako očiste.

<span id="an_39:15">39:15</span> I kad koji, prolazeći zemljom, vidi
ljudske kosti, podignut će kraj njih nadgrobnik dok ih grobari ne
ukopaju u dolini Hamon-Gog.

<span id="an_39:16">39:16</span> Hamona je ime i gradu. I tako će
očistiti zemlju.

<span id="an_39:17">39:17</span> Sine čovječji, ovako govori Jahve
Gospod: Reci pticama, svemu krilatom i svemu zvijerju: skupite se i
dođite! Saberite se odasvud na žrtvu moju koju koljem za vas, na veliku
gozbu po izraelskim gorama, da se najedete mesa i napijete krvi.

<span id="an_39:18">39:18</span> Najedite se mesa od junaka i napijte se
krvi zemaljskih knezova, ovnova, janjaca, jaraca, junaca, ugojene stoke
bašanske!

<span id="an_39:19">39:19</span> Najedite se do sita pretiline i napijte
se krvi mojih klanica koje sam vam naklao.

<span id="an_39:20">39:20</span> Nasitite se za mojim stolom konja i
konjanika, junaka i ratnika!' - riječ je Jahve Gospoda.

<span id="an_39:21">39:21</span> 'Tako ću se proslaviti među narodima, i
svi će narodi vidjeti sud koji ću izvršiti i ruku što ću je na njih
podići.

<span id="an_39:22">39:22</span> Znat će dom Izraelov da sam ja, Jahve,
Bog njihov - od toga dana zauvijek.

<span id="an_39:23">39:23</span> I znat će narodi da dom Izraelov bijaše
odveden u ropstvo zbog svojih nedjela: iznevjerio mi se, pa sakrih lice
svoje od njih i predadoh ih njihovim neprijateljima u ruke da od mača
poginu.

<span id="an_39:24">39:24</span> Postupih s njima po nečistoći njihovoj
i nedjelima te sakrih lice svoje od njih.'

<span id="an_39:25">39:25</span> Stoga ovako govori Jahve Gospod: 'Sad
ću vratiti roblje Jakovljevo i pomilovati sav dom Izraelov - ljubomoran
na ime svoje sveto,

<span id="an_39:26">39:26</span> oprostit ću im svu sramotu i nevjeru
kojom mi se iznevjeriše dok još spokojno življahu u zemlji i nikoga ne
bijaše da ih straši.

<span id="an_39:27">39:27</span> A kad ih dovedem iz naroda i skupim iz
zemalja dušmanskih i na njima, naočigled mnogih naroda, svetost svoju
pokažem,

<span id="an_39:28">39:28</span> znat će da sam ja Jahve, Bog njihov,
koji ih u izgnanstvo među narode odvedoh i koji ih opet skupljam u
njihovu zemlju, ne ostavivši ondje nijednoga od njih.

<span id="an_39:29">39:29</span> I nikada više neću kriti lica od njih,
jer ću duh svoj izliti na dom Izraelov' - riječ je Jahve Gospoda."

<span id="an_40:1">40:1</span> Godine dvadeset i pete za našega
izgnanstva, početkom godine, prvoga mjeseca, desetoga dana, a četrnaest
godina otkako pade Grad, upravo onoga dana spusti se na me ruka Jahvina.

<span id="an_40:2">40:2</span> I odvede me u božanskom viđenju u zemlju
Izraelovu te me postavi na veoma visoku goru: Na njoj, s južne strane,
bijaše nešto kao sazidan grad.

<span id="an_40:3">40:3</span> Povede me onamo, i gle: čovjek, sjajan
kao mjed, stajaše na vratima, s lanenim užetom i mjeračkom trskom u
ruci.

<span id="an_40:4">40:4</span> I taj mi čovjek reče: "Sine čovječji,
gledaj svojim očima i slušaj svojim ušima, popamti sve što ću ti
pokazati, jer si doveden ovamo da ti pokažem. Objavi domu Izraelovu sve
što ovdje vidiš."

<span id="an_40:5">40:5</span> I gle, zdanje sve uokolo opasano zidom.
Čovjek držaše u ruci mjeračku trsku od šest lakata, a svaki lakat bijaše
za jedan dlan duži od običnoga lakta. On izmjeri zdanje. Širina: jedna
trska, visina: jedna trska.

<span id="an_40:6">40:6</span> Zatim pođe k vratima što bijahu okrenuta
k istoku. Uspe se uza stepenice i izmjeri prag vrata. Širina: jedna
trska.

<span id="an_40:7">40:7</span> A svaka klijet jednu trsku dugačka i
jednu trsku široka. Između klijeti: pet lakata. Prag vrata sa strane
njihova trijema, iznutra, jedna trska.

<span id="an_40:8">40:8</span> Izmjeri trijem vrata iznutra: bijaše osam
lakata širok,

<span id="an_40:9">40:9</span> a njegovi polustupovi dva lakta. Trijem
vrata bijaše s nutarnje strane.

<span id="an_40:10">40:10</span> Na svakoj strani istočnih vrata bijahu
po tri klijeti. I sve tri bijahu iste mjere. Tako i polustupovi: s obje
strane bijahu iste mjere.

<span id="an_40:11">40:11</span> Zatim izmjeri vrata: bijahu deset
lakata široka i trinaest lakata visoka.

<span id="an_40:12">40:12</span> Pred klijetima bijaše s jedne i s druge
strane ograda od jednog lakta. Svaka klijet: šest lakata s jedne i šest
lakata s druge strane.

<span id="an_40:13">40:13</span> A zatim izmjeri vrata od stražnje
strane jedne klijeti do stražnje strane nasuprotne klijeti, u širinu:
bijaše dvadeset i pet lakata; otvor pred otvorom.

<span id="an_40:14">40:14</span> Izmjeri i trijem: dvadeset lakata.
Predvorje bijaše sve uokolo trijema vrata.

<span id="an_40:15">40:15</span> Od ulaznog pročelja vrata do nasuprotne
strane njihova trijema bijaše pedeset lakata.

<span id="an_40:16">40:16</span> Na klijetima i njihovim dovracima, s
unutrašnje strane sve uokolo, a tako i u trijemu, bijahu prozori s
rešetkama. Takvi su prozori bili iznutra, sve naokolo, a na
polustupovima palme.

<span id="an_40:17">40:17</span> Zatim me povede u vanjsko predvorje
Doma. I gle, sve oko predvorja prostorije i pločnik. Trideset prostorija
na pločniku.

<span id="an_40:18">40:18</span> Pločnik bijaše sa svake strane vrata i
odgovaraše razini vrata. To je donji pločnik.

<span id="an_40:19">40:19</span> On izmjeri širinu predvorja od donjih
vrata do unutrašnjega predvorja, s vanjske strane: sto lakata na istok i
na sjever.

<span id="an_40:20">40:20</span> Sjevernim vratima vanjskoga predvorja
izmjeri širinu i dužinu.

<span id="an_40:21">40:21</span> I ta su imala po tri klijeti sa svake
strane, a stupovi im i trijemovi istih mjera kao u prvih vrata: pedeset
lakata u dužinu i dvadeset i pet lakata u širinu.

<span id="an_40:22">40:22</span> Prozori im, trijemovi i palme bijahu
iste mjere kao na istočnim vratima, a na prilazu im sedam stepenica;
trijem im bijaše s unutrašnje strane.

<span id="an_40:23">40:23</span> Unutrašnje predvorje imaše vrata što
bijahu nasuprot sjevernim vratima; kao i istočna. On izmjeri: između
jednih i drugih vrata bijaše sto lakata.

<span id="an_40:24">40:24</span> Zatim me povede na jug, i gle: i ondje
vrata. Izmjeri ondje klijeti, polustupove i trijemove: bijahu iste
mjere.

<span id="an_40:25">40:25</span> Ona, kao i njihovi trijemovi, imahu sve
uokolo prozore što bijahu kao i oni prvi. Dužina je i tu iznosila
pedeset lakata, a širina dvadeset i pet.

<span id="an_40:26">40:26</span> K vratima je vodilo sedam stuba; trijem
im je bio s unutrašnje strane, a na stupovima imahu po jednu palmu sa
svake strane.

<span id="an_40:27">40:27</span> Unutrašnje predvorje imaše jedna vrata
i s južne strane. On izmjeri: od tih vrata do južnih vrata - sto lakata.

<span id="an_40:28">40:28</span> Zatim me na južna vrata uvede u
unutrašnje predvorje. I izmjeri južna vrata: bijahu istih mjera.

<span id="an_40:29">40:29</span> Klijeti, stupovi i trijemovi bijahu
istih mjera. Vrata i njihov trijem imahu svud unaokolo prozore. Pedeset
lakata bijaše tu u dužinu, dvadeset i pet lakata u širinu.

<span id="an_40:30">40:30</span> A sve uokolo trijemovi: dvadeset i pet
lakata dugi, a pet lakata široki.

<span id="an_40:31">40:31</span> Trijemovi su se pružili prema vanjskom
predvorju. Na polustupovima njihovim palme, a stubište im je imalo osam
stuba.

<span id="an_40:32">40:32</span> Zatim me povede k istočnim vratima
unutrašnjega predvorja. I izmjeri vrata: bijahu istih mjera.

<span id="an_40:33">40:33</span> Klijeti im, polustupovi i trijemovi
bijahu također istih mjera. Vrata i njihov trijem imahu svud naokolo
prozore. U dužinu bješe pedeset lakata, u širinu dvadeset i pet.

<span id="an_40:34">40:34</span> Trijem im se pružao prema vanjskom
predvorju. Na njihovim polustupovima s ove i s one strane bijahu palme.
Stubište im imaše osam stuba.

<span id="an_40:35">40:35</span> Zatim me povede k sjevernim vratima. I
izmjeri ih: bijahu istih mjera.

<span id="an_40:36">40:36</span> Klijeti im, polustupovi i trijemovi
bijahu također istih mjera. Vrata i njihov trijem imahu svud uokolo
prozore. Pedeset je lakata tu bilo u dužinu, a dvadeset i pet u širinu.

<span id="an_40:37">40:37</span> Trijem je sezao do vanjskoga predvorja.
Na polustupovima s ove i one strane bijahu palme. Stubište imaše osam
stuba.

<span id="an_40:38">40:38</span> Uz trijemove vrata bijaše prostor s
posebnim ulazom. Ondje su se ispirale žrtve paljenice.

<span id="an_40:39">40:39</span> U trijemu vrata s jedne i s druge
strane bijahu po dva stola za klanje paljenicÄa, okajnicÄa i
naknadnicÄa.

<span id="an_40:40">40:40</span> I s vanjske strane onomu tko ulazi na
ulaz sjevernih vrata bijahu dva stola; i s druge strane, prema trijemu
vrata, dva stola.

<span id="an_40:41">40:41</span> Četiri stola, dakle, s jedne, a četiri
stola s druge strane vrata: u svemu osam stolova, na kojima se klahu
žrtve.

<span id="an_40:42">40:42</span> Osim toga, četiri stola za paljenice,
od klesanoga kamena. Bili su po lakat i pol široki i lakat visoki. Na
njima je stajao pribor za klanje žrtava paljenica i klanica.

<span id="an_40:43">40:43</span> Stolovi bijahu sve uokolo obrubljeni
žljebićima od jednoga dlana, zavrnutima unutra. Na stolove se stavljalo
žrtveno meso.

<span id="an_40:44">40:44</span> Zatim me povede u unutrašnje predvorje.
U unutrašnjem predvorju bijahu dvije prostorije: jedna bijaše sa strane
sjevernih vrata, okrenuta prema jugu, a druga sa strane južnih vrata,
okrenuta prema sjeveru.

<span id="an_40:45">40:45</span> I on mi reče: "Ta prostorija što je
okrenuta na jug određena je za svećenike koji obavljaju službu u Domu.

<span id="an_40:46">40:46</span> A prostorija što je okrenuta na sjever
jest za svećenike koji obavljaju službu na žrtveniku. To su sinovi
Sadokovi, oni između sinova Levijevih koji smiju prići k Jahvi da mu
služe!"

<span id="an_40:47">40:47</span> On izmjeri predvorje. Dužina: sto
lakata, širina: sto lakata; bijaše četverouglasto. Pred Domom stajaše
žrtvenik.

<span id="an_40:48">40:48</span> A zatim me povede k trijemu. Izmjeri
polustupove trijema: bijaše pet lakata na jednoj i pet lakata na drugoj
strani. Vrata bijahu široka tri lakta s jedne i tri lakta s druge
strane.

<span id="an_40:49">40:49</span> Trijem bijaše dugačak dvadeset lakata,
a širok dvanaest lakata. Deset je stepenica vodilo onamo. Na
dovratnicima s jedne i s druge strane stajaše po jedan stup.

<span id="an_41:1">41:1</span> Zatim me povede u Hekal. Izmjeri mu
polustupove: bijahu široki šest lakata s jedne i šest lakata s druge
strane.

<span id="an_41:2">41:2</span> Vrata bijahu široka deset lakata: sa
svake strane po jedno krilo od pet lakata. A zatim izmjeri Hekal: bijaše
dugačak četrdeset, a širok dvadeset lakata.

<span id="an_41:3">41:3</span> Onda uđe i izmjeri polustupove vrata: dva
lakta; zatim vrata: šest lakata; pa širinu vrata: sedam lakata.

<span id="an_41:4">41:4</span> Izmjeri zatim unutrašnji prostor: dužina
dvadeset lakata, širina ispred Hekala dvadeset lakata. I reče mi: "To je
Svetinja nad svetinjama."

<span id="an_41:5">41:5</span> Potom izmjeri zid Doma: šest lakata.
Pobočne prostorije bijahu široke četiri lakta, sve oko Doma.

<span id="an_41:6">41:6</span> Pobočne prostorije bijahu jedna nad
drugom, bijaše ih trideset na tri bÓoja. U hramskom zidu bijahu, sve
uokolo, zasjeci da prihvate pobočne prostorije. Tako one ne bijahu
ugrađene u hramski zid.

<span id="an_41:7">41:7</span> Širina se prostorija povećavala od boja
do boja, jer su one sve uokolo, na bojeve, okruživale Dom, a Dom je,
kako se uzlazilo, ostavljao sve širi prostor. S najdonjeg se boja
uzlazilo na najgornji kroza srednji.

<span id="an_41:8">41:8</span> Onda vidjeh sve oko Doma neku uzvisinu.
Osnove pobočnih prostorija: cijela trska, šest lakata.

<span id="an_41:9">41:9</span> Debljina vanjskoga zida pobočnih klijeti:
pet lakata. Prolaz između pobočnih prostorija Doma

<span id="an_41:10">41:10</span> i klijeti bijaše, sve uokolo Doma,
dvadeset lakata širok.

<span id="an_41:11">41:11</span> Iz pobočne prostorije izlažahu na
prolaz jedna vrata prema sjeveru i jedna prema jugu. Prolaz bijaše širok
pet lakata svud uokolo.

<span id="an_41:12">41:12</span> Zdanje što zatvaraše ograđeni prostor
sa zapada bijaše široko sedamdeset lakata, a zid te građevine posvud
uokolo bijaše debeo pet lakata i dugačak devedeset lakata.

<span id="an_41:13">41:13</span> On izmjeri Dom: bijaše dugačak stotinu
lakata. Ograđeni prostor, zdanje mu i zidovi, stotinu lakata dužine.

<span id="an_41:14">41:14</span> Širina pročelja Doma s ograđenim
prostorom prema istoku: sto lakata.

<span id="an_41:15">41:15</span> On izmjeri dužinu zdanja duž ograđenog
prostora što bijaše straga i hodnike s jedne i s druge strane: stotinu
lakata. Unutrašnjost Hekala, trijemovi predvorja,

<span id="an_41:16">41:16</span> pragovi, prozori s rešetkama i hodnici
na sve tri strane uokolo, nasuprot pragovima, bijahu sve uokolo drvetom
obloženi od zemlje do prozora. Prozori su bili zastrti.

<span id="an_41:17">41:17</span> Od ulaza sve do unutrašnjosti Doma, a
tako i izvana te po svem zidu uokolo, iznutra i izvana,

<span id="an_41:18">41:18</span> bijahu likovi kerubina i palma. Po
jedna palma između dva kerubina, a svaki kerubin imaše dva lica:

<span id="an_41:19">41:19</span> prema palmi s jedne strane lice
čovječje, a prema palmi s druge strane lice lavlje. Tako bijaše po svemu
Domu sve uokolo:

<span id="an_41:20">41:20</span> od zemlje do ponad vrata bijahu
izdjeljani kerubini i palme, a tako i po zidu Hekala.

<span id="an_41:21">41:21</span> Dovratnici Hekala bijahu
četverouglasti.

<span id="an_41:22">41:22</span> Pred Svetištem nešto kao žrtvenik od
drveta: tri lakta visok, dva lakta dugačak i dva lakta širok. Uglovi mu,
podnožje i stranice bijahu od drveta. I čovjek mi reče: "Evo stola koji
je pred licem Jahvinim!"

<span id="an_41:23">41:23</span> I Hekal i Svetište imahu po dvoja
vrata,

<span id="an_41:24">41:24</span> a svaka vrata po dva krila što se
obrtahu: dva krila u jednih i dva krila u drugih vrata.

<span id="an_41:25">41:25</span> A na vratima Hekala bijahu izdjeljani
kerubini i palme, kao što bijahu izdjeljani i po zidovima. Izvana pred
trijemom bijaše drvena nadstrešnica.

<span id="an_41:26">41:26</span> Prozori s rešetkama i palme bijahu s
jedne i s druge strane na trijemu, u pobočnim prostorijama Doma i na
nadstrešnici.

<span id="an_42:1">42:1</span> A zatim me povede na sjever, u vanjsko
predvorje, i dovede me do prostorija nasuprot ograđenom prostoru,
nasuprot zdanju prema sjeveru.

<span id="an_42:2">42:2</span> Pročelje im sa sjeverne strane bijaše
dugo sto lakata, a široko pedeset lakata.

<span id="an_42:3">42:3</span> Nasuprot vratima unutrašnjeg predvorja i
nasuprot pločniku vanjskoga predvorja bijahu hodnici jedan prema drugome
na tri boja.

<span id="an_42:4">42:4</span> Pred prostorijama bijaše prolaz prema
unutrašnjosti - deset lakata širok i sto lakata dugačak. Vrata im bijahu
okrenuta na sjever.

<span id="an_42:5">42:5</span> Gornje prostorije, jer im prostor
oduzimahu hodnici, bijahu manje od donjih i srednjih.

<span id="an_42:6">42:6</span> Jer bijahu na tri boja, ali ne imahu
stupova kao u predvorju. Zato gornje prostorije bijahu uže od donjih i
srednjih.

<span id="an_42:7">42:7</span> Vanjski zid, duž klijeti, prema vanjskom
predvorju, ispred klijeti, bijaše dugačak pedeset lakata.

<span id="an_42:8">42:8</span> Jer dužina klijetima vanjskoga predvorja
bijaše pedeset lakata, a onima pred Hekalom sto lakata.

<span id="an_42:9">42:9</span> U tih prostorija bijaše ulaz s istoka
onomu tko im prilazi iz vanjskog predvorja.

<span id="an_42:10">42:10</span> Po širini zida predvorja prema istoku,
pred ograđenim prostorom i pred samim zdanjem, bijaše još prostorijÄa.

<span id="an_42:11">42:11</span> Pred njima bijaše prolaz kao ispred
klijeti smještenih prema sjeveru: jednake dužine i jednake širine; i svi
im izlazi, raspored i vrata bijahu jednaki.

<span id="an_42:12">42:12</span> Bili su kao ulazi u klijeti što bijahu
prema jugu: ulaz na početku svakog prolaza, nasuprot zidu zdanja, prema
istoku onomu tko bi u njih ulazio.

<span id="an_42:13">42:13</span> I reče mi: "Sjeverne i južne prostorije
ispred ograđenog prostora jesu prostorije Svetišta: ondje svećenici koji
prilaze Jahvi blaguju najveće svetinje. Oni će ovdje odlagati najveće
svetinje, prinose, okajnice i naknadnice, jer je to mjesto sveto.

<span id="an_42:14">42:14</span> A kad svećenici budu ulazili, neće
izlaziti iz Svetišta u vanjsko predvorje, nego će tu ostavljati odjeću u
kojoj bijahu službu služili, jer je sveta, i oblačiti drugu odjeću da bi
se mogli približiti mjestu određenu za narod."

<span id="an_42:15">42:15</span> Izmjerivši unutrašnjost Doma, izvede me
na istočna vrata i izmjeri sve uokolo.

<span id="an_42:16">42:16</span> Mjeračkom trskom izmjeri istočnu
stranu: bijaše pet stotina trska, mjeračkih trska,

<span id="an_42:17">42:17</span> a zatim se okrenu i izmjeri sjevernu
stranu: bijaše pet stotina trska, mjeračkih trska.

<span id="an_42:18">42:18</span> Tada se okrenu na južnu stranu i
izmjeri: pet stotina trska, mjeračkih trska.

<span id="an_42:19">42:19</span> Potom se okrenu na zapadnu stranu i
izmjeri: pet stotina trska, mjeračkih trska.

<span id="an_42:20">42:20</span> On izmjeri zid na sve četiri strane
uokolo: bijaše pet stotina trska dugačak i pet stotina širok. Odvajao je
sveto mjesto od nesvetoga.

<span id="an_43:1">43:1</span> Zatim me povede k vratima što gledaju na
istok.

<span id="an_43:2">43:2</span> I gle, Slava Boga Izraelova dolazi od
istoka; šum joj kao šum velikih voda: i zemlja se sjala od slave
njegove.

<span id="an_43:3">43:3</span> To viđenje koje gledah bijaše kao viđenje
što ga vidjeh kad dođoh da uništim grad i kao viđenje koje vidjeh na
rijeci Kebaru. Padoh ničice.

<span id="an_43:4">43:4</span> A Slava Jahvina uđe u Dom na vrata koja
gledaju na istok.

<span id="an_43:5">43:5</span> Tada me duh podiže i odvede u unutrašnje
predvorje. I gle: Dom bijaše pun Slave Jahvine.

<span id="an_43:6">43:6</span> I čuh glas koji mi iz Doma govori, a kraj
mene netko stajaše.

<span id="an_43:7">43:7</span> I reče mi: "Sine čovječji, ovo je mjesto
mojega prijestolja, ovo je mjesto stopa mojih nogu: ovdje ću, posred
sinova Izraelovih, prebivati zauvijek. Izraelov dom neće više
oskvrnjivati moje sveto ime - ni oni ni njihovi kraljevi - svojim
bludništvom i truplima svojih kraljeva:

<span id="an_43:8">43:8</span> stavili su svoj prag do moga, svoje
dovratnike do mojih, tako da je bio samo zid između mene i njih, i
oskvrnjivali su moje sveto ime gnusobama koje počiniše. I zato ih
zatrijeh u svojem gnjevu.

<span id="an_43:9">43:9</span> Sada će oni ukloniti daleko od mene svoje
bludništvo i trupla svojih kraljeva, a ja ću zauvijek prebivati posred
njih.

<span id="an_43:10">43:10</span> Sine čovječji, pokaži domu Izraelovu
ovaj Dom da se posrame sa svojih bezakonja. Neka mu izmjere razmjere.

<span id="an_43:11">43:11</span> Ako se posrame zbog svega što učiniše,
opiši im Dom i njegove razmjere, njegove izlaze i ulaze, sve njegovo
obličje, sve propise i sve zakone; upoznaj ih i nacrtaj im da vide i da
čuvaju i provedu sve njegovo obličje i sve propise o njemu.

<span id="an_43:12">43:12</span> A ovo je zakon za Dom: navrh gore, sav
prostor uokolo, bit će najsvetija svetinja.

<span id="an_43:13">43:13</span> Ovo su mjere žrtvenika, na laktove - a
lakat je ovdje jedan lakat i pedalj: podnožje žrtvenika lakat dugo,
lakat široko; obrub kojim je obrubljen uokolo - jedan pedalj. Visina
žrtvenika:

<span id="an_43:14">43:14</span> od podnožja na zemlji do donjega pojasa
žrtvenika - dva lakta, a u širinu jedan lakat; od manjeg pojasa do
većega četiri lakta, a u širinu jedan lakat.

<span id="an_43:15">43:15</span> A samo žrtvište: četiri lakta visoko. A
sa žrtvišta dižu se uvis četiri roga.

<span id="an_43:16">43:16</span> Žrtvište: dvanaest lakata dugo,
dvanaest lakata široko, četvorina, na sve četiri strane.

<span id="an_43:17">43:17</span> A pojas: četrnaest lakata dug i
četrnaest lakata širok, na četiri strane; njegov rub uokolo pol lakta, a
podnožje oko njega uokolo jedan lakat; stepenice mu gledaju na istok."

<span id="an_43:18">43:18</span> I reče mi: "Sine čovječji, ovako govori
Jahve Gospod: 'Ovo su propisi žrtveni po kojima se u svoje vrijeme mora
podići žrtvenik da se na njemu prinose paljenice i da se po njemu škropi
krvlju.

<span id="an_43:19">43:19</span> Svećenicima levitima, potomcima
Sadokovim, koji pristupaju k meni da mi služe - riječ je Jahve Gospoda -
dat ćeš june za žrtvu okajnicu.

<span id="an_43:20">43:20</span> Uzet ćeš njegove krvi i njome pomazati
četiri roga žrtvišta i četiri ugla pojasa i obrub sve uokolo da
okajnicom pomiriš žrtvenik.

<span id="an_43:21">43:21</span> Zatim uzmi june i spali ga na
odijeljenom mjestu Doma, izvan Svetišta.

<span id="an_43:22">43:22</span> Sutradan prinesi jarca bez mane kao
okajnicu, neka se njime okaje žrtvenik kao što je okajan junetom.

<span id="an_43:23">43:23</span> A kad ga okaješ, prinesi junca bez mane
i ovna bez mane iz stada:

<span id="an_43:24">43:24</span> prikaži ih pred Jahvom, a svećenici
neka ih pospu solju i neka ih prinesu kao paljenicu Jahvi.

<span id="an_43:25">43:25</span> Sedam dana svaki dan prinesi jednog
jarca za grijeh; i neka se prinese june i ovan iz stada, oba bez mane.

<span id="an_43:26">43:26</span> Sedam dana neka se pomiruje žrtvenik i
neka se čisti i posvećuje.

<span id="an_43:27">43:27</span> Pošto se navrše ti dani, od osmoga dana
unapredak neka svećenici žrtvuju na žrtveniku vaše paljenice i
pričesnice; i omiljet ćete mi' - riječ je Jahve Gospoda."

<span id="an_44:1">44:1</span> Potom me odvede natrag k izvanjskim
vratima Svetišta, koja gledaju na istok: bijahu zatvorena.

<span id="an_44:2">44:2</span> I reče mi Jahve: "Ova će vrata biti
zatvorena; neka se ne otvaraju i nitko neka ne ulazi na njih, jer ja,
Jahve, Bog Izraelov, kroz njih prođoh - zato neka budu zatvorena.

<span id="an_44:3">44:3</span> Samo knez, jer je knez, smije sjesti tu i
blagovati pred Jahvom; tada neka uđe kroz trijem vrata i istim putem
neka izađe."

<span id="an_44:4">44:4</span> Zatim me odvede k sjevernim vratima pred
Dom. Pogledah, i gle: Slava Jahvina bijaše napunila Dom Jahvin. Padoh
ničice.

<span id="an_44:5">44:5</span> Jahve mi reče: "Sine čovječji, pomno
pripazi, dobro gledaj i pažljivo poslušaj što ću ti reći o svim uredbama
Doma Jahvina i o svim njegovim zakonima. Dobro pazi tko smije ući u Dom
i tko je iz Svetišta odijeljen.

<span id="an_44:6">44:6</span> Reci rodu odmetničkom, domu Izraelovu:
'Ovako govori Jahve Gospod: Previše je već vaših gnusoba, dome Izraelov!

<span id="an_44:7">44:7</span> Uvodili ste tuđince, neobrezana srca i
neobrezana tijela, te su ušli u moje Svetište i oskvrnuli moj Dom dok
ste vi prinosili moj kruh i pretilinu i krv; i tako ste raskinuli moj
Savez svim tim gnusobama.

<span id="an_44:8">44:8</span> Niste sami čuvali moje svetinje, nego ste
njih namjestili namjesto sebe kao čuvare u mojem Svetištu.'

<span id="an_44:9">44:9</span> Ovako govori Jahve Gospod: 'Nijedan
tuđinac, neobrezana srca i neobrezana tijela, da više ne ulazi u moje
Svetište - nijedan tuđinac koji živi među sinovima Izraelovim.

<span id="an_44:10">44:10</span> A leviti koji su se udaljili od mene,
kad je ono Izrael odlutao od mene za svojim kumirima, snosit će svoje
bezakonje.

<span id="an_44:11">44:11</span> Služit će u Svetištu samo kao stražari
na vratima Doma i kao posluga Domu: klat će narodu paljenice i druge
žrtve i bit će mu na službu.

<span id="an_44:12">44:12</span> Služili su im pred njihovim kumirima i
tako naveli Dom Izraelov na bezakonje. Zato podigoh ruku na njih - riječ
je Jahve Gospoda - da snose svoje bezakonje.

<span id="an_44:13">44:13</span> Više neće pristupati k meni da mi služe
kao svećenici i neće više prilaziti mojim najsvetijim svetinjama, nego
će snositi svoju sramotu i gnusobe koje počiniše.

<span id="an_44:14">44:14</span> Postavit ću ih da u Domu rade svaki
posao i sve što treba u njemu svršiti.

<span id="an_44:15">44:15</span> Svećenici leviti, potomci Sadokovi,
koji su mi vjerno služili u mojem Svetištu kad su ono sinovi Izraelovi
odlutali od mene - oni smiju pristupati k meni da mi služe: služit će
preda mnom prinoseći mi pretilinu i krv - riječ je Jahve Gospoda.

<span id="an_44:16">44:16</span> Oni smiju ulaziti u moje Svetište i
pristupati k mojem stolu da mi služe i da vrše službu.

<span id="an_44:17">44:17</span> Kad budu ulazili na vrata unutrašnjega
predvorja, neka obuku lanene haljine: neka ne bude na njima ništa vuneno
kad služe na vratima unutrašnjega predvorja i Doma.

<span id="an_44:18">44:18</span> Na glavama neka nose lanene kape, oko
bokova gaće lanene: neka se ne pašu ničim od čega bi se znojili.

<span id="an_44:19">44:19</span> Kad izlaze u vanjsko predvorje k
narodu, neka svuku haljine u kojima su služili i neka ih ostave u
prostorijama Svetišta, a neka obuku druge haljine, da ne posvete puk
svojim haljinama.

<span id="an_44:20">44:20</span> I neka ne briju glave, a ni bujne kose
neka ne puštaju, nego neka strigu kosu.

<span id="an_44:21">44:21</span> I nijedan svećenik, kad mu je poći u
unutrašnje predvorje, neka ne pije vina.

<span id="an_44:22">44:22</span> Neka se ne žene udovicom ili puštenicom
nego samo djevojkom iz roda Izraelova ili udovicom svećenikovom.

<span id="an_44:23">44:23</span> Neka mi narod uče razlikovati sveto od
nesvetoga, lučiti nečisto od čistoga.

<span id="an_44:24">44:24</span> U parnicama oni neka budu suci: neka
sude po mojim zakonima; i neka čuvaju zakone i uredbe o svim mojim
blagdanima i neka svetkuju moje subote.

<span id="an_44:25">44:25</span> K mrtvacu neka ne prilaze da se ne
okaljaju; samo za ocem i za majkom, za sinom i kćerju, za bratom i
sestrom još neudatom smiju se okaljati.

<span id="an_44:26">44:26</span> Pošto se nakon toga koji očisti, neka
mu se broji sedam dana:

<span id="an_44:27">44:27</span> a onda kad uđe u Svetište, u unutrašnje
predvorje da služi u Svetištu, neka prinese žrtvu okajnicu - riječ je
Jahve Gospoda.

<span id="an_44:28">44:28</span> Njima ne pripada nikakva baština - ja
sam njihova baština; i zato im ne dajte nikakva posjeda u Izraelu - ja
sam posjed njihov.

<span id="an_44:29">44:29</span> Hranit će se od žrtava prinosnica,
okajnica i naknadnica, i sve zavjetovano u Izraelu njima pripada.

<span id="an_44:30">44:30</span> Najbolje od svih vaših prvina i od svih
vaših prinosa koje ćete prinositi pripada svećenicima; njima ćete davati
i najbolje brašno, da blagoslov počiva na vašim domovima.

<span id="an_44:31">44:31</span> Svećenici ne smiju jesti mesa od
uginulih i razderanih životinja - bilo od ptica ili stoke.

<span id="an_45:1">45:1</span> Kad budete zemlju ždrijebom dijelili u
baštinu, prinesite kao prinos pridržan Jahvi jedan sveti dio zemlje,
dugačak dvadeset i pet tisuća lakata, širok deset tisuća; to neka bude
sveto područje uzduž i poprijeko.

<span id="an_45:2">45:2</span> Od toga neka bude za Svetište četvorina
od pet stotina lakata i čistina od deset lakata uokolo.

<span id="an_45:3">45:3</span> Od toga područja izmjeri u dužinu
dvadeset i pet tisuća lakata, a u širinu deset tisuća: tu neka bude
Svetište - Svetinja nad svetinjama.

<span id="an_45:4">45:4</span> Taj sveti dio zemlje pripada svećenicima
koji služe u Svetištu i koji pristupaju k Jahvi da mu služe: tu neka im
bude mjesto za kuće; i to neka je sveto mjesto koje pripada Svetištu.

<span id="an_45:5">45:5</span> Dvadeset i pet tisuća u dužinu i deset
tisuća u širinu neka bude levitima koji služe Domu: neka ondje sagrade
gradove u kojima će stanovati.

<span id="an_45:6">45:6</span> Za posjed gradu dodijelite pet tisuća
lakata u širinu i dvadeset i pet tisuća lakata u dužinu usporedo sa
svetim područjem: to će pripadati svemu domu Izraelovu.

<span id="an_45:7">45:7</span> Knezu pripada dio s obje strane svetoga
područja i gradskoga posjeda - duž svetoga područja i duž gradskoga
posjeda - od zapadne strane prema zapadu i od istočne strane prema
istoku, a dužina neka bude jednaka svakom tom dijelu, od zapadne do
istočne granice.

<span id="an_45:8">45:8</span> To neka bude njegova zemlja, posjed u
Izraelu, da knezovi više ne tlače narod moj i da zemlju dadu domu
Izraelovu po plemenima.'

<span id="an_45:9">45:9</span> Ovako govori Jahve Gospod: 'Dosta je,
knezovi Izraelovi! Okanite se nasilja i pljačke i vršite zakon i pravdu;
izbavite narod moj od svojih tražbina - riječ je Jahve Gospoda.

<span id="an_45:10">45:10</span> Mjerite pravom mjerom: pravom efom i
pravim batom.

<span id="an_45:11">45:11</span> Efa i bat neka jednako hvataju: bat
neka iznosi desetinu homera i efa desetinu homera - neka im mjera bude
prema homeru.

<span id="an_45:12">45:12</span> Šekel neka bude dvadeset gera; mina
neka vam bude dvadeset šekela, dvadeset i pet šekela i petnaest šekela.

<span id="an_45:13">45:13</span> Ovo je prinos koji ćete prinositi:
šestinu efe od svakoga homera pšenice i šestinu efe od svakoga homera
ječma.

<span id="an_45:14">45:14</span> A za ulje ova je uredba: desetina bata
od svakoga kora - deset bata jedan je kor.

<span id="an_45:15">45:15</span> Od svakoga stada od dvije stotine ovaca
sa sočnih izraelskih pašnjaka po jednu ovcu za žrtvu prinosnicu,
paljenicu i pričesnicu - vama za pomirenje - riječ je Jahve Gospoda.

<span id="an_45:16">45:16</span> Sav narod zemlje duguje ovaj prinos
knezu Izraelovu.

<span id="an_45:17">45:17</span> A knez je dužan davati žrtve paljenice,
prinosnice i ljevanice za svetkovine i za mlađake, za subote i blagdane
doma Izraelova: on neka se postara za okajnicu, za pomirnicu,
prinosnicu, paljenicu i pričesnicu za pomirenje doma Izraelova.'

<span id="an_45:18">45:18</span> Ovako govori Jahve Gospod: 'Prvoga
mjeseca, prvoga dana u mjesecu, uzmi june bez mane i okaj njime
Svetište.

<span id="an_45:19">45:19</span> Svećenik neka uzme krvi te žrtve
okajnice i neka njome pomaže dovratnike Doma i sva četiri ugla pojasa
žrtveničkoga i dovratnike vrata unutrašnjega predvorja.

<span id="an_45:20">45:20</span> Tako neka učini i sedmoga dana istoga
mjeseca za svakoga koji je sagriješio iz slabosti i neznanja. Tako ćete
dovršiti pomirenje Doma.

<span id="an_45:21">45:21</span> Prvoga mjeseca, četrnaestoga dana u
mjesecu, svetkujte Pashu, sedmodnevni blagdan, kad se blaguju beskvasni
hljebovi.

<span id="an_45:22">45:22</span> Toga dana neka knez za se i za sav puk
zemlje prinese june za okajnicu.

<span id="an_45:23">45:23</span> Sedam dana blagdana neka prinosi za
paljenicu Jahvi sedam junčića i sedam ovnova bez mane - svaki dan tih
sedam dana - i svaki dan jarca kao okajnicu.

<span id="an_45:24">45:24</span> A kao prinosnicu neka prinese efu po
svakom juncu i efu po ovnu i hin ulja na svaku efu.

<span id="an_45:25">45:25</span> Sedmoga mjeseca, petnaestoga dana u
mjesecu, neka o blagdanu isto toliko prinosi sedam dana: isto toliko
okajnica, paljenica, prinosnica i ulja.'

<span id="an_46:1">46:1</span> Ovako govori Jahve Gospod: 'Vrata
unutrašnjega predvorja, koja gledaju na istok, neka budu zatvorena šest
radnih dana, a neka se otvaraju u dan subotnji; i u dan mlađaka neka se
otvaraju.

<span id="an_46:2">46:2</span> Knez neka ulazi kroz njihov trijem i neka
stane kod dovratnika; svećenici će tada prinijeti njegovu paljenicu i
pričesnicu, a on će se pokloniti na pragu vrata i izaći. Neka se vrata
ne zatvaraju do večeri.

<span id="an_46:3">46:3</span> Na ulazu istih vrata subotom i na mlađake
klanjat će se Jahvi puk zemlje.

<span id="an_46:4">46:4</span> Paljenica koju će knez subotom prinositi
Jahvi neka bude: šest jaganjaca bez mane, ovan bez mane.

<span id="an_46:5">46:5</span> A prinosnica neka bude efa po ovnu, a po
jaganjcu koliko i kako tko može i hin ulja po efi.

<span id="an_46:6">46:6</span> Na dan mlađaka neka se prinese june bez
mane, šest jaganjaca i ovan bez mane.

<span id="an_46:7">46:7</span> A za prinosnicu neka se prinese efa po
junetu, efa po ovnu, a po jaganjcu koliko tko može i hin ulja po efi.

<span id="an_46:8">46:8</span> Kad knez bude ulazio, neka ulazi kroz
trijem vrata i istim putem neka izlazi.

<span id="an_46:9">46:9</span> A kad puk zemlje o blagdanima dolazi pred
Jahvu, onaj koji na sjeverna vrata uđe da se pokloni neka izađe na
južna, a tko uđe na južna neka izađe na sjeverna: neka se ne vraća na
vrata na koja je ušao, nego neka izađe na suprotna.

<span id="an_46:10">46:10</span> I knez neka bude s njima: kad oni
ulaze, neka i on uđe i neka izađe kad oni izlaze.

<span id="an_46:11">46:11</span> O blagdanima i svetkovinama neka se kao
prinosnica prinese efa po juncu i efa po ovnu, a po jaganjcu koliko tko
može i hin ulja po efi.

<span id="an_46:12">46:12</span> Kad knez želi prinijeti dobrovoljnu
paljenicu ili dobrovoljnu pričesnicu Jahvi, neka mu se otvore vrata koja
gledaju na istok, pa neka prinese paljenicu i svoju pričesnicu kao na
dan subotnji; potom neka iziđe, a kad iziđe, neka se zatvore vrata.

<span id="an_46:13">46:13</span> Svaki dan prinijet ćeš Jahvi za
paljenicu janje od godine, bez mane; prinijet ćeš ga svako jutro.

<span id="an_46:14">46:14</span> A kao prinosnicu na nj prinesi svako
jutro šestinu efe i trećinu hina ulja da se poškropi najfinije brašno;
to neka bude svagdašnji prinos Jahvi po vječnoj uredbi.

<span id="an_46:15">46:15</span> Treba dakle prinijeti jagnje,
prinosnicu i ulje svako jutro kao svagdašnju žrtvu paljenicu.'

<span id="an_46:16">46:16</span> Ovako govori Jahve Gospod: 'Dadne li
knez dar komu svom sinu od svoje baštine, taj će dar pripasti njima u
posjed kao baština.

<span id="an_46:17">46:17</span> Ako li od svoje baštine dade dar komu
svom sluzi, tome će to pripadati do otpusne godine, a potom neka se
vrati knezu; baština pripada samo kneževim sinovima.

<span id="an_46:18">46:18</span> Knez ne smije prisvojiti ništa od
baštine naroda, pljačkajući narodni posjed. Sinovima svojim neka dade
baštinu od svojega posjeda, da se ne raspe narod potjeran sa svojega
posjeda.'"

<span id="an_46:19">46:19</span> Zatim me odvede kroz ulaz kraj vrata, u
svećeničke prostorije Svetišta što gledaju na sjever. I gle: ondje, u
dnu, prema zapadu, jedan prostor!

<span id="an_46:20">46:20</span> I reče mi: "Ovo je mjesto gdje će
svećenici kuhati žrtve naknadnice i okajnice i žrtvu pomirnicu, gdje će
peći prinosnice da ih ne iznose u vanjsko predvorje te ne posvete
naroda."

<span id="an_46:21">46:21</span> Potom me izvede u vanjsko predvorje i
provede kraj četiri ugla predvorja, i gle, u svakom uglu predvorja
bijaše malo predvorje.

<span id="an_46:22">46:22</span> Ta mala predvorja u četiri ugla
predvorja bijahu četrdeset lakata dugačka, trideset široka - sva četiri
istih razmjera;

<span id="an_46:23">46:23</span> sva četiri zidom opasana, a pod zidom
sve uokolo bijahu sagrađena ognjišta.

<span id="an_46:24">46:24</span> I reče mi: "To su kuhinje gdje će sluge
Doma kuhati puku žrtve."

<span id="an_47:1">47:1</span> Zatim me odvede natrag k vratima Doma. I
gle: voda izvirala ispod praga Doma, prema istoku - jer pročelje Doma
bijaše prema istoku - i voda otjecaše ispod desne strane Doma, južno od
žrtvenika.

<span id="an_47:2">47:2</span> Zatim me izvede na sjeverna vrata i
provede me uokolo vanjskim putem k vanjskim vratima koja gledaju na
istok. I gle, voda izvirala s desne strane.

<span id="an_47:3">47:3</span> Čovjek pođe prema istoku s užetom u ruci,
izmjeri tisuću lakata i prevede me preko vode, a voda mi sezaše do
gležanja.

<span id="an_47:4">47:4</span> Ondje opet izmjeri tisuću lakata i
provede me preko vode, a voda bijaše do koljena. I opet izmjeri tisuću
lakata i prevede me preko vode što bijaše do bokova.

<span id="an_47:5">47:5</span> Opet izmjeri tisuću lakata, ali ondje
bijaše potok koji ne mogoh prijeći jer je voda nabujala te je trebalo
plivati: bijaše to potok koji se ne može prijeći.

<span id="an_47:6">47:6</span> I upita me: "Vidiš li, sine čovječji?" I
odvede me natrag, na obalu potoka.

<span id="an_47:7">47:7</span> I kad se vratih, gle, na obali s obje
strane mnoga stabla.

<span id="an_47:8">47:8</span> I reče mi: "Ova voda teče u istočni kraj,
spušta se u Arabu i teče u more; a kad se u more izlije, vode mu
ozdrave.

<span id="an_47:9">47:9</span> I kuda god potok protječe, sve živo što
se miče oživi; i bit će vrlo mnogo riba, jer kamo god dođe ova voda, sve
ozdravi i oživi - kuda god protječe ovaj potok.

<span id="an_47:10">47:10</span> I ribari će ribariti duž mora: od En
Gedija do En Eglajima sušit će se mreže; i bit će vrlo mnogo svakovrsnih
riba kao u Velikom moru.

<span id="an_47:11">47:11</span> A močvare onoga mora i njegove bare
neće ozdraviti: bit će za sol.

<span id="an_47:12">47:12</span> Duž potoka na obje strane rast će
svakovrsne voćke: lišće im neće otpadati i s njih neće nestajati ploda;
svakog će mjeseca roditi novim plodom jer im voda dotječe iz Svetišta.
Plod će njihov biti za jelo, a lišće za lijek'.

<span id="an_47:13">47:13</span> Ovako govori Jahve Gospod: 'Ovo su
granice u kojima ćete podijeliti zemlju u baštinu među dvanaest plemena
Izraelovih - Josipu dva dijela.

<span id="an_47:14">47:14</span> Svakom će od vas pripasti podjednako od
zemlje koju se zakleh dati vašim ocima, a vama će pripasti u baštinu.

<span id="an_47:15">47:15</span> Ovo su, dakle, granice zemlje: na
sjeveru, od Velikoga mora put Hetlona do Ulaza u Hamat: Sedad,

<span id="an_47:16">47:16</span> Berota, Sibrajim, između kraja
damaščanskog i hamatskoga, i Haser Enon, prema granici hauranskoj.

<span id="an_47:17">47:17</span> Granica će se, dakle, protezati od mora
do Haser Enona, kojemu je na sjeveru kraj damaščanski i hamatski -
sjeverna strana.

<span id="an_47:18">47:18</span> Istočna strana: između Haurana i
Damaska, između Gileada i zemlje izraelske, pa Jordanom kao granicom
prema istočnomu moru do Tamara - istočna strana.

<span id="an_47:19">47:19</span> Južna strana: prema jugu od Tamara do
Meripskih voda i Kadeša pa potokom prema Velikomu moru - južna strana,
prema jugu.

<span id="an_47:20">47:20</span> A zapadna strana: granica je Veliko
more pa do nadomak Ulaza u Hamat - zapadna strana.

<span id="an_47:21">47:21</span> Tu zemlju razdijelite među sobom po
plemenima Izraelovim.

<span id="an_47:22">47:22</span> Razdijelit ćete je ždrijebom u baštinu
između sebe i između došljaka koji žive među vama i koji među vama djecu
narodiše: i njih ćete smatrati domorocima među Izraelovim sinovima, da i
oni dobiju ždrijebom baštinu među Izraelovim sinovima.

<span id="an_47:23">47:23</span> Svakome tom došljaku dodijelite baštinu
u plemenu u kojem živi - riječ je Jahve Gospoda.

<span id="an_48:1">48:1</span> A ovo su imena plemenÄa: od krajnjega
sjevera put Hetlona prema Ulazu u Hamat i Haser Enon, od damaščanskoga
kraja na sjeveru duž Hamata, od istoka do zapada - dio Danov.

<span id="an_48:2">48:2</span> Uz područje Danovo, od istoka do zapada -
dio Ašerov.

<span id="an_48:3">48:3</span> Uz područje Ašerovo, od istoka do zapada
- dio Naftalijev.

<span id="an_48:4">48:4</span> Uz područje Naftalijevo, od istoka do
zapada - dio Manašeov.

<span id="an_48:5">48:5</span> Uz područje Manašeovo, od istoka do
zapada - dio Efrajimov.

<span id="an_48:6">48:6</span> Uz područje Efrajimovo, od istoka do
zapada - dio Rubenov.

<span id="an_48:7">48:7</span> Uz područje Rubenovo, od istoka do zapada
- dio Judin.

<span id="an_48:8">48:8</span> Uz područje Judino, od istoka do zapada
neka bude pridržano područje koje ćete Jahvi prinijeti: dvadeset i pet
tisuća lakata u širinu, a u dužinu kao svaki drugi dio, od istoka do
zapada. U sredini neka bude Svetište.

<span id="an_48:9">48:9</span> To pridržano područje koje ćete Jahvi
prinijeti neka bude dugačko dvadeset i pet tisuća lakata, široko deset
tisuća.

<span id="an_48:10">48:10</span> To sveto, prineseno područje za
svećenike neka bude na sjeveru dvadeset i pet tisuća lakata; prema
zapadu široko deset tisuća, prema istoku široko deset tisuća; prema jugu
dugačko dvadeset i pet tisuća. U sredini neka bude Jahvino Svetište.

<span id="an_48:11">48:11</span> A posvećenim svećenicima, potomcima
Sadokovim, koji su mi vjerno služili i nisu, kao leviti, zastranili kad
su ono zastranili sinovi Izraelovi:

<span id="an_48:12">48:12</span> njima će pripasti dio od toga
najsvetijeg područja zemlje, uz područje levitsko.

<span id="an_48:13">48:13</span> A levitima, baš kao i području
svećeničkom: dvadeset i pet tisuća lakata u dužinu i deset tisuća lakata
u širinu - ukupno dvadeset i pet tisuća lakata u dužinu, deset tisuća u
širinu.

<span id="an_48:14">48:14</span> Od toga se ništa ne smije prodati ni
zamijeniti; ne smije se ni na koga prenijeti ta prvina zemlje, jer je
Jahvi posvećena.

<span id="an_48:15">48:15</span> Pet tisuća lakata u širinu, što ostane
od onih dvadeset i pet tisuća, neka bude opće područje: za grad, za
naselje i za čistinu. Grad neka bude u sredini.

<span id="an_48:16">48:16</span> Evo mjerÄa: sa sjevera četiri tisuće i
pet stotina lakata; s juga četiri tisuće i pet stotina; s istoka četiri
tisuće i pet stotina; sa zapada četiri tisuće i pet stotina.

<span id="an_48:17">48:17</span> A čistina oko grada: dvije stotine i
pedeset lakata prema sjeveru, dvije stotine i pedeset prema jugu, dvije
stotine i pedeset prema istoku, dvije stotine i pedeset prema zapadu.

<span id="an_48:18">48:18</span> Što ostane u dužinu, duž svetoga
područja - deset tisuća lakata prema istoku i deset tisuća prema zapadu,
duž svetoga područja - to neka bude za uzdržavanje onih koji služe
gradu.

<span id="an_48:19">48:19</span> Ti koji služe gradu uzimat će se iz
svih plemena Izraelovih.

<span id="an_48:20">48:20</span> Sve, dakle, pridržano područje -
dvadeset i pet tisuća lakata sa dvadeset i pet tisuća, u četverokut -
prinijet ćete Jahvi: i sveto područje i posjed gradski.

<span id="an_48:21">48:21</span> Knezu pripada što preostane: s obje
strane svetoga područja i posjeda gradskoga - prema istoku dvadeset i
pet tisuća lakata, prema istočnoj strani, i prema zapadu dvadeset i pet
tisuća lakata, prema zapadnoj strani, usporedo s drugim područjima - sve
je to kneževo. A u sredini je sveto područje i Svetište Doma.

<span id="an_48:22">48:22</span> Od levitskoga posjeda i od posjeda
gradskoga - koje je usred kneževa - i između Judina i Benjaminova
područja: kneževo je.

<span id="an_48:23">48:23</span> Ostala plemena: od istoka do zapada -
dio Benjaminov.

<span id="an_48:24">48:24</span> Uz područje Benjaminovo, od istoka do
zapada - dio Šimunov.

<span id="an_48:25">48:25</span> uz područje Šimunovo, od istoka do
zapada - dio Jisakarov.

<span id="an_48:26">48:26</span> Uz područje Jisakarovo, od istoka do
zapada - dio Zebulunov.

<span id="an_48:27">48:27</span> Uz područje Zebulunovo, od istoka do
zapada - dio Gadov.

<span id="an_48:28">48:28</span> Uz područje Gadovo, na južnoj strani,
prema jugu, ide granica od Tamara do Meripskih voda i Kadeša, pa potokom
prema Velikome moru.

<span id="an_48:29">48:29</span> To je zemlja koju ćete ždrijebom
razdijeliti u baštinu plemenima Izraelovim, to su njihovi dijelovi -
riječ je Jahve Gospoda.

<span id="an_48:30">48:30</span> \[30a\] A ovo su gradska vrata

<span id="an_48:31">48:31</span> \[31a\] koja će se zvati po Izraelovim
plemenima. \[30b\] Na sjevernoj strani - četiri tisuće i pet stotina
lakata u dužinu - \[31b\] troja vrata: Vrata Rubenova, Vrata Judina,
Vrata Levijeva.

<span id="an_48:32">48:32</span> Na istočnoj strani - četiri tisuće i
pet stotina lakata u dužinu - troja vrata: Vrata Josipova, Vrata
Benjaminova, Vrata Danova.

<span id="an_48:33">48:33</span> Na južnoj strani - četiri tisuće i pet
stotina lakata u dužinu - troja vrata: Vrata Šimunova, Vrata Jisakarova,
Vrata Zebulunova.

<span id="an_48:34">48:34</span> Sa zapadne strane - četiri tisuće i pet
stotina lakata u dužinu - troja vrata: Vrata Gadova, Vrata Ašerova,
Vrata Naftalijeva.

<span id="an_48:35">48:35</span> Sve uokolo: osamnaest tisuća lakata. A
ime će gradu unapredak biti: 'Jahve je ovdje.'"

------------------------------------------------------------------------

[Next: Daniel](dan)
