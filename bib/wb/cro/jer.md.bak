[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](isa)  [Next](lam.md) 

------------------------------------------------------------------------

### Croatian Bible: Jeremiah

<span id="an_1:1">1:1</span> Riječi Jeremije, sina Hilkijina, svećenika
iz Anatota, u zemlji Benjaminovoj.

<span id="an_1:2">1:2</span> Njemu dođe riječ Jahvina, u dane Jošije,
sina Amonova, kralja Judina, trinaeste godine vladanja njegova:

<span id="an_1:3">1:3</span> zatim u dane Jojakima, sina Jošijina,
kralja Judina, do svršetka jedanaeste godine Sidkije, sina Jošijina,
kralja Judeje sve do Jeruzalema, u petom mjesecu izgnanstva.

<span id="an_1:4">1:4</span> Dođe mi riječ Jahvina:

<span id="an_1:5">1:5</span> "Prije nego što te oblikovah u majčinoj
utrobi, ja te znadoh; prije nego što iz krila majčina izađe, ja te
posvetih, za proroka svim narodima postavih te."

<span id="an_1:6">1:6</span> A ja rekoh: "Ah, Gospode Jahve, gle, ja ne
umijem govoriti: dijete sam."

<span id="an_1:7">1:7</span> A Jahve mi odvrati: "Ne govori: 'Dijete
sam!' Već idi k onima kojima te šaljem i reci sve ono što ću ti
narediti.

<span id="an_1:8">1:8</span> Ne boj ih se: jer ja sam s tobom da te
izbavim," riječ je Jahvina.

<span id="an_1:9">1:9</span> I tada Jahve pruži ruku, dotače se usta
mojih i reče: "Evo, u usta tvoja stavljam riječi svoje.

<span id="an_1:10">1:10</span> Gle: postavljam te danas nad narode i
kraljevstva, da istrebljuješ i rušiš, da zatireš i ništiš, da gradiš i
sadiš."

<span id="an_1:11">1:11</span> I dođe mi riječ Jahvina: "Što vidiš,
Jeremija?" A ja ću: "Vidim granu bademovu."

<span id="an_1:12">1:12</span> Tada mi Jahve reče: "Dobro vidiš, jer ja
bdim nad riječima svojim da ih ispunim!"

<span id="an_1:13">1:13</span> I dođe mi riječ Jahvina: "Što vidiš?" A
ja ću: "Vidim uzavrio lonac, a otvor mu gleda na sjever."

<span id="an_1:14">1:14</span> I Jahve mi reče: "Sa sjevera buknut će
zlo protiv svih stanovnika ove zemlje.

<span id="an_1:15">1:15</span> Jer evo, ja ću sazvati sva sjeverna
kraljevstva" - riječ je Jahvina. "I ona će doći: svako će od njih
staviti svoje prijestolje pred ulaz vrata Jeruzalema, protiv svih zidina
njegovih, i protiv svih gradova judejskih.

<span id="an_1:16">1:16</span> I sudit ću im za sve opačine njihove;
zato što me ostaviše, zato što kadiše drugim bogovima i klanjahu se
djelima ruku svojih.

<span id="an_1:17">1:17</span> Ti bedra svoja sad opaši, ustaj, pa ćeš
im govoriti sve što ću tebi zapovjediti. Ne dršći pred njima, da ne bih
morao učiniti da uzdršćeš pred njima.

<span id="an_1:18">1:18</span> Danas te, evo, postavljam kao grad
utvrđeni, kao stup željezni, k'o zidinu brončanu protiv sve zemlje:
protiv kraljeva i knezova judejskih, svećenika i naroda ove zemlje.

<span id="an_1:19">1:19</span> I borit će se s tobom, al' te neće
nadvladati, jer ja sam s tobom da te izbavim," riječ je Jahvina.

<span id="an_2:1">2:1</span> I dođe mi riječ Jahvina:

<span id="an_2:2">2:2</span> "Idi i viči u uši Jeruzalemu: Ovako govori
Jahve: Spominjem se mladosti tvoje privržene, ljubavi tvoje vjereničke:
ti pođe za mnom u pustinju, po zemlji gdje se ne sije.

<span id="an_2:3">2:3</span> Izrael bijaše Jahvi svetinja, prvina
plodova njegovih; tko god od njih jeđaše, bijaše kažnjen; zlo ga snađe"
- riječ je Jahvina.

<span id="an_2:4">2:4</span> "Čujte riječ Jahvinu, dome Jakovljev, i svi
rodovi doma Izraelova.

<span id="an_2:5">2:5</span> Ovako govori Jahve: 'Kakvu nepravdu nađoše
oci vaši na meni te se udaljiše od mene? Za ispraznošću pođoše, te sami
isprazni postadoše.

<span id="an_2:6">2:6</span> Ne pitahu: Gdje je Jahve koji nas izvede iz
zemlje egipatske te nas vođaše kroz pustinju, po zemlji pustoj, jedva
prohodnoj, po zemlji suhoj i mračnoj, po zemlji kojom nitko ne prolazi,
nit' se tko nastanjuje?'

<span id="an_2:7">2:7</span> U zemlju vinograda i maslinika ja vas
dovedoh, da se hranite plodom i dobrotom njezinom. Ali tek što uđoste,
zemlju moju oskvrnuste i baštinu moju u gnusobu pretvoriste.

<span id="an_2:8">2:8</span> Svećenici ne govorahu: 'Gdje je Jahve?'
Tumači Zakona mene ne upoznaše, pastiri otpadoše od mene, a proroci
prorokovahu u ime Baalovo i iđahu za onima što im pomoći ne mogoše.

<span id="an_2:9">2:9</span> Zato ću još parnicu voditi s vama - riječ
je Jahvina - i parbit ću se sa sinovima sinova vaših.

<span id="an_2:10">2:10</span> Pođite, dakle, na otoke kitimske, da
vidite, ili u Kedar pošljite izvidnice te dobro promislite i provjerite
je li se igda što slično zbilo.

<span id="an_2:11">2:11</span> Je li koji narod mijenjao bogove - oni
čak i nisu bogovi! A narod moj Slavu svoju zamijeni za one što ne
pomažu!

<span id="an_2:12">2:12</span> Zapanjite se nad tim, nebesa, zgranite se
i zaprepastite," riječ je Jahvina.

<span id="an_2:13">2:13</span> "Jer dva zla narod moj učini: ostavi
mene, Izvor vode žive, te iskopa sebi kladence, kladence ispucane što
vode držati ne mogu.

<span id="an_2:14">2:14</span> Je li Izrael rob il' sluga u kući rođen?
Zašto plijenom posta?

<span id="an_2:15">2:15</span> Lavovi su na nj rikali, podizali glas
svoj. U pustoš pretvoriše zemlju njegovu, gradove popališe, nema im
žitelja.

<span id="an_2:16">2:16</span> Čak i oni iz Memfisa i Tafnisa brijahu ti
tjeme.

<span id="an_2:17">2:17</span> Nisi li to sam sebi učinio otpavši od
Jahve, Boga svojega?

<span id="an_2:18">2:18</span> A sad, zašto krećeš u Egipat da piješ
vode iz Nila? Zašto krećeš u Asiriju da piješ vode iz Rijeke?

<span id="an_2:19">2:19</span> Opačina te tvoja kažnjava, otpadništvo te
tvoje osuđuje. Shvati i vidi kako je teško i gorko što ostavi Jahvu,
Boga svojega, što više nema straha mog u tebi" - riječ je Gospoda Jahve
nad Vojskama.

<span id="an_2:20">2:20</span> "Da, odavna ti slomi jaram svoj, raskide
veze što te vezahu i reče: 'Neću da robujem.' Pa ipak, na svakom povišem
humu, pod svakim drvetom zelenim lijegao si k'o bludnica.

<span id="an_2:21">2:21</span> A ja te zasadih kao lozu izabranu, k'o
sadnicu plemenitu. Kako li mi se samo prometnu u jalov izrod, u lozu
divlju!

<span id="an_2:22">2:22</span> Da se i lužinom opereš, napravljenom od
mnogo pepela, ostat će mrlja bezakonja tvoga preda mnom" - riječ je
Jahve Gospoda.

<span id="an_2:23">2:23</span> "Kako samo možeš reći: 'Nisam se
uprljala, za baalima nisam trčala.' Pogledaj tragove svoje u Dolini,
upoznaj što si učinila. Deva brza što krstari stazama svojim,

<span id="an_2:24">2:24</span> magarica divlja navikla na pustinju, u
pohoti svojoj požudno dašće, tko da je ukroti u vrijeme gonjenja? Tko
god je traži, neće se umoriti, naći će je u mjesecu njezinu.

<span id="an_2:25">2:25</span> Čuvaj se da ti noga ne obosi, grlo se ne
osuši. A ti kažeš: 'Ne, uzalud je! Jer volim strance, i za njima ću
ići.'

<span id="an_2:26">2:26</span> Kao što se lupež zastidi kad ga uhvate,
tako će se zastidjeti sinovi - dom Izraelov, oni, kraljevi, knezovi,
svećenici i proroci njihovi

<span id="an_2:27">2:27</span> koji govore drvetu: 'Ti si otac moj!' a
kamenu: 'Ti si me rodio!' jer mi leđa okreću, a ne lice, ali u nevolji
svojoj zapomažu: 'Ustani, spasi nas!'

<span id="an_2:28">2:28</span> Gdje su bogovi što ih ti sam načini? Nek'
ustanu ako te mogu spasiti u nevolji tvojoj! Jer imaš, o Judejo, bogova
koliko i gradova! Koliko Jeruzalem ima ulica, toliko Baal ima žrtvenika.

<span id="an_2:29">2:29</span> Zašto hoćete da se sa mnom parbite? Svi
se od mene odmetnuste" - riječ je Jahvina.

<span id="an_2:30">2:30</span> "Zaludu sam udarao sinove vaše: vi iz
toga ne uzeste pouke: mačevi vaši rastrgaše vaše proroke kao lav
zatornik.

<span id="an_2:31">2:31</span> Kakva li ste roda? Čujte riječ Jahvinu:
Zar bijah pustinja Izraelu, il' zemlja mračna? Zašto moj narod govori:
'Slobodu hoćemo, nećemo više k tebi!'

<span id="an_2:32">2:32</span> Zaboravlja li djevica svoj nakit il'
nevjesta pojas svoj? A narod moj mene zaboravi, bezbroj je tomu već
dana.

<span id="an_2:33">2:33</span> O, kako li dobro znaš svoj put kad tragaš
za ljubavlju! Zato si i na zlo putove svoje navikla.

<span id="an_2:34">2:34</span> Čak su i ruke tvoje omašćene krvlju
siromaha nevinih: nisi ih zatekla kako provaljuju vrata tvoja. Da, za
sve njih ti ćeš odgovarati.

<span id="an_2:35">2:35</span> A govoriš: 'Nevina sam, gnjev se njegov
odvratio od mene.' Evo me da ti sudim jer govoriš: 'Nisam zgriješila.'

<span id="an_2:36">2:36</span> Kako si jadna u zabludjelosti svojoj! I
Egipćani će te posramiti kao što te posramiše Asirci.

<span id="an_2:37">2:37</span> I odavde ćeš morati otići s rukama nad
glavom svojom, jer Jahve odbaci one u koje se uzdaš; ti nećeš biti
sretna s njima."

<span id="an_3:1">3:1</span> "Ako muž otpusti ženu svoju i ona ide od
njega te se uda za drugoga, ima li još pravo da se vrati njemu? Nije li
ta žena sasvim oskvrnuta? A ti si bludničila s mnogim milosnicima, pa da
se meni vratiš?" - riječ je Jahvina.

<span id="an_3:2">3:2</span> Podigni oči na goleti i pogledaj: gdje te
to nisu oskvrnuli? Na putovima si ih dočekivala kao Arapin u pustinji.
Ti si oskvrnula zemlju bludom i opačinom svojom,

<span id="an_3:3">3:3</span> zato i kiše prestadoše i kasni daždevi ne
padoše. Čelo ti je kao u bludnice: ni zacrvenjela se nisi.

<span id="an_3:4">3:4</span> Ne dovikuješ li mi sada: 'Oče moj, ti si
prijatelj mladosti moje!

<span id="an_3:5">3:5</span> Hoće li zauvijek plamtjeti, vječno tinjati
gnjev tvoj?' Tako govoriš, a činiš i dalje zla koliko god možeš."

<span id="an_3:6">3:6</span> Jahve mi reče u dane kralja Jošije: "Vidje
li što učini odmetnica Izrael? Ona odlazi na svaku visoku goru i pod
svako zeleno stablo i ondje se podaje bludu.

<span id="an_3:7">3:7</span> A ja mišljah: 'Poslije svega što učini
vratit će se k meni.' Ali se ona ne vraća. I to vidje sestra njena,
nevjernica Judeja.

<span id="an_3:8">3:8</span> A vidje i kako otpustih odmetnicu Izraela
zbog svih preljuba i dadoh joj knjigu otpusnu. Ali sestra joj,
nevjernica Judeja, nimalo se ne poboja, pa i ona okrenu u blud.

<span id="an_3:9">3:9</span> I svojim lakoumnim bludom obeščasti zemlju;
činila je preljub s kamenjem i drvljem.

<span id="an_3:10">3:10</span> I nakon svega toga nije se vratila k meni
nevjernica sestra njezina, Judeja, svim srcem svojim, već samo
prijetvorno" - riječ je Jahvina.

<span id="an_3:11">3:11</span> I reče mi Jahve: "Odmetnica Izrael
pravednija je od Judeje nevjernice.

<span id="an_3:12">3:12</span> Idi i viči prema Sjeveru ove riječi.
Reci: Vrati se, odmetnice, Izraele, riječ je Jahvina. Ne gnjevi se više
lice moje na vas, jer sam milostiv - riječ je Jahvina - neću se gnjeviti
dovijeka.

<span id="an_3:13">3:13</span> Samo priznaj svoju krivnju da si se
odvrgla od Jahve, Boga svojega, i odlutala k tuđincima, pod svako drvo
zeleno i nisi slušala glasa mojega - riječ je Jahvina.

<span id="an_3:14">3:14</span> Vratite se, sinovi odmetnici - riječ je
Jahvina - jer ja sam vaš Gospodar. Uzet ću vas, po jednoga iz svakoga
grada, po dvojicu od svakoga roda, da vas odvedem na Sion.

<span id="an_3:15">3:15</span> I dat ću vam pastire po srcu svojemu koji
će vas pasti razumno i mudro.

<span id="an_3:16">3:16</span> A kad se u one dane namnožite i narodite
u zemlji - riječ je Jahvina - više se neće govoriti: 'Kovčeg Jahvina
Saveza' i nitko neće na nj misliti, nitko ga se neće sjećati ni za njim
čeznuti, niti ga ponovo graditi.

<span id="an_3:17">3:17</span> U to će se vrijeme Jeruzalem zvati
'Prijestolje Gospodnje'; i svi će se narodi u njemu sabrati u ime
Jahvino, i nijedan se više neće tvrdoglavo povoditi za pokvarenim srcem
svojim.

<span id="an_3:18">3:18</span> U one dane slagat će se dom Judin s domom
Izraelovim; i zajedno će krenuti iz Zemlje sjeverne u zemlju koju ocima
vašim dadoh u baštinu."

<span id="an_3:19">3:19</span> A ja rekoh: "Kako da te ubrojim među
sinove i dam ti zemlju slasti, baštinu, najljepši biser među narodima!
Pomislih: Ti ćeš me zvati 'Oče moj!' i nećeš se više odvratiti od mene."

<span id="an_3:20">3:20</span> "Ali kao što se žena iznevjeri mužu
svome, tako se i vi iznevjeriste meni, dome Izraelov" - riječ je
Jahvina.

<span id="an_3:21">3:21</span> Čuj! Po goletima plač se čuje,
zapomaganje djece Izraelove, jer skrenuše s puta svojega. Jahvu, Boga
svoga, zaboraviše.

<span id="an_3:22">3:22</span> - Vratite se, sinovi, što se odvratiste,
izliječit ću odmetništva vaša! - Evo nas, dolazimo k tebi, jer ti si
Jahve, Bog naš!

<span id="an_3:23">3:23</span> Doista, prijevarni su visovi, graja po
brdima. Odista, u Jahvi, Bogu našemu, spasenje je Izraelovo!

<span id="an_3:24">3:24</span> Baal je proždro trud naših otaca još od
mladosti naše: ovce njihove i goveda, nihove kćeri i sinove.

<span id="an_3:25">3:25</span> Lezimo u sramotu svoju, nek' nas pokrije
ruglo naše! Jer Jahvi, Bogu svome, sagriješismo mi i oci naši, od
mladosti svoje do dana današnjeg, i ne slušamo glasa Jahve, Boga
svojega.

<span id="an_4:1">4:1</span> "Ako se, Izraele, želiš vratiti - riječ je
Jahvina - k meni se vrati; ukloniš li grozote svoje, više ne moraš
bježati od mene.

<span id="an_4:2">4:2</span> Ako se zakuneš: 'Živoga mi Jahve!'
istinito, pravo i pravedno, narodi će se blagoslivljati u tebi i tobom
se dičiti."

<span id="an_4:3">4:3</span> Jer ovako govori Jahve Judejcima i
Jeruzalemcima: "Prokrčite sebi prljuše, ne sijte po trnjacima.

<span id="an_4:4">4:4</span> Obrežite se Jahvi, skinite obrezak sa srca
svojega, Judejci i Jeruzalemci, jer će bijes moj buknuti kao vatra i
gorjet će, a nikog da ugasi, zbog zlodjela i opačina što ih počiniste.

<span id="an_4:5">4:5</span> Objavite u Judeji, razglasite u Jeruzalemu!
Trubite u rog širom zemlje, vičite punim glasom i recite: 'Svi na okup!
Zavucimo se u gradove svoje utvrđene!'

<span id="an_4:6">4:6</span> Dižite znak prema Sionu! Bježite! Nemojte
zastajati! Jer dovodim nesreću sa Sjevera, veliku propast.

<span id="an_4:7">4:7</span> Lav se podiže iz čestara svoga, zatornik
naroda izađe iz svog mjesta, krenu da zemlju tvoju opustoši: gradove će
tvoje razoriti, nestat će im žitelja.

<span id="an_4:8">4:8</span> Zato se u kostrijet ogrnite, kukajte,
naričite, jer rasplamtjela jarost Jahvina nas nije mimoišla.

<span id="an_4:9">4:9</span> U dan onaj - riječ je Jahvina - klonut će
srce kralju i knezovima. Svećenici će se zapanjiti, proroci umuknuti.

<span id="an_4:10">4:10</span> I reći će: 'Ah, Jahve, Gospodine, zaista
nas teško prevari kad reče: 'Uživat ćete mir' a sad nam je mač pod
grlom.'

<span id="an_4:11">4:11</span> U to će se vrijeme reći narodu ovom i
Jeruzalemu: Vruć vjetar s pustinjskih sipina puše prema kćeri naroda
moga; ali ne da hladi i da pročisti!

<span id="an_4:12">4:12</span> Doći će mi vjetar pun prijetnje, i ja ću
im tada izreći sud!

<span id="an_4:13">4:13</span> Gle: diže se k'o oblačine, kola mu slična
vihoru, konji brži od orlova. Jao nama! Propadosmo!

<span id="an_4:14">4:14</span> Operi opačinu sa srca svoga, Jeruzaleme,
da bi se spasio. Dokle će se u grudima tvojim misli zločinačke
gnijezditi?

<span id="an_4:15">4:15</span> Jer glas naviješta od Dana, s gore
Efrajimove najavljuje nesreću.

<span id="an_4:16">4:16</span> Opomenite, razglasite po Judeji,
obznanite Jeruzalemu: neprijatelji dolaze iz daleke zemlje i poklike
izvikuju protiv gradova judejskih;

<span id="an_4:17">4:17</span> poput čuvara poljskih okružuju Jeruzalem,
jer se odmetnu od mene" - riječ je Jahvina.

<span id="an_4:18">4:18</span> Put tvoj i djela tvoja to ti učiniše. To
je tvoja nesreća! Kako je gorka, kako li pogađa u srce!

<span id="an_4:19">4:19</span> Utrobo moja! Utrobo moja, bolujem, srce
mi se razdire! Dršće mi duša! Ne mogu šutjeti, jer čujem glas roga,
poklike bojne.

<span id="an_4:20">4:20</span> Javljaju slom za slomom, sva je zemlja
poharana, moji su šatori iznenada opustošeni, u tren oka sva skloništa
moja uništena.

<span id="an_4:21">4:21</span> Dokle ću gledati bojne znakove, slušati
pozive roga?

<span id="an_4:22">4:22</span> Da, bezuman je moj narod, ne poznaju me,
djeca su oni nerazumna, ništa ne shvaćaju, mudri su tek za zlodjela, al'
činiti dobro ne umiju.

<span id="an_4:23">4:23</span> Gledam zemlju: pusta je, evo, i prazna,
nebesa: svjetlost im iščezla.

<span id="an_4:24">4:24</span> Gledam brda: gle, tresu se, a svi se
humci uzdrmali.

<span id="an_4:25">4:25</span> Gledam: evo čovjeka nema, ptice nebeske
sve su odletjele.

<span id="an_4:26">4:26</span> Gledam: plodno polje, evo, opustje, sve
gradove razori Jahve žestinom gnjeva svoga.

<span id="an_4:27">4:27</span> Da, ovako govori Jahve: "Sva će zemlja
biti poharana, ja ću joj zadati posljednji udarac.

<span id="an_4:28">4:28</span> Na to će se zemlja u crno zaviti, a
nebesa, gore, potamnjeti. Jer rekoh, i neću se raskajati, odlučih i neću
odustati.

<span id="an_4:29">4:29</span> Pred vikom 'Konjanici i strijelci!' sva
se zemlja u bijeg dade: bježe u šipražje, penju se na hridi: svi su
gradovi napušteni: nigdje više žive duše.

<span id="an_4:30">4:30</span> A ti, opustošena, što ćeš učiniti? Da se
i grimizom zaodjeneš, nakitom zlatnim ukrasiš i oči ličilom izraniš,
uzalud se uljepšavaš! Ljubavnici tvoji tebe preziru: traže glavu tvoju.

<span id="an_4:31">4:31</span> Da, jauk kao u bolesnice čujem, vrisak
kao u one što prvi put rađa; čuj, to kći sionska jeca i pruža ruke: 'Jao
meni! Duša mi zamire pod udarcima ubojica!'

<span id="an_5:1">5:1</span> Prođite ulicama jeruzalemskim, pogledajte
dobro i raspitajte se, tražite po njegovim trgovima, pa ako nađete
ijednoga čovjeka koji čini pravo i traži istinu, oprostit ću ovom gradu"
- riječ je Jahvina.

<span id="an_5:2">5:2</span> Pa kad i govore: "Živoga mi Jahve!" doista
se krivo zaklinju.

<span id="an_5:3">5:3</span> Jahve, nisu li oči tvoje upravljene k
istini? Biješ ih, ali njih ne boli; zatireš ih, al' oni odbijaju pouku
tvoju. Čelo im je tvrđe od litice, odbijaju da se obrate.

<span id="an_5:4">5:4</span> Rekoh: "Samo siromasi tako ludo postupaju,
jer ne znaju puta Jahvina ni pravo Boga svojega.

<span id="an_5:5">5:5</span> Poći ću, dakle, velikima i njima ću
govoriti, jer oni poznaju put Jahvin i pravo Boga svojega." Ali oni svi
složno razbiše jaram i sve veze pokidaše.

<span id="an_5:6">5:6</span> I zato ih šumski lav napada, vuk pustinjski
razdire, leopardi vrebaju gradove njihove, tko god iziđe iz njih bit će
rastrgan. Jer su grijesi njihovi mnogobrojni, mnogostruki otpadi
njihovi.

<span id="an_5:7">5:7</span> "Zašto da ti oprostim? Sinovi me tvoji
napustiše, zaklinju se lažnim bogovima. Ja ih nasitih, oni preljub
učiniše, u bludničinu kuću nagrnuše.

<span id="an_5:8">5:8</span> Oni su k'o ugojeni, sileni konji: ržu za
ženom bližnjega svoga.

<span id="an_5:9">5:9</span> Pa da to ne kaznim - riječ je Jahvina -
narodu takvu da se ne osvetim?

<span id="an_5:10">5:10</span> Popnite se na zidove! Razarajte!
Uništite, ali ne posvema! Iščupajte sve čokote jer nisu Jahvini.

<span id="an_5:11">5:11</span> Da, podlo me izdadoše dom Izraelov i dom
Judin" - riječ je Jahvina.

<span id="an_5:12">5:12</span> Zanijekaše Jahvu, rekoše: "Nema ga! Zlo
nas neće snaći, nećemo iskusiti ni gladi ni mača!

<span id="an_5:13">5:13</span> \[13a\] A proroci su poput vjetra,
govornika nema među njima!"

<span id="an_5:14">5:14</span> Zato ovako govori Jahve, Bog nad
Vojskama: "Zato što su tako govorili, \[13b\] evo što će im se zbiti: U
oganj ću pretvoriti svoje riječi u tvojim ustima, a narod ovaj u drvo da
ga oganj proždre.

<span id="an_5:15">5:15</span> Evo, dovest ću na vas narod izdaleka,
dome Izraelov - riječ je Jahvina. Narod nepobjediv, narod drevan, narod
kojega jezik nećeš znati, ni razumjeti što govori.

<span id="an_5:16">5:16</span> Tobolac mu je razjapljen grob. Svi su oni
po izboru junaci.

<span id="an_5:17">5:17</span> On će proždrijet' tvoju žetvu, tvoj kruh,
sinove i kćeri tvoje, ovce i goveda tvoja, grožđe i smokve tvoje,
razorit će ti gradove tvrde u koje se sada uzdaš."

<span id="an_5:18">5:18</span> "Ali ni tada - riječ je Jahvina - neću te
posve uništiti.

<span id="an_5:19">5:19</span> A kad budu pitali: 'Zašto nam Jahve, Bog
naš, učini sve ovo?' ti ćeš im odgovoriti: 'Jer ste mene ostavili da
biste služili tuđim bogovima u svojoj zemlji, služit ćete tuđincu u
zemlji koja nije vaša!'"

<span id="an_5:20">5:20</span> "Objavite ovo domu Jakovljevu i obznanite
po Judeji:

<span id="an_5:21">5:21</span> Čujte, dakle, ovo, narode ludi i
nerazumni: oči imaju, a ne vide, uši imaju, a ne čuju!

<span id="an_5:22">5:22</span> Zar se mene nećete bojati - riječ je
Jahvina - zar nećete drhtati preda mnom koji sam stavio pijesak moru za
granicu, za vječnu među koje nikad neće prijeći: ono se biba, al' je
nemoćno, valovi mu huče, ali prijeći neće.

<span id="an_5:23">5:23</span> No, u naroda ovog srce je prkosno,
nepokorno; oni se udaljiše - to je snaga njihova!

<span id="an_5:24">5:24</span> Ne rekoše u srcu svome: 'Bojmo se Jahve,
Boga svojega, koji nam u pravi čas šalje dažd rani i kišu kasnu i koji
nam čuva tjedne određene za žetvu.'

<span id="an_5:25">5:25</span> Vaša bezakonja narušiše ovo, vaši vam
grijesi uništiše blagostanje.

<span id="an_5:26">5:26</span> Da, u mome narodu ima zlikovaca: kao
ptičari vrebaju iz zasjede, postavljaju zamke, hvataju ljude.

<span id="an_5:27">5:27</span> Kao što je krletka puna ptica, tako su
njihove kuće pune grabeža; postadoše tako veliki i bogati,

<span id="an_5:28">5:28</span> tusti i ugojeni. Da, prevršila se mjera
zla, ne brane prava, prava sirote ne sreću, ne mare za pravo sirotinje.

<span id="an_5:29">5:29</span> Pa da to ne kaznim - riječ je Jahvina -
narodu takvu da se ne osvetim?

<span id="an_5:30">5:30</span> Strahote i grozote zbivaju se u ovoj
zemlji:

<span id="an_5:31">5:31</span> proroci laž proriču, a svećenici
poučavaju na svoju ruku. A mojem narodu to omilje! Al' što ćete raditi
na kraju?

<span id="an_6:1">6:1</span> Bježite, sinovi Benjaminovi, isred
Jeruzalema! U Tekoi zatrubite u rog, na Bet Hakeremu podignite bojni
stijeg! Jer sa Sjevera se nadvija nesreća, propast velika.

<span id="an_6:2">6:2</span> Može li se Kći sionska usporedit' s nježnom
tratinom?

<span id="an_6:3">6:3</span> K njoj dolaze pastiri sa stadima. Svud oko
nje razapeše šatore, svaki pase na dijelu svome.

<span id="an_6:4">6:4</span> S njome zametnite sveti boj! Na noge!
Navalimo usred dana! Jao nama, jer se dan naginje k zapadu, a večernje
sjene duljaju!

<span id="an_6:5">6:5</span> Na noge! Navalimo usred noći, razrušimo
dvore njene!"

<span id="an_6:6">6:6</span> Jer ovako zbori Jahve nad Vojskama:
"Oborite stabla njena, podignite nasip oko Jeruzalema, to je grad laži,
u njemu je sve samo tlačenje.

<span id="an_6:7">6:7</span> Kao što iz studenca izvire voda, tako iz
njega opačina izvire. U njemu se čuje samo nasilje i pustošenje, preda
mnom su svagda bolesti i rane.

<span id="an_6:8">6:8</span> Popravi se, Jeruzaleme, da mi se duša od
tebe ne odvrati, da te ne pretvorim u pustoš, u zemlju nenastanjenu."

<span id="an_6:9">6:9</span> Ovako govori Jahve nad Vojskama:
"Paljetkuj, paljetkuj kao lozu Ostatak Izraelov! Poput berača pruži ruke
među čokote!"

<span id="an_6:10">6:10</span> Komu treba da govorim, koga da opomenem
da me saslušaju? Gle, uho im je neobrezano stog ne mogu čuti. Gle, riječ
Jahvina postade im porugom, nije im mila.

<span id="an_6:11">6:11</span> Prepun sam gnjeva Jahvina, ne mogu više
izdržati! - Izlij ga, dakle, po djeci na ulici i na skupove mladića. Sve
će ih obuzeti: muža i ženu, starca i čovjeka zrele dobi.

<span id="an_6:12">6:12</span> Njihove će kuće pripasti drugima, a tako
i polja i žene im. "Da, ispružit ću ruku svoju - govori Jahve - na
stanovnike ove zemlje,

<span id="an_6:13">6:13</span> jer od najmanjega do najvećeg svi gramze
za plijenom, od proroka do svećenika svi su varalice.

<span id="an_6:14">6:14</span> I olako liječe ranu naroda moga, vičući:
'Mir! Mir!' Ali mira nema.

<span id="an_6:15">6:15</span> Nek' se postide što gnusobu počiniše, no
oni više ne znaju što je stid, ne umiju se više crvenjeti. I zato će
popadati s onima što padaju, srušit će se kad stanem kažnjavati" -
govori Jahve.

<span id="an_6:16">6:16</span> Ovako govori Jahve: "Stanite na negdašnje
putove, raspitajte se za iskonske staze: Koji put vodi k dobru? Njime
pođite i naći ćete spokoj dušama svojim! Al' oni rekoše: 'Ne idemo!'

<span id="an_6:17">6:17</span> I postavih im stražare: 'Pazite na glas
roga!' Al' oni rekoše: 'Nećemo paziti!'

<span id="an_6:18">6:18</span> Zato čujte, narodi, i vi pastiri stada
njihovih!

<span id="an_6:19">6:19</span> Čuj, zemljo! Gle, dovodim zlo na ovaj
narod, plod njihove pobune, jer oni ne slušahu riječi moje, Zakon moj
odbaciše.

<span id="an_6:20">6:20</span> Što će mi tamjan koji dolazi iz Šebe i
trska mirisna iz zemlje daleke? Vaše mi paljenice nisu drage, nisu mi po
volji klanice vaše."

<span id="an_6:21">6:21</span> Zato ovako govori Jahve: "Evo postavljam
narodu ovome prepreke o koje će se spotaći, oci i djeca zajedno, poginut
će susjed zajedno s prijateljem."

<span id="an_6:22">6:22</span> Ovako govori Jahve: "Evo dolazi narod iz
zemlje sjeverne, puk velik diže se s krajeva zemlje:

<span id="an_6:23">6:23</span> u ruci im luk i koplje, okrutni su,
nemilosrdni; graja im buči kao more, jašu na konjima, kao jedan za boj
spremni protiv tebe, Kćeri sionska.

<span id="an_6:24">6:24</span> Kad saznasmo novost, ruke nam klonuše,
strava nas obuze, bol kao porodilju.

<span id="an_6:25">6:25</span> Ne izlazite u polja, ne idite na putove,
jer mačevi dušmanski prijete, užas sve uokolo.

<span id="an_6:26">6:26</span> Kćeri mog naroda, kostrijet pripaši,
pospi se pepelom, nariči k'o za jedincem tužaljku pregorku. Jer će doći
nenadano na nas pustošnik.

<span id="an_6:27">6:27</span> Postavih te za ispitivača naroda mojeg da
spoznaš i ispitaš putove njegove.

<span id="an_6:28">6:28</span> Svi su oni odmetnici najgori, okolo
kleveću i mjed i željezo, svi su pokvareni.

<span id="an_6:29">6:29</span> Mijeh sopće da bi vatra proždrla olovo,
zalud se ljevač trudi da ga rastopi: šljaka se ne da izlučiti."

<span id="an_6:30">6:30</span> "Srebro odbačeno", tako ih zovu, jer ih
Jahve odbaci!

<span id="an_7:1">7:1</span> Ovo je riječ što dođe Jeremiji od
Gospodina:

<span id="an_7:2">7:2</span> "Stani pred vrata Doma Jahvina, objavi
ondje ovu riječ. Reci: Čujte riječ Jahvinu, svi Judejci koji ulazite na
ova vrata da se poklonite Jahvi.

<span id="an_7:3">7:3</span> Ovako govori Jahve nad Vojskama, Bog
Izraelov: 'Popravite svoje putove i djela svoja, pa ću boraviti s vama
na ovome mjestu.

<span id="an_7:4">7:4</span> Ne uzdajte se u lažne riječi: 'Svetište
Jahvino! Svetište Jahvino! Svetište Jahvino!'

<span id="an_7:5">7:5</span> Ali ako zaista popravite svoje putove i
djela svoja i ako zaista budete činili što je pravo, svatko prema
bližnjemu svome,

<span id="an_7:6">7:6</span> ako ne budete tlačili stranca, sirote i
udovice i ne budete prolijevali krvi nedužne na ovome mjestu, ako ne
budete trčali za tuđim bogovima na svoju nesreću -

<span id="an_7:7">7:7</span> boravit ću s vama na ovome mjestu, u zemlji
koju sam dao vašim ocima zauvijek.

<span id="an_7:8">7:8</span> Ali se vi uzdate u lažne i beskorisne
riječi!

<span id="an_7:9">7:9</span> Zar da kradete, ubijate, činite preljub,
krivo se zaklinjete, palite tamjan Baalu i trčite za tuđim bogovima
kojih ne poznajete,

<span id="an_7:10">7:10</span> a onda da dolazite i stojite preda mnom u
Domu ovome koji nosi moje ime i govorite: 'Spašeni smo!' i da nakon toga
opet činite nedjela i opačine?

<span id="an_7:11">7:11</span> Zar je Dom ovaj, koji se zove mojim
imenom, u vašim očima pećina razbojnička? Ali ja dobro vidim" - riječ je
Jahvina.

<span id="an_7:12">7:12</span> "Pođite, dakle, na moje mjesto koje je u
Šilu, gdje nekoć nastanih ime svoje, i pogledajte što od njega učinih
zbog opačina naroda svoga izraelskoga.

<span id="an_7:13">7:13</span> Kako činite sva ona ista nedjela - riječ
je Jahvina - i premda vas neumorno opominjem, vi ne slušate, a kad vas
zovem, vi se ne odazivate:

<span id="an_7:14">7:14</span> od ovoga Doma što se zove mojim imenom, u
koje se vi uzdate, i od ovoga mjesta što ga dadoh vama i ocima vašim
učinit ću isto što sam učinio i od Šila.

<span id="an_7:15">7:15</span> Odbacit ću vas od lica svojega kao što
odbacih svu braću vašu, sve potomstvo Efrajimovo."

<span id="an_7:16">7:16</span> "A ti ne moli milosti za narod ovaj, ne
diži glasa za njih i ne moli, ne navaljuj na me jer te neću uslišiti.

<span id="an_7:17">7:17</span> Ne vidiš li što čine po gradovima
judejskim i po ulicama jeruzalemskim?

<span id="an_7:18">7:18</span> Djeca kupe drva, oci pale vatru, žene
mijese tijesto da ispeku kolače 'kraljici neba' i lijevaju ljevanice
tuđim bogovima da me pogrde.

<span id="an_7:19">7:19</span> Zar mene tim pogrđuju - riječ je Jahvina
- a ne sebe na svoju sramotu?"

<span id="an_7:20">7:20</span> I stoga ovako govori Jahve Gospod: "Evo,
gnjev svoj i jarost svoju izlit ću na ovo mjesto, na ljude i na stoku,
na poljsko drveće i na plodove zemlje, rasplamtjet će se i neće se
ugasiti."

<span id="an_7:21">7:21</span> Ovako govori Jahve nad Vojskama, Bog
Izraelov: "Paljenicama dometnite još i klanice, i jedite meso.

<span id="an_7:22">7:22</span> Ja ništa ne rekoh ocima vašim o
paljenicama i klanicama, niti im što o tom zapovjedih kad ih izvedoh iz
zemlje egipatske.

<span id="an_7:23">7:23</span> Ovo im ja zapovjedih: 'Slušajte glas moj,
pa ću ja biti vaš Bog, a vi ćete biti moj narod. Idite putem kojim vam
zapovjedih, da vam dobro bude.'

<span id="an_7:24">7:24</span> A oni ne poslušaše, uho svoje ne
prignuše, već pođoše po savjetu i okorjelosti zloga srca svojega;
okrenuše mi leđa, a ne lice.

<span id="an_7:25">7:25</span> Od dana kad oci vaši iziđoše iz zemlje
egipatske pa do dana današnjeg slao sam vam tolike sluge svoje, proroke,
iz dana u dan, neumorno.

<span id="an_7:26">7:26</span> Ali me oni nisu slušali, uho svoje nisu
prignuli, nego otvrdnuše, gori od otaca svojih.

<span id="an_7:27">7:27</span> Možeš im sve to reći, ali te neće
poslušati; zovi ih, neće ti se odazvati.

<span id="an_7:28">7:28</span> Zato im reci: 'Ovo je narod koji ne sluša
glasa Jahve, Boga svojega, i ne prima opomenÄe. Nestade istine, nestade
je iz usta njihovih.'"

<span id="an_7:29">7:29</span> Ostriži svoju dugu kosu, baci je. Po
goletima protuži tužaljkom, jer Jahve odbaci i odvrgnu rod na koji se
razgnjevio.

<span id="an_7:30">7:30</span> "Da, sinovi Judini čine što je zlo u
očima mojim" - riječ je Jahvina. "Postaviše grozote u Dom koji se mojim
zove imenom, da ga oskvrnu;

<span id="an_7:31">7:31</span> podigoše uzvišice tofetske u Dolini Ben
Hinomu i spaljuju vatrom svoje sinove i kćeri - što im ja nikad ne
zapovjedih niti mi to ikada na um pade.

<span id="an_7:32">7:32</span> Stoga evo dolaze dani - riječ je Jahvina
- kad se više neće reći Tofet ni Dolina Ben Hinom, nego Dolina klanja. U
Tofetu će se pokapati mrtvi, jer drugdje neće biti mjesta.

<span id="an_7:33">7:33</span> A mrtva tijela ovoga naroda bit će hrana
pticama nebeskim i zvjeradi zemaljskoj, i nitko se neće naći da ih
poplaši i otjera.

<span id="an_7:34">7:34</span> Uklonit ću iz gradova judejskih i s ulica
jeruzalemskih radost i veselje: jer će se zemlja ta pretvoriti u
pustinju."

<span id="an_8:1">8:1</span> "U ono vrijeme - riječ je Jahvina - povadit
će iz grobova kosti kraljeva judejskih, kosti knezova njezinih, kosti
svećenika, kosti proroka i kosti žitelja jeruzalemskih.

<span id="an_8:2">8:2</span> I razasut će ih prema suncu, prema mjesecu
i prema svoj vojsci nebeskoj, koje ljubljahu, kojima služahu, koje
slijeđahu, koje za savjet pitahu i kojima se klanjahu. I neće ih
pokupiti i sahraniti; ostat će kao gnoj po zemlji.

<span id="an_8:3">8:3</span> Tada će svima onima što preostanu od tih
zlih plemena, po svim mjestima kuda ih rasprših, smrt biti milija od
života" - riječ je Jahve nad Vojskama.

<span id="an_8:4">8:4</span> "Reci im: Ovako govori Jahve: 'Padne li
tko, neće li opet ustati, zaluta li, neće li se opet vratiti?

<span id="an_8:5">8:5</span> Zašto onda taj narod luta uporno i
neprekidno? Čvrsto se drže laži, neće da se obrate.

<span id="an_8:6">8:6</span> Pazio sam i osluškivao: Ne govore kako
valja. Nitko se ne kaje zbog pakosti svoje, i ne govori 'Što učinih?'
Svatko je skrenuo trku svoju kao konj kad u boj nagne.

<span id="an_8:7">8:7</span> Čak i roda pod nebom zna svoje vrijeme,
grlica, lastavica i ždral drže se vremena kad se moraju vratiti. A moj
narod ne poznaje suda Jahvina.

<span id="an_8:8">8:8</span> Kako možete tvrditi: 'Mi smo mudri, u nas
je Zakon Jahvin!' Zaista, u laž ga je pretvorila lažljiva pisaljka
pisara!

<span id="an_8:9">8:9</span> Mudraci će biti osramoćeni, prestravljeni i
uhvaćeni u zamku. Gle, oni prezreše riječ Jahvinu! A njihova mudrost -
što im koristi?

<span id="an_8:10">8:10</span> Zato ću žene njihove dati strancima, a
vaša polja osvajačima. Jer od najmanjeg do najvećega svi gramze za
plijenom, od proroka do svećenika svi su varalice.

<span id="an_8:11">8:11</span> I olako liječe ranu naroda mojega vičući:
'Mir! Mir!' Ali mira nema.

<span id="an_8:12">8:12</span> Neka se postide što gnusobu počiniše, no
oni više ne znaju što je stid, ne umiju se više crvenjeti. Zato će
popadati s onima što padaju, srušit će se kad stanem kažnjavati" -
govori Jahve.

<span id="an_8:13">8:13</span> "Htjedoh u berbu k njima - riječ je
Jahvina - a ono ni grozda na trsu, ni smokve na smokvi; čak je i lišće
uvelo. Zato ih predah onima što prolaze kraj njih.

<span id="an_8:14">8:14</span> 'Zašto još čekamo? Na okup! Zavucimo se u
tvrde gradove da ondje izginemo, jer nas Jahve, Bog naš, zatire, napaja
nas vodom otrovanom, jer zgriješismo protiv Jahve.

<span id="an_8:15">8:15</span> Nadasmo se miru, ali dobra nema, čekasmo
vrijeme ozdravljenja, al' evo užasa!

<span id="an_8:16">8:16</span> Iz Dana dopire njištanje konja njegovih,
od rzanja njegovih pastuha dršće zemlja sva. Dolaze da proždru zemlju i
što je napunja, grad i žitelje u njemu.'

<span id="an_8:17">8:17</span> I gle, puštam na vas otrovnice protiv
kojih nema čarolija; ujedat će vas - riječ je Jahvina -

<span id="an_8:18">8:18</span> lijeka biti neće." Bol me spopada, srce
mi iznemoglo.

<span id="an_8:19">8:19</span> Evo zapomažu kćeri naroda moga iz zemlje
daleke: "Zar Jahve nije više na Sionu? Kralj njegov? Zašto me razjariše
svojim kipovima, ništavilima tuđinskim?

<span id="an_8:20">8:20</span> Žetva prođe, minu ljeto, a mi nismo
spašeni!"

<span id="an_8:21">8:21</span> Satrven sam što je kći naroda mojega
satrvena, žalostan sam, stravom obuzet.

<span id="an_8:22">8:22</span> Zar u Gileadu nema balzama? Nema li ondje
liječnika? TÓa zašto ne dolazi ozdravljenje kćeri naroda mojega?

<span id="an_8:23">8:23</span> O, tko bi glavu moju pretvorio u vrelo, a
oči moje u vrutak suza, danju i noću da plačem nad poginulima kćeri
svoje, naroda svojega!

<span id="an_9:1">9:1</span> "Da imam u pustinji obitavalište, ostavio
bih narod svoj i daleko od njih otišao. Jer svi su oni preljubnici,
rulja izdajnička.

<span id="an_9:2">9:2</span> Kao luk napinju jezik, laž, a ne istina,
prevladava na zemlji. Iz zla u zlo srljaju, mene ne poznaju" - riječ je
Jahvina!

<span id="an_9:3">9:3</span> "Nek se svatko čuva prijatelja, a brat
bratu neka ne vjeruje, jer brat svaki nasljeduje Jakova, a svaki
prijatelj raznosi klevete.

<span id="an_9:4">9:4</span> Jedan drugoga varaju, istine ne govore,
privikoše jezik da govori laži; izopačeni, ne mogu se više

<span id="an_9:5">9:5</span> vratiti. Nasilje na nasilje! Prijevara za
prijevarom! Neće da spoznaju mene" - riječ je Jahvina.

<span id="an_9:6">9:6</span> Stog ovako govori Jahve nad Vojskama: "Evo,
pretopit ću ih i ispitati, tÓa kako da i postupaju prema kćeri naroda
moga?

<span id="an_9:7">9:7</span> Jezik im je strijela ubojita, na ustima
riječ prijevarna. 'Mir s tobom', pozdravljaju bližnjega, ali mu u srcu
zamku spremaju.

<span id="an_9:8">9:8</span> Pa da ih zbog toga ne kaznim - riječ je
Jahvina - narodu takvu da se ne osvetim?"

<span id="an_9:9">9:9</span> "Zaplačite, tugujte nad brdima, nad
ispašama pustinjskim naričite! Jer izgorješe, nitko ne prolazi, glas
stada više se ne čuje. Od ptice nebeske do stoke sve pobježe, svega
nestade.

<span id="an_9:10">9:10</span> Od Jeruzalema učinit ću gomilu kamenja,
brlog čagaljski, gradove judejske pretvorit ću u pustoš gdje nitko ne
stanuje."

<span id="an_9:11">9:11</span> Tko je mudar da bi to razumio, kome su
usta Jahvina govorila da objavi zašto zemlja izgorje kao pustinja i
nitko njome više ne prolazi?

<span id="an_9:12">9:12</span> I reče Jahve: "Jer ostaviše Zakon moj
koji im dadoh i jer ne slušahu glasa mojega, niti ga slijeđahu,

<span id="an_9:13">9:13</span> nego slijeđahu okorjelo srce svoje i
baale kojima ih oci njihovi naučiše,

<span id="an_9:14">9:14</span> ovako govori Jahve nad Vojskama, Bog
Izraelov: Evo, nahranit ću narod ovaj pelinom i napojiti ga vodom
zatrovanom.

<span id="an_9:15">9:15</span> I raspršit ću ih među narode kojih ne
poznavahu oni ni oci njihovi. A za njima ću poslati mač da ih zatre."
Ovako govori Jahve nad Vojskama:

<span id="an_9:16">9:16</span> "Pazite! Pozovite narikače! Neka dođu!
Pošaljite po najvještije! Neka dođu!

<span id="an_9:17">9:17</span> Neka pohite da zapjevaju tužbalicu nad
nama! Da suze poteku iz očiju naših, da voda poteče s trepavica naših!

<span id="an_9:18">9:18</span> Sa Siona dopire tužbalica: 'O, kako smo
upropašteni, osramoćeni veoma! Jer moramo zemlju ostaviti i stanove
svoje napustiti.'"

<span id="an_9:19">9:19</span> I zato, o žene, čujte riječ Jahvinu, i
neka uho vaše primi riječ iz usta njegovih. Učite kćeri svoje jadati,
jedna drugu naricati:

<span id="an_9:20">9:20</span> "Smrt se ušulja kroz prozore naše, uđe u
dvore naše, djecu pokosi nasred ulice, mladiće nasred trgova.

<span id="an_9:21">9:21</span> I mrtva tjelesa leže kao gnoj po
oranicama, kao snoplje za žeteocem, a nikoga da ih skupi."

<span id="an_9:22">9:22</span> Ovako govori Jahve: "Mudri neka se ne
hvale mudrošću, ni junak neka se ne hvali hrabrošću, ni bogati neka se
ne hvali bogatstvom.

<span id="an_9:23">9:23</span> A tko se hvaliti hoće, neka se hvali time
što ima mudrost da mene spozna. Jer ja sam Jahve koji tvori dobrotu,
pravo i pravdu na zemlji, jer to mi je milo" - riječ je Jahvina.

<span id="an_9:24">9:24</span> "Evo, bliže se dani" - riječ je Jahvina -
"kaznit ću sve koji su obrezani na tijelu:

<span id="an_9:25">9:25</span> Egipat, Judeju, Edom, sinove Amonove i
Moab i sve one što briju zaliske i prebivaju u pustinji. Jer svi su ti
narodi neobrezani i sav dom Izraelov neobrezana je srca!"

<span id="an_10:1">10:1</span> Slušajte riječ koju vam govori Jahve,
dome Izraelov.

<span id="an_10:2">10:2</span> Ovako govori Jahve: "Ne privikavajte se
putu bezbožnom i ne dršćite pred znacima nebeskim, jer pred njima dršću
samo bezbošci.

<span id="an_10:3">10:3</span> Jer su strašila tih naroda puka
ništavnost, samo drvo posječeno u šumi, djelo ruku tesarovih,

<span id="an_10:4">10:4</span> ukrašeno srebrom i zlatom, pričvršćeno
čavlima i čekićima da se ne klima.

<span id="an_10:5">10:5</span> Nalik su na ptičja strašila u vrtu: ne
znaju govoriti. Treba ih nositi, jer ne umiju hodati. Njih se ne bojte,
jer ne mogu zla činiti, ali ni dobra učiniti ne mogu."

<span id="an_10:6">10:6</span> Nitko nije kao ti, Jahve, ti si velik i
silno je ime tvoje.

<span id="an_10:7">10:7</span> Tko da se tebe ne boji, kralju naroda?
Zaista, tebi to pripada, jer među svim mudracima naroda i u svim
njihovim kraljevstvima tebi nema ravna!

<span id="an_10:8">10:8</span> Čime vatru lože, to ih zaluđuje! Zakon im
isprazan - obično drvo,

<span id="an_10:9">10:9</span> tankolisto srebro dovezeno iz Taršiša,
zlato iz Ofira, rad kipara i rukotvorina zlatara, sva djela umješna,
ogrnuta ljubičastim i crvenim grimizom.

<span id="an_10:10">10:10</span> A Jahve je pravi Bog. Živi je on Bog i
Kralj vječni. Od njegova gnjeva zemlja se trese. Narodi ne mogu
podnijeti jarosti njegove.

<span id="an_10:11">10:11</span> Evo što ćete o kipovima reći: "Bogovi
koji nisu stvorili neba ni zemlje moraju nestati s lica zemlje i ispod
neba."

<span id="an_10:12">10:12</span> On stvori zemlju snagom svojom,
mudrošću svojom uspostavi krug zemaljski i umom svojim razape nebesa.

<span id="an_10:13">10:13</span> Kad mu glas zaori, huče vode na
nebesima, oblake diže s kraja zemlje; stvara kiši munje, vjetar izvodi
iz skrovišta njegovih.

<span id="an_10:14">10:14</span> Svakom čovjeku pamet stane, svaki se
zlatar zastidi svoga kipa, jer svi su mu kipovi samo varka, nema u njima
duha!

<span id="an_10:15">10:15</span> Isprazni su oni, smiješne tvorevine,
propast će u dan kazne.

<span id="an_10:16">10:16</span> 'Jakovljev dio' nije kao oni: jer je on
sve stvorio, Izrael pleme je baštine njegove, Jahve nad Vojskama ime je
njegovo."

<span id="an_10:17">10:17</span> Skupi prnje svoje sa zemlje, ti koja
stanuješ u utvrdi!

<span id="an_10:18">10:18</span> Jer ovako govori Gospod: "Gle, ovaj put
daleko ću odbaciti stanovnike ove zemlje, pritijesniti ih da me nađu."

<span id="an_10:19">10:19</span> "Jao meni zbog ozljede moje, rana je
moja neiscjeljiva." A ja rekoh: "Ipak, bolest je moja, nosit ću je!

<span id="an_10:20">10:20</span> Šator je moj obÄaljen, sva užeta
pokidana. Djeca me ostaviše: nema ih. Nema ga tko bi opet razapeo šator
moj i podigao krila šatorska."

<span id="an_10:21">10:21</span> Da, pastiri pamet izgubiše: ne tražiše
Jahve. Zato ih sreća ne prati i sva se stada raspršiše.

<span id="an_10:22">10:22</span> Čujte vijest! Primiče se, evo, buka
strašna iz zemlje sjeverne, da gradove judejske pretvori u pustinju, u
brlog čagalja.

<span id="an_10:23">10:23</span> Znam, Jahve, da put čovjeka nije u
njegovoj vlasti, da čovjek koji hodi ne može upravljati korake svoje!

<span id="an_10:24">10:24</span> Kazni me, Jahve, ali po pravici, ne u
gnjevu, da nas ne zatreš.

<span id="an_10:25">10:25</span> Izlij gnjev na narode koji te ne
priznaju i na plemena koja ne zazivlju imena tvoga! Jer oni su proždrli
Jakova, izjeli ga, opustošili naselje njegovo.

<span id="an_11:1">11:1</span> Riječ koju je Jahve uputio Jeremiji:

<span id="an_11:2">11:2</span> "Govori Judejcima i Jeruzalemcima.

<span id="an_11:3">11:3</span> Reci im: Ovako veli Jahve, Bog Izraelov:
'Proklet bio čovjek koji ne posluša riječi Saveza ovoga,

<span id="an_11:4">11:4</span> riječi koje sam zapovjedio ocima vašim
kad sam ih izveo iz zemlje egipatske, iz one peći ražarene, govoreći:
Poslušajte glas moj i činite sve što vam zapovjedim: tada ćete biti
narod moj, a ja vaš Bog,

<span id="an_11:5">11:5</span> da bih ispunio zakletvu kojom sam se
zakleo ocima vašim da ću im dati zemlju u kojoj teče mlijeko i med - kao
što je danas.'" A ja odgovorih i rekoh: "Tako je, Jahve."

<span id="an_11:6">11:6</span> I dalje mi reče Jahve: "Objavi riječi ove
po gradovima judejskim i po ulicama jeruzalemskim: 'Poslušajte riječi
Saveza ovoga, te ih izvršavajte.

<span id="an_11:7">11:7</span> Jer sam ozbiljno opominjao očeve vaše kad
sam ih izvodio iz zemlje egipatske i do danas ih neumorno opominjem:
Poslušajte glas moj!

<span id="an_11:8">11:8</span> Ali oni ne slušahu i ne prignuše uha
svojega, nego se povedoše za okorjelošću zloga srca svoga. Zato dopustih
da se na njima ispune sve riječi Saveza ovoga za koji im zapovjedih da
ga se pridržavaju, ali ga se oni ne pridržavahu.'"

<span id="an_11:9">11:9</span> I reče mi Jahve: "Zavjera je među
Judejcima i Jeruzalemcima.

<span id="an_11:10">11:10</span> Vratiše se bezakonjima svojih otaca
koji se oglušiše na moje riječi, pa trčahu za tuđim bogovima da im
služe. Dom Izraelov i dom Judin prekršiše Savez moj koji sam sklopio s
ocima njihovim."

<span id="an_11:11">11:11</span> Zato ovako govori Jahve: "Evo, dovest
ću na njih zlo kojemu neće umaći; vapit će k meni, ali ih ja neću
slušati.

<span id="an_11:12">11:12</span> Onda neka gradovi judejski i žitelji
jeruzalemski vapiju k bogovima kojima kade, ali im oni neće pomoći u
vrijeme nevolje!

<span id="an_11:13">11:13</span> Jer imaš, o Judejo, bogova koliko i
gradova! I koliko ima ulica u Jeruzalemu, toliko žrtvenika podigoste da
kadite Baalu.

<span id="an_11:14">11:14</span> Ti, dakle, ne moli milosti za taj
narod, ne diži glasa za njih i ne moli, jer ih neću uslišiti kad me
zazovu u nevolji svojoj."

<span id="an_11:15">11:15</span> Što li će draga moja u Domu mome? Kuje
zle osnove. Hoće li pretilina i meso posvećeno ukloniti zlo od tebe?
Mogu li te stoga proglasiti čistom?

<span id="an_11:16">11:16</span> "Zelena maslina lijepa uzrasta", tako
te Jahve nazva. A sada uz prasak veliki plamenom sažiže njeno lišće;
spaljene su grane njene.

<span id="an_11:17">11:17</span> Jahve nad Vojskama, koji te bijaše
posadio, nesreću ti namijeni zbog zločina što ga učini dom Izraelov i
dom Judin kadeći Baalu da bi mene razgnjevili.

<span id="an_11:18">11:18</span> Jahve mi objavi te znam! Tada mi ti,
Jahve, razotkri njihove spletke.

<span id="an_11:19">11:19</span> A ja bijah kao jagnje krotko što ga
vode na klanje i ne slutih da protiv mene snuju pakosne naume. "Uništimo
drvo još snažno, iskorijenimo ga iz zemlje živih, da mu se ime nikad
više ne spominje!"

<span id="an_11:20">11:20</span> Ali ti, Jahve nad Vojskama, koji
pravedno sudiš, koji ispituješ srca i bubrege, daj da vidim kako se
njima osvećuješ, jer tebi povjerih parnicu svoju.

<span id="an_11:21">11:21</span> Zato Jahve nad Vojskama govori protiv
ljudi u Anatotu koji mi rade o glavi i govore: "Ne prorokuj više u ime
Jahvino, da ne pogineš od ruke naše!"

<span id="an_11:22">11:22</span> Ovako govori Jahve nad Vojskama: "Evo,
ja ću ih kazniti. Njihovi će mladići od mača poginuti, sinovi i kćeri
pomrijet će od gladi.

<span id="an_11:23">11:23</span> Ni ostatka neće ostati kad donesem
nesreću ljudima u Anatotu u godini kazne njihove."

<span id="an_12:1">12:1</span> Prepravedan si, Jahve, da bih se mogao s
tobom parbiti. Samo bih jedno s tobom raspravio: Zašto je put zlikovaca
uspješan? Zašto podmuklice uživaju mir?

<span id="an_12:2">12:2</span> Ti si ih posadio, i oni se ukorijeniše,
rastu i plod donose. Al' si bliz samo ustima njihovim, a daleko im od
srca.

<span id="an_12:3">12:3</span> No ti, Jahve, mene poznaješ i vidiš;
ispitao si srce moje, ono je s tobom. Odvedi ih kao jagnjad na klanje,
sačuvaj ih za dan pokolja.

<span id="an_12:4">12:4</span> Dokle će zemlja tugovati, dokle će trava
na svem polju sahnuti? Zbog opačine njezinih stanovnika ugiba stoka i
ptice! Jer govore: Bog ne vidi naših putova.

<span id="an_12:5">12:5</span> Ako s pješacima trčeći sustaješ, kako ćeš
se s konjima utrkivati? Kad ni u mirnoj zemlji nemaš uzdanja, kako ćeš
onda kroz guštare jordanske?

<span id="an_12:6">12:6</span> Jer su i braća tvoja i obitelj tvoja
licemjerni prema tebi! I oni te iza leđa ocrnjuju na sva usta. Ne vjeruj
im kad ti zbore umilno.

<span id="an_12:7">12:7</span> Ostavih dom svoj, napustih baštinu svoju;
miljenicu srca svoga dadoh u ruke dušmana njenih.

<span id="an_12:8">12:8</span> Baština moja postade za me kao lav u
šumi. Zarikao je na me, zato ga zamrzih.

<span id="an_12:9">12:9</span> Zar je baština moja šarena ptica oko koje
odasvud druge slijeću? Hajde, skupite se, sve divlje zvijeri, dođite
žderati.

<span id="an_12:10">12:10</span> Mnogi pastiri opustošiše moj vinograd,
zgaziše nasljedstvo moje; dragu mi baštinu pretvoriše u golu pustinju,

<span id="an_12:11">12:11</span> pretvoriše u pustoš, žalosna je pustoš
preda mnom. Sva je zemlja pusta jer nikog u srce ne dira.

<span id="an_12:12">12:12</span> Preko svih goleti pustinjskih nagrnuše
pustošnici. Jer u Jahve je mač što proždire: s jednog kraja zemlje do
drugog nema mira nijednome tijelu.

<span id="an_12:13">12:13</span> Sijahu pšenicu, a požeše trnje: iscrpli
se bez koristi. Stide se uroda svoga sve zbog jarosti Jahvine.

<span id="an_12:14">12:14</span> Ovako govori Jahve: "Sve zle susjede
svoje, koji su dirnuli u baštinu što sam je dao narodu svome Izraelu, ja
ću iščupati iz zemlje njihove. Ali dom Judin iščupat ću isred njih.

<span id="an_12:15">12:15</span> A kad ih iščupam, ponovo ću im se
smilovati i povesti natrag, svakoga na baštinu i zemlju njegovu.

<span id="an_12:16">12:16</span> Pa ako doista nauče putove naroda
mojega i stanu se zaklinjati imenom mojim - 'Živoga mi Jahve' - kao što
su učili moj narod da se zaklinje Baalom, tada će se opet nastaniti
usred naroda moga.

<span id="an_12:17">12:17</span> Ako pak ne poslušaju, onda ću takav
narod potpuno iščupati i zatrti" - riječ je Jahvina.

<span id="an_13:1">13:1</span> Ovako mi govori Jahve: "Idi i kupi sebi
lanen pojas i opaši bokove. Ali ga u vodu ne umači."

<span id="an_13:2">13:2</span> I kupih pojas po riječi Jahvinoj i opasah
bokove.

<span id="an_13:3">13:3</span> I dođe mi drugi put riječ Jahvina:

<span id="an_13:4">13:4</span> "Uzmi pojas što si ga kupio i njime se
opasao, digni se, idi do rijeke Eufrata i sakrij ga ondje u pukotinu
pećine."

<span id="an_13:5">13:5</span> I odoh i sakrih ga kraj Eufrata, kako mi
Jahve zapovjedi. Poslije mnogo dana reče mi Jahve:

<span id="an_13:6">13:6</span> "Ustaj, idi na Eufrat pa izvuci odande
pojas za koji ti zapovjedih da ga ondje sakriješ."

<span id="an_13:7">13:7</span> Odoh na Eufrat, izvukoh i uzeh pojas s
mjesta gdje ga bijah sakrio, i gle: pojas istrunuo, ne bijaše više
nizašto.

<span id="an_13:8">13:8</span> Tada mi dođe riječ Jahvina:

<span id="an_13:9">13:9</span> "Ovako govori Jahve: Tako ću uništiti
silnu oholost Judeje i Jeruzalema.

<span id="an_13:10">13:10</span> Narod taj opaki koji ne sluša mojih
riječi, nego slijedi okorjelo srce svoje i trči za drugim bogovima da im
služi i da im se klanja, postat će kao tvoj pojas koji nije više
nizašto.

<span id="an_13:11">13:11</span> Jer kao što pojas prianja uz bedra
čovjekova, tako sam htio da sav dom Izraelov i sav dom Judin prianja uza
me - riječ je Jahvina - da budu moj narod, moj dobar glas, moj ponos,
moja slava i čast. Ali nisu poslušali!"

<span id="an_13:12">13:12</span> Reci tom narodu: "Svaki se vrč puni
vinom." A oni će ti prigovoriti: "Zar možda ne znamo da se svaki vrč
puni vinom?"

<span id="an_13:13">13:13</span> Reci im tada: "Ovako govori Jahve: evo,
napunit ću pijanošću sve stanovnike ove zemlje, kraljeve što sjede na
prijestolju Davidovu, i svećenike, i proroke, i sve Jeruzalemce.

<span id="an_13:14">13:14</span> I porazbijat ću ih jednog o drugoga,
očeve zajedno sa sinovima - riječ je Jahvina. Uništit ću ih bez
samilosti, bez milosrđa i bez smilovanja."

<span id="an_13:15">13:15</span> Poslušajte, dobro čujte, okanite se
oholosti: Jahve sad govori!

<span id="an_13:16">13:16</span> Dajte slavu Jahvi, Bogu svojemu, prije
nego što se smrkne, prije nego što se noge vaše spotaknu po planinama
mračnim. Vi se nadate svjetlosti, a on će je u mrak pretvoriti,
prometnuti u crnu tamu!

<span id="an_13:17">13:17</span> Ako ovo ne poslušate, potajno će mi
duša plakati zbog oholosti vaše, suze će roniti, oko će mi suze
prolijevati, jer Jahvino stado u izgnanstvo odlazi.

<span id="an_13:18">13:18</span> Reci kralju i kraljici-majci: "Sjednite
duboko dolje, jer vijenac slave pade s vaših glava.

<span id="an_13:19">13:19</span> Gradovi Negeba zatvoreni su, i nikoga
nema da ih otvori. Sva je Judeja izgnana, sasvim izgnana!"

<span id="an_13:20">13:20</span> Podigni oči, Jeruzaleme, i pogledaj one
što nadiru sa Sjevera. Gdje je stado tebi povjereno, slavne ovce tvoje?

<span id="an_13:21">13:21</span> Što ćeš reći kada ti se nametnu kao
gospodari tvoji oni koje si sam naučio da te kao ljubavnici vode. Neće
li te bolovi spopasti kao porodilju?

<span id="an_13:22">13:22</span> Možda ćeš se tad upitati: "Zašto me to
snašlo?" Zbog mnoštva bezakonja tvojih otkriše ti skute, nasilje nad
tobom učiniše.

<span id="an_13:23">13:23</span> Može li Etiopljanin promijeniti kožu
svoju? Ili leopard krzno svoje? "A vi, možete li činiti dobro, navikli
da zlo činite?

<span id="an_13:24">13:24</span> Zato ću vas raspršiti k'o pljevu koju
raznosi pustinjski vjetar.

<span id="an_13:25">13:25</span> To je sudba tvoja i dio tebi odmjeren -
riječ je Jahvina - jer si mene zaboravio i u laž se uzdao.

<span id="an_13:26">13:26</span> Sam ću ti halju do lica podići da se
tvoja golotinja vidi.

<span id="an_13:27">13:27</span> Sve preljube tvoje, tvoje vriskanje i
bestidno tvoje bludničenje, na humcima, u poljima, vidio sam tvoje
grozote. Jao tebi, Jeruzaleme! Još se ne očisti i dokle će to još
trajati ...?"

<span id="an_14:1">14:1</span> Riječ Jahvina Jeremiji o velikoj suši:

<span id="an_14:2">14:2</span> Judeja je tugom obrvana i ginu njeni
gradovi, sumorno leže na zemlji, krik Jeruzalema do neba se vije.

<span id="an_14:3">14:3</span> Odličnici šalju sluge po vodu: dolaze do
studenaca, ali vode ne nalaze, vraćaju se praznih vrčeva, postiđeni,
posramljeni, pokriše glavu svoju.

<span id="an_14:4">14:4</span> Zemlja je sva ispucala jer kiše nema.
Ratari se postidješe, pokriše glave.

<span id="an_14:5">14:5</span> Pa i košuta u polju ostavlja mlado jer
trave nema.

<span id="an_14:6">14:6</span> Divlji magarci, stojeć' na goletima,
dašću kao čagalj, oči im malaksale jer nema zelenila.

<span id="an_14:7">14:7</span> Bezakonja naša protiv nas svjedoče,
smiluj se, o Jahve, rad' imena svoga! Jer otpadosmo od tebe, tebi
sagriješismo,

<span id="an_14:8">14:8</span> o nado Izraelova, spasitelju njegov u
danima nevolje! Zašto si kao stranac u ovoj zemlji, kao putnik što se
uvrati da prenoći?

<span id="an_14:9">14:9</span> Zašto si kao prestravljen čovjek, kao
junak koji ne može pomoći? TÓa ti si među nama, o Jahve, mi se tvojim
zovemo imenom - nemoj nas ostaviti!

<span id="an_14:10">14:10</span> Ovako govori Jahve o narodu ovome:
Jest, oni vole tumarati i ne štede svojih nogu, i zato ih Jahve ne voli.
I sada se spominje bezakonja njihova i kažnjava grijehe njihove.

<span id="an_14:11">14:11</span> I reče mi Jahve: "Ne traži milosti za
ovaj narod.

<span id="an_14:12">14:12</span> Ako će i postiti, neću uslišiti
njihovih vapaja. Ako će i prinijeti paljenicu i prinos, neće mi
omiljeti. Jer mačem, glađu i kugom ja ću ih zatrti."

<span id="an_14:13">14:13</span> Tada rekoh: "Ah, Jahve Gospode! Eno,
proroci im govore: 'Nećete vidjeti mača, niti će vam biti gladi, nego ću
vam dati postojan mir na ovome mjestu.'"

<span id="an_14:14">14:14</span> A Jahve mi reče: "Laž prorokuju ti
proroci u moje ime; niti ih poslah niti im nalog kakav dadoh - ja im i
nisam govorio. Oni vam prorokuju lažna viđenja, isprazna gatanja i snove
srca svoga."

<span id="an_14:15">14:15</span> Zato ovako govori Jahve: "Proroci ti
što u moje ime prorokuju, a ja ih nisam poslao, te govore da neće biti
ni mača ni gladi u zemlji ovoj, sami će od mača i gladi poginuti.

<span id="an_14:16">14:16</span> A narod ovaj kojemu prorokuju ležat će
po ulicama jeruzalemskim, pokošen mačem i glađu, i neće biti čovjeka da
ga pokopa - njih, žene njihove, sinove i kćeri njihove. Tako ću na njih
izliti zloću njihovu."

<span id="an_14:17">14:17</span> A ti im reci ovako: Nek' oči moje suze
rone danju i noću, i neka ne prestanu, jer je strašno slomljena djevica,
kći naroda moga, ranom neobično ljutom.

<span id="an_14:18">14:18</span> Pođem li u polje, evo mačem pobijenih!
Vratim li se u grad, evo od gladi iznemoglih! Čak i proroci i svećenici
lutaju po zemlji i ništa ne znaju.

<span id="an_14:19">14:19</span> TÓa zar si Judeju sasvim odbacio? Zar
ti duši omrznu Sion? Zašto nas tako biješ te nam više nema lijeka?
Nadasmo se miru, ali dobra nema, čekasmo vrijeme ozdravljenja, al' evo
užasa!

<span id="an_14:20">14:20</span> O Jahve, bezbožnost svoju priznajemo,
bezakonje otaca svojih; doista, tebi sagriješismo!

<span id="an_14:21">14:21</span> Ne odbaci nas, rad' imena svoga, ne
sramoti prijesto Slave svoje, spomeni se i nemoj razvrći Saveza svog s
nama!

<span id="an_14:22">14:22</span> Zar ispraznost bezbožnika dažda daje?
Ili zar nebesa sama kiše? Zar ne daješ ti to, Jahve, Bože naš? Zato se u
te uzdamo, jer ti sve to činiš.

<span id="an_15:1">15:1</span> I reče mi Jahve: "Kad bi i Mojsije i
Samuel stali pred lice moje, ne bi mi se duša obratila narodu tome.
Otjeraj ih ispred lice mojega, neka idu od mene!

<span id="an_15:2">15:2</span> Ako te upitaju: 'Kamo da idemo?' odgovori
im: 'Ovako govori Jahve: Tko je za smrt, u smrt! Tko je za mač, pod mač!
Tko je za glad, u glad! Tko je za izgnanstvo, u izgnanstvo!'

<span id="an_15:3">15:3</span> Poslat ću na njih četiri nevolje - riječ
je Jahvina: mač da ih ubija, pse da ih rastrgaju, ptice nebeske i
zvjerad da ih žderu i zatiru.

<span id="an_15:4">15:4</span> I učinit ću ih užasom svim kraljevstvima
zemaljskim, i to zbog Manašea, sina Ezekijina, kralja judejskoga - za
sva zla što ih počini u Jeruzalemu."

<span id="an_15:5">15:5</span> "Tko da se smiluje tebi, Jeruzaleme, tko
da te požali? Tko li će se svratit' da te zapita kako ti je?

<span id="an_15:6">15:6</span> Ti me odbaci - riječ je Jahvina - i leđa
mi okrenu. I zato na te digoh ruku zatornicu. Dojadi mi da ti uvijek
praštam!

<span id="an_15:7">15:7</span> Zato ću ih izvijati vijačom na vratima
zemlje ove. Narod svoj ću lišit' djece i istrijebit' ga, jer se ne
obraćaju sa svojih putova.

<span id="an_15:8">15:8</span> Bit će u njih više udovica negoli pijeska
morskoga. Na majke mladih ratnika dovest ću zatornika, usred podneva, i
pustit ću na njih iznenada užas i strahotu.

<span id="an_15:9">15:9</span> Onesvijestila se roditeljka sedmero
djece, dušu ispustila. Sunce joj zađe još za dana: postiđena, osramoćena
je. A što od njih ostane, pod mač ću vrći pred njihovim dušmanima" -
riječ je Jahvina.

<span id="an_15:10">15:10</span> Jao meni, majko, što si me rodila, da
svađam se i prepirem sa svom zemljom. Nikom ne uzajmih, ni od koga zajma
ne uzeh, a ipak svi me proklinju.

<span id="an_15:11">15:11</span> Uistinu, o Jahve, nisam li ti služio za
njihovo dobro, nisam li tražio milost u tebe za neprijatelja svoga, u
doba nevolje, u danima tjeskobe njegove? Ti to dobro znaš!

<span id="an_15:12">15:12</span> Može l' se željezo slomiti, željezo sa
Sjevera i mjed?

<span id="an_15:13">15:13</span> Tvoje bogatstvo i blago tvoje pljački
ću predati. Tako ćeš platiti za sva bezakonja svoja po svoj zemlji.

<span id="an_15:14">15:14</span> Učinit ću te robljem neprijatelja u
zemlji koju ne poznaješ, jer gnjev moj planu ognjem koji će vas sažgati,
koji će protiv vas buknuti.

<span id="an_15:15">15:15</span> Jahve, spomeni me se i pohodi me i
kazni progonitelje moje. Ne daj da propadnem zbog sporosti srdžbe tvoje!
Spomeni se da tebe radi podnosim sramotu.

<span id="an_15:16">15:16</span> Kad mi dođoše riječi tvoje, ja sam ih
gutao: riječi tvoje ushitiše i obradovaše srce moje. Jer sam se tvojim
zvao imenom, o Jahve, Bože nad Vojskama.

<span id="an_15:17">15:17</span> Nikad sjedio nisam u društvu veseljaka
da se razveselim. Pod težinom ruke tvoje samotan živim, jer ti me
jarošću prože.

<span id="an_15:18">15:18</span> Zašto je bol moja bez prebola? Zašto je
rana moja neiscjeljiva i nikako da zaraste? Ah! Hoćeš li meni biti kao
potok nestalan, vodama nepouzdan?

<span id="an_15:19">15:19</span> Zato ovako govori Jahve: "Ako se
vratiš, pustit ću te da mi opet služiš; ako odvojiš dragocjeno od
bezvrijedna, bit ćeš usta moja. Oni će se okrenuti k tebi, al' ti se
zato ne smiješ okrenuti k njima!

<span id="an_15:20">15:20</span> Učinit ću od tebe za ovaj narod zid od
mjedi, neosvojiv. Borit će se protiv tebe, al' te neće nadvladati, jer
ja sam s tobom, da te spasim i izbavim" - riječ je Jahvina.

<span id="an_15:21">15:21</span> "Izbavit ću te iz ruku zlikovaca i
otkupiti te iz ruku silnika."

<span id="an_16:1">16:1</span> I dođe mi riječ Jahvina i reče:

<span id="an_16:2">16:2</span> "Ne uzimaj sebi žene; i nemaj ni sinova
ni kćeri na ovome mjestu.

<span id="an_16:3">16:3</span> Jer ovako govori Jahve o kćerima i
sinovima koji će se roditi na ovome mjestu i o majkama koje će ih rađati
i o očevima koji će ih imati u ovoj zemlji:

<span id="an_16:4">16:4</span> Oni će umrijeti smrću prebolnom, nitko ih
neće oplakivati, niti će ih sahraniti. Pretvorit će se u gnoj za
oranice, izginut će od mača i gladi, a njihova će trupla biti hrana
pticama nebeskim i zvijerima zemaljskim."

<span id="an_16:5">16:5</span> Da, ovako govori Jahve: "Ne smiješ ući u
kuću žalosti, ne idi naricati niti ih sažaljevati. Jer ja sam tom narodu
uskratio mir svoj - riječ je Jahvina - ljubav i samilost.

<span id="an_16:6">16:6</span> Pomrijet će veliko i malo u ovoj zemlji i
nitko ih neće pokopati. Nitko neće naricati nad njima, niti će zbog njih
praviti ureza, niti kose šišati.

<span id="an_16:7">16:7</span> Za onog u žalosti neće kruh lomiti, da ga
utješe zbog pokojnika, nitiće mu tko pružiti pehar utjehe zbog smrti
njegova oca ili majke njegove.

<span id="an_16:8">16:8</span> Ne ulazi u kuću slavlja da s njima sjediš
i gostiš se."

<span id="an_16:9">16:9</span> Jer ovako govori Jahve nad Vojskama, Bog
Izraelov: "Evo, učinit ću da s ovog mjesta i pred vašim očima i u ovim
danima iščeznu poklici radosti i veselja i glasovi zaručnika i
zaručnice.

<span id="an_16:10">16:10</span> A kad objaviš tom narodu sve ove
riječi, pa te upitaju: 'Zašto nam Jahve zaprijeti svom ovom golemom
nesrećom; u čemu je zločinstvo naše i u čemu su grijesi naši što ih
počinismo protiv Jahve, Boga našega?' -

<span id="an_16:11">16:11</span> onda im odgovori: 'U tom što me
ostaviše oci vaši - riječ je Jahvina - i trčaše za tuđim bogovima da im
služe i da im se klanjaju, a mene ostaviše i Zakona se moga ne držaše.

<span id="an_16:12">16:12</span> A vi još gore učiniste nego oci vaši,
jer evo, svaki se povodi za okorjelošću zloga srca svoga, a mene ne
sluša.

<span id="an_16:13">16:13</span> Zato ću vas istjerati iz ove zemlje u
zemlju koja vam je neznana, kao što bijaše i ocima vašim. Ondje ćete
služiti tuđim bogovima danju i noću: jer neću vam se više smilovati!'"

<span id="an_16:14">16:14</span> "Zato, evo, dolaze dani - riječ je
Jahvina - kad se više neće govoriti: 'Živoga mi Jahve koji sinove
Izraelove izvede iz Egipta',

<span id="an_16:15">16:15</span> nego: 'Živoga mi Jahve koji sinove
Izraelove izvede iz zemlje sjeverne i iz svih zemalja kamo ih bijaše
prognao.' Vratit ću ih u zemlju njihovu koju dadoh ocima njihovim.

<span id="an_16:16">16:16</span> Evo, poslat ću mnoga ribara - riječ je
Jahvina - koji će ih uloviti. A zatim ću dovesti mnoge lovce koji će ih
goniti sa svih gora, i sa svih brežuljaka, i iz svih pećinskih
rasjeklina.

<span id="an_16:17">16:17</span> Jer moje oči prate sve njihove putove:
neće mi izmaći, niti se bezakonje njihovo može sakriti od očiju mojih.

<span id="an_16:18">16:18</span> Dvostruko ću naplatiti njihovo
bezakonje i grijehe njihove, jer su truplima svojih grozota oskvrnuli
moju zemlju i moju baštinu ispunili gnusobama."

<span id="an_16:19">16:19</span> Jahve, snago moja i moja utvrdo,
utočište moje u danima nevolje! K tebi će doći narodi s krajeva zemlje.
I govorit će: Samu nam laž oci namriješe, Ništavost i Nemoć.

<span id="an_16:20">16:20</span> TÓa stvara li čovjek sam sebi bogove,
to nikako nisu bogovi.

<span id="an_16:21">16:21</span> Učinit ću, evo, da osjete, da ovaj put
zaista oćute moju ruku i snagu moju, i znat će da mi je ime Jahve.

<span id="an_17:1">17:1</span> Judin grijeh upisan je željeznom
pisaljkom, urezan dijamantnim vrškom u pločicu njihova srca i u rogove
njihovih žrtvenika,

<span id="an_17:2">17:2</span> kao spomen sinovima njihovim na žrtvenike
njihove i ašere njihove oko zelenog drveća na visokim brežuljcima,

<span id="an_17:3">17:3</span> na brdima i usred polja. Tvoje bogatstvo
i sve blago tvoje pljački ću predati. Tako ćeš platiti za grijeh svoj po
svoj zemlji.

<span id="an_17:4">17:4</span> Morat ćeš pustiti baštinu koju sam tebi
poklonio. Učinit ću te robljem neprijatelja u zemlji koju ne poznaješ.
Jer gnjev moj planu ognjem koji će vječno gorjeti.

<span id="an_17:5">17:5</span> Ovako govori Jahve: "Proklet čovjek koji
se uzdaje u čovjeka, i slabo tijelo smatra svojom mišicom, i čije se
srce od Jahve odvraća.

<span id="an_17:6">17:6</span> Jer on je kao drač u pustinji: ne osjeća
kad je sreća na domaku, tavori dane u usahloj pustinji, u zemlji slanoj,
nenastanjenoj.

<span id="an_17:7">17:7</span> Blagoslovljen čovjek koji se uzdaje u
Jahvu i kome je Jahve uzdanje.

<span id="an_17:8">17:8</span> Nalik je na stablo zasađeno uz vodu što
korijenje pušta k potoku: ne mora se ničeg bojati kad dođe žega, na
njemu uvijek zelenilo ostaje. U sušnoj godini brigu ne brine, ne
prestaje donositi plod.

<span id="an_17:9">17:9</span> Podmuklije od svega je srce. Jedva
popravljivo, tko da ga pronikne?

<span id="an_17:10">17:10</span> Ja, Jahve, istražujem srca i ispitujem
bubrege, da bih dao svakom po njegovu vladanju, prema plodu ruku
njegovih.

<span id="an_17:11">17:11</span> Prepelica što leži na jajima a ne leže
jest onaj što nepravdom stječe bogatstvo: usred dana svojih ostavit' ga
mora i na kraju ostaje lÓuda.

<span id="an_17:12">17:12</span> Slavan prijestol dignut od davnina, to
je naše sveto mjesto.

<span id="an_17:13">17:13</span> O Jahve, nado Izraela, svi koji te
ostave postidjet će se, koji se odmetnu od tebe bit će u prah upisani,
jer ostaviše Izvor žive vode.

<span id="an_17:14">17:14</span> Iscijeli me, Jahve, i bit ću zdrav,
spasi me, i bit ću spašen, jer ti si pjesma moja.

<span id="an_17:15">17:15</span> Evo ih što mi govore: Gdje je riječ
Jahvina? Neka se ispuni!

<span id="an_17:16">17:16</span> Ta ja se nisam vrzao oko tebe za
njihovu nesreću niti sam želio kobni Dan! - ti to znaš, sve što je
izlazilo iz usta mojih pred tobom je.

<span id="an_17:17">17:17</span> Ne budi mi na užas, ti, utočište moje,
u Dan nesretni.

<span id="an_17:18">17:18</span> Progonitelji moji nek' se postide, ne
ja, njih smeti, ne mene. Na njih dovedi Dan nesretni, zatri ih dvogubim
zatorom!

<span id="an_17:19">17:19</span> Ovako mi reče Jahve: "Idi i stani na
vrata Sinova naroda na koja ulaze i izlaze kraljevi judejski i na sva
vrata jeruzalemska.

<span id="an_17:20">17:20</span> Reci im: Čujte riječ Jahvinu, vi,
kraljevi judejski i svi Judejci i Jeruzalemci koji prolazite kroz ova
vrata.

<span id="an_17:21">17:21</span> Ovako govori Jahve: 'Čuvajte se ako vam
je život mio i ne nosite tereta u dan subotnji, i ne unosite ga na vrata
jeruzalemska.

<span id="an_17:22">17:22</span> I ne nosite bremena iz kuće u dan
subotnji, i nikakva posla ne radite, nego svetkujte dan subotnji, kao
što sam zapovjedio vašim ocima.

<span id="an_17:23">17:23</span> Oni me ne poslušaše i ne prikloniše uha
svojega, nego tvrdovrato ne poslušaše i ne prihvatiše nauka.

<span id="an_17:24">17:24</span> A vi, ako me poslušate - riječ je
Jahvina - i ako ne budete nosili bremena na vrata ovoga grada, nego
budete svetkovali dan subotnji, ne radeći nikakva posla,

<span id="an_17:25">17:25</span> tada će na vrata ovoga grada ulaziti
kraljevi koji sjede na prijestolju Davidovu, koji se voze kolima i jašu
na konjima, oni i njihovi časnici, Judejci i Jeruzalemci, i ovaj će grad
ostati dovijeka.

<span id="an_17:26">17:26</span> I dolazit će iz gradova judejskih, iz
okolice Jeruzalema, iz zemlje Benjaminove i iz Šefele, iz Gorja i iz
Negeba, da prinesu paljenice, klanice, prinosnice i kad i da prinesu
žrtvu zahvalnicu u Domu Jahvinu.

<span id="an_17:27">17:27</span> Ali ako me ne poslušate te ne budete
svetkovali dan subotnji, i ako budete nosili bremena ulazeći na vrata
jeruzalemska u dan subotnji, tada ću potpaliti oganj na vratima
njegovim: i plamen će proždrijeti dvore jeruzalemske, i neće se
ugasiti.'"

<span id="an_18:1">18:1</span> Ovo je riječ koju Jahve uputi Jeremiji:

<span id="an_18:2">18:2</span> "Ustani i siđi u kuću lončarovu - ondje
ću ti objaviti svoje riječi."

<span id="an_18:3">18:3</span> Siđoh, dakle, u kuću lončarovu, upravo je
radio na lončarskom kolu.

<span id="an_18:4">18:4</span> I kako bi se koji sud što bi ga načinio
od ilovače u ruci lončarovoj pokvario, on bi opet od nje pravio drugi -
već kako se lončaru svidjelo da napravi.

<span id="an_18:5">18:5</span> I dođe mi riječ Jahvina:

<span id="an_18:6">18:6</span> "Ne mogu li i ja s vama činiti kao ovaj
lončar, dome Izraelov? - riječ je Jahvina. Evo, kao ilovača u ruci
lončarovoj, i vi ste u mojoj ruci, dome Izraelov.

<span id="an_18:7">18:7</span> Objavim li jednom kojem narodu ili kojem
kraljevstvu da ću ga iskorijeniti, uništiti i razoriti,

<span id="an_18:8">18:8</span> i taj se narod, protiv kojeg sam govorio,
obrati od opačina i zloća, tada ću se ja pokajati za zlo koje mu bijah
namijenio.

<span id="an_18:9">18:9</span> Objavim li kojem narodu, ili kojem
kraljevstvu, da ću ga izgraditi i posaditi,

<span id="an_18:10">18:10</span> a on stane činiti što je zlo u mojim
očima, ne slušajući glasa mojega, pokajat ću se za dobro koje sam im
obećao.

<span id="an_18:11">18:11</span> Zato sada reci Judejcima i
Jeruzalemcima: 'Ovako govori Jahve: Evo, spremam vam zlo i snujem protiv
vas osnove. Vratite se, dakle, svaki sa svoga zlog puta i popravite
svoje putove i svoja djela.'

<span id="an_18:12">18:12</span> Ali oni vele: 'Uzalud! Mi ćemo radije
provoditi svoje osnove i činiti svaki po okorjelosti zlog srca
svojega.'"

<span id="an_18:13">18:13</span> Ovako govori Jahve: "Propitajte se po
narodima: je li itko takvo što čuo? Toliku grozotu učini djevica
Izraelova.

<span id="an_18:14">18:14</span> Nestaje li s gorske vrleti snijeg
libanonski? Mogu li presušiti vode daleke što studene teku?

<span id="an_18:15">18:15</span> A narod moj mene zaboravi! Kad prinose
ništavnosti, posrnuše na putovima svojim, na stazama drevnim, i hode
stazama i putem neprohodnim.

<span id="an_18:16">18:16</span> I tako su zemlju u pustoš obratili, na
vječnu porugu, da se nad njom zgraža svaki prolaznik glavom mašući.

<span id="an_18:17">18:17</span> Razvitlat ću ih pred neprijateljem, kao
istočnjak; leđa, a ne lice, ja ću im pokazati u dan njine propasti."

<span id="an_18:18">18:18</span> I rekoše: "Hajdemo da se urotimo protiv
Jeremije, jer svećeniku ne može nestati Zakona, ni mudrome savjeta, ni
proroku besjede. Hajde, udarimo ga njegovim jezikom i pazimo budno na
svaku riječ njegovu."

<span id="an_18:19">18:19</span> Poslušaj me, o Jahve, i čuj što govore
moji protivnici.

<span id="an_18:20">18:20</span> TÓa zar se dobro uzvraća zlim? A oni mi
jamu kopaju! Sjeti se kako stajah pred licem tvojim da u tebe milost
tražim za njih, da odvratim od njih jarost tvoju.

<span id="an_18:21">18:21</span> Zato im djecu izruči gladi, maču ih
predaj! Neka im žene ostanu jalove i udovice, neka im kuga pobije
muževe, a mladići neka od mača u boju poginu.

<span id="an_18:22">18:22</span> Neka se prolomi vapaj iz kuća njihovih
kad iznenada na njih dovedeš čete pljačkaša. Jer oni iskopaše jamu da me
uhvate, nogama mojim u potaji zamke namjestiše.

<span id="an_18:23">18:23</span> Ti, o Jahve, znadeš sav njihov naum
ubilački protiv mene. Ne oprosti im bezakonja njihova, ne izbriši im
grijeha pred sobom. Neka padnu pred licem tvojim, obračunaj s njima u
dan gnjeva svoga!

<span id="an_19:1">19:1</span> Ovako mi reče Jahve: "Idi i kupi vrč
glineni. Povedi sa sobom nekoliko starješina narodnih i svećeničkih.

<span id="an_19:2">19:2</span> Pođi u Dolinu Ben Hinom, na ulazu Vrata
lončarskih. Ondje proglasi riječi koje ću ti kazati.

<span id="an_19:3">19:3</span> Reci im: Čujte riječ Jahvinu, kraljevi
judejski i stanovnici jeruzalemski. Ovako govori Jahve nad Vojskama, Bog
Izraelov: 'Evo dovodim nesreću na ovo mjesto te će svima koji to čuju u
ušima zazujati.

<span id="an_19:4">19:4</span> Zato što su me ostavili i otuđili ovo
mjesto prinoseći kad tuđim bogovima kojih ne poznavahu oci njihovi ni
kraljevi judejski; i zato što su mjesto ovo natopili krvlju nevinih;

<span id="an_19:5">19:5</span> i zato što pogradiše uzvišice Baalove da
mu spaljuju sinove kao žrtve, a to im ja nikada ne naredih niti
zapovjedih, niti mi je takvo što na um palo.

<span id="an_19:6">19:6</span> Stoga, evo, dolaze dani - riječ je
Jahvina - kad se ovo mjesto neće više zvati Tofet ni Dolina Ben Hinom
nego Dolina klanja.

<span id="an_19:7">19:7</span> Izjalovit ću na ovom mjestu naum Judeje i
Jeruzalema i učiniti da svi poginu od neprijateljskog mača, od ruku onih
što im rade o glavi. A trupla ću njihova dati za hranu pticama nebeskim
i zvijerima poljskim.

<span id="an_19:8">19:8</span> A grad ću ovaj učiniti ruglom i užasom:
svaki koji prođe mimo nj zgrozit će se i zviždati zbog svih nesreća
njegovih.

<span id="an_19:9">19:9</span> I dat ću im da jedu meso sinova i kćeri
svojih. Da, svaki će jesti meso bližnjega svoga zbog preteške nevolje
kojom će ih pritisnuti njihovi neprijatelji što im rade o glavi.'

<span id="an_19:10">19:10</span> Razbij vrč pred očima svojih pratilaca

<span id="an_19:11">19:11</span> i reci im: Ovako govori Jahve nad
Vojskama: 'Tako ću razbiti ovaj narod i ovaj grad, kao što se razbija
sud lončarski, te se više ne da popraviti. U Tofetu će se ukapati, jer
inače neće biti mjesta za ukapanje.

<span id="an_19:12">19:12</span> Tako ću postupiti s ovim mjestom -
riječ je Jahvina - i sa stanovnicima njegovim. I učinit ću grad ovaj
sličnim Tofetu.

<span id="an_19:13">19:13</span> I sve kuće jeruzalemske i kuće kraljeva
judejskih bit će onečišćene kao mjesto Tofet: sve kuće kojima se na
krovovima kad prinosi svoj vojsci nebeskoj i lijevaju ljevanice tuđim
bogovima.'"

<span id="an_19:14">19:14</span> Kad se Jeremija vratio iz Tofeta, kamo
ga Jahve bijaše poslao da prorokuje, stade u predvorju Doma Jahvina te
uze govoriti svemu narodu:

<span id="an_19:15">19:15</span> "Ovako govori Jahve nad Vojskama, Bog
Izraelov: 'Evo, dovest ću na ovaj grad i na sve njegove gradiće sve zlo
kojim sam im prijetio, jer ukrutiše vratove svoje ne slušajući riječi
mojih.'"

<span id="an_20:1">20:1</span> A svećenik Pašhur, sin Imerov, vrhovni
nadzornik Doma Jahvina, ču kako Jeremija prorokuje te riječi.

<span id="an_20:2">20:2</span> I Pašhur dade Jeremiju batinati i baci ga
u klade što se nalaze kod gornjih vrata Benjaminovih, a u Domu su
Jahvinu.

<span id="an_20:3">20:3</span> A kad sutradan Pašhur pusti Jeremiju iz
klada, reče mu Jeremija: "Jahve te više ne zove Pašhur već 'Užas
odasvud'.

<span id="an_20:4">20:4</span> Jer ovako govori Jahve: 'Evo, predajem te
užasu, tebe i sve prijatelje tvoje, i poginut će od mača neprijatelja
svojih, svojim ćeš očima vidjeti. I svu Judeju dat ću u ruke kralju
babilonskom. On će ih odvesti u izgnanstvo u Babilon i mačem pobiti.

<span id="an_20:5">20:5</span> I sve bogatstvo ovoga grada, sav njegov
trudom stečeni imetak i sve dragocjenosti te sve blago kraljeva
judejskih predat ću u ruke neprijateljima. Oni će sve opljačkati,
ugrabiti i u Babilon odnijeti.'

<span id="an_20:6">20:6</span> A ti ćeš se, Pašhure, sa svim svojim
ukućanima seliti u Babilon. Da, u Babilon ćeš doći i ondje umrijeti i
biti pokopan, ti i svi tvoji prijatelji kojima si laži prorokovao."

<span id="an_20:7">20:7</span> Ti me zavede, o Jahve, i dadoh se
zavesti, nadjačao si me i svladao me. A sada sam svima na podsmijeh iz
dana u dan, svatko me ismijava.

<span id="an_20:8">20:8</span> Jer kad god progovorim, moram vikati,
naviještati moram: "Nasilje! Propast!" Doista, riječ mi Jahvina postade
na ruglo i podsmijeh povazdan.

<span id="an_20:9">20:9</span> I rekoh u sebi: neću više na nj misliti
niti ću govoriti u njegovo ime. Al' tad mi u srcu bi kao rasplamtjeli
oganj, zapretan u kostima mojim: uzalud se trudih da izdržim, ne mogoh
više.

<span id="an_20:10">20:10</span> Čuh klevete mnogih: "Užas odasvud!
Prijavite! Mi ćemo ga prijaviti." Svi koji mi bijahu prijatelji čekahu
moj pad. "Možda ga zavedemo, pa ćemo njim ovladati i njemu se osvetiti!"

<span id="an_20:11">20:11</span> Sa mnom je Jahve kao snažan junak! Zato
će progonitelji moji posrnuti i neće nadvladati, postidjet će se veoma
zbog poraza, zbog nezaboravne vječne sramote.

<span id="an_20:12">20:12</span> O Jahve nad Vojskama, koji proničeš
pravednika i vidiš mu bubrege i srce, daj da vidim kako im se osvećuješ,
jer tebi povjerih parnicu svoju.

<span id="an_20:13">20:13</span> Pjevajte Jahvi, hvalite Jahvu, jer on
izbavi dušu sirote iz ruku zlikovaca.

<span id="an_20:14">20:14</span> Proklet bio dan kad se rodih, dan kad
me rodi majka moja ne bio blagoslovljen!

<span id="an_20:15">20:15</span> Proklet bio čovjek koji ocu mom dojavi:
"Rodio ti se sin, muškić!" i time mi oca obradova.

<span id="an_20:16">20:16</span> Tom čovjeku bilo kao gradovima što ih
Jahve nemilice razvali; već u cik zore čuo zapomaganje i poklike bojne u
podne,

<span id="an_20:17">20:17</span> jer me ne pogubi u majčinoj utrobi da
bi majka bila moj grob, da bi joj utroba dovijeka ostala trudna!

<span id="an_20:18">20:18</span> O, zašto izađoh iz majčina krila? Da
vidim jad i nevolju i u sramoti da dokončam dane!

<span id="an_21:1">21:1</span> Riječ koju Jahve uputi Jeremiji kad kralj
Sidkija posla k njemu Pašhura, sina Malkijina, i svećenika Sefaniju,
sina Maasejina, s porukom:

<span id="an_21:2">21:2</span> "Hajde, upitaj Jahvu za nas, jer je
Nabukodonozor, kralj babilonski, zavojštio na nas; možda će Jahve opet
učiniti s nama čudo, pa će se neprijatelj povući pred nama."

<span id="an_21:3">21:3</span> Jeremija im reče: "Ovako recite Sidkiji:

<span id="an_21:4">21:4</span> Ovako govori Jahve, Bog Izraelov: 'Povući
ću oružje koje je u vašim rukama, kojim se borite protiv kralja
babilonskoga i Kaldejaca što vas napadaju izvan zidina, i skupiti ga
usred ovoga grada.

<span id="an_21:5">21:5</span> I sam ću se boriti protiv vas ispruženom
rukom i snažnom mišicom, u srdžbi i gnjevu i velikoj jarosti.

<span id="an_21:6">21:6</span> I strašnom kugom udarit ću stanovnike
ovoga grada, ljude i životinje, i pomrijet će.

<span id="an_21:7">21:7</span> Poslije toga ću - riječ je Jahvina -
Sidkiju, kralja judejskoga, i njegove sluge i narod, i sve one koji
preostadoše u tom gradu nakon pošasti, mača i gladi, predati u ruke
Nabukodonozora, kralja babilonskoga, u ruke njihovih neprijatelja i u
ruke onih koji im rade o glavi; on će ih sasjeći oštricom mača bez
samilosti, bez milosrđa i bez smilovanja.'

<span id="an_21:8">21:8</span> A ovom narodu reci: 'Ovako govori Jahve:
Evo stavljam pred vas put života i put smrti.

<span id="an_21:9">21:9</span> Tko ostane u ovom gradu, poginut će od
mača, gladi i kuge. A tko izađe, te se preda Kaldejcima koji vas
opsjedaju, spasit će život - život će mu ostati kao plijen.

<span id="an_21:10">21:10</span> Jer, okrenuh lice svoje ovomu gradu na
zlo, a ne na dobro - riječ je Jahvina - i bit će izručen u ruke kralja
babilonskoga, i on će ga vatrom spaliti.'"

<span id="an_21:11">21:11</span> Kraljevskom domu Judeje. Čujte riječ
Jahvinu,

<span id="an_21:12">21:12</span> dome Davidov! Ovako govori Jahve:
"Svako jutro sudite pravedno, izbavite potlačene iz ruku tlačitelja, ili
će moj gnjev planut' poput vatre, raspalit' se neugasivo zbog vaših
opačina.

<span id="an_21:13">21:13</span> Evo me protiv tebe koji stanuješ na
Pećini dolinskoj - riječ je Jahvina - protiv vas koji kažete: 'Tko može
na nas navaliti, tko u naše nastambe prodrijeti?'

<span id="an_21:14">21:14</span> Al' ja ću vam platiti prema plodu djela
vaših - riječ je Jahvina. - Oganj ću podmetnuti šumi njegovoj i
proždrijet će sve oko nje!"

<span id="an_22:1">22:1</span> Ovako govori Jahve: "Siđi u palaču kralja
judejskoga i objavi ondje ovu riječ.

<span id="an_22:2">22:2</span> Reci: Slušaj riječ Jahvinu, kralju
judejski, koji sjediš na prijestolju Davidovu, ti i tvoje sluge i tvoj
narod koji ulaze na ova vrata.

<span id="an_22:3">22:3</span> Ovako govori Jahve: 'Činite pravo i
pravicu, izbavite potlačene iz ruku tlačitelja! Ne činite krivo strancu,
siroti, udovici, ne tlačite ih i ne prolijevajte krvi nedužne na ovome
mjestu.

<span id="an_22:4">22:4</span> Jer budete li se istinski vladali po
riječi ovoj, na vrata ovog dvora ulazit će kraljevi što sjede na
prijestolju Davidovu, voze se na kolima i jašu na konjima - oni, njihove
sluge i njihov narod.

<span id="an_22:5">22:5</span> Ako pak ne poslušate ovih riječi,
zaklinjem se sobom - riječ je Jahvina - da ću taj dvor pretvoriti u
ruševinu!'"

<span id="an_22:6">22:6</span> Jer ovako govori Jahve o dvoru kralja
judejskoga: "Ti si za me Gilead, vrh libanonski. Ali, uistinu, pretvorit
ću te u pustinju, u grad nenastanjen.

<span id="an_22:7">22:7</span> Spremit ću protiv tebe zatirače, svakoga
s oružjem njegovim, nek' posijeku izabrane ti cedrove i u vatru ih
pobacaju."

<span id="an_22:8">22:8</span> Mnoštvo će naroda prolaziti mimo taj grad
i pitat će jedan drugoga: "Zašto je Jahve tako postupio s ovim velikim
gradom?"

<span id="an_22:9">22:9</span> Odgovorit će im: "Jer su ostavili Savez
Jahve, Boga svoga, klanjali se drugim bogovima i služili im."

<span id="an_22:10">22:10</span> Ne oplakujte mrtvoga, ne jadikujte za
njim. Radije plačite za onim koji odlazi, jer se nikad više neće vratiti
ni rodne grude vidjeti.

<span id="an_22:11">22:11</span> Jer ovako govori Jahve o Šalumu, sinu
Jošijinu, kralju judejskomu, koji kraljevaše mjesto oca svoga i morade
otići iz ovoga mjesta: "Nikad se više neće vratiti,

<span id="an_22:12">22:12</span> nego će umrijeti u mjestu kamo ga
izagnaše, a ovu zemlju nikad više neće vidjeti."

<span id="an_22:13">22:13</span> Jao onom koji kuću gradi nepravedno i
gornje odaje diže bez prava; koji bližnjega tjera na tlaku i plaću mu ne
isplaćuje;

<span id="an_22:14">22:14</span> koji kaže: "Sagradit ću sebi kuću
prostranu i prozračne gornje odaje!" koji probija prozore, oblaže ih
cedrovinom crveno obojenom.

<span id="an_22:15">22:15</span> Jesi li zato kralj što se cedrom
razmećeš? Nije li ti i otac jeo i pio, ali je činio pravo i pravicu i
zato mu bješe dobro.

<span id="an_22:16">22:16</span> Branio je pravo siromaha i jadnika, i
zato mu bješe dobro. Zar ne znači to mene poznavati? - riječ je Jahvina.

<span id="an_22:17">22:17</span> Ali tvoje oči i srce idu samo za
dobitkom, da krv nevinu prolijevaš, da nasilje činiš i krivdu.

<span id="an_22:18">22:18</span> Zato ovako govori Jahve o Jojakimu,
sinu Jošijinu, kralju judejskom: "Za njim neće naricati: 'Jao, brate
moj! Jao, sestro moja!' Za njim neće naricati: 'Jao, gospodaru! Jao,
veličanstvo!'

<span id="an_22:19">22:19</span> Pokopat će ga k'o magarca, izvući ga i
baciti izvan vrata Jeruzalema."

<span id="an_22:20">22:20</span> "Popni se na Libanon i viči, po Bašanu
nek' se ori glas, s Abarima buči, jer svi su tvoji prijatelji slomljeni!

<span id="an_22:21">22:21</span> Lijepo sam te svjetovao u danima
mirnim, al' ti mi reče: 'Neću slušati!' Tako se vladaš od mladosti: ne
slušaš glasa mojega.

<span id="an_22:22">22:22</span> Sve će tvoje pastire vjetar popasti, a
ljubavnici će tvoji u izgnanstvo. Tada ćeš se stidjet' i sramiti zbog
sve pakosti svoje.

<span id="an_22:23">22:23</span> Ti što prebivaš na Libanonu, ti što se
gnijezdiš po cedrovima, kako li ćeš stenjati kad bolovi te spopadnu,
trudovi porodilje.

<span id="an_22:24">22:24</span> Života mi moga - riječ je Jahvina - kad
bi Konija, sin Jojakimov, kralj judejski, bio pečatnjak na mojoj
desnici, ja bih ga strgao s prsta.

<span id="an_22:25">22:25</span> Dat ću te u ruke onima koji ti rade o
glavi, u ruke onima pred kojima dršćeš, u ruke Nabukodonozora, kralja
babilonskog, i u ruke Kaldejaca.

<span id="an_22:26">22:26</span> I bacit ću tebe i majku koja te rodila
u drugu zemlju gdje se niste rodili; tamo ćete umrijeti.

<span id="an_22:27">22:27</span> Ali u zemlju u koju čeznu da se vrate
neće se vratiti!"

<span id="an_22:28">22:28</span> TÓa zar je taj čovjek Konija sud
prezren, razbijen? Il' posuda što nikom se ne sviđa? Zašto bjehu
protjerani on i potomstvo, prognani u zemlju koja im je posve neznana?

<span id="an_22:29">22:29</span> Zemljo, zemljo, zemljo, poslušaj riječ
Jahvinu.

<span id="an_22:30">22:30</span> Ovako govori Jahve: "Upišite za ovoga
čovjeka: 'Bez djece. Život mu se nije posrećio. Nitko od potomstva
njegova neće sjesti na prijesto Davidov ni vladati Judejom.'"

<span id="an_23:1">23:1</span> "Jao pastirima koji upropašćuju i
raspršuju ovce paše moje" - riječ je Jahvina.

<span id="an_23:2">23:2</span> Stoga ovako govori Jahve, Bog Izraelov,
protiv pastira koji pasu narod moj: "Vi ste raspršili ovce moje,
rastjerali ih, niste se brinuli za njih. Zato ću se ja sada pobrinuti za
vas zbog zlodjela vaših - riječ je Jahvina.

<span id="an_23:3">23:3</span> I sam ću skupiti ostatak svojih ovaca iz
svih zemalja kamo sam ih raspršio i vratiti ih na ispaše njihove: bit će
plodne i množit će se.

<span id="an_23:4">23:4</span> I podići ću im pastire da ih pasu te se
ničega više neće bojati ni plašiti, niti će se gubiti" - riječ je
Jahvina.

<span id="an_23:5">23:5</span> "Evo dolaze dani - riječ je Jahvina -
podići ću Davidu izdanak pravedni. On će vladati kao kralj i biti mudar
i činit će pravo i pravicu u zemlji.

<span id="an_23:6">23:6</span> U njegove će dane Judeja biti spašena i
Izrael će živjeti spokojno. I evo imena kojim će ga nazivati: 'Jahve,
Pravda naša.'

<span id="an_23:7">23:7</span> Zato, evo, dolaze dani - riječ je Jahvina
- kad se više neće govoriti: 'Živoga mi Jahve koji sinove Izraelove
izvede iz zemlje egipatske',

<span id="an_23:8">23:8</span> nego: 'Živoga mi Jahve koji potomstvo
doma Izraelova izvede i dovede iz zemlje sjeverne i iz svih zemalja kamo
ih bijaše prognao, tako da obitavaju u zemlji svojoj.'"

<span id="an_23:9">23:9</span> Prorocima. Srce je u meni skrhano, dršću
mi kosti, sličan sam pijancu, čovjeku kojim vino ovlada, pred licem
Jahvinim i njegovim svetim riječima:

<span id="an_23:10">23:10</span> "Jer zemlja je puna preljubnika; zbog
tih se ljudi zemlja u crno zavila, a ispaše u pustinji sagorješe.
Njihova je trka zloba, a moć im je nepravda.

<span id="an_23:11">23:11</span> Da, i prorok i svećenik zlikovci su,
čak i u Domu svome nađoh im pakost" - riječ je Jahvina.

<span id="an_23:12">23:12</span> Stog' će im se puti prometnuti u tlo
klizavo: u mraku će posrtati i padati. Jer ja ću na njih svaliti nesreću
u godine kazne njihove" - riječ je Jahvina.

<span id="an_23:13">23:13</span> "I u proroka Samarije vidjeh mnoge
ludosti: prorokuju u Baalovo ime i zavode narod moj izraelski.

<span id="an_23:14">23:14</span> Ali u proroka jeruzalemskih vidjeh
strahote: preljub, prijevarne putove, jačaju ruke zločincima, te se
nitko od zločina svojih ne obraća. Svi su mi oni kao Sodoma, a žitelji
kao Gomora!"

<span id="an_23:15">23:15</span> I zato Jahve nad Vojskama ovako govori
o prorocima: "Evo, nahranit ću ih pelinom i napojiti vodom zatrovanom,
jer od proroka jeruzalemskih potječe pokvara u svoj zemlji."

<span id="an_23:16">23:16</span> Ovako govori Jahve nad Vojskama: "Ne
slušajte riječi proroka: oni vas obmanjuju, objavljuju viđenja srca
svoga, a ne što dolazi iz usta Jahvinih;

<span id="an_23:17">23:17</span> govore onima što preziru riječ Jahvinu:
'Bit će s vama mir!' a onima što slijede glas svog srca okorjelog:
'Nikakvo vas zlo neće snaći!'"

<span id="an_23:18">23:18</span> TÓa tko bijaše na vijećanju Jahvinu,
tko je vidio, tko slušao riječ njegovu? Tko ju je shvatio te je može
objaviti?

<span id="an_23:19">23:19</span> Gle, nevrijeme Jahvino: jarost
provaljuje, razmahuje se vihor silan i svaljuje na glave bezbožničke.

<span id="an_23:20">23:20</span> Jahvin se gnjev neće stišati, dok on ne
izvrši i ne ispuni naume srca svojega. U dane posljednje jasno ćete to
razumjeti.

<span id="an_23:21">23:21</span> "Ne poslah ti proroka, a ipak trče! Ne
govorih im, a ipak prorokuju!

<span id="an_23:22">23:22</span> Jest, da bijahu na mom vijećanju, moje
bi riječi narodu mom obznanili, i kušali ih svrnuti sa zla puta njihova
i od zlodjela njihovih!

<span id="an_23:23">23:23</span> TÓa, zar sam ja Bog samo iz blizine -
riječ je Jahvina - zar iz daljine nisam više Bog?

<span id="an_23:24">23:24</span> Može li se tko skriti u skrovištima da
ga ja ne vidim? - riječ je Jahvina. Ne ispunjam li ja nebo i zemlju? -
riječ je Jahvina.

<span id="an_23:25">23:25</span> Čuo sam što govore proroci koji
prorokuju laži u ime moje i tvrde: 'Usnio sam! Usnio sam!'

<span id="an_23:26">23:26</span> Dokle će među prorocima biti onih koji
prorokuju laž i objavljuju prijevaru srca svojega?

<span id="an_23:27">23:27</span> Misle da će svojim snima što ih jedan
drugom pripovijedaju postići da narod moj zaboravi ime moje, kao što već
oci njihovi zaboraviše ime moje uz Baala!

<span id="an_23:28">23:28</span> Prorok koji je usnio san neka samo
pripovijeda svoj san, a u koga je riječ moja, neka po istini objavljuje
riječ moju!" "Što je zajedničko slami i žitu? - riječ je Jahvina.

<span id="an_23:29">23:29</span> Nije li riječ moja poput vatre - riječ
je Jahvina - i nije li slična malju što razbija pećinu?

<span id="an_23:30">23:30</span> Evo me stoga protiv proroka - riječ je
Jahvina - koji jedan drugome kradu moje riječi.

<span id="an_23:31">23:31</span> Evo me protiv proroka - riječ je
Jahvina - koji mlate jezikom i proroštva kuju.

<span id="an_23:32">23:32</span> Evo me protiv proroka - riječ je
Jahvina - koji prorokuju izmišljene snove i pripovijedajući ih zavode
narod moj izmišljotinama svojim i lažima. A ja ih nisam poslao, niti sam
im što zapovjedio, niti su narodu ovome od kakve koristi - riječ je
Jahvina.

<span id="an_23:33">23:33</span> A ako te ovaj narod, ili prorok, ili
svećenik, zapita: 'Što je breme Jahvino?' odgovori im: 'Vi ste breme
Jahvino i ja vas odbacujem' - riječ je Jahvina.

<span id="an_23:34">23:34</span> A reče li koji prorok ili svećenik, ili
tko iz naroda: 'Breme Jahvino', kaznit ću toga čovjeka i dom njegov.

<span id="an_23:35">23:35</span> Ovako morate govoriti svaki svome
bližnjemu i svaki svome bratu: 'Što je Jahve odgovorio?' ili 'Što je
Jahve rekao?'

<span id="an_23:36">23:36</span> Ali 'Breme Jahvino' da više niste
spomenuli, jer je breme svakome riječ njegova." Jer vi iskrivljujete
riječi Boga živoga, Jahve nad Vojskama, našega Boga!

<span id="an_23:37">23:37</span> Ovako reci proroku: "Što ti je Jahve
odgovorio?" ili "Što je Jahve rekao?"

<span id="an_23:38">23:38</span> Ali ako kažete "Breme Jahvino", ovako
govori Jahve: "Zato što se služite riječju 'Breme Jahvino', premda sam
vam poručio da je ne izgovarate,

<span id="an_23:39">23:39</span> ja ću visoko podići i odbaciti od lica
svojega vas i vaš grad što ga dadoh vama i ocima vašim!

<span id="an_23:40">23:40</span> I svalit ću na vas vječnu sramotu i
vječnu porugu koja se neće zaboraviti."

<span id="an_24:1">24:1</span> Jahve mi pokaza, i gle: dvije kotarice
smokava stajahu pred Domom Jahvinim, pošto Nabukodonozor, kralj
babilonski, odvede iz Jeruzalema i izagna u Babilon Jekoniju, sina
Jojakimova, kralja judejskoga, zajedno s knezovima judejskim, kovačima i
bravarima.

<span id="an_24:2">24:2</span> U jednoj kotarici bijahu izvrsne smokve,
kakve već jesu rane smokve; a u drugoj bijahu pokvarene smokve, tako
rđave da se ne mogahu jesti.

<span id="an_24:3">24:3</span> I Jahve me upita: "Jeremija, što vidiš?"
A ja odgovorih: "Smokve! Dobre su vrlo dobre, a loše su vrlo loše - tako
loše da nisu za jelo."

<span id="an_24:4">24:4</span> I dođe mi riječ Jahvina:

<span id="an_24:5">24:5</span> Ovako govori Jahve, Bog Izraelov: "Kao na
ove dobre smokve, tako ću milostivo pogledati na sužnje judejske koje
sam s ovoga mjesta prognao u zemlju kaldejsku.

<span id="an_24:6">24:6</span> I milostivo ću svrnuti oči na njih i
vratiti ih u ovu zemlju. Ponovo ću ih podići i neću ih više uništiti;
opet ću ih posaditi i neću ih više iščupati.

<span id="an_24:7">24:7</span> I dat ću im srce da me poznaju da sam ja
Jahve, da budu narod moj, a ja Bog njihov, jer će se oni svim srcem
svojim opet k meni obratiti.

<span id="an_24:8">24:8</span> Ali kao s lošim smokvama koje su tako
loše da nisu za jelo - da, riječ je Jahvina - tako ću postupiti i sa
Sidkijom, kraljem judejskim, s njegovim knezovima i sa svim
Jeruzalemcima što preostadoše u ovoj zemlji i s onima što se u Egiptu
nastaniše.

<span id="an_24:9">24:9</span> Učinit ću da budu na užas svim
kraljevstvima zemaljskim, na sramotu i porugu, na ruglo i kletvu posvuda
kamo ih protjeram.

<span id="an_24:10">24:10</span> I poslat ću na njih mač, glad i kugu
dok se ne istrijebe sa zemlje koju dadoh njima i ocima njihovim."

<span id="an_25:1">25:1</span> Riječ upućena Jeremiji o svem narodu
judejskom, četvrte godine Jojakima, sina kralja judejskog - to je prve
godine Nabukodonozora, kralja babilonskog.

<span id="an_25:2">25:2</span> Prorok

<span id="an_25:3">25:3</span> Od trinaeste godine Jošije, sina Amonova,
kralja judejskoga, sve do dana današnjeg, ove dvadeset i tri godine,
dolazila mi je riječ Jahvina i ja sam vam jednako govorio, ali me niste
slušali.

<span id="an_25:4">25:4</span> I Jahve je svejednako slao k vama sve
sluge svoje, proroke, ali vi niste slušali i niste prignuli uši svoje da
čujete.

<span id="an_25:5">25:5</span> I govorahu vam: "Vratite se svaki sa zla
puta svojega i od zlih djela svojih i ostanite u zemlji koju Jahve dade
vama i ocima vašim za sva vremena;

<span id="an_25:6">25:6</span> i ne idite za tuđim bogovima da im
služite i da im se klanjate; i ne gnjevite me djelima ruku svojih, pa
vam neću ništa nažao učiniti.

<span id="an_25:7">25:7</span> Ali me niste poslušali - riječ je Jahvina
- nego me razgnjeviste djelima ruku svojih, na svoju nesreću!"

<span id="an_25:8">25:8</span> Zato ovako govori Jahve nad Vojskama:
"Jer niste poslušali mojih riječi,

<span id="an_25:9">25:9</span> evo, ja ću poslati i podignuti sve narode
sa sjevera - riječ je Jahvina - i slugu svoga Nabukodonozora, kralja
babilonskoga, i dovest ću ih na ovu zemlju i na njene stanovnike i na
sve okolne narode; izručit ću ih kletom uništenju i učinit ću ih užasom
i ruglom, vječnim razvalinama.

<span id="an_25:10">25:10</span> I ugušit ću među njima svaki glas
radosti i veselja, klicanje zaručnika i zaručnice i klopot žrvnja i
svjetlost svjetiljke.

<span id="an_25:11">25:11</span> Sva će se zemlja pretvoriti u pustoš i
pustinju i svi će narodi služiti kralju babilonskom sedamdeset godina.

<span id="an_25:12">25:12</span> Ali kad se navrši sedamdeset godina,
kaznit ću kralja babilonskog i narod onaj - riječ je Jahvina - za
bezakonje njihovo i zemlju kaldejsku i pretvorit ću ih u vječne
razvaline.

<span id="an_25:13">25:13</span> Dovest ću na tu zemlju sve što sam
protiv nje rekao - sve je to napisano u ovoj knjizi, što prorokova
Jeremija za sve narode."

<span id="an_25:14">25:14</span> "I oni će služiti mnogim narodima i
velikim kraljevima i platit ću im po njihovim činima i po djelima ruku
njihovih."

<span id="an_25:15">25:15</span> Ovako mi reče Jahve, Bog Izraelov:
"Uzmi ovaj pehar vina iz moje ruke i napoji njime sve narode kojima ću
te poslati.

<span id="an_25:16">25:16</span> Neka piju dok ne zateturaju i dok se ne
izbezume zbog mača što ću ga među njih poslati."

<span id="an_25:17">25:17</span> I uzeh pehar iz ruke Jahvine i napojih
njime sve narode kojima me Jahve bijaše poslao:

<span id="an_25:18">25:18</span> Jeruzalem i gradove judejske s njihovim
kraljevima i knezovima, neka budu razvalina, pustoš, ruglo i
prokletstvo, kao što su i danas;

<span id="an_25:19">25:19</span> faraona, kralja egipatskoga, s njegovim
slugama i knezovima i narodom njegovim

<span id="an_25:20">25:20</span> i svu onu mješavinu naroda: sve
kraljeve zemlje Usa, sve kraljeve zemlje filistejske, Aškelon, Gazu,
Ekron i ono što ostade od Ašdoda;

<span id="an_25:21">25:21</span> Edom, Moab i sinove Amonove;

<span id="an_25:22">25:22</span> sve kraljeve Tira, sve kraljeve Sidona,
kraljeve otoka onkraj mora;

<span id="an_25:23">25:23</span> Dedan, Temu, Buz i sve one ostriženih
zalizaka,

<span id="an_25:24">25:24</span> sve kraljeve Arabije, sve kraljeve
mješavine naroda koji obitavaju u pustinji;

<span id="an_25:25">25:25</span> sve kraljeve Zimrija, sve kraljeve
Elama i sve kraljeve Medije;

<span id="an_25:26">25:26</span> sve kraljeve Sjevera, blize i daleke,
jednog za drugim, i sva kraljevstva na licu zemlje. A kralj Šešak pit će
poslije njih.

<span id="an_25:27">25:27</span> I reci im: "Ovako govori Jahve nad
Vojskama, Bog Izraelov: 'Pijte! Opijte se! Bljujte! Padnite da se više
ne dignete od mača koji ću pustiti među vas.'

<span id="an_25:28">25:28</span> Ako ne bi htjeli uzeti pehar iz tvoje
ruke da piju, reci im: 'Ovako govori Jahve nad Vojskama: Morate piti!

<span id="an_25:29">25:29</span> Jer, evo, ja sam počeo kažnjavati grad
koji se zove mojim imenom. A vi zar da prođete bez kazne? Ne, nećete
ostati nekažnjeni, jer ću sam dozvati mač da udari na sve stanovnike
zemlje' - riječ je Jahve nad Vojskama.

<span id="an_25:30">25:30</span> Ti im, dakle, prorokuj sve riječi ove i
reci im: 'Jahve reče sa visine, iz svetoga stana grmi glasom, riče iza
glasa protiv pašnjaka svoga, podvikuje kao oni što grožđe gaze. Do svih
stanovnika zemlje

<span id="an_25:31">25:31</span> dopire bojni klik - do nakraj svijeta -
jer Jahve se parbi s narodima, izlazi na sud sa svakim tijelom,
bezbožnike će maču izručiti - riječ je Jahvina.

<span id="an_25:32">25:32</span> Ovako govori Jahve nad Vojskama: Evo,
nesreća već zahvaća narod za narodom; nevrijeme strašno već se prolama s
krajeva zemlje.'"

<span id="an_25:33">25:33</span> U onaj dan bit će pobijenih Jahvinih s
jednoga kraja svijeta do drugoga. Za njima nitko neće naricati, niti će
ih tko pokupiti i sahraniti; ostat će kao gnoj po zemlji.

<span id="an_25:34">25:34</span> Kukajte, pastiri, i vičite, valjajte se
po prašini, vodiči stada, jer vam se ispuniše dani za klanje, popadat
ćete ko ovnovi izabrani.

<span id="an_25:35">25:35</span> Više nema utočišta pastirima, niti
spasa vodičima stada.

<span id="an_25:36">25:36</span> Čuj, kako vapiju pastiri, kako kukaju
vodiči stada, jer Jahve pustoši pašnjak njihov,

<span id="an_25:37">25:37</span> mirna su pasišta poharana od jarosna
gnjeva Jahvina.

<span id="an_25:38">25:38</span> Lav ostavlja guštaru jer će zemlja
njihova opustjeti od mača pustošničkog, od jarosnog gnjeva Jahvina.

<span id="an_26:1">26:1</span> U početku kraljevanja Jojakima, sina
Jošijina, kralja Judina, dođe mi riječ Jahvina.

<span id="an_26:2">26:2</span> Ovako govori Jahve: "Stani u predvorju
Doma Jahvina i svim gradovima judejskim koji dolaze da se poklone u Domu
Jahvinu naviještaj sve riječi koje sam ti zapovjedio da im kažeš. I ne
izostavi ni jedne jedine.

<span id="an_26:3">26:3</span> Možda će poslušati i vratiti se svaki sa
zla puta svoga, pa ću se pokajati za zlo koje naumih učiniti zbog
zlodjela njihovih.

<span id="an_26:4">26:4</span> Reci im: 'Ovako govori Jahve: Ako me ne
poslušate da hodite po Zakonu što ga stavih pred vas,

<span id="an_26:5">26:5</span> slušajući riječi slugu mojih proroka koje
vam neumorno šaljem, premda ih do sada niste slušali,

<span id="an_26:6">26:6</span> postupit ću s ovim Domom kao sa Šilom i
učinit ću da ovaj grad bude prokletstvo za sve narode na zemlji.'"

<span id="an_26:7">26:7</span> I svećenici i proroci i sav narod slušahu
Jeremiju kako naviješta te riječi u Domu Jahvinu.

<span id="an_26:8">26:8</span> A kad Jeremija izreče sve ono što mu je
Gospod zapovjedio da naviješta svemu narodu, zgrabiše ga svećenici i
proroci govoreći: "Platit ćeš glavom!

<span id="an_26:9">26:9</span> Zašto si u ime Jahvino prorokovao:
'Postupit ću s ovim Domom kao sa Šilom i ovaj će grad biti opustošen te
nitko više u njemu neće stanovati?'" I sav se narod skupi na Jeremiju u
Domu Jahvinu.

<span id="an_26:10">26:10</span> Čuvši to, starješine judejske dođoše iz
kraljevskog dvora u Dom Jahvin i sjedoše pred Nova vrata Doma Jahvina.

<span id="an_26:11">26:11</span> Tada svećenici i proroci rekoše
starješinama i svemu narodu: "Ovaj je čovjek zaslužio smrt jer je
prorokovao protiv ovoga grada, kao što ste čuli na svoje uši."

<span id="an_26:12">26:12</span> Tada Jeremija reče starješinama i svemu
narodu: "Jahve me posla da prorokujem protiv ovoga Doma i ovoga grada
sve ono što ste čuli.

<span id="an_26:13">26:13</span> Popravite, dakle, putove svoje i djela
svoja i slušajte glas Jahve, Boga svoga: i pokajat će se za zlo kojim
vam se zaprijetio.

<span id="an_26:14">26:14</span> Ja sam, evo, u vašim rukama. Učinite sa
mnom što vam se čini dobro i pravo.

<span id="an_26:15">26:15</span> Ali dobro znajte: ako me pogubite, krv
nedužnu navalit ćete na sebe, na ovaj grad i na njegove stanovnike. Jer,
zaista, Jahve me posla k vama da u vaše uši govorim sve ove riječi."

<span id="an_26:16">26:16</span> Tada rekoše starješine i sav narod
svećenicima i prorocima: "Ovaj čovjek nipošto ne zaslužuje smrt, jer nam
je govorio u ime Jahve, Boga našega."

<span id="an_26:17">26:17</span> Nato ustadoše i neki od najuglednijih u
zemlji te rekoše svemu mnoštvu naroda što se ondje okupilo:

<span id="an_26:18">26:18</span> "Mihej Morešećanin prorokovaše u dane
Ezekije, kralja judejskog, i govoraše svemu narodu judejskom: 'Ovako
govori Jahve nad Vojskama: Sion će biti polje preorano, Jeruzalem
ruševina, a Goru Doma ovog šuma će prekriti.'

<span id="an_26:19">26:19</span> Je li ga zato pogubio Ezekija, kralj
judejski, i sva Judeja? Nisu li se pobojali Jahve i nastojali da Jahvu
umilostive, te se Jahve pokaja za zlo kojim im se bijaše zaprijetio? A
mi, zar da na duše svoje navalimo tako velik zločin?"

<span id="an_26:20">26:20</span> Bijaše ondje još neki koji prorokovaše
u ime Jahvino, Urija, sin Šemajin, rodom iz Kirjat Jearima. I on
prorokovaše protiv ovoga grada i zemlje ove kao i Jeremija.

<span id="an_26:21">26:21</span> A kad je kralj Jojakim sa svim
ratnicima i zapovjednicima čuo te riječi, tražio je da ga smakne. Čuvši
to, Urija se prestraši i pobježe u Egipat.

<span id="an_26:22">26:22</span> Ali kralj Jojakim posla u Egipat
Elnatana, sina Akborova, s nekoliko ljudi;

<span id="an_26:23">26:23</span> dovedoše oni Uriju iz Egipta i odvedoše
ga kralju Jojakimu, koji ga mačem pogubi, a truplo njegovo baci na
groblje prostoga puka.

<span id="an_26:24">26:24</span> Ali Ahikam, sin Šafanov, zaštiti
Jeremiju te ga ne predaše u ruke narodu da ga pogube.

<span id="an_27:1">27:1</span> U početku kraljevanja Sidkije, sina
Jošije, kralja judejskoga, uputi Jahve Jeremiji ovu riječ.

<span id="an_27:2">27:2</span> Ovako mi reče Jahve: "Načini sebi užad i
jaram i stavi ga sebi na vrat.

<span id="an_27:3">27:3</span> Zatim poruči kralju edomskom, kralju
moapskom, kralju amonskom, kralju tirskom i kralju sidonskom, po
njihovim izaslanicima koji su došli u Jeruzalem kralju judejskom
Sidkiji.

<span id="an_27:4">27:4</span> Naredi im da poruče svojim gospodarima:
'Ovako govori Jahve nad Vojskama, Bog Izraelov! Ovako poručite svojim
gospodarima:

<span id="an_27:5">27:5</span> Ja sam snagom svojom svesilnom i rukom
ispruženom stvorio zemlju, ljude i životinje na zemlji. I ja to dajem
kome hoću.

<span id="an_27:6">27:6</span> Sada, dakle, sve te zemlje dajem u ruke
Nabukodonozoru, kralju babilonskom, sluzi svojemu; dajem mu i poljsko
zvijerje da mu služi.

<span id="an_27:7">27:7</span> I svi će narodi služiti njemu i njegovu
sinu, i sinu njegova sina, dok i njegovoj zemlji ne kucne čas te i njega
ne upokore moćni narodi i veliki kraljevi.

<span id="an_27:8">27:8</span> Ako koji narod, ili kraljevstvo, ne
htjedne služiti Nabukodonozora, kralja babilonskoga, ne hoteć' se
upregnuti u jaram kralja babilonskog, taj ću narod kazniti mačem, glađu
i kugom - riječ je Jahvina - dok ga sasvim ne zatrem rukom njegovom.

<span id="an_27:9">27:9</span> Ne slušajte, dakle, svojih proroka,
gatalaca, sanjara, zvjezdara svojih i čarobnjaka koji vam govore: 'Ne,
vi nećete služiti kralju babilonskom!'

<span id="an_27:10">27:10</span> Jer vam oni laž prorokuju samo da vas
udalje iz vaše zemlje, da vas otjeram pa da propadnete.

<span id="an_27:11">27:11</span> Ali narod koji se upregne u jaram
kralja babilonskoga da mu služi ostavit ću na miru u zemlji njegovoj -
riječ je Jahvina - da je obrađuje i u njoj živi.'"

<span id="an_27:12">27:12</span> Sve sam to rekao Sidkiji, kralju
judejskom, govoreći: "Upregnite se u jaram kralja babilonskoga i
pokorite se njemu i narodu njegovu da ostanete živi.

<span id="an_27:13">27:13</span> Zašto da poginete, ti i narod tvoj, od
mača, gladi i kuge, kao što se Jahve zaprijetio narodu koji se ne
podvrgne kralju babilonskom?

<span id="an_27:14">27:14</span> Ne slušajte, dakle, riječi onih proroka
koji vam govore: 'Vi nećete služiti kralju babilonskom.' Oni vam laž
prorokuju.

<span id="an_27:15">27:15</span> 'Jer nisam ih ja poslao da vam
prorokuju - riječ je Jahvina - nego vam oni laž prorokuju u moje ime, da
vas otjeram iz vaše zemlje, pa da propadnete - vi i proroci koji vam
prorokuju.'"

<span id="an_27:16">27:16</span> I svećenicima i svemu ovom narodu rekao
sam: "Ovako govori Jahve: 'Ne slušajte riječi svojih proroka koji vam
ovako prorokuju: Evo, posuđe Doma Jahvina bit će uskoro vraćeno iz
Babilona.' Oni vam laži prorokuju.

<span id="an_27:17">27:17</span> Ne slušajte ih! Pokorite se kralju
babilonskom da ostanete živi! Zašto da ovaj grad postane ruševina?

<span id="an_27:18">27:18</span> Ako su oni zaista proroci, te ako je u
njima riječ Jahvina, neka mole Jahvu nad Vojskama da i posuđe što još
ostade u Domu Jahvinu i u dvoru kraljeva judejskih i u Jeruzalemu ne
dospije u Babilon!

<span id="an_27:19">27:19</span> Jer ovako govori Jahve o stupovima,
moru, podnožjima i o preostalom posuđu što još ostade u ovome gradu -

<span id="an_27:20">27:20</span> što još Nabukodonozor, kralj
babilonski, ne uze sa sobom onda kad odvede u izgnanstvo iz Jeruzalema u
Babilon Jekoniju, sina Jojakimova, kralja judejskoga, i sve odličnike
judejske i jeruzalemske.

<span id="an_27:21">27:21</span> Da, ovako govori Jahve nad Vojskama,
Bog Izraelov, o posuđu koje preostade u Domu Jahvinu, u dvoru kralja
judejskog, i u Jeruzalemu:

<span id="an_27:22">27:22</span> 'U Babilon će ih odnijeti i ondje će
ostati sve do dana kad ja odem po njih - riječ je Jahvina. I ja ću sve
to donijeti i postaviti na ovo mjesto!'"

<span id="an_28:1">28:1</span> Iste godine, u početku kraljevanja
Sidkije, kralja judejskoga, četvrte godine, petog mjeseca, Hananija, sin
Azurov, prorok rodom iz Gibeona, reče mi u Domu Jahvinu pred svim
svećenicima i svim narodom:

<span id="an_28:2">28:2</span> "Ovako govori Jahve nad Vojskama, Bog
Izraelov: 'Skršit ću jaram kralja babilonskoga.

<span id="an_28:3">28:3</span> Do dvije godine vratit ću na ovo mjesto
sve posuđe Doma Jahvina koje je Nabukodonozor, kralj babilonski, odavde
uzeo i odnio u Babilon.

<span id="an_28:4">28:4</span> A tako i Jekoniju, sina Jojakimova,
kralja judejskoga, i sve izgnanike judejske, koji dospješe u Babilon,
također ću vratiti na ovo mjesto - riječ je Jahvina - jer ću skršiti
jaram kralja babilonskoga.'"

<span id="an_28:5">28:5</span> Tada prorok Jeremija odgovori proroku
Hananiji pred svećenicima i pred svim narodom koji bijahu u Domu
Jahvinu.

<span id="an_28:6">28:6</span> Reče prorok Jeremija: "Amen! Učinio Jahve
tako! Ispunio Jahve riječi koje si prorokovao i vratio ovamo sve posuđe
iz Doma Jahvina i sve izgnanike iz Babilona.

<span id="an_28:7">28:7</span> Ali čujder i ovu riječ koju ću kazati na
tvoje uši i na uši svega naroda.

<span id="an_28:8">28:8</span> Proroci koji su bili prije mene i tebe,
odiskona prorokovahu mnogim moćnim zemljama i velikim kraljevstvima rat,
glad, kugu.

<span id="an_28:9">28:9</span> Ali o proroku koji proriče mir možeš
istom kad se ispuni njegova proročka riječ znati da ga je zaista Jahve
poslao."

<span id="an_28:10">28:10</span> Tada prorok Hananija skide jaram s
vrata proroka Jeremije i skrši ga.

<span id="an_28:11">28:11</span> I reče Hananija pred svim narodom:
"Ovako govori Jahve: 'Evo, ovako ću - za dvije godine - skršiti jaram
Nabukodonozora, kralja babilonskoga, s vrata svih naroda!'" Tada prorok
Jeremija ode svojim putem.

<span id="an_28:12">28:12</span> A kad prorok Hananija skrši jaram s
vrata proroka Jeremije, dođe riječ Jahvina Jeremiji:

<span id="an_28:13">28:13</span> "Idi i ovako reci Hananiji: 'Ovako
govori Jahve: Ti si skršio drveni jaram, ali ću ja mjesto njega načiniti
željezni.'

<span id="an_28:14">28:14</span> Jer ovako govori Jahve nad Vojskama,
Bog Izraelov: 'Željezni ću jaram staviti oko vrata svih ovih naroda da
ih podvrgnem Nabukodonozoru, kralju babilonskom, i služit će mu, jer ja
sam njemu podložio čak i poljsku zvjerad!'"

<span id="an_28:15">28:15</span> I prorok Jeremija reče proroku
Hananiji: "Čuj me dobro, Hananija! Tebe nije poslao Jahve, a ti si u
narodu pobudio varave nade.

<span id="an_28:16">28:16</span> Zato ovako govori Jahve: 'Gle, brišem
te s lica zemlje! Umrijet ćeš još ove godine, jer si propovijedao pobunu
protiv Jahve!'"

<span id="an_28:17">28:17</span> I umrije prorok Hananija te godine u
sedmom mjesecu.

<span id="an_29:1">29:1</span> Evo, ovo su riječi poslanice koju prorok
Jeremija iz Jeruzalema posla Ostatku izgnanstva - starješinama,
svećenicima i prorocima i svemu preostalom narodu što ga Nabukodonozor
iz Jeruzalema bijaše odveo u Babilon,

<span id="an_29:2">29:2</span> pošto kralj Jekonija i kraljica-majka,
dvorjanici, odličnici judejski i jeruzalemski, kovači i bravari ostaviše
Jeruzalem.

<span id="an_29:3">29:3</span> Poslanica je poslana po Elasi, sinu
Šafanovu, i Gemarji, sinu Hilkijinu, koje Sidkija, kralj judejski, posla
u Babilon Nabukodonozoru, kralju babilonskom. Evo sadržaja:

<span id="an_29:4">29:4</span> "Ovako govori Jahve nad Vojskama, kralj
Izraelov: 'Svima izgnanicima koje odvedoh iz Jeruzalema u Babilon!

<span id="an_29:5">29:5</span> Gradite kuće i nastanite se, sadite
vrtove i uživajte urod njihov!

<span id="an_29:6">29:6</span> Ženite se i rađajte sinove i kćeri!
Ženite svoje sinove i udajite svoje kćeri da i oni rađaju sinove i
kćeri! Množite se da se ne smanjite!

<span id="an_29:7">29:7</span> Ištite mir zemlji u koju vas izagnah,
molite se za nju Jahvi, jer na njezinu miru počiva i vaš mir!'

<span id="an_29:10">29:10</span> Jer ovako govori Jahve: 'Istom kad se
Babilonu ispuni onih sedamdeset godina, ja ću vas pohoditi te vam
ispuniti dobro obećanje da ću vas vratiti na ovo mjesto.

<span id="an_29:11">29:11</span> Jer ja znam svoje naume koje s vama
namjeravam - riječ je Jahvina - naume mira, a ne nesreće: da vam dadnem
budućnost i nadu.

<span id="an_29:12">29:12</span> Tada ćete me zazivati, dolaziti k meni,
moliti mi se i ja ću vas uslišati.

<span id="an_29:13">29:13</span> Tražit ćete me i naći me jer ćete me
tražiti svim srcem svojim.

<span id="an_29:14">29:14</span> I pustit ću da me nađete - riječ je
Jahvina. Izmijenit ću udes vaš i sabrati vas iz svih naroda i sa svih
mjesta kamo vas odagnah - riječ je Jahvina. I vratit ću vas na mjesto
odakle vas u izagnanstvo odvedoh.

<span id="an_29:15">29:15</span> Istina, vi velite: 'Jahve nam podiže
proroke u Babilonu.'

<span id="an_29:8">29:8</span> Ovako govori Jahve nad Vojskama, Bog
Izraelov: 'Ne dajte da vas obmanjuju vaši proroci koji su među vama,
vaši gataoci! Ne povodite se za snovima koje oni sanjaju!

<span id="an_29:9">29:9</span> Jer oni vam laž prorokuju u moje ime, a
ja ih nisam poslao' - riječ je Jahvina."

<span id="an_29:16">29:16</span> Ovako govori Jahve kralju koji sjedi na
prijestolju Davidovu, i svemu narodu koji živi u ovome gradu - braći
vašoj što ne moradoše s vama u izgnanstvo.

<span id="an_29:17">29:17</span> Ovako govori Jahve nad Vojskama: "Evo
šaljem na njih mač, glad i kugu; učinit ću da budu kao pokvarene smokve,
tako loše da nisu za jelo.

<span id="an_29:18">29:18</span> I gonit ću ih mačem, glađu i kugom i
učinit ću ih užasom svim kraljevstvima zemaljskim, prokletstvom,
strahotom, ruglom i sramotom svim narodima kamo ih otjeram.

<span id="an_29:19">29:19</span> Jer ne poslušaše riječi mojih - riječ
je Jahvina - premda sam im svejednako slao sluge svoje proroke, ali ih
oni ne poslušaše - riječ je Jahvina.

<span id="an_29:20">29:20</span> Ali vi, izgnanici, koje poslah iz
Jeruzalema u Babilon, poslušajte svi riječ Jahvinu!"

<span id="an_29:21">29:21</span> Ovako govori Jahve nad Vojskama, kralj
Izraelov, o Ahabu, sinu Kolajinu, i o Sidkiji, sinu Maasejinu, koji vam
laž prorokuje u moje ime: "Evo, predajem ih u ruke Nabukodonozora,
kralja babilonskoga, da ih pogubi vama na oči.

<span id="an_29:22">29:22</span> I njima će se kao kletvom proklinjati
svi izgnanici koji su u Babilonu: 'Neka Jahve učini s tobom kao sa
Sidkijom i Ahabom koje kralj babilonski ispeče na vatri

<span id="an_29:23">29:23</span> jer u Izraelu počiniše sramotu čineći
preljub sa ženama svojih bližnjih i govoreći u moje ime lažne riječi
koje im ja nisam zapovjedio. Ja to znam, i svjedok sam tome' - riječ je
Jahvina!"

<span id="an_29:24">29:24</span> -

<span id="an_29:25">29:25</span> A Šemaji ćeš Nehelamcu poručiti: "Ovako
govori Jahve nad Vojskama, Bog Izraelov: Ti si u svoje ime poslao pisma
svemu narodu koji je u Jeruzalemu, i svećeniku Sefaniji, sinu Maasejinu,
i svim ostalim svećenicima:

<span id="an_29:26">29:26</span> 'Jahve te postavi svećenikom namjesto
svećenika Jojade da paziš u Domu Jahvinu na svakog luđaka koji se gradi
prorokom i da ga baciš u klade, sa željezom oko vrata.

<span id="an_29:27">29:27</span> Zašto, dakle, nisi spriječio Jeremiju
iz Anatota, koji se među vama gradi prorokom?

<span id="an_29:28">29:28</span> TÓa on nam je poslao poruku u Babilon:
Dugo će još trajati: Gradite kuće i nastanite se! Sadite vrtove i
uživajte urod njihov!'"

<span id="an_29:29">29:29</span> Svećenik Sefanija pročita pismo proroku
Jeremiji.

<span id="an_29:30">29:30</span> Tada dođe riječ Jahvina Jeremiji:

<span id="an_29:31">29:31</span> "Pošalji svim izgnanicima ovu vijest:
'Ovako govori Jahve o Šemaji Nehelamcu: Jer vam Šemaja prorokuje te vam
budi varave nade, premda ga ja nisam poslao,

<span id="an_29:32">29:32</span> ovako govori Jahve: Kaznit ću Šemaju
Nehelamca, njega i potomstvo njegovo: nitko mu neće preostati usred
ovoga naroda da doživi sreću koju spremam narodu svojemu - riječ je
Jahvina - jer je propovijedao pobunu protiv Jahve.'"

<span id="an_30:1">30:1</span> Riječ koju Jahve upravi Jeremiji:

<span id="an_30:2">30:2</span> Ovako govori Jahve, Bog Izraelov: "Upiši
u knjigu sve ove riječi koje ti govorim.

<span id="an_30:3">30:3</span> Jer evo dolaze dani - riječ je Jahvina -
i promijenit ću udes naroda svoga Izraela i Judeje" - govori Jahve - "i
vratit ću ih u zemlju koju u baštinu dadoh ocima njihovim."

<span id="an_30:4">30:4</span> Evo riječi što ih Jahve reče o Izraelu i
o Judeji:

<span id="an_30:5">30:5</span> Ovako govori Jahve: "Čujem krik užasa:
strava je to, a ne mir.

<span id="an_30:6">30:6</span> Hajde, propitajte se i pogledajte: je li
ikad muškarac rodio? A svi se muškarci za bedra hvataju kao porodilje!
Zašto su sva lica izobličena i problijedjela?

<span id="an_30:7">30:7</span> Jao, jer velik je dan ovaj, slična mu nÓe
bÄi! Vrijeme je nevolje za Jakova, al' će se izbaviti iz nje.

<span id="an_30:8">30:8</span> Onoga dana - riječ je Jahve nad Vojskama
- slomit ću jaram na njihovu vratu i lance ću njihove raskinuti. Više
neće služiti tuđinu,

<span id="an_30:9">30:9</span> već će služiti Jahvi, Bogu svojemu, i
Davidu, kralju svome, koga ću im podići.

<span id="an_30:10">30:10</span> Ne boj se, Jakove, slugo moja - riječ
je Jahvina - ne plaši se, Izraele! Jer evo, spasit ću te izdaleka i
potomstvo tvoje iz zemlje izgnanstva. Jakov će se opet smiriti, spokojno
će živjeti i nitko ga neće plašiti - riječ je Jahvina -

<span id="an_30:11">30:11</span> jer ja sam s tobom da te izbavim. Zatrt
ću narode među koje te prognah, a tebe neću sasvim uništiti; al' ću te
kazniti po pravici, ne smijem te pustit' nekažnjena."

<span id="an_30:12">30:12</span> Uistinu, ovako govori Jahve:
"Neiscjeljiva je rana tvoja, neprebolan polom tvoj.

<span id="an_30:13">30:13</span> Nema lijeka rani tvojoj i nikako da
zaraste.

<span id="an_30:14">30:14</span> Zaboraviše te svi ljubavnici, više za
te i ne pitaju! Jer po tebi ja udarih k'o što udara neprijatelj, kaznom
krutom za bezakonje i za mnoge grijehe tvoje.

<span id="an_30:15">30:15</span> Zašto kukaš zbog rane svoje? Zar je
neizlječiva tvoja bol? Zbog mnoštva bezakonja i grijeha silnih tvojih to
ti učinih.

<span id="an_30:16">30:16</span> Al' i oni što te žderu bit će
prožderani, u ropstvo će svi dušmani tvoji; pljačkaši tvoji bit će
opljačkani, i koji te plijeniše bit će oplijenjeni.

<span id="an_30:17">30:17</span> \[17b\] Zvahu te 'Protjeranom' i
'Sionkom za koju nitko ne pita'. \[17a\] Al' ja ću te iscijeliti, rane
ti zaliječiti" - riječ je Jahvina.

<span id="an_30:18">30:18</span> Ovako govori Jahve: "Evo, izmijenit ću
udes šatora Jakovljevih, smilovat ću se na stanove njegove: na
razvalinama njegovim bit će opet grad sazidan, i dvori će stajati na
starome mjestu.

<span id="an_30:19">30:19</span> Iz njih će se čuti hvalospjev, i
glasovi radosni. Umnožit ću ih i više im se neće smanjiti broj, ugled ću
im dati i više ih neće prezirati.

<span id="an_30:20">30:20</span> Sinovi njihovi bit će mi kao nekoć,
zajednica njina preda mnom će čvrsto stajati, a kaznit ću sve njihove
ugnjetače.

<span id="an_30:21">30:21</span> Glavar njihov iz njih će niknuti,
vladar njihov isred njih će izaći. Pustit ću ga k sebi da mi se približi
- jer tko da se usudi sam preda me!" - riječ je Jahvina.

<span id="an_30:22">30:22</span> "I vi ćete biti moj narod, a ja vaš
Bog.

<span id="an_30:23">30:23</span> Gle, nevrijeme Jahvino, jarost
provaljuje, razmahuje se vihor silan, i svaljuje na glave bezbožničke.

<span id="an_30:24">30:24</span> Jahvin se gnjev neće stišati dok on ne
izvrši i ne ispuni naume srca svojega. U dane posljednje jasno ćete to
razumjeti.

<span id="an_31:1">31:1</span> "U ono vrijeme - riječ je Jahvina - bit
ću Bog svim plemenima Izraelovim i oni će biti narod moj."

<span id="an_31:2">31:2</span> Ovako govori Jahve: "Nađe milost u
pustinji narod koji uteče maču: Izrael ide u svoje prebivalište.

<span id="an_31:3">31:3</span> Iz daljine mu se Jahve ukaza: Ljubavlju
vječnom ljubim te, zato ti sačuvah milost.

<span id="an_31:4">31:4</span> Opet ću te sazdati, i bit ćeš sazdana,
djevice Izraelova. Opet ćeš se resit' bubnjićima, u veselo kolo hvatati.

<span id="an_31:5">31:5</span> Opet ćeš saditi vinograde na brdima
Samarije: koji nasade posade, oni će i trgati.

<span id="an_31:6">31:6</span> Jer dolazi dan te će stražari vikati na
brdu efrajimskom: 'Na noge! Na Sion se popnimo, k Jahvi, Bogu svojemu!'"

<span id="an_31:7">31:7</span> Jer ovako govori Jahve: "Kličite od
radosti Jakovu, pozdravite burno prvaka naroda! Neka se ori vaš glas!
Objavite slavopojkom: Jahve spasi narod svoj, Ostatak Izraelov!

<span id="an_31:8">31:8</span> Evo, ja ih vodim iz zemlje sjeverne,
skupljam ih s krajeva zemlje: s njima su slijepi i hromi, trudnice i
rodilje: vraća se velika zajednica.

<span id="an_31:9">31:9</span> Evo, u suzama pođoše, utješene sad ih
vraćam! Vodit ću ih kraj potočnih voda, putem ravnim kojim neće
posrnuti, jer ja sam otac Izraelu, Efrajim je moj prvenac."

<span id="an_31:10">31:10</span> Čujte, o narodi, riječ Jahvinu,
objavite je širom dalekih otoka: "Onaj što rasprši Izraela, opet ga
sabire i čuva ga k'o pastir stado svoje!"

<span id="an_31:11">31:11</span> Jer Jahve oslobodi Jakova, izbavi ga iz
ruku jačeg od njega.

<span id="an_31:12">31:12</span> I oni će, radosno kličući, na vis
sionski da se naužiju dobara Jahvinih: žita, ulja, mladog vina, jagnjadi
i teladi, duša će im biti kao vrt navodnjen, nikad više neće ginuti.

<span id="an_31:13">31:13</span> Djevojke će se veselit' u kolu, mlado i
staro zajedno, jer ću im tugu u radost pretvoriti, utješit ću ih i
razveselit' nakon žalosti.

<span id="an_31:14">31:14</span> Pretilinom ću im okrijepiti svećenstvo
i narod svoj nasititi dobrima" - riječ je Jahvina.

<span id="an_31:15">31:15</span> Ovako govori Jahve: "Čuj! U Rami se
kukanje čuje i gorak plač: Rahela oplakuje sinove svoje, i neće da se
utješi za djecom, jer njih više nema."

<span id="an_31:16">31:16</span> Ovako govori Jahve: "Prestani kukati,
otari suze u očima! Patnje će tvoje biti nagrađene: oni će se vratiti iz
zemlje neprijateljske.

<span id="an_31:17">31:17</span> Ima nade za tvoje potomstvo - riječ je
Jahvina - sinovi tvoji vratit će se u svoj kraj.

<span id="an_31:18">31:18</span> Dobro čujem Efrajimov jecaj: 'Ti me
pokara, i ja se popravih kao june još neukroćeno. Obrati me, da se
obratim, jer ti si, Jahve, Bog moj.

<span id="an_31:19">31:19</span> Odvratih se od tebe, ali se pokajah,
uvijek, i sad se u slabine tučem. Stidim se i crvenim, jer nosim sramotu
mladosti svoje!'"

<span id="an_31:20">31:20</span> "Zar mi je Efrajim sin toliko drag,
dijete najmilije? Jer koliko god mu prijetim, bez prestanka živo na
njega mislim i srce mi dršće za njega od nježne samilosti" - riječ je
Jahvina.

<span id="an_31:21">31:21</span> "Postavi putokaze, podigni stupove!
Sjeti se ceste, puta kojim si prošla. I vrati se, djevice Izraelova,
vrati se u gradove svoje!

<span id="an_31:22">31:22</span> Dokle ćeš još oklijevati, kćeri
odmetnice? Jer Jahve stvori nešto novo na zemlji: Žena će okružiti
Muža."

<span id="an_31:23">31:23</span> Ovako govori Jahve nad Vojskama, Bog
Izraelov: "U zemlji Judinoj, kad promijenim njezinu sudbinu, u njezinim
će se gradovima ovako govoriti: 'Blagoslovio te Jahve, prebivalište
Pravednosti, Goro sveta!'"

<span id="an_31:24">31:24</span> "I u njoj će se opet nastaniti Judeja
sa svim svojim gradovima, ratari i oni što idu za stadima,

<span id="an_31:25">31:25</span> jer ja ću okrijepiti dušu iscrpljenu,
obilno nahraniti dušu klonulu.

<span id="an_31:26">31:26</span> Kao ono: 'Čim se probudih, pogledah:
sladak li bijaše sanak moj!'"

<span id="an_31:27">31:27</span> "Evo dolaze dani - riječ je Jahvina -
kad ću u domu Izraelovu i u domu Judinu posijati sjeme čovječje i sjeme
životinjsko.

<span id="an_31:28">31:28</span> I kao što sam nekoć bdio da ih iščupam,
razvalim, istrijebim, zatrem i nesreću na njih svalim, tako ću sada
brižno bdjeti da ih podignem i posadim.

<span id="an_31:29">31:29</span> U one dane neće se više govoriti: 'Oci
jedoše kiselo grožđe, a sinovima zubi trnu.'

<span id="an_31:30">31:30</span> Nego će svatko umrijeti zbog vlastite
krivice. I onomu koji bude jeo kiselo grožđe zubi će trnuti."

<span id="an_31:31">31:31</span> "Evo dolaze dani - riječ je Jahvina -
kad ću s domom Izraelovim i s domom Judinim sklopiti Novi savez.

<span id="an_31:32">31:32</span> Ne Savez kakav sam sklopio s ocima
njihovim u dan kad ih uzeh za ruku da ih izvedem iz zemlje egipatske,
Savez što ga oni razvrgoše premda sam ja gospodar njihov - riječ je
Jahvina.

<span id="an_31:33">31:33</span> Nego, ovo je Savez što ću ga sklopiti s
domom Izraelovim poslije onih dana - riječ je Jahvina: Zakon ću svoj
staviti u dušu njihovu i upisati ga u njihovo srce. I bit ću Bog njihov,
a oni narod moj.

<span id="an_31:34">31:34</span> I neće više učiti drug druga ni brat
brata govoreći: 'Spoznajte Jahvu!' nego će me svi poznavati, i malo i
veliko - riječ je Jahvina - jer ću oprostiti bezakonje njihovo i grijeha
se njihovih neću više spominjati."

<span id="an_31:35">31:35</span> Ovako govori Jahve, koji daje da sunce
sjaje danju, a mjesec i zvijezde da svijetle noću, koji burka more da mu
valovi buče - ime mu je Jahve nad Vojskama:

<span id="an_31:36">31:36</span> "Ako se ikad ti zakoni poremete preda
mnom - riječ je Jahvina - onda će i potomstvo Izraelovo prestati da bude
narod pred licem mojim zauvijek!

<span id="an_31:37">31:37</span> Ako se mogu izmjeriti nebesa gore, i
dolje istražiti temelji zemlje, onda ću i ja odbaciti potomstvo
Izraelovo zbog svega što počiniše" - riječ je Jahvina.

<span id="an_31:38">31:38</span> "Evo dolaze dani - riječ je Jahvina -
kada će grad Jahvin biti opet sazidan, od Kule Hananelove do Vrata
ugaonih.

<span id="an_31:39">31:39</span> I još će se dalje protegnuti mjerničko
uže, pravo do brežuljka Gareba, a onda okrenuti prema Goi.

<span id="an_31:40">31:40</span> I sva dolina trupla i pepela, i sva
polja do potoka Kidrona, do ugla Konjskih vrata na istoku, bit će
svetinja Jahvina. I neće više biti razaranja ni prokletstva."

<span id="an_32:1">32:1</span> Riječ koju Jahve uputi Jeremiji desete
godine Sidkije, kralja judejskoga, to jest osamnaeste godine
Nabukodonozorove.

<span id="an_32:2">32:2</span> U to vrijeme vojska kralja babilonskoga
opsjedaše Jeruzalem, a prorok Jeremija bijaše zatvoren u tamničkom
dvorištu u dvoru judejskoga kralja.

<span id="an_32:3">32:3</span> Sidkija, kralj judejski, bijaše ga ondje
zatvorio, prigovoriv mu: "Zašto si prorokovao: 'Ovako govori Jahve: Gle,
grad ću ovaj predati u ruke kralju babilonskom da ga osvoji;

<span id="an_32:4">32:4</span> a Sidkija, kralj judejski, neće umaći
sili kaldejskoj, nego će biti predan u ruke kralja babilonskoga - usta u
usta s njim će govoriti, oči u oči njega vidjeti.

<span id="an_32:5">32:5</span> Sidkiju će odvesti u Babilon i ondje će
ostati dok ga ne pohodim - riječ je Jahvina! I ako se budete borili
protiv Kaldejaca, nećete uspjeti!'"

<span id="an_32:6">32:6</span> Tada reče Jeremija: "Dođe mi riječ
Jahvina:

<span id="an_32:7">32:7</span> 'Uskoro će doći k tebi Hanamel, sin tvoga
strica Šaluma, da ti kaže: Kupi njivu moju u Anatotu; ti imaš rodbinsko
pravo da je kupiš!'

<span id="an_32:8">32:8</span> Kako je Jahve navijestio, k meni dođe moj
stričević Hanamel u tamničko dvorište i reče mi: 'De kupi moju njivu u
Anatotu, jer ti imaš pravo na posjed i rodbinsko pravo da je kupiš! Kupi
je!' I tada spoznah da to bijaše riječ Jahvina.

<span id="an_32:9">32:9</span> Kupih, dakle, tu njivu od stričevića
Hanamela iz Anatota te mu izmjerih u novcu sedamnaest šekela srebra.

<span id="an_32:10">32:10</span> Napišem ugovor, udarim pečat, pozovem
svjedoke i izmjerim novac na tezulji.

<span id="an_32:11">32:11</span> Zatim uzmem kupovni ugovor, zapečaćen
prema propisu i uredbama,

<span id="an_32:12">32:12</span> predam kupovni ugovor Baruhu, sinu
Mahsejeva sina Nerije. Nazočni su bili: moj stričević Hanamel, svjedoci
što su potpisali kupovni ugovor i svi Judejci koji su se našli u
tamničkom dvorištu.

<span id="an_32:13">32:13</span> Tada pred njima zapovjedim Baruhu:

<span id="an_32:14">32:14</span> 'Ovako govori Jahve nad Vojskama, Bog
Izraelov: Uzmi ove isprave, ovaj kupovni ugovor, zapečaćeni i otvoreni,
i stavi ih u glinenu posudu da se zadugo sačuvaju.

<span id="an_32:15">32:15</span> Jer ovako govori Jahve nad Vojskama,
Bog Izraelov: Još će se u ovoj zemlji kupovati i kuće, i njive, i
vinogradi!'"

<span id="an_32:16">32:16</span> Pošto kupovni ugovor predadoh Nerijinu
sinu Baruhu, pomolih se Jahvi:

<span id="an_32:17">32:17</span> "O, Jahve, Gospode! Ti stvori nebo i
zemlju snagom velikom, rukom uzdignutom! Ništa tebi nije nemoguće!

<span id="an_32:18">32:18</span> Tisućama iskazuješ milost, a krivnju
otaca osvećuješ na djeci, potomcima njihovim. Bože veliki i moćni, kome
je ime Jahve nad Vojskama!

<span id="an_32:19">32:19</span> Velik si u svojim naumima, silan u
svojim djelima! Oči tvoje bde nad svim putovima ljudskim da naplatiš
svakome prema putu njegovu i prema plodu djela njegovih!

<span id="an_32:20">32:20</span> Ti koji si činio znamenja i čudesa u
zemlji egipatskoj i u Izraelu, i među svim ljudima sve do danas,

<span id="an_32:21">32:21</span> ti si izveo svoj narod izraelski iz
zemlje egipatske znamenjima i čudesima, rukom moćnom i mišicom
podignutom, strahotama velikim.

<span id="an_32:22">32:22</span> Zatim im dade svu ovu zemlju koju si
zakletvom obećao ocima njihovim, zemlju u kojoj teče med i mlijeko.

<span id="an_32:23">32:23</span> I oni je zaposjedoše; ali nisu slušali
glasa tvojega niti su hodili putem Zakona tvojega. Ništa ne učiniše od
onog što im ti naredi; zato si dozvao na njih sve ove nevolje.

<span id="an_32:24">32:24</span> Gle, nasipi se već primakoše gradu, i
bit će osvojen, i grad će pasti u ruke Kaldejcima koji na nj navaljuju
mačem, glađu i kugom. Čime si prijetio, evo dolazi. I sam vidiš.

<span id="an_32:25">32:25</span> A ti mi, Jahve Gospode moj, reče: 'Kupi
novcem njivu i pozovi svjedoke', a grad je već predan u ruke
Kaldejcima!"

<span id="an_32:26">32:26</span> Tada mi dođe riječ Jahvina:

<span id="an_32:27">32:27</span> "Gle, ja sam Jahve, Bog svakoga tijela!
Meni ništa nije nemoguće!

<span id="an_32:28">32:28</span> Zato - veli Jahve - grad ovaj predajem
u ruke Kaldejaca i u ruke kralja babilonskoga, koji će ga zauzeti.

<span id="an_32:29">32:29</span> Ući će u nj Kaldejci koji se bore
protiv ovoga grada, ognjem će ga uništiti i spaliti ga zajedno s kućama
kojima su na krovovima Baalu palili tamjan i lijevali ljevanice tuđim
bogovima, mene gnjeveći.

<span id="an_32:30">32:30</span> Jer sinovi Izraelovi i sinovi Judini od
mladosti čine samo zlo pred mojim očima. Doista, sinovi Izraelovi bez
prestanka me gnjeve djelima ruku svojih - riječ je Jahvina.

<span id="an_32:31">32:31</span> Grad ovaj, doista, samo mi je na gnjev
i srdžbu otkako je sagrađen pa do dana današnjega te ga moram ukloniti
ispred lica svojega

<span id="an_32:32">32:32</span> zbog svega bezakonja što ga sinovi
Izraelovi i sinovi Judini počiniše, gnjeveći me - oni i kraljevi
njihovi, knezovi i svećenici i proroci, Judejci i Jeruzalemci.

<span id="an_32:33">32:33</span> Okretahu mi leđa, a ne lice svoje, iako
se neumorno trudih da ih poučim, ali me ne slušaše niti nauk moj
primiše.

<span id="an_32:34">32:34</span> Postaviše grozote u Dom koji se mojim
zove imenom da ga oskvrnu.

<span id="an_32:35">32:35</span> Baalu podigoše uzvišice u Dolini Ben
Hinomu, i sinove i kćeri svoje Moleku kroz oganj provodiše - što im ja
nikad ne zapovjedih; ni na um mi ne pade da bi činili takve gadosti niti
da bih Judu pustio u takav grijeh."

<span id="an_32:36">32:36</span> Ipak, ovako govori Jahve, Bog Izraelov,
o tom gradu za koji vi velite da će od mača, gladi i kuge pasti u ruke
kralju babilonskom:

<span id="an_32:37">32:37</span> "Evo, ja ću ih sabrati iz svih zemalja
u koje ih prognah - u gnjevu i jarosti svojoj - i vratit ću ih na ovo
mjesto da ovdje spokojno žive.

<span id="an_32:38">32:38</span> I oni će biti narod moj, a ja, ja ću
biti Bog njihov.

<span id="an_32:39">32:39</span> I dat ću im srce jedno i put jedan, da
bi me se bojali u sve dane, na sreću svoju i djece svoje.

<span id="an_32:40">32:40</span> I sklopit ću s njima Savez vječan,
nikad se više neću odvratiti od njih i uvijek ću im činiti dobro; usadit
ću im u srce svoj strah, da se nikad više ne odmetnu od mene.

<span id="an_32:41">32:41</span> I radovat ću se čineći im dobro; i
čvrsto ću ih zasaditi u ovoj zemlji, svim srcem svojim, svom dušom
svojom."

<span id="an_32:42">32:42</span> Jer ovako govori Jahve: "Kao što sam na
ovaj narod doveo svu ovu strašnu nesreću, tako ću na njih dovesti svu
sreću koju im obrekoh.

<span id="an_32:43">32:43</span> Da, opet će se kupovati njive u ovoj
zemlji o kojoj vi velite: 'Ova je pustinja, bez čovjeka i živinčeta,
predana na milost i nemilost Kaldejcima!'

<span id="an_32:44">32:44</span> Njive će se za novac kupovati, pisat će
se i pečatiti kupovni ugovori, pozivat će se svjedoci u zemlji
Benjaminovoj i u okolici Jeruzalema. U gradovima Judinim i u gradovima
Gorja, Šefele, Negeba, jer ću promijeniti udes njihov" - riječ je
Jahvina.

<span id="an_33:1">33:1</span> Dok je Jeremija bio još zatvoren u
tamničkom dvorištu, i drugi mu put dođe riječ Jahvina:

<span id="an_33:2">33:2</span> "Ovako govori Jahve, koji stvori zemlju,
oblikova je i učvrsti - ime mu je Jahve!

<span id="an_33:3">33:3</span> Zazovi me, i odazvat ću ti se i objavit
ću ti velike i nedokučive tajne o kojima ništa ne znaš.

<span id="an_33:4">33:4</span> Jer ovako govori Jahve, Bog Izraelov, o
kućama ovoga grada i o dvorima kraljeva judejskih, porušenim zbog nasipa
i mača,

<span id="an_33:5">33:5</span> i o onima što zameću borbu s Kaldejcima
da napune svoje kuće tjelesima ljudi koje pobih u srdžbi i jarosti
svojoj, i odvratih lice svoje od ovoga grada zbog njihove opakosti.

<span id="an_33:6">33:6</span> Evo, ja ću zaliječiti njihovu ranu, ja ću
ih iscijeliti i ozdraviti i pružiti im obilje istinskoga mira.

<span id="an_33:7">33:7</span> Promijenit ću udes zemlje Judine i
Jeruzalema i podići ću ih da budu kao nekoć.

<span id="an_33:8">33:8</span> Očistit ću ih od svakoga grijeha kojim
sagriješiše protiv mene i oprostit ću im sve krivice koje mi skriviše
odmetnuv se od mene.

<span id="an_33:9">33:9</span> I Jeruzalem će mi biti na radost, na
hvalu i čast pred svim narodima svijeta: kad čuju za sve dobro kojim ću
ih nadijeliti, divit će se i čuditi svoj onoj sreći i miru što ću im ja
dati."

<span id="an_33:10">33:10</span> Ovako govori Jahve: "Na ovome mjestu o
kojemu vi velite: 'To je pustinja bez čovjeka i bez živinčeta' - u
gradovima judejskim i po opustošenim ulicama jeruzalemskim opet će se
oriti

<span id="an_33:11">33:11</span> poklici radosti, poklici zaručnika i
zaručnice, poklici onih koji će u Domu Jahvinu prinositi žrtve
zahvalnice pjevajući: 'Hvalite Jahvu nad Vojskama, jer je dobar Jahve -
vječna je ljubav njegova!' Jer ja ću obnoviti zemlju da bude kao nekoć"
- riječ je Jahvina.

<span id="an_33:12">33:12</span> Ovako govori Jahve nad Vojskama: "Na
ovome mjestu koje je sada pusto, bez čovjeka i bez živinčeta, i u svim
gradovima opet će biti pašnjaci za pastire što odmaraju stada svoja.

<span id="an_33:13">33:13</span> U gradovima Gorja, i u gradovima
Šefele, i u gradovima Negeba, u kraju Benjaminovu, u okolici Jeruzalema
i u gradovima Judinim opet će prolaziti ovce ispod ruke pastira koji će
ih brojiti" - riječ je Jahvina.

<span id="an_33:14">33:14</span> "Evo, dolaze dani - riječ je Jahvina -
kad ću ispuniti dobro obećanje što ga dadoh domu Izraelovu i domu
Judinu:

<span id="an_33:15">33:15</span> U one dane i u vrijeme ono podići ću
Davidu izdanak pravedni; on će zemljom vladati po pravu i pravici.

<span id="an_33:16">33:16</span> U one dane Judeja će biti spašena,
Jeruzalem će živjeti spokojno. A grad će se zvati: 'Jahve, Pravda naša.'

<span id="an_33:17">33:17</span> Jer ovako govori Jahve: "Nikada Davidu
neće nestati potomka koji će sjediti na prijestolju doma Izraelova.

<span id="an_33:18">33:18</span> I nikada neće levitima i svećenicima
nestati potomaka koji će služiti preda mnom i prinositi paljenice,
kaditi prinosnice i prikazivati klanice u sve dane."

<span id="an_33:19">33:19</span> I dođe riječ Jahvina Jeremiji:

<span id="an_33:20">33:20</span> Ovako govori Jahve: "Ako možete razvrći
savez moj s danom i savez moj s noći, tako da ni dana ni noći više ne
bude u pravo vrijeme,

<span id="an_33:21">33:21</span> moći će se raskinuti i Savez moj sa
slugom mojim Davidom te više neće imati sina koji bi kraljevao na
prijestolju njegovu i s levitima i svećenicima koji mi služe.

<span id="an_33:22">33:22</span> Kao što se vojska nebeska ne može
izbrojiti ni izmjeriti pijesak morski, tako ću umnožiti potomstvo sluge
svojega Davida i levite i svećenike koji mi služe."

<span id="an_33:23">33:23</span> I dođe riječ Jahvina Jeremiji:

<span id="an_33:24">33:24</span> "Nisi li opazio što ovi ljudi govore:
'Jahve je odbacio obadva plemena koja je bio sebi izabrao?' I s prezirom
poriču narod moj kao da mi više nije narod."

<span id="an_33:25">33:25</span> Ovako govori Jahve: "Da ne sklopih
saveza svojega s danom i noći i da ne postavih zakone nebu i zemlji,

<span id="an_33:26">33:26</span> mogao bih odbaciti potomstvo Jakova i
Davida, sluge svojega, da više ne uzimam potomka njihova za vladara nad
potomstvom Abrahamovim, Izakovim i Jakovljevim, kad promijenim udes
njihov i kad im se smilujem."

<span id="an_34:1">34:1</span> Riječ koju Jahve uputi Jeremiji kad
Nabukodonozor, kralj babilonski, i sva njegova vojska, i sva kraljevstva
pod njegovom vlašću, i svi narodi navališe na Jeruzalem i na sve gradove
njegove.

<span id="an_34:2">34:2</span> Ovako govori Jahve, Bog Izraelov: "Idi i
govori sa Sidkijom, kraljem judejskim, i reci mu: Ovako govori Jahve:
'Evo, predajem ovaj grad u ruke kralja babilonskoga da ga on ognjem
spali.

<span id="an_34:3">34:3</span> Ni ti nećeš ruci njegovoj umaći. Da, bit
ćeš uhvaćen i predat će te u njegove ruke; oči u oči gledat ćeš kralja
babilonskoga, usta u usta on će s tobom govoriti i bit ćeš odveden u
Babilon.'

<span id="an_34:4">34:4</span> Ali čuj riječ Jahvinu, Sidkija, kralju
judejski! Ovo ti poručuje Jahve: 'Nećeš od mača poginuti,

<span id="an_34:5">34:5</span> umrijet ćeš u miru! I kao što su tvoje
očeve i kraljeve tvoje prethodnike okadili, i tebe će okaditi i naricat
će za tobom: 'Jao Gospodaru!' Ja ti to govorim' - riječ je Jahvina.

<span id="an_34:6">34:6</span> I prorok Jeremija poruči sve ove riječi
Sidkiji, kralju judejskom u Jeruzalemu,

<span id="an_34:7">34:7</span> dok je vojska kralja babilonskoga
navaljivala na Jeruzalem i na preostale gradove Judine - na Lakiš i
Azeku, jer još samo oni preostadoše od judejskih utvrđenih gradova.

<span id="an_34:8">34:8</span> Riječ koju Jahve uputi Jeremiji, pošto je
kralj Sidkija sa svekolikim narodom jeruzalemskim sklopio savez da im
proglasi slobodu,

<span id="an_34:9">34:9</span> da svaki pusti na slobodu svoga roba
Hebreja i svoju robinju Hebrejku te da više ni u koga ne bude Hebrej,
brat njegov, kao rob.

<span id="an_34:10">34:10</span> I svi odličnici i sav narod koji uđoše
u ovaj savez pristadoše te svaki pusti na slobodu roba svoga i svoju
ropkinju da im više ne robuju. Pristadoše, dakle, i pustiše ih.

<span id="an_34:11">34:11</span> A potom se okrenuše i uzeše opet svoje
robove i ropkinje koje bijahu oslobodili pa ih prisiliše da im opet
robuju.

<span id="an_34:12">34:12</span> Tada Jahve uputi riječ Jeremiji
govoreći:

<span id="an_34:13">34:13</span> Ovako govori Jahve, Bog Izraelov: "Ja
sam sklopio Savez s ocima vašim u dan kada ih izvedoh iz Egipta, iz
zemlje ropstva, govoreći:

<span id="an_34:14">34:14</span> 'Nakon sedam godina neka svaki od vas
pusti na slobodu brata svoga Hebreja koji mu se prodao i šest godina kao
rob služio.' Ali me vaši oci ne poslušaše i ne htjedoše me čuti.

<span id="an_34:15">34:15</span> A vi se bijaste obratili i učinili što
je pravo u očima mojim, proglasivši slobodu za svakoga bližnjega svoga i
preda mnom ste sklopili savez u Domu koji se zove mojim imenom.

<span id="an_34:16">34:16</span> A zatim se okrenuste i oskvrnuste ime
moje, jer je svaki od vas opet uveo svoga roba i ropkinju koje ste već
bili oslobodili, i ponovo ste ih prisilili da vam robuju."

<span id="an_34:17">34:17</span> Zato ovako govori Jahve: "Vi me ne
poslušaste da proglasite slobodu subratu svojemu i bližnjemu. I zato,
evo, i ja proglašavam protiv vas slobodu - riječ je Jahvina - maču, kugi
i gladi, i učinit ću vas strašilom svim kraljevstvima zemlje.

<span id="an_34:18">34:18</span> A s ljudima koji razvrgoše Savez moj i
ne ispuniše saveza obećana pred mojim licem postupit ću kao s teletom
što ga nadvoje rasjekoše te između tih pola prođoše.

<span id="an_34:19">34:19</span> Knezove Judeje i Jeruzalema, dvorjane,
svećenike i sav narod zemlje što prođoše između pola telećih

<span id="an_34:20">34:20</span> predat ću u ruke dušmana koji im rade o
glavi, a njihova trupla bit će hrana pticama nebeskim i zvijerima
zemaljskim.

<span id="an_34:21">34:21</span> Sidkiju, kralja judejskoga, i njegove
knezove predat ću u ruke dušmana koji im rade o glavi i u ruke vojske
kralja babilonskoga, koja se od vas bila povukla.

<span id="an_34:22">34:22</span> Evo, ja ću im zapovjediti - riječ je
Jahvina - i vratit ću ih na ovaj grad, i navalit će na nj, osvojiti ga i
ognjem spaliti. A gradove judejske obratit ću u pustinju nenastanjenu."

<span id="an_35:1">35:1</span> Jahve uputi riječ Jeremiji u dane
Jojakima, sina Jošijina, kralja judejskoga:

<span id="an_35:2">35:2</span> "Idi u zajednicu Rekabovaca, govori s
njima i dovedi ih u Dom Jahvin, u jednu od dvorana, i daj im vina."

<span id="an_35:3">35:3</span> Tada dovedoh Jaazaniju, sina Habasinijina
sina Jeremije, njegovu braću i sve sinove njegove i sav dom Rekabovaca

<span id="an_35:4">35:4</span> i dovedoh ih u Dom Jahvin, u dvoranu
čovjeka Božjega Ben Johanana, sina Jigdalijina, koja je kraj dvorane
kneževske, a nad dvoranom vratara Maaseje, sina Šalumova.

<span id="an_35:5">35:5</span> Zatim stavih pred sinove doma Rekabova
krčage pune vina i čaše te im rekoh: "Pijte vina!"

<span id="an_35:6">35:6</span> Ali oni odgovoriše: "Ne pijemo vina, jer
nam je otac naš Jonadab, sin Rekabov, zapovjedio: 'Ne smijete nikada
piti vina, ni vi ni sinovi vaši.

<span id="an_35:7">35:7</span> Niti smijete graditi kućÄa, niti sijati
sjemena ni saditi vinogradÄa, niti ih posjedovati, nego provodite sav
život pod šatorima, da dugo živite u zemlji gdje kao stranci boravite.'

<span id="an_35:8">35:8</span> I mi poslušasmo glas oca Jonadaba, sina
Rekabova, u svem što nam je zapovjedio: da nikad vina ne pijemo, ni mi
ni žene naše, niti sinovi naši, ni kćeri naše,

<span id="an_35:9">35:9</span> da ne gradimo kuća, ni da posjedujemo
vinograda ni polja zasijanih,

<span id="an_35:10">35:10</span> da stanujemo pod šatorima i držimo se
poslušno svega što nam zapovjedi naš otac Jonadab.

<span id="an_35:11">35:11</span> Samo kada je Nabukodonozor, kralj
babilonski, krenuo protiv ove zemlje, rekosmo: 'Hajdemo, pođimo u
Jeruzalem da izbjegnemo vojsku kaldejsku i vojsku aramejsku!' I tako
sada živimo u Jeruzalemu."

<span id="an_35:12">35:12</span> Tada dođe riječ Jahvina Jeremiji:

<span id="an_35:13">35:13</span> Ovako govori Jahve nad Vojskama, kralj
Izraelov: "Idi i objavi Judejcima i Jeruzalemcima: 'Zar nećete primiti
nauka moga i poslušati riječi moje?' - riječ je Jahvina. -

<span id="an_35:14">35:14</span> 'Ispunjuju se riječi Jonadaba, sina
Rekabova, koji je sinovima svojim zabranio da piju vina, i do dana
današnjega nitko ga nije pio, jer oni slušaju riječ svoga oca. A ja sam
vam jednako govorio, ali me niste slušali.

<span id="an_35:15">35:15</span> I slao sam bez prestanka k vama sluge
svoje, proroke, da vam propovijedaju: 'Vratite se svaki sa svoga opakog
puta, popravite djela svoja i ne trčite za tuđim bogovima da im služite,
pa ćete ostati u zemlji koju dadoh vama i ocima vašim'; ali ne
prikloniste uha svojega i ne poslušaste me.

<span id="an_35:16">35:16</span> Sinovi Jonadaba, sina Rekabova, držahu
se zapovijedi koju im dade otac njihov. Ali mene ovaj narod ne sluša.'

<span id="an_35:17">35:17</span> Zato govori Jahve nad Vojskama, Bog
Izraelov: 'Evo, navući ću na sve Jeruzalemce sve one nevolje kojima sam
im zaprijetio, jer sam im govorio, a oni me ne slušahu, dozivao ih, ali
se oni ne odazivahu.'"

<span id="an_35:18">35:18</span> Zajednici Rekabovaca Jeremija reče:
"Ovako govori Jahve nad Vojskama, Bog Izraelov: 'Jer ste slušali
zapovijedi svoga oca Jonadaba i držali se svih naredaba i činili sve što
vam je on zapovjedio,

<span id="an_35:19">35:19</span> zato - ovako govori Jahve nad Vojskama,
kralj Izraelov - Jonadabu, sinu Rekabovu, nikad neće ponestati potomka
koji će stajati pred licem mojim u sve dane.'"

<span id="an_36:1">36:1</span> Četvrte godine Jojakima, sina Jošijina,
kralja judejskoga, uputi Jahve Jeremiji ovu riječ:

<span id="an_36:2">36:2</span> "Uzmi svitak i zapiši na nj sve riječi
koje ti kazah o Jeruzalemu, Judeji i svim narodima, od dana kad ti počeh
govoriti, od dana Jošijinih do dana današnjega.

<span id="an_36:3">36:3</span> Možda će čuti dom Judin o svim nesrećama
što sam ih naumio oboriti na njih te će se vratiti svaki sa svoga zlog
puta, a ja ću im oprostiti krivicu i grijeh njihov."

<span id="an_36:4">36:4</span> Tada Jeremija dozva Baruha, sina
Nerijina, i Baruh napisa na svitak, po kazivanju Jeremijinu, sve riječi
koje mu Jahve bijaše objavio.

<span id="an_36:9">36:9</span> U petoj godini Jojakima, sina Jošijina,
kralja judejskoga, mjeseca devetoga, pozvaše na post pred Jahvu sav
narod jeruzalemski i sav narod što mogaše stići iz gradova judejskih u
Jeruzalem.

<span id="an_36:5">36:5</span> Tada Jeremija naredi Baruhu: "Meni nije
slobodno te ne mogu poći u Dom Jahvin.

<span id="an_36:6">36:6</span> Idi ti te na dan posta u Domu Jahvinu
čitaj narodu riječi Jahvine iz svitka što si ga po mojem kazivanju
napisao. Pročitaj ih i svim Judejcima koji su došli iz svojih gradova.

<span id="an_36:7">36:7</span> Možda će se vapaji njihovi vinuti k Jahvi
i možda će se obratiti svatko sa zloga puta svojega; jer je velik bijes
i srdžba kojima Jahve prijeti ovom narodu."

<span id="an_36:8">36:8</span> I Baruh, sin Nerijin, učini sve kako mu
prorok Jeremija bijaše zapovjedio da pročita riječi Jahvine u Domu
Jahvinu.

<span id="an_36:10">36:10</span> Baruh svemu narodu pročita riječi
Jeremije iz svitka u Domu Jahvinu, u dvorani Gemarje, sina pisara
Šafana, u gornjem predvorju pred Novim vratima Jahvina Doma.

<span id="an_36:11">36:11</span> A kad Mikaj, sin Šafanova sina Gemarje,
ču iz knjige sve Jahvine riječi,

<span id="an_36:12">36:12</span> siđe u kraljevski dvor u sobu pisarovu,
gdje upravo sjeđahu svi dostojanstvenici: pisar Elišama, Delaja, sin
Šemajin, Elnatan, sin Akborov, Gemarja, sin Šafanov, Sidkija, sin
Hananijin, i svi drugi dostojanstvenici.

<span id="an_36:13">36:13</span> Mikaj im kaza sve riječi što ih bijaše
čuo kad ih je Baruh narodu čitao iz knjige.

<span id="an_36:14">36:14</span> Tada dostojanstvenici poslaše Jehudija,
sina Netanijina, i Šelemju, sina Kušijeva, Baruhu da mu kažu: "Uzmi u
ruke svitak iz kojega si čitao narodu i dođi!" Tada Baruh, sin Nerijin,
uze svitak u ruke i dođe k njima.

<span id="an_36:15">36:15</span> Oni mi rekoše: "Hajde, sjedi i pročitaj
nam!" I Baruh im pročita.

<span id="an_36:16">36:16</span> Kad čuše sve one riječi, uplašeno se
pogledaše i rekoše Baruhu: "Moramo sve to kazati kralju."

<span id="an_36:17">36:17</span> I upitaše Baruha: "Hajde, objasni nam
kako ti napisa sve te riječi."

<span id="an_36:18">36:18</span> Baruh će njima: "Jeremija mi je sve te
riječi u pero kazivao, a ja sam ih crnilom u knjigu zapisao."

<span id="an_36:19">36:19</span> Tada dostojanstvenici rekoše Baruhu:
"Idi i sakrijte se, ti i Jeremija; nitko da ne zna gdje ste."

<span id="an_36:20">36:20</span> I, pohranivši svitak u dvorani pisara
Elišame, pođoše kralju u dvorsko predvorje i sve mu ispripovjediše.

<span id="an_36:21">36:21</span> Kralj posla Jehudija da donese svitak:
on ga donese iz sobe pisara Elišame i pročita ga kralju i
dostojanstvenicima koji stajahu oko njega.

<span id="an_36:22">36:22</span> Kralj je sjedio u zimskim odajama -
bijaše to u devetom mjesecu - a pred njim stajaše ražarena žeravnica.

<span id="an_36:23">36:23</span> I kako bi Jehudi pročitao tri-četiri
stupca, kralj bi ih rezao pisarskim perorezom i bacao u vatru na
žeravnice sve dok cio svitak ne bi uništen u vatri žeravnice.

<span id="an_36:24">36:24</span> Ni kralj ni njegove sluge ne
prestrašiše se niti razderaše haljina kad čuše te riječi,

<span id="an_36:25">36:25</span> pa ipak Elnatan, Delaja i Gemarja
moljahu kralja da ne spali svitak, ali on ih ne posluša.

<span id="an_36:26">36:26</span> Tada kralj zapovjedi kraljeviću
Jerahmeelu i Seraji, sinu Azrielovu, i Šelemji, sinu Abdeelovu, da
uhvate pisara Baruha i proroka Jeremiju. Ali ih Jahve bijaše sakrio.

<span id="an_36:27">36:27</span> Pošto je dakle kralj spalio svitak s
riječima što ih Baruh bijaše zapisao po Jeremijinu kazivanju, dođe riječ
Jahvina Jeremiji:

<span id="an_36:28">36:28</span> "Uzmi drugi svitak i upiši u nj sve one
riječi što bijahu na prvom svitku koji je Jojakim, kralj judejski,
spalio.

<span id="an_36:29">36:29</span> A protiv Jojakima, kralja judejskoga,
ovako reci: Ovako govori Jahve: Spalio si svitak govoreći: 'Zašto si u
njemu napisao da će doći kralj babilonski koji će opustošiti zemlju ovu
i istrijebiti i ljude i stoku?'

<span id="an_36:30">36:30</span> Zato ovako govori Jahve protiv
Jojakima, kralja judejskoga: 'On neće imati potomka da sjedne na
prijestolje Davidovo, a njegovo mrtvo tijelo bit će bačeno na pripeku
danju i noćni mraz.

<span id="an_36:31">36:31</span> Kaznit ću njega, i potomstvo njegovo, i
sluge njegove zbog njihova bezakonja, i svalit ću na Jeruzalemce i na
Judejce sve zlo kojim sam im prijetio, a nisu me slušali."

<span id="an_36:32">36:32</span> Tada Jeremija uze drugi svitak, dade ga
pisaru Baruhu, sinu Nerijinu, i on po kazivanju Jeremijinu upisa sve
riječi knjige koju je Jojakim, kralj judejski, na žeravnici spalio. I k
njima je dopisano još mnogo onakvih riječi.

<span id="an_37:1">37:1</span> Nakon Konije, sina Jojakimova, zakralji
se Sidkija, sin Jošijin. Nabukodonozor, kralj babilonski, postavi ga za
kralja u zemlji judejskoj.

<span id="an_37:2">37:2</span> Ali ni on ni sluge njegove ni narod
zemlje ne slušahu riječi što ih je Jahve govorio na usta proroka
Jeremije.

<span id="an_37:3">37:3</span> Kralj Sidkija posla Jehukala, sina
Šelemjina, i svećenika Sefaniju, sina Maasejina, k proroku Jeremiji s
porukom: "Daj, pomoli se za nas Jahvi, Bogu našemu!"

<span id="an_37:4">37:4</span> Jeremija u ono vrijeme još zalažaše među
narod i još ga ne bijahu bacili u tamnicu.

<span id="an_37:5">37:5</span> A vojska je faraonova nadirala iz Egipta:
čuvši to, Kaldejci, koji opsjedahu Jeruzalem, udaljiše se od grada.

<span id="an_37:6">37:6</span> Tada se javi riječ Jahvina proroku
Jeremiji:

<span id="an_37:7">37:7</span> Ovako govori Jahve, Bog Izraelov: "Kralju
judejskomu, koji vas posla k meni da me pitate, ovako recite: 'Evo,
vojska faraonova, koja vam priteče u pomoć, vratit će se u svoju zemlju
Egipat.

<span id="an_37:8">37:8</span> Kaldejci će opet napasti ovaj grad,
osvojiti ga i spaliti.'

<span id="an_37:9">37:9</span> Ovako govori Jahve: 'Ne zanosite se
mišlju: 'Kaldejci će otići od nas', jer oni neće otići!

<span id="an_37:10">37:10</span> Pa i da razbijete svu vojsku kaldejsku
koja se bori s vama, tako da bi od nje ostali samo ranjenici, oni bi,
svaki iz svoga šatora, opet poustajali da požarom unište ovaj grad.'"

<span id="an_37:11">37:11</span> Kad je vojska kaldejska zbog vojske
faraonove morala prekinuti opsadu Jeruzalema,

<span id="an_37:12">37:12</span> i Jeremija htjede otići iz Jeruzalema
da ode u zemlju Benjaminovu te ondje od rođaka dobije dio.

<span id="an_37:13">37:13</span> Ali kad stiže do Benjaminovih vrata,
ondje bijaše zapovjednik straže Jirijaj, sin Hananijina sina Šelemje. On
zaustavi proroka Jeremiju povikavši: "Ti hoćeš prebjeći Kaldejcima!"
Jeremija odgovori:

<span id="an_37:14">37:14</span> "Nije istina, ne želim prebjeći
Kaldejcima!" Ali i ne slušajući Jeremiju, Jirijaj ga uhvati i odvede
dostojanstvenicima.

<span id="an_37:15">37:15</span> Dostojanstvenici se razljutiše na
Jeremiju te ga istukoše i zatvoriše u kuću pisara Jonatana, koju bijahu
pretvorili u tamnicu.

<span id="an_37:16">37:16</span> Tako Jeremija dospje u nadsvođen
podrum. Ondje Jeremija ostade mnogo vremena.

<span id="an_37:17">37:17</span> Tada kralj Sidkija posla po njega. I
nasamo, u dvoru, kralj ga upita: "Ima li riječi od Jahve?" A na to će
Jeremija: "Dakako!" I dometne: "Bit ćeš predan u ruke kralja
babilonskoga!"

<span id="an_37:18">37:18</span> Onda Jeremija kaza kralju Sidkiji: "Što
skrivih tebi, tvojim slugama i ovom narodu te me baciste u tamnicu?

<span id="an_37:19">37:19</span> Gdje su sada vaši proroci koji vam
prorekoše: 'Kralj babilonski neće udariti na vas ni na ovu zemlju?'

<span id="an_37:20">37:20</span> A sada, hajde, čuj mene, gospodaru moj
i kralju, usliši molbu moju! Nemoj da me opet vrgnu u kuću pisara
Jonatana, da ondje ne umrem!"

<span id="an_37:21">37:21</span> Tada kralj Sidkija naredi i Jeremiju
odvedoše u tamničko dvorište te mu davahu svaki dan pogaču kruha iz
Pekarske ulice, sve dok nije ponestalo kruha u gradu. I tako Jeremija
ostade u tamničkom dvorištu.

<span id="an_38:1">38:1</span> Šefatja, sin Matanov, i Gedalija, sin
Pašhurov, i Jukal, sin Šelemjin, i Pašhur, sin Malkijin, čuše tada za
riječi što ih Jeremija kaza svemu narodu:

<span id="an_38:2">38:2</span> "Ovako govori Jahve: 'Tko ostane u ovome
gradu, poginut će od mača, gladi i kuge. A tko izađe pred Kaldejce,
spasit će život - život će mu ostati kao plijen, ostat će živ.'

<span id="an_38:3">38:3</span> Jer ovako govori Jahve: 'Ovaj će grad
odista pasti u ruke vojsci kralja babilonskoga i ona će ga zauzeti!'"

<span id="an_38:4">38:4</span> Tada dostojanstvenici rekoše kralju:
"Ovoga čovjeka valja ubiti: on zaista obeshrabruje ratnike koji su još
ostali u gradu i sav narod kad takve riječi pred njima govori. Pa taj
čovjek ne traži dobrobit ovoga naroda, nego njegovu propast."

<span id="an_38:5">38:5</span> A kralj Sidkija odgovori: "Eto, on je u
vašim rukama, jer kralj ionako više nema nikakve vlasti nad vama."

<span id="an_38:6">38:6</span> Tada pograbiše Jeremiju i baciše ga u
čatrnju kraljevića Malkije, što je bila u tamničkom dvorištu, i oni ga
spustiše na užetima. Ali u čatrnji ne bijaše vode, već samo glib, tako
da Jeremija propade u glib.

<span id="an_38:7">38:7</span> Ali Kušit Ebed-Melek, dvorjanin koji
bijaše u kraljevskom dvoru, doču da su Jeremiju bacili u čatrnju dok je
kralj upravo sjedio kod Benjaminovih vrata.

<span id="an_38:8">38:8</span> Tada Ebed-Melek izađe iz kraljevskog
dvora te ovako reče kralju:

<span id="an_38:9">38:9</span> "Gospodaru, kralju moj, zlo čine ovi
ljudi kad tako postupaju s prorokom Jeremijom: bacili su ga u čatrnju,
gdje će od gladi umrijeti, jer nema kruha u gradu."

<span id="an_38:10">38:10</span> Nato kralj zapovjedi Kušitu
Ebed-Meleku: "Povedi trojicu ljudi te izvuci proroka Jeremiju iz čatrnje
dok nije umro."

<span id="an_38:11">38:11</span> I Ebed-Melek povede ljude, uđe u
kraljevski dvor, pod riznicu: uze ondje nešto iznošenih i poderanih
dronjaka te ih na užetu spusti Jeremiji u čatrnju.

<span id="an_38:12">38:12</span> Kušit Ebed-Melek reče Jeremiji:
"Podmetni iznošene i poderane dronjke pod pazuha i pod užad." Jeremija
učini tako.

<span id="an_38:13">38:13</span> Tada na užetima izvukoše Jeremiju iz
čatrnje. Otada Jeremija ostade u tamničkom dvorištu.

<span id="an_38:14">38:14</span> Kralj Sidkija posla po proroka Jeremiju
te ga pozva da dođe k njemu na treći ulaz što vodi u Dom Jahvin. Kralj
reče Jeremiji: "Htio bih te nešto upitati, nemoj mi ni riječi zatajiti!"

<span id="an_38:15">38:15</span> Jeremija odgovori Sidkiji: "Ako ti
kažem, nećeš li me pogubiti? Ako te pak posvjetujem, nećeš me
poslušati!"

<span id="an_38:16">38:16</span> Tada se kralj Sidkija u tajnosti zakle
Jeremiji ovim riječima: "Živoga mi Jahve, koji nam daje ovaj život, neću
te pogubiti i neću te predati onima što ti rade o glavi."

<span id="an_38:17">38:17</span> Jeremija, dakle, reče Sidkiji: "Ovako
govori Jahve, Bog nad Vojskama, Bog Izraelov: 'Ako izađeš pred
vojskovođe kralja babilonskoga, spasit ćeš glavu i ovaj grad neće biti
uništen požarom; živjet ćete ti i tvoj dom.

<span id="an_38:18">38:18</span> Ako pak ne izađeš pred vojskovođe
kralja babilonskoga, ovaj će grad pasti u ruke Kaldejaca i oni će ga
spaliti, a ti se nećeš spasiti iz ruku njihovih.'"

<span id="an_38:19">38:19</span> A kralj Sidkija odgovori Jeremiji:
"Bojim se Judejaca koji su prebjegli Kaldejcima: mogli bi mene predati
njima da mi se izruguju."

<span id="an_38:20">38:20</span> Jeremija odvrati: "Oni to neće učiniti.
Poslušaj glas Jahvin prema kojem sam ti govorio, bit će ti dobro i
spasit ćeš život svoj.

<span id="an_38:21">38:21</span> Ali ako ne htjedneš iz grada, evo
riječi koju mi Jahve objavi:

<span id="an_38:22">38:22</span> 'Gle, sve žene koje su još ostale u
dvoru kralja judejskoga bit će odvedene k vojskovođama kralja
babilonskoga i govorit će: Zaveli te, svladali te vjerni prijatelji
tvoji! Kad ti noge u kal propadaju, oni te napuštaju!'

<span id="an_38:23">38:23</span> Da, sve će žene tvoje i djecu tvoju
odvesti Kaldejcima, a ni ti sam nećeš umaći rukama njihovim: dospjet ćeš
u ruke kralju babilonskom, a grad će ovaj biti spaljen."

<span id="an_38:24">38:24</span> Sidkija reče Jeremiji: "Nitko živ ne
smije o tome što saznati, inače ćeš umrijeti.

<span id="an_38:25">38:25</span> Ako, dakle, dostojanstvenici doznaju da
sam s tobom razgovarao te dođu k tebi i kažu: 'TÓa očituj nam što kralj
kaza tebi, a ti njemu; ne krij ništa pred nama, inače ćemo te ubiti',

<span id="an_38:26">38:26</span> odgovori im: 'Molio sam kralja da me
više ne vrati u kuću Jonatanovu, da ondje ne umrem!'"

<span id="an_38:27">38:27</span> I doista, dođoše dostojanstvenici k
Jeremiji te ga ispitivahu. Ali im on odgovori upravo onako kako mu kralj
bijaše naredio. Tada ga se okaniše, jer se ništa nije pročulo o onom
razgovoru.

<span id="an_38:28">38:28</span> Jeremiju, dakle, ostaviše u tamničkom
dvorištu sve do dana kad neprijatelj zauze Jeruzalem. Kad Jeruzalem
zauzeše, on bijaše ondje.

<span id="an_39:1">39:1</span> Devete godine kralja Sidkije, kralja
judejskoga, desetoga mjeseca, Nabukodonozor, kralj babilonski, krenu sa
svom vojskom na Jeruzalem te ga opsjede.

<span id="an_39:2">39:2</span> Jedanaeste godine kralja Sidkije,
četvrtoga mjeseca, dana devetoga u mjesecu, provališe u grad.

<span id="an_39:3">39:3</span> Uđoše sve vojskovođe kralja babilonskoga
te se smjestiše kod Srednjih vrata: Nergal Sar-Eser, knez Sin-Magira,
vrhovni zapovjednik, Nebušasban, visoki dostojanstvenik, i sve druge
vojskovođe kralja babilonskoga.

<span id="an_39:4">39:4</span> Kad ih vidješe Sidkija, kralj judejski, i
svi ratnici njegovi, dadoše se u bijeg na vrata između dva zida, noću
iziđoše iz grada prema Kraljevu vrtu i krenuše k dolini Arabi.

<span id="an_39:5">39:5</span> Ali ih čete kaldejske gonjahu i sustigoše
Sidkiju u Poljanama jerihonskim. Uhvatiše ga, odvedoše u Riblu, u zemlju
hamatsku, pred Nabukodonozora, kralja babilonskoga, koji mu izreče sud.

<span id="an_39:6">39:6</span> I kralj babilonski dade u Ribli pred
očima kralja Sidkije zaklati djecu njegovu. A dade kralj babilonski
pogubiti i sve odličnike judejske.

<span id="an_39:7">39:7</span> Sidkiji iskopa oči, stavi ga u okove da
ga odvede u Babilon.

<span id="an_39:8">39:8</span> Kaldejci zapališe kraljev dvor i kuće
naroda i porušiše bedeme jeruzalemske.

<span id="an_39:9">39:9</span> Ostatak pučanstva koje još ostade u
gradu, izbjeglice što su mu se predale i sav ostali narod, izagna u
Babilon Nebuzaradan, zapovjednik tjelesne straže.

<span id="an_39:10">39:10</span> A od siromašnoga puka koji nije ništa
posjedovao, Nebuzaradan, zapovjednik tjelesne straže, ostavi neke u
zemlji judejskoj i porazdijeli im vinograde i polja.

<span id="an_39:11">39:11</span> O Jeremiji Nabukodonozor, kralj
babilonski, zapovjedi Nebuzaradanu, zapovjedniku tjelesne straže:

<span id="an_39:12">39:12</span> "Uzmi ga i oko tvoje neka bdi nad njim.
Ne čini mu nikakva zla, nego postupaj s njime kako on bude želio."

<span id="an_39:13">39:13</span> Tada Nebuzaradan, zapovjednik tjelesne
straže, Nebušazdan, visoki dostojanstvenik, Nergal Sar-Eser, vrhovni
zapovjednik, i sve vojskovođe kralja babilonskoga

<span id="an_39:14">39:14</span> poslaše ljude da izvedu Jeremiju iz
tamničkoga dvorišta i pustiše ga na slobodu. I tako on osta među
narodom.

<span id="an_39:15">39:15</span> Dok je Jeremija bio zatvoren u
tamničkom dvorištu, dođe mu riječ Jahvina:

<span id="an_39:16">39:16</span> "Idi i reci Kušitu Ebed-Meleku: Ovako
govori Jahve nad Vojskama, Bog Izraelov: 'Evo, učinit ću da se ispune
moje riječi protiv ovoga grada, na nesreću, ne na spas njegov. I kad se
u onaj dan na tvoje oči obistine,

<span id="an_39:17">39:17</span> ja ću te u onaj dan spasiti - riječ je
Jahvina - i nećeš biti predan u ruke ljudima pred kojima dršćeš,

<span id="an_39:18">39:18</span> jer ja ću te pouzdano spasiti te nećeš
od mača poginuti, nego ćeš dobiti život kao plijen, jer si se u me
pouzdao' - riječ je Jahvina."

<span id="an_40:1">40:1</span> Ovo je riječ koju Jahve uputi Jeremiji
pošto ga Nebuzaradan, zapovjednik tjelesne straže, bijaše pustio iz
Rame. Odvojio ga je kad je već, u lance okovan, bio među svim
jeruzalemskim i judejskim izgnanicima koje vođahu u Babilon.

<span id="an_40:2">40:2</span> Odvojivši ga, dakle, zapovjednik tjelesne
straže reče mu: "Jahve, Bog tvoj, zaprijetio je nesrećom ovome mjestu.

<span id="an_40:3">40:3</span> Izvršio je i učinio kako bijaše
zaprijetio, jer ste griješili protiv Jahve i niste slušali glasa
njegova. Zato vas je i snašlo ovo zlo.

<span id="an_40:4">40:4</span> Evo, sada driješim okove s ruku tvojih.
Ako ti je po volji da ideš sa mnom u Babilon, pođi sa mnom i oko će moje
bdjeti nad tobom. Ako ti nije volja ići sa mnom u Babilon, ti ostani.
Gle, sva je zemlja pred tobom: možeš ići kamo ti oko želi i gdje će ti
biti dobro.

<span id="an_40:5">40:5</span> Ako, dakle, hoćeš ostati, možeš poći
Gedaliji, sinu Šafanova sina Ahikama, koga je kralj babilonski postavio
nad gradovima judejskim, i ostati kod njega usred naroda, ili pak možeš
ići kamo ti drago." Zatim mu zapovjednik tjelesne straže dade hrane i k
tomu dar te ga otpusti.

<span id="an_40:6">40:6</span> Tada se Jeremija otputi u Mispu,
Gedaliji, sinu Ahikamovu, te osta kod njega među narodom koji je ostao u
zemlji.

<span id="an_40:7">40:7</span> Svi vojni zapovjednici i njihovi ljudi
uokolo saznaše da je kralj babilonski postavio zemlji za namjesnika
Ahikamova sina Gedaliju te mu povjerio muževe, žene i djecu i siromahe
koji još ne bijahu odvedeni u babilonsko sužanjstvo.

<span id="an_40:8">40:8</span> I dođoše pred Gedaliju u Mispu: Netanijin
sin Jišmael, Kareahov sin Johanan; Tanhumetov sin Seraja, Zatim sinovi
Efaja Netofljanina, Makatijev sin Jaazanija - oni i njihovi ljudi.

<span id="an_40:9">40:9</span> Gedalija, sin Šafanova sina Ahikama,
zakle se njima i njihovim ljudima i reče: "Ne bojte se služiti
Kaldejcima, ostanite u zemlji, budite odani babilonskom kralju i bit će
vam dobro.

<span id="an_40:10">40:10</span> A ja ću, evo, ostati u Mispi na službu
Kaldejcima koji dolaze k nama. Vi pak potrgajte grožđe, poberite voće i
masline, pohranite u sudove i ostanite u gradovima što ih zaposjedoste."

<span id="an_40:11">40:11</span> I svi Judejci što se zatekoše u Moabu,
kod sinova Amonovih, i u Edomu, po svim zemljama, saznadoše da je kralj
babilonski ostavio ostatak u Judeji i da je postavio nad njim Gedaliju,
sina Šafanova sina Ahikama.

<span id="an_40:12">40:12</span> I onda se vratiše svi Judejci iz svih
mjesta kamo ih bijahu raspršili, vratiše se u zemlju judejsku Gedaliji u
Mispu te nabraše veoma mnogo grožđa i drugoga voća.

<span id="an_40:13">40:13</span> A Johanan, sin Kareahov, i svi vojni
zapovjednici pođoše Gedaliji u Mispu

<span id="an_40:14">40:14</span> te mu rekoše: "A znaš li ti da je
amonski kralj Baalis poslao Jišmaela, sina Netanijina, da te ubije?" Ali
im Gedalija, sin Ahikamov, ne povjerova.

<span id="an_40:15">40:15</span> Tada reče Johanan, sin Kareahov,
potajno Gedaliji u Mispi: "Idem da ubijem Jišmaela, sina Netanijina,
tako da nitko neće doznati. Zašto da on tebe ubije i da se opet rasprše
svi Judejci što se oko tebe skupiše? I zašto da propadne ostatak
Judejaca?"

<span id="an_40:16">40:16</span> Ali Gedalija, sin Ahikamov, uzvrati
Johananu, sinu Kareahovu: "Nemoj toga raditi! Jer je laž što govoriš o
Jišmaelu."

<span id="an_41:1">41:1</span> Ali u sedmom mjesecu dođe Jišmael, sin
Elišamina sina Netanije, roda kraljevskoga, sa deset ljudi i potraži
Gedaliju, sina Ahikamova, u Mispi. I dok su se ondje, u Mispi, zajedno
gostili,

<span id="an_41:2">41:2</span> diže se Jišmael, sin Netanijin, sa svojom
desetoricom i mačem smakoše Gedaliju, sina Ahikamova. I tako ubi čovjeka
koga kralj babilonski bijaše postavio nad zemljom.

<span id="an_41:3">41:3</span> A i sve Judejce koji bijahu s njim u
Mispi, i Kaldejce, vojnike što se tu nađoše - Jišmael dade pogubiti.

<span id="an_41:4">41:4</span> Sutradan, pošto Gedalija bi ubijen, dok
još nitko nije znao što se zbilo,

<span id="an_41:5">41:5</span> dođoše ljudi iz Šekema, Šila i Samarije,
njih osamdeset, obrijane brade, poderanih haljina i s urezima po tijelu,
noseći u rukama prinose i tamjan da ih prinesu u Domu Jahvinu.

<span id="an_41:6">41:6</span> Jišmael, sin Netanijin, iziđe im iz Mispe
u susret, dok su oni, plačući, išli svojim putem. Kad ih stiže, reče im:
"Dođite Gedaliji, sinu Ahikamovu!"

<span id="an_41:7">41:7</span> A kad stigoše usred grada, Jišmael, sin
Netanijin, i njegovi ljudi poklaše ih i baciše u čatrnju.

<span id="an_41:8">41:8</span> A među njima bijaše deset ljudi koji
rekoše Jišmaelu: "Nemoj nas ubiti, jer imamo u poljima zakopanih zaliha
pšenice, ječma, ulja i meda." On tada odusta i ne ubi ih s braćom
njihovom.

<span id="an_41:9">41:9</span> A čatrnja u koju je Jišmael pobacao sva
tjelesa pobijenih ljudi, velika čatrnja, bijaše ona ista koju je kralj
Asa načinio protiv Baše, kralja izraelskoga. I sad ju je Jišmael, sin
Netanijin, napunio pobijenim ljudima.

<span id="an_41:10">41:10</span> Tada Jišmael odvede ostatak naroda iz
Mispe, zajedno s kćerima kraljevim koje je Nebuzaradan, zapovjednik
tjelesne straže, povjerio Gedaliji, sinu Ahikamovu: u cik zore krenu
Jišmael, sin Netanijin, i zaputi se da prijeđe u zemlju Amonovih sinova.

<span id="an_41:11">41:11</span> Ali kad Johanan, sin Kareahov, i svi
vojni zapovjednici koji bijahu s njim saznadoše za sva zlodjela što ih
Jišmael, sin Netanijin, bijaše počinio,

<span id="an_41:12">41:12</span> uzeše sve svoje vojnike te krenuše u
boj na Jišmaela, sina Netanijina. Nađoše ga uz veliku vodu u Gibeonu.

<span id="an_41:13">41:13</span> Čim oni ljudi što bijahu kod Jišmaela
ugledaše Johanana, sina Kareahova, i sve vojne zapovjednike koji bijahu
s njime, obradovaše se,

<span id="an_41:14">41:14</span> i sav narod što ga je Jišmael odveo iz
Mispe okrenu se i potrča Johananu, sinu Kareahovu.

<span id="an_41:15">41:15</span> Ali Jišmael, sin Netanijin, sa osam
ljudi, pobježe od Johanana i ode k sinovima Amonovim.

<span id="an_41:16">41:16</span> Tada Johanan, sin Kareahov, i svi vojni
zapovjednici koji bijahu s njim uzeše sav preostali narod što ga
Jišmael, sin Netanijin, pošto ubi Gedaliju, sina Ahikamova, bijaše doveo
iz Mispe: muškarce, žene i djecu i dvorjane koje dovede iz Gibeona.

<span id="an_41:17">41:17</span> Krenuše, a kod Svratišta Kimhama, koje
je kraj Betlehema, oni se odmarahu da bi mogli nastaviti put i stići u
Egipat,

<span id="an_41:18">41:18</span> što dalje od Kaldejaca, kojih se
bojahu: jer je Jišmael, sin Netanijin, ubio Gedaliju, sina Ahikamova,
koga kralj babilonski bijaše postavio za namjesnika u zemlji.

<span id="an_42:1">42:1</span> Nato svi vojni zapovjednici, osobito
Johanan, sin Kareahov, i Azarja, sin Hošajin, i sav narod, malo i
veliko, pristupiše

<span id="an_42:2">42:2</span> i rekoše proroku Jeremiji: "Pomno počuj
molbu našu! Zagovaraj nas pred Jahvom, Bogom svojim, za sav ovaj
ostatak, jer nas, kako i sam vidiš, ostade još samo malo od velikoga
broja koliko nas je nekoć bilo.

<span id="an_42:3">42:3</span> Neka nam Jahve, Bog tvoj, objavi kuda da
krenemo i što valja da činimo."

<span id="an_42:4">42:4</span> Prorok im Jeremija odgovori: "Pristajem.
Pomolit ću se, kao što rekoste, Jahvi, Bogu vašemu, i javit ću vam sve
što on odgovori, ni riječi vam neću zatajiti."

<span id="an_42:5">42:5</span> Oni pak rekoše Jeremiji: "Neka Jahve bude
istinit i vjerodostojan svjedok protiv nas ako ne postupimo sasvim po
riječima koje će nam Jahve, Bog tvoj, po tebi objaviti.

<span id="an_42:6">42:6</span> Bio povoljan ili nepovoljan glas Jahve,
Boga našega, komu te šaljemo, mi ćemo ga slušati da nam dobro bude što
poslušasmo glas Jahve, Boga svojega."

<span id="an_42:7">42:7</span> Poslije deset dana dođe riječ Jahvina
Jeremiji.

<span id="an_42:8">42:8</span> Tada on pozva Johanana, sina Kareahova,
sve vojne zapovjednike koji bijahu s njim i sav narod, malo i veliko,

<span id="an_42:9">42:9</span> te im reče: "Ovako govori Jahve, Bog
Izraelov, kojemu ste me poslali da izlijem preda nj molbu vašu:

<span id="an_42:10">42:10</span> 'Ako budete mirno živjeli u zemlji
ovoj, podići ću vas i neću vas više razoriti; posadit ću vas, a ne
iskorijeniti. Jer se kajem za zlo koje sam vam nanio.

<span id="an_42:11">42:11</span> Ne bojte se kralja babilonskoga od koga
strahujete. Ne bojte ga se - riječ je Jahvina - jer ja sam s vama da vas
spasim i izbavim iz ruku njegovih.

<span id="an_42:12">42:12</span> I ja ću vam pribaviti milost da vam se
smiluje i pusti vas da u zemlji svojoj živite.'

<span id="an_42:13">42:13</span> Ako pak kažete: 'Nećemo ostati u ovoj
zemlji', ne pokoravajući se glasu Jahve, Boga svoga,

<span id="an_42:14">42:14</span> ako kažete: 'Ne, u Egipat idemo, rata
više da ne vidimo, glasa bojnog roga više da ne čujemo, da ne moramo
biti više gladni kruha; da, onamo idemo',

<span id="an_42:15">42:15</span> onda čujte riječ Jahvinu, vi koji ste
Ostatak Judeje: Ovako govori Jahve nad Vojskama, Bog Izraelov: 'Ako ste
odlučili krenuti u Egipat da ondje živite,

<span id="an_42:16">42:16</span> mač kojega se plašite u zemlji će vas
egipatskoj dostići; glad od koje strahujete, u Egiptu će vam biti za
petama: i ondje ćete umrijeti!

<span id="an_42:17">42:17</span> I svi oni koji odluče da odu u Egipat i
da se ondje nasele, poginut će od mača, gladi i kuge: nitko živ neće
umaći nesreći koju ću na njih svaliti.'

<span id="an_42:18">42:18</span> Jer ovako govori Jahve nad Vojskama,
Bog Izraelov: 'Kao što se srdžba moja i bijes moj oboriše na
Jeruzalemce, tako će se gnjev moj izliti i na vas ako pođete u Egipat:
postat ćete prokletstvo, užas, kletva i poruga, a ovoga mjesta nikad
više nećete ugledati.'

<span id="an_42:19">42:19</span> Vama, koji ste Ostatak Judeje, Jahve
poručuje da ne idete u Egipat. Dobro znajte da sam danas bio svjedok
protiv vas.

<span id="an_42:20">42:20</span> Jer sami sebe obmanjujete. TÓa vi ste
me poslali k Jahvi, Bogu svome rekavši: 'Zagovaraj nas pred Jahvom,
Bogom našim, i saopći nam sve što ti on objavi, i mi ćemo to učiniti.'

<span id="an_42:21">42:21</span> A danas sam vam objavio, ali vi ne
slušate više glasa Jahve, Boga svojega, koji me k vama posla.

<span id="an_42:22">42:22</span> Znajte, dakle, dobro: od mača, gladi i
kuge poginut ćete na mjestu kamo hoćete da odete da se ondje naselite."

<span id="an_43:1">43:1</span> Kad je Jeremija svemu narodu kazao sve
riječi Jahve, Boga njihova, sve one riječi radi kojih ga je Jahve, Bog
njihov, k njima poslao,

<span id="an_43:2">43:2</span> Azarja, sin Hošajin, i Johanan, sin
Kareahov, i svi oni drski ljudi odgovoriše Jeremiji: "Laži nam govoriš.
Nije te poslao Jahve da nam govoriš: 'Ne idite u Egipat da se ondje
nastanite',

<span id="an_43:3">43:3</span> nego Baruh, sin Nerijin, podgovori te da
nas predaš u ruke Kaldejcima koji će nas pogubiti ili odvesti u
sužanjstvo babilonsko!"

<span id="an_43:4">43:4</span> I Johanan, sin Kareahov, i svi
zapovjednici i sav narod ne poslušaše glasa Jahvina da ostanu u zemlji
judejskoj.

<span id="an_43:5">43:5</span> Nego Johanan, sin Kareahov, i vojni
zapovjednici povedoše sav ostatak Judin, one što se vratiše iz zemalja
kamo bijahu izagnani, da se nastane u zemlji judejskoj:

<span id="an_43:6">43:6</span> muževe, žene i djecu i sve kraljevske
kćeri i sve ljude koje je Nebuzaradan, zapovjednik tjelesne straže,
ostavio kod Gedalije, sina Šafanova sina Ahikama, pa i proroka Jeremiju,
i Baruha, sina Nerijina,

<span id="an_43:7">43:7</span> te se oni iseliše u Egipat, jer ne
slušahu glasa Jahvina. I tako dođoše u Tafnis.

<span id="an_43:8">43:8</span> U Tafnisu dođe riječ Jahvina Jeremiji:

<span id="an_43:9">43:9</span> "Uzmi u ruke velikoga kamenja i ugradi
ga, pred svim Judejcima, meljtom u pločnik što je pred ulazom u faraonov
dvor.

<span id="an_43:10">43:10</span> I reci im: Ovako govori Jahve nad
Vojskama, kralj Izraelov: 'Evo šaljem po slugu svojega Nabukodonozora,
kralja babilonskoga. On će postaviti prijestolje na ovo kamenje što sam
ga ugradio i nad njim će razapeti svoju nebnicu.

<span id="an_43:11">43:11</span> Da, doći će i udarit će na zemlju
egipatsku: Tko je za smrt, u smrt! Tko za izgnanstvo, u izgnanstvo! Tko
za mač, pod mač!

<span id="an_43:12">43:12</span> On će vatrom sažeći hramove bogova
egipatskih, spalit će i izagnati bogove, očistit će zemlju egipatsku kao
što pastir svoj plašt otrijebi od buha. I onda će, nesmetan, odavde
otići.

<span id="an_43:13">43:13</span> Porazbijat će spomenike hrama Sunca
koji je u Heliopolu, a hramove bogova egipatskih ognjem će spaliti.'"

<span id="an_44:1">44:1</span> Riječ koja se javi Jeremiji za sve
Judejce što življahu u zemlji egipatskoj, što življahu u Migdolu, u
Tafnisu, u Memfisu i u zemlji Patrosu.

<span id="an_44:2">44:2</span> Ovako govori Jahve nad Vojskama, Bog
Izraelov: "I sami vidjeste svu nesreću koju sam svalio na Jeruzalem i na
sve gradove judejske: evo danas su to gomile ruševina, a u njima nitko
više ne živi,

<span id="an_44:3">44:3</span> zbog nedjela njihovih što ih učiniše da
bi mene vrijeđali, polazeći drugim bogovima kojih nisu poznavali ni oni,
ni vi, ni oci vaši, da im kade i da im služe.

<span id="an_44:4">44:4</span> A ja sam vam jednako slao svoje sluge
proroke da vam kažu: 'Ne činite tih gnusoba koje su mi ogavne!'

<span id="an_44:5">44:5</span> Ali me oni nisu slušali, niti su uho
svoje priklonili da se okane zloće svoje i prestanu kaditi tuđim
bogovima.

<span id="an_44:6">44:6</span> Zato se izli gnjev moj i srdžba moja i
rasplamtje se u gradovima judejskim i po ulicama jeruzalemskim, te se
pretvoriše u pustoš i razvaline, kao što su danas.

<span id="an_44:7">44:7</span> Zašto sami svaljujete na se tako golemu
nesreću" - govori Jahve, Bog nad Vojskama, Bog Izraelov - "te sami do
korijena istrebljujete iz Judeje sve muško i žensko, djecu i dojenčad,
te vam ni ostatka ostati neće,

<span id="an_44:8">44:8</span> jer me vrijeđate djelima ruku svojih,
kadeći tuđim bogovima u zemlji egipatskoj, u koju ste došli prebivati, a
bit ćete iskorijenjeni i postat ćete kletva i ruglo među svim narodima
na zemlji?

<span id="an_44:9">44:9</span> Jeste li zaboravili bezakonja otaca
svojih, bezakonja kraljeva judejskih, bezakonja knezova svojih i žena
njihovih i bezakonja svoja, bezakonja žena svojih, počinjena u zemlji
judejskoj i po ulicama jeruzalemskim?

<span id="an_44:10">44:10</span> Do dana današnjega nisu se pokajali,
nisu se bojali, nisu živjeli po Zakonu mojemu ni po odredbama mojim,
koje dadoh vama i ocima vašim."

<span id="an_44:11">44:11</span> Zato ovako govori Jahve nad Vojskama,
Bog Izraelov: "Evo, okrećem svoje lice vama, na nesreću vašu, da zatrem
svu zemlju judejsku.

<span id="an_44:12">44:12</span> Odnijet ću ostatak Judeje koji je
odlučio da ide u zemlju egipatsku da se ondje stani; svi će izginuti u
zemlji egipatskoj, past će od mača, od gladi će pogibati, poginut će
svi, malo i veliko, pomrijet će od mača i gladi, i bit će prokletstvo,
užas, kletva i poruga.

<span id="an_44:13">44:13</span> Kaznit ću sve koji budu u zemlji
egipatskoj, kao što sam kaznio Jeruzalem: mačem, glađu i kugom.

<span id="an_44:14">44:14</span> A od ostatka Judeje koji je došao da se
stani u Egiptu, nitko neće uteći ni preživjeti da bi se mogao vratiti u
zemlju judejsku za kojom im duše čeznu, da se u nju vrate i ondje
nastane. Jer se nitko neće vratiti, osim izbjeglica."

<span id="an_44:15">44:15</span> I tada svi muškarci koji su znali da im
žene kade tuđim bogovima, i sve nazočne žene, u velikom mnoštvu, i sav
narod što življaše u zemlji egipatskoj i u Patrosu odgovoriše Jeremiji:

<span id="an_44:16">44:16</span> "Riječi koje si u ime Jahvino nama
objavio mi ne slušamo;

<span id="an_44:17">44:17</span> naprotiv, i dalje ćemo se držati zadane
riječi: kadit ćemo nebeskoj kraljici i lijevati ljevanice, kao što smo i
mi i oci naši, naši kraljevi i knezovi činili u gradovima judejskim i po
ulicama jeruzalemskim: tada imadosmo kruha izobila, bijasmo sretni i ne
trpjesmo nikakvih nesreća.

<span id="an_44:18">44:18</span> Ali otkako prestadosmo kaditi nebeskoj
kraljici i lijevati joj ljevanice, u svemu smo oskudijevali i od mača i
gladi pogibali."

<span id="an_44:19">44:19</span> A žene rekoše: "Kad kadimo kraljici
nebeskoj i lijevamo joj ljevanice, zar joj bez znanja svojih muževa
pečemo kolače u obliku lika njezina i lijevamo ljevanice?"

<span id="an_44:20">44:20</span> Tada Jeremija svemu narodu, muškarcima
i ženama, i svim ljudima koji su mu tako govorili reče:

<span id="an_44:21">44:21</span> "Nije li se Jahve spomenuo i nije li ga
u srce dirnuo tamjan što ste ga palili po ulicama jeruzalemskim, vi i
oci vaši, vaši kraljevi, knezovi i puk zemaljski?

<span id="an_44:22">44:22</span> Jahve više nije mogao podnositi
zlodjela vaših i gnusoba koje počiniste, i zato se zemlja vaša
pretvorila u pustoš i ruševine, u prokletstvo, bez stanovnika, kao što
je i danas.

<span id="an_44:23">44:23</span> Zbog toga što ste, prinoseći tamjan,
zgriješili Jahvi, što Jahvina glasa ne slušaste i Jahvina se Zakona i
njegovih se naredaba i svjedočanstava ne držaste, snađe vas ova nevolja,
kakva je danas."

<span id="an_44:24">44:24</span> Zatim reče Jeremija svemu narodu,
osobito ženama: "Čujte riječ Jahvinu, svi Judejci koji ste u zemlji
egipatskoj:

<span id="an_44:25">44:25</span> Ovako govori Jahve nad Vojskama, Bog
Izraelov: 'Vi žene, ono što vaša usta obećaju, to vaše ruke moraju i
izvršiti. Rekoste: 'Mi ćemo se tvrdo držati zavjeta što ih učinismo:
kaditi kraljici nebeskoj i lijevati joj ljevanice.' Držite se samo
svojih zavjeta i lijevajte revno ljevanice!

<span id="an_44:26">44:26</span> Ali čujte zato riječ Jahvinu, svi vi
Judejci nastanjeni u zemlji egipatskoj! Evo, zaklinjem se velikim imenom
svojim,' govori Jahve. 'U svoj zemlji egipatskoj nijedna usta judejska
neće više izustiti mojega imena; nitko neće reći: 'Živoga mi Jahve!'

<span id="an_44:27">44:27</span> Evo, bdim nad njima, na nesreću, a ne
na dobro njihovo: svi ljudi judejski što su u zemlji egipatskoj poginut
će od mača i gladi do potpunog istrebljenja.

<span id="an_44:28">44:28</span> I bit će malo onih koji će izbjeći maču
i vratiti se iz egipatske zemlje u zemlju judejsku. Onda će sav ostatak
judejski, svi koji dođoše u zemlju egipatsku da ondje žive, spoznati
čija riječ vrijedi, moja ili njihova.

<span id="an_44:29">44:29</span> A ovo neka vam bude znamenje - riječ je
Jahvina - da ću vas kazniti na ovome mjestu, da biste znali da će se
vama na nesreću ispuniti prijetnje moje protiv vas.'

<span id="an_44:30">44:30</span> Ovako govori Jahve: 'Gle, predat ću
faraona Hofru, kralja egipatskoga, u ruke njegovim neprijateljima i u
ruke onih koji mu rade o glavi, baš kao što sam Sidkiju, kralja
Judejskoga, predao u ruke Nabukodonozora, kralja babilonskoga,
neprijatelja njegova, koji mu je radio o glavi.'"

<span id="an_45:1">45:1</span> Riječ koju uputi Jeremija proroku Baruhu,
sinu Nerijinu, dok je on te riječi iz usta Jeremijinih pisao u knjigu,
četvrte godine Jojakima, sina Jošijina, kralja judejskoga:

<span id="an_45:2">45:2</span> Ovako govori Jahve, Bog Izraelov, za
tebe, Baruše:

<span id="an_45:3">45:3</span> "Jer si rekao: 'Jao meni jer mi Jahve
dodaje nevolju na nevolju. Sustadoh uzdišući i ne mogu naći mira!'

<span id="an_45:4">45:4</span> Ovako govori Jahve: 'Evo, što sam
sagradio, porušit ću, što sam zasadio, iščupat ću - po svoj zemlji!

<span id="an_45:5">45:5</span> A ti tražiš za se čudesa! Ne traži toga!
Jer, gle, svalit ću zlo na sve živo - riječ je Jahvina. A tebi ću kao
plijen pokloniti život tvoj na svim mjestima kamo dođeš.'"

<span id="an_46:1">46:1</span> Riječ koju Jahve uputi proroku Jeremiji
protiv naroda.

<span id="an_46:2">46:2</span> Još o Egiptu. Protiv vojske faraona Neka,
kralja egipatskoga, što bijaše kod rijeke Eufrata, u Karkemišu, i kralj
Nabukodonozor ga potuče, četvrte godine Jojakima, sina Jošijina, kralja
judejskoga.

<span id="an_46:3">46:3</span> Pripremite štitove i oklope! Naprijed, u
boj!

<span id="an_46:4">46:4</span> Upregnite konje! Na kola, vozači!
Postavite se pod kacigama! Naperite koplja! Navucite oklope!

<span id="an_46:5">46:5</span> Što vidim? Zaprepašteni, uzmiču? Junaci
njihovi, poraženi, u bijeg udariše glavom bez obzira! Užas odasvud -
riječ je Jahvina.

<span id="an_46:6">46:6</span> Ni najbrži ne umače, ni najhrabriji ne
uteče! Na sjeveru, na obali Eufrata, posrću i padaju.

<span id="an_46:7">46:7</span> Tko se to diže poput Nila, čije vode
šume, k'o brzaci nabujaše?

<span id="an_46:8">46:8</span> To Egipat se diže poput Nila, k'o brzaci
vode mu nabujaše. I govori: dići ću se, poplaviti zemlju, opustošiti
gradove i pučanstvo!

<span id="an_46:9">46:9</span> Konji, naprijed! Poletite, kola bojna!
Navalite, ratnici! Kušiti, Putijci, štitom zaštićeni, i Ludijci, što
lukom strijeljate!

<span id="an_46:10">46:10</span> Ovo je dan Jahve nad Vojskama - dan
osvete da se dušmanima svojim osveti: mač će se nažderati, nasititi,
glad utoliti krvlju njihovom! Jer Gospod, Jahve nad Vojskama, ima
žrtveno klanje u sjevernoj zemlji uz obalu Eufrata.

<span id="an_46:11">46:11</span> Popni se na Gilead, balzama potraži,
djevice, kćeri egipatska! Uzalud lijekovi mnogi: nema tebi ozdravljenja!

<span id="an_46:12">46:12</span> Narodi čuše za tvoju sramotu, vapaji
tvoji napuniše zemlju. Jer se junak o junaka spotiče i obojica padaju.

<span id="an_46:13">46:13</span> Riječ koju Jahve uputi proroku Jeremiji
kad Nabukodonozor, kralj babilonski, dođe da udari na zemlju egipatsku.

<span id="an_46:14">46:14</span> Navijestite Egiptu, objavite u Migdolu,
obznanite u Memfisu: "Svrstaj se! Spremi se! Jer mač već ždere sve oko
tebe!

<span id="an_46:15">46:15</span> Što? Zar Apis pobježe? Tvoj se Bik ne
odrva?" Da, Jahve ga obori!

<span id="an_46:16">46:16</span> On učini te mnogi posrnuše, popadaše
jedan na drugoga. I gle, govore: "Na noge! Vratimo se svom narodu,
rodnoj grudi svojoj, pred mačem koljačkim!"

<span id="an_46:17">46:17</span> Faraonu, kralju egipatskom, ime
nadjenite: "Graja što pravi čas promaši."

<span id="an_46:18">46:18</span> "Tako, života mi moga" - govori Kralj,
komu je ime Jahve nad Vojskama - "ono će doći kao Tabor posred gora, kao
Karmel iznad mora.

<span id="an_46:19">46:19</span> Spremi izgnanički zavežljaj, udomljena
kćeri egipatska, jer Memfis će biti u pustoš pretvoren, poharan i
nenastanjen.

<span id="an_46:20">46:20</span> Egipat bijaše lijepa junica, ali ide,
ide na nju obad sa Sjevera.

<span id="an_46:21">46:21</span> A i plaćenici egipatski što k'o gojna
telad usred nje življahu, i oni se okrenuše, u bijeg udariše, ne mogu se
odhrvati jer ih stiže Dan propasti, dođe vrijeme da se kazne.

<span id="an_46:22">46:22</span> Slušaj! K'o da zmija sikće, sa svom
silom dolaze, sjekirama na nju navaljuju, baš k'o drvosječe.

<span id="an_46:23">46:23</span> Posjeći će šumu - riječ je Jahvina -
iako je neprohodna. Više ih je nego skakavaca, broja njima nema.

<span id="an_46:24">46:24</span> Osramoćena je zemlja egipatska, predana
je narodu Sjevera."

<span id="an_46:25">46:25</span> Govori Jahve nad Vojskama, kralj
Izraelov: "Evo, kaznit ću Amona Tebskoga, faraona i Egipat, i sve
njegove bogove, kraljeve, faraona i sve koji se u nj uzdaju.

<span id="an_46:26">46:26</span> Predat ću ih u ruke onima što im rade o
glavi, u ruke Nabukodonozora, kralja babilonskoga, i u ruke slugu
njegovih. A poslije će Egipat biti opet naseljen, kao u stara vremena" -
riječ je Jahvina.

<span id="an_46:27">46:27</span> "Ne boj se, Jakove, slugo moja, ne
plaši se, Izraele! Jer, evo, spasit ću te izdaleka i potomstvo tvoje iz
zemlje izgnanstva. Jakov će se opet smiriti, spokojno će živjet' i nitko
ga neće plašiti.

<span id="an_46:28">46:28</span> Ne boj se, Jakove, slugo moja - riječ
je Jahvina - jer ja sam s tobom. Zatrt ću narode među koje te prognah, a
tebe neću sasvim uništiti: ali ću te kaznit' po pravici, ne smijem te
pustit' nekažnjena."

<span id="an_47:1">47:1</span> Riječ koju Jahve uputi proroku Jeremiji o
Filistejcima prije nego što faraon osvoji Gazu.

<span id="an_47:2">47:2</span> Ovako reče Jahve: "Evo, vode se dižu sa
Sjevera i kao nabujali brzaci poplavljuju zemlju i sve što je na njoj,
gradove i sve njihovo pučanstvo. I ljudi vapiju, i kukaju svi žitelji
zemlje,

<span id="an_47:3">47:3</span> uz tutanj kopita njegove ždrebadi, uza
štropot kola i tresku točkova. Oci više ne mare za djecu svoju jer su im
ruke klonule

<span id="an_47:4">47:4</span> zbog dana što osvanu da Filistejce
istrijebi, da zatre Tiru i Sidonu sve do posljednjeg pomagača. Jer Jahve
istrebljuje Filistejce, i sav ostatak otočja kaftorskog.

<span id="an_47:5">47:5</span> Gazi će biti obrijana glava, razoren
Aškelon. A ti, Ašdode, ostače Anakovaca, dokle će te tuga razdirati?

<span id="an_47:6">47:6</span> Jao, maču Jahvin, kad li ćeš se smiriti?
Vrati se u korice, stani i počini!"

<span id="an_47:7">47:7</span> Ali kako da se smiri, kad Jahvina ruka
njime zapovijeda: na Aškelon i na morski žal on ga isuka.

<span id="an_48:1">48:1</span> O Moabu. Ovako govori Jahve nad Vojskama,
Bog Izraelov: "Jao brdu Nebu jer je opustošeno, postiđen je Kirjatajim i
osvojen, tvrđa posramljena, razorena,

<span id="an_48:2">48:2</span> nema više dike moapske. U Hešbonu mu
propast skovaše: 'Hajde da ga istrijebimo iz naroda!' A ti, Madmene, bit
ćeš razoren, mač već ide za tobom!

<span id="an_48:3">48:3</span> Slušaj! Jauci se čuju iz Horonajima:
'Pohara, propast strašna!'

<span id="an_48:4">48:4</span> 'Moab je smlavljen!' čuje se vrištanje
mališa njegovih.

<span id="an_48:5">48:5</span> Da, uz brdo Luhit uspinju se plačući. Da,
niz obronke Horonajima razliježe se jauk nad propašću.

<span id="an_48:6">48:6</span> 'Bježite, spasavajte život, ugledajte se
u pustinjsku magarad!'

<span id="an_48:7">48:7</span> Jer si se pouzdao u svoje utvrde, bit ćeš
i ti osvojen. Kemoš odlazi u izgnanstvo sa svećenicima i knezovima
svojim.

<span id="an_48:8">48:8</span> Pustošnik će doći u svaki grad, nijedan
mu neće izmaći: Dolina će biti poharana, Visoravan opustošena," govori
Jahve!

<span id="an_48:9">48:9</span> Stavite Moabu nadgrobni kamen, jer je do
temelja srušen; njegovi su gradovi pustare, u njima nitko ne obitava.

<span id="an_48:10">48:10</span> Proklet bio tko nemarno obavlja poslove
Jahvine! Proklet bio tko krvlju mač svoj ne omasti!

<span id="an_48:11">48:11</span> Od mladosti svoje mir uživaše Moab,
ležaše na droždini svojoj, nikad ga nisu pretakali iz bačve u bačvu,
nikad u izgnanstvo išao nije: zato mu okus ostade svjež, miris
nepromijenjen.

<span id="an_48:12">48:12</span> "Ali, evo, dolaze dani" - govori Jahve
- "i ja ću mu poslati tlačitelje koji će ga pretakati, isprazniti
njegove bačve i sudove njegove porazbijati.

<span id="an_48:13">48:13</span> I tada će se Moab postidjeti zbog
Kemoša, kao što se dom Izraelov postidio zbog Betela u koji se uzdao."

<span id="an_48:14">48:14</span> Kako možete reći: "Mi smo junaci,
hrabri ratnici."

<span id="an_48:15">48:15</span> Pustošnik Moabov navaljuje na nj;
cvijet mladosti njegove u klanice silazi, riječ je Kraljeva, Jahve nad
Vojskama njemu je ime.

<span id="an_48:16">48:16</span> Bliži se propast Moabova, nesreća
njegova hiti.

<span id="an_48:17">48:17</span> Žalite ga, svi susjedi njegovi, i svi
koji znate ime njegovo. Recite: "Kako li se slomi čvrsta palica, žezlo
veličanstveno!"

<span id="an_48:18">48:18</span> Siđi sa slave svoje, sjedni u blato,
žitelju, kćeri dibonska! Jer pustošnik Moaba navali na te, poruši sve
utvrde tvoje.

<span id="an_48:19">48:19</span> Stani na cestu i promatraj, o žitelju
Aroera! Pitaj bjegunce i preživjele, pitaj ih: "Što se to dogodi?"

<span id="an_48:20">48:20</span> "Moab se stidi jer je slomljen.
Plačite, jecajte! Objavite na Arnonu da je Moab poharan."

<span id="an_48:21">48:21</span> Sud stiže nad Visoravan i nad Holon,
Jahsu i Mefaot,

<span id="an_48:22">48:22</span> nad Dibon, Nebo, Bet Diblatajim,

<span id="an_48:23">48:23</span> Kirjatajim, Bet Gamul, Bet Meon,

<span id="an_48:24">48:24</span> Kerijot, Bosru i nad sve gradove zemlje
moapske, daleke i blize.

<span id="an_48:25">48:25</span> "Moabu je rog odbijen, ruka mu je
slomljena."

<span id="an_48:26">48:26</span> "Opijte ga jer se htjede uzvisiti nad
Jahvu: neka se Moab sada valja u bljuvotini svojoj te i on neka bude na
podsmijeh.

<span id="an_48:27">48:27</span> Nije li tebi bio Izrael na podsmijeh?
Jesu li ga možda zatekli u krađi te mašeš glavom kad god o njemu
govoriš?"

<span id="an_48:28">48:28</span> "Ostavite gradove, živite u pećinama,
stanovnici Moaba! Budite kao golubovi što se gnijezde na litici onkraj
razjapljena bezdana!"

<span id="an_48:29">48:29</span> Čuli smo za nadutost Moaba, nadutost
preveliku, ponos njegov, hvastanje, uznositost, za oholost srca njegova!

<span id="an_48:30">48:30</span> "Poznajem ja obijest njegovu - riječ je
Jahvina - laž njegovih riječi, laž djela njegovih!

<span id="an_48:31">48:31</span> Zato moram jaukati nad Moabom, plakati
nad svim Moapcima, jecati zbog ljudi Kir Heresa.

<span id="an_48:32">48:32</span> Više nego nad Jazerom, plakat ću nad
tobom, o lozje sibmansko, kojem se mladice pružahu preko mora, sezahu
sve do Jazera. Na tvoje berbe i žetve pade sada pustošnik.

<span id="an_48:33">48:33</span> Iščeznu radost i veselje iz voćnjaka i
zemlje moapske. Nesta vina u kacama, mastioci više grožđa ne maste,
veseli zvuci više nisu veseli."

<span id="an_48:34">48:34</span> Urlanje Hešbona i Elalea čuje se sve do
Jahasa. Viču od Soara do Horonajima i Eglat Šelišije, jer se i vode
nimrimske pretvoriše u pustaru.

<span id="an_48:35">48:35</span> "U Moabu ću učiniti - riječ je Jahvina
- da se ne uzlazi na uzvišice i kadi bogovima njegovim.

<span id="an_48:36">48:36</span> Stoga mi srce poput frule dršće za
Moabom, srce moje poput frule dršće za ljudima Kir Heresa: jer propade
stečevina koju stekoše!

<span id="an_48:37">48:37</span> Sve su glave obrijane i brade
podrezane; po svim rukama urezi, oko bokova kostrijet.

<span id="an_48:38">48:38</span> Na svim krovovima Moaba i na njegovim
trgovima samo zapomaganje, jer smrskah Moab kao krčag koji se nikomu ne
mili" - riječ je Jahvina.

<span id="an_48:39">48:39</span> Kako li je smrskan! Kako li sramotno
Moab udari u bijeg! Moab postade ruglo i strašilo svim susjedima.

<span id="an_48:40">48:40</span> Jer ovako govori Jahve: "Gle, poput
orla lebdi, nad Moabom širi krila.

<span id="an_48:41">48:41</span> Gradovi su zauzeti, osvojene tvrđave.
Srce moapskih junaka bit će toga dana kao srce žene u trudovima.

<span id="an_48:42">48:42</span> Izbrisan je Moab iz naroda jer se
uzvisi nad Jahvu.

<span id="an_48:43">48:43</span> Strava, jama i zamka tebi, žitelju
Moaba! - riječ je Jahvina.

<span id="an_48:44">48:44</span> Tko stravi umakne, u jamu će pasti; tko
se iz jame izvuče, u zemlju će pasti. Da, to ću svaliti na Moab u danima
kazne njegove" - riječ je Jahvina.

<span id="an_48:45">48:45</span> "U sjeni se hešbonskoj ustavljaju
iscrpljeni bjegunci. Al' vatra izlazi iz Hešbona, plamen liže iz dvora
sihonskog i proždire sljepoočnice Moabu i tjeme sinova nemirničkih.

<span id="an_48:46">48:46</span> Jao tebi, Moabe! Umišljen si, narode
Kemošev! Jer sinove tvoje u izgnanstvo odvedoše, kćeri tvoje u
progonstvo.

<span id="an_48:47">48:47</span> Ali ću promijeniti udes Moabov u
budućnosti" - riječ je Jahvina. Dovde suđenje Moabu.

<span id="an_49:1">49:1</span> O sinovima Amonovim. Ovako govori Jahve:
"Izrael nema sinova, nema nasljednika? Zašto je Milkom baštinio Gad i
narod se njegov nastanio u njegovim gradovima?

<span id="an_49:2">49:2</span> Zato, evo, dolaze dani - riječ je Jahvina
- i učinit ću da se zaore ratni krikovi u Rabi sinova Amonovih, i ona će
biti humak poharani, i naseobine njene ognjem popaljene. Tada će Izrael
opljačkati svoje pljačkaše" - govori Jahve.

<span id="an_49:3">49:3</span> "Plači, Hešbone, jer Ar je opustošen,
zapomažite kćeri rapske. Opašite kostrijet, tužbalice povedite,
obilazite s urezima. Jer Milkom mora u izgnanstvo sa svećenicima i
knezovima.

<span id="an_49:4">49:4</span> Što se dičiš dolinom svojom, kćeri
odmetnice, koja se uzdaš u bogatstvo svoje i govoriš: 'Tko se usuđuje
ustati protiv mene?'

<span id="an_49:5">49:5</span> Evo, svaljujem na te stravu odasvud
uokolo: bit ćete raspršeni, svak' na svoju stranu, i nitko bjegunce neće
skupiti.

<span id="an_49:6">49:6</span> Ali uto ću opet promijeniti udes sinova
Amonovih" - riječ je Jahvina.

<span id="an_49:7">49:7</span> O Edomu. Ovako govori Jahve nad Vojskama:
"Zar nema više mudrosti u Temanu, zar u razumnih nesta svj§eta, zar se
izvjetrila mudrost njihova?

<span id="an_49:8">49:8</span> Bježite, gubite se i duboko se sakrijte,
stanovnici Dedana, jer Ezavu propast nosim, vrijeme kazne njegove.

<span id="an_49:9">49:9</span> Dođu li trgači k tebi, ni pabirka neće
ostaviti; dođu li kradljivci noćni, opljačkat će sve što žele.

<span id="an_49:10">49:10</span> Jer ja sam onaj što će Ezava pretražiti
i skrovišta mu otkriti da se ne mogne sakriti. Pleme je njegovo
opustošeno: nema ga više! Nitko ne kaže:

<span id="an_49:11">49:11</span> 'Ostavi siročad svoju, ja ću je
prehraniti i neka se udovice tvoje u me pouzdaju!'"

<span id="an_49:12">49:12</span> Jer ovako govori Jahve: "Gle, oni koji
odista ne bi morali piti čašu moraju je iskapiti, i zar upravo ti da
ostaneš nekažnjen? Ne, ti nećeš ostati nekažnjen, morat ćeš čašu ispiti!

<span id="an_49:13">49:13</span> Jer samim se sobom zakleh - riječ je
Jahvina: Bosra će postati ruglo i sramota, pustinja i prokletstvo; a svi
njezini gradovi bit će vječne razvaline."

<span id="an_49:14">49:14</span> Jahve mi vijest uputi, glasnik bi
poslan k narodima: "Skupite se! Krenite na nj, krenite! Ustajte! U boj!

<span id="an_49:15">49:15</span> Jer, gle, učinit ću te malim među
narodima, prezrenim među ljudima.

<span id="an_49:16">49:16</span> Strah te tvoj zaveo, uznositost srca
tvoga, ti koji živiš u pećinama kamenim i držiš se visova planinskih te
viješ gnijezdo na timoru, k'o orlovi, odande ću te strovaliti" - riječ
je Jahvina.

<span id="an_49:17">49:17</span> "Edom će postati pustoš; tko god njime
prođe, zaprepastit će se i zviždati zbog svih rana njegovih.

<span id="an_49:18">49:18</span> Razorit će ga kao Sodomu i Gomoru i
susjede njihove" - govori Jahve. Čovjek ondje neće stanovati, sin
čovječji neće u njem boraviti.

<span id="an_49:19">49:19</span> "Gle, kao lav on izlazi iz guštare
jordanske na pašnjake vječno zelene. Ali ću ga učas otjerati i smjestiti
ondje svog izabranika. Jer tko je meni ravan? I tko će mene na račun
pozvati? I koji će mi pastir odoljeti?"

<span id="an_49:20">49:20</span> Zato čujte što je Jahve naumio učiniti
Edomu, čujte što je nakanio protiv stanovnika Temana: i najsitniju
jagnjad on će odvući, i sam njihov pašnjak zgrozit će se nad njima.

<span id="an_49:21">49:21</span> Od lomljave pada njina zemlja će se
potresti, razlijegat će se vapaj do Crvenog mora!

<span id="an_49:22">49:22</span> Gle, poput orla on se diže i lebdi, nad
Bosrom širi krila. U dan onaj srce će junaka edomskih biti kao srce žene
u trudovima.

<span id="an_49:23">49:23</span> O Damasku. Smeteni su Hamat i Arpad jer
zlu vijest čuše. Srce im se steže od užasa i smirit se ne može.

<span id="an_49:24">49:24</span> Obeshrabren je Damask, u bijeg udario,
strah ga spopao, tjeskoba i bolovi obuzeli ga kao porodilju.

<span id="an_49:25">49:25</span> Kako? Napušten je slavni grad, grad
radosti moje!

<span id="an_49:26">49:26</span> Zato će mladići njegovi popadati po
trgovima, svi će ratnici poginuti u onaj dan - riječ je Jahve nad
Vojskama.

<span id="an_49:27">49:27</span> "Potpalit ću vatrom zidine Damaska:
plamen će proždrijeti dvor Ben-Hadadov."

<span id="an_49:28">49:28</span> O Kedaru i kraljevstvima hasorskim koje
je potukao Nabukodonozor, kralj babilonski. Ovako govori Jahve:
"Ustajte, na Kedar navalite, uništite sinove Istoka!

<span id="an_49:29">49:29</span> Nek' im se oduzmu šatori i stada,
šatorska krila i sva im oprema! Neka im se deve odvedu, i nek' viču na
njih: 'Strava odasvud!'

<span id="an_49:30">49:30</span> Bježite glavom bez obzira, duboko se
skrijte, žitelji Hasora - riječ je Jahvina. Jer Nabukodonozor, kralj
babilonski, snuje naum protiv vas, navalu smišlja:

<span id="an_49:31">49:31</span> 'Ustajte, udarite na mirni narod što
živi bez straha - riječ je Jahvina - što nema vrata ni zasuna, što u
osami prebiva!

<span id="an_49:32">49:32</span> Deve njihove bit će plijen, mnoštvo
ovaca otimačina!' I raspršit ću ih na sve strane, one ljude obrijanih
zalizaka, i dovest ću odasvud na njih nesreću - riječ je Jahvina.

<span id="an_49:33">49:33</span> Hasor će postati brlog čagaljski i
pustinja vječna. Čovjek ondje neće prebivati, neće se ondje nastaniti
sin čovječji."

<span id="an_49:34">49:34</span> Riječ koju Jahve uputi proroku Jeremiji
o Elamu, u početku kraljevanja Sidkije, kralja judejskoga.

<span id="an_49:35">49:35</span> Ovako govori Jahve nad Vojskama:
"Lomim, evo, luk Elamov, srž snage njegove.

<span id="an_49:36">49:36</span> Četiri ću vjetra dognati na Elam sa
četiri kraja neba i raspršit Elamce u sva četiri vjetra, i neće biti
naroda kamo neće stići bjegunci elamski.

<span id="an_49:37">49:37</span> Utjerat ću Elamcima strah u kosti pred
njihovim dušmanima. Pustit ću na njih nesreću, oganj gnjeva svojega.
Poslat ću mač za njima dok ne budu sasvim uništeni.

<span id="an_49:38">49:38</span> I postavit ću u Elamu prijesto svoj i
zatrt ću ondje kralja i sve knezove" - riječ je Jahvina.

<span id="an_49:39">49:39</span> Ali ću okrenut' udes Elama" - riječ je
Jahvina.

<span id="an_50:1">50:1</span> Riječ koju Jahve reče protiv Babilona,
protiv zemlje kaldejske:

<span id="an_50:2">50:2</span> "Objavite narodima! Razglasite, ne
tajite, recite: Zauzet je Babilon! Bel je postiđen: Marduk razbijen!
Posramljeni su kipovi njegovi, razmrskani njegovi likovi.

<span id="an_50:3">50:3</span> Jer sa sjevera na nj se diže narod koji
će mu zemlju prometnuti u pustinju; nitko više neće u njoj živjeti, i
ljudi i stoka pobjeći će i otići.

<span id="an_50:4">50:4</span> U one dane i u vrijeme ono - riječ je
Jahvina - vratit će se sinovi Izraelovi, ići će plačuć' i tražeći Jahvu,
Boga svojega.

<span id="an_50:5">50:5</span> Pitat će za put na Sion, onamo će pogled
upravljati: 'Hodite, prionimo uz Jahvu Savezom vječnim, nezaboravnim!'

<span id="an_50:6">50:6</span> K'o izgubljene ovce bijaše narod moj,
pastiri ih zavedoše te zalutaše po brdima: moradoše s brda na brežuljke,
zaboraviše gdje su im torovi.

<span id="an_50:7">50:7</span> Tko ih nađe, proždire ih, neprijatelji
njini zborahu: 'Nismo mi krivi, jer zgriješiše Jahvi, pašnjaku pravde,
Jahvi, nadi otaca svojih!'

<span id="an_50:8">50:8</span> Bježite iz Babilona! Izađite iz zemlje
kaldejske! Budite poput ovnova pred stadom.

<span id="an_50:9">50:9</span> Jer evo ću dići i dovesti na Babilon
mnoštvo velikih naroda; u zemlji sjevernoj svrstat će se protiv njega -
odanle će biti osvojen. Strijele su im k'o u sretna junaka, prazne se ne
vraćaju.

<span id="an_50:10">50:10</span> Kaldeja će biti oplijenjena, do mile
volje nju će pljačkati" - riječ je Jahvina.

<span id="an_50:11">50:11</span> "Da! Radujte se samo i klikujte, vi
pljačkaši moje baštine! Poskakujte k'o june na paši! Ržite kao ždrebad!

<span id="an_50:12">50:12</span> Mati vaša teško se osramoti, postidi se
roditeljka vaša. Evo, posljednja je među narodima: pustinja, zemlja
prljuša.

<span id="an_50:13">50:13</span> Zbog gnjeva Jahvina bit će bez življa,
sva će opustjeti. Tko god prođe mimo Babilon, zgrozit će se i zviždat će
nad njegovim ranama.

<span id="an_50:14">50:14</span> Svrstajte se protiv Babilona, opkolite
ga. Strijelci, strijeljajte na nj, ne žalite strelica - Jahvi je
zgriješio.

<span id="an_50:15">50:15</span> Sa svih strana nek' zaore poklici
bojni. On se predaje! Stupovi mu padaju, bedemi se ruše: to Jahvina je
osveta! Osvetite se Babilonu, vratite mu milo za drago!

<span id="an_50:16">50:16</span> Istrijebite Babilonu i sijača i žeteoca
što srpom zamahuje u dane žetvene! Pred mačem silničkim nek' svak' se
vrati svome narodu, neka bježi zemlji svojoj."

<span id="an_50:17">50:17</span> Izrael bijaše stado razagnano, lavovi
ga raspršiše. Prvi ga kralj asirski proždrije, a onda mu Nabukodonozor,
kralj babilonski, kosti polomi.

<span id="an_50:18">50:18</span> Zato ovako govori Jahve nad Vojskama,
Bog Izraelov: "Evo, kaznit ću kralja babilonskoga i zemlju njegovu, kao
što kaznih kralja asirskoga.

<span id="an_50:19">50:19</span> I vratit ću Izraela pašnjaku njegovu da
pase po Karmelu, Bašanu, brdima efrajimskim i u Gileadu, da se sit
najede.

<span id="an_50:20">50:20</span> U one dane, u vrijeme ono - riječ je
Jahvina - tražit će grijeh Izraelov, ali ga više neće biti; tražit će
opačine judejske, ali ih neće naći. Jer oprostih svima koje sačuvah."

<span id="an_50:21">50:21</span> "Na zemlju meratajimsku! Kreni na nju i
na stanovnike Pekoda, zatri ih do temelja, uništi iza njih sve - riječ
je Jahvina - izvrši sve kako ti zapovjedih!"

<span id="an_50:22">50:22</span> Ratna se vika čuje u zemlji, poraz
strašan.

<span id="an_50:23">50:23</span> O, kako li je skršen, razbijen malj
cijele zemlje! Kako li Babilon posta strašilo narodima!

<span id="an_50:24">50:24</span> Zamku ti metnuh, Babilone, ti se uhvati
i ne vidje. Zatečen si i uhvaćen, jer se s Jahvom zarati!

<span id="an_50:25">50:25</span> Jahve otvori svoju oružnicu, izvuče
oružje gnjeva svojega, jer ima posla za Jahvu nad Vojskama u zemlji
kaldejskoj.

<span id="an_50:26">50:26</span> Udarite na nju sa svih strana, otvorite
žitnice njene, slažite je kao snoplje, zatrite Babilon kletim
uništenjem, da od njega ne ostane ništa.

<span id="an_50:27">50:27</span> Pokoljite svu junad njegovu, u klaonicu
neka siđu! Jao njima, došao je njihov dan, vrijeme kazne njihove!

<span id="an_50:28">50:28</span> Čujder glasa onih što pobjegoše, što
utekoše iz zemlje babilonske da jave na Sionu osvetu Jahve, Boga našega,
osvetu Hrama njegova!

<span id="an_50:29">50:29</span> Sazovite na Babilon strijelce, sve što
zapinju lukove, opkolite ga sa svih strana: nitko da ne uteče! Platite
mu po zasluzi, vratite mu milo za drago, jer bi se oholio na Jahvu,
Sveca Izraelova.

<span id="an_50:30">50:30</span> Zato će mu svi mladići popadati po
trgovima i svi će mu ratnici u onaj dan izginuti - riječ je Jahvina.

<span id="an_50:31">50:31</span> "Evo me na te, Oholice!" - riječ je
Gospoda Jahve nad Vojskama - "došao je dan tvoj, vrijeme pohoda na te.

<span id="an_50:32">50:32</span> Oholica će posrnuti, pasti, i nitko ga
neće podići. Oganj ću podmetnuti gradovima njegovim i proždrijet će sve
uokolo."

<span id="an_50:33">50:33</span> Ovako govori Jahve nad Vojskama:
"Potlačeni su sinovi Izraelovi, zajedno sa sinovima Judinim. Oni što ih
zarobiše, drže ih čvrsto i neće da ih puste.

<span id="an_50:34">50:34</span> Ali, moćan je njihov Otkupitelj, ime mu
Jahve nad Vojskama. On će obraniti parnicu njihovu - zemlji mir donijeti
i smesti pučanstvo Babilona."

<span id="an_50:35">50:35</span> Mač na Kaldejce - riječ je Jahvina - na
pučanstvo Babilona, na knezove i mudrace njegove!

<span id="an_50:36">50:36</span> Mač na brbljavce njegove, neka polude!
Mač na njegove ratnike, neka se prestrave!

<span id="an_50:37">50:37</span> Mač na njegove konje i bojna kola i na
svu gomilu posred njega: nek postanu kao žene! Mač na njihove riznice;
nek ih opljačkaju!

<span id="an_50:38">50:38</span> Mač na vode njihove, neka presahnu! Jer
to je zemlja idola, zaludiše ih kipovi, strašila njihova.

<span id="an_50:39">50:39</span> Zato će se ondje nastaniti risovi s
čagljima, i nojevi će ondje obitavat. Dovijeka će ostat' mjesto bez
življa, nitko ondje neće živjeti od koljena do koljena.

<span id="an_50:40">50:40</span> Razorit će ga kao što Bog razori Sodomu
i Gomoru i susjede njihove - riječ je Jahvina. Čovjek ondje neće
stanovati, sin čovječji neće u njem' boraviti.

<span id="an_50:41">50:41</span> Evo dolazi narod sa Sjevera, puk velik
i mnogi kraljevi, i dižu se s krajeva zemlje.

<span id="an_50:42">50:42</span> U ruci im luk i koplje, okrutni su,
nemilosrdni. Graja im buči poput mora, jašu na konjima, kao jedan za boj
spremni protiv tebe, kćeri babilonska.

<span id="an_50:43">50:43</span> Kralj babilonski ču vijest o njima: i
ruke mu klonuše, muka ga spopade, bolovi ga obuzeše kao porodilju.

<span id="an_50:44">50:44</span> "Gle, kao lav on izlazi iz guštare
jordanske na pašnjake vječno zelene. Al' ja ću ga učas otjerati i
smjestiti ondje svog izabranika. Jer, tko je meni ravan? I tko će mene
na račun pozvati? I koji će mi pastir odoljeti?"

<span id="an_50:45">50:45</span> Zato, čujte što je Jahve naumio da
učini Babilonu, čujte što je nakanio protiv zemlje kaldejske: i
najsitniju jagnjad on će odvući; i sam njihov pašnjak zgrozit će se nad
njima.

<span id="an_50:46">50:46</span> Na glas da je pao Babilon zemlja će se
potresti: razlijegat će se vapaj među narodima.

<span id="an_51:1">51:1</span> Ovako govori Jahve: "Gle, ja podižem
protiv Babilona i protiv pučanstva kaldejskog vjetar zatornički.

<span id="an_51:2">51:2</span> Poslat ću na Babilon vijače da ga viju i
prorešetaju zemlju njegovu. Kad ga sa svih strana opkole u kobni dan,

<span id="an_51:3">51:3</span> nek' strijelac luka ne odlaže, nek' ne
skida oklopa! Ne štedite mladića njihovih, svu mu vojsku kleto uništite!

<span id="an_51:4">51:4</span> Pobijeni će padati po zemlji kaldejskoj,
probodeni po ulicama njegovim."

<span id="an_51:5">51:5</span> Ne, Izrael - Judeja - nije udovica Boga
svojega, Jahve nad Vojskama, iako je zemlja njihova puna krivice protiv
Sveca Izraelova.

<span id="an_51:6">51:6</span> Bježite iz Babilona, nek' svak' spasi
život svoj, da ne izginete s njegova bezakonja, jer ovo je vrijeme
Jahvine odmazde, svakom plaća po zasluzi!

<span id="an_51:7">51:7</span> Babilon bijaše pehar zlatni u ruci
Jahvinoj, pehar koji opi svijet cijeli. Vinom tim se puci opiše, i zato
se puci obezumiše.

<span id="an_51:8">51:8</span> Iznenada pade Babilon, razmrskan:
zakukajte nad njim! Potražite balzama rani njegovoj: možda će ozdravit'!

<span id="an_51:9">51:9</span> Liječili smo Babilon, al' se ne izliječi.
Pustimo ga, vratimo se svaki u svoj kraj! Jer do neba dopire njegova
osuda i diže se pod oblake.

<span id="an_51:10">51:10</span> Jahve je iznio pravdu našu! Hajde da
Sionu objavimo djelo Jahve, Boga našega.

<span id="an_51:11">51:11</span> Naoštrite strelice, napunite tobolce!
Jahve potače duh kraljeva medijskih jer naumi zatrti Babilon, Jahvina je
to osveta, osveta za Hram njegov.

<span id="an_51:12">51:12</span> Razvijte stijeg, zidine babilonske!
Pojačajte straže! Postavite stražare! Razmjestite zasjede! Jer Jahve što
naumi to sad izvodi, kako je rekao protiv Babilona.

<span id="an_51:13">51:13</span> O, ti što prebivaš na velikim vodama i
bogat blagom svakojakim! Sad ti svršetak dođe, kraj tvojoj lakomosti.

<span id="an_51:14">51:14</span> Životom svojim zakle se Jahve nad
Vojskama: "Napunit ću te ljudstvom kao skakavcima, zaorit će protiv tebe
vika bojna."

<span id="an_51:15">51:15</span> On snagom svojom stvori zemlju,
mudrošću svojom uspostavi krug zemaljski i umom svojim razape nebesa.

<span id="an_51:16">51:16</span> Kad mu glas zaori, huče vode na
nebesima, oblake diže s kraja zemlje: stvara kiši munje, vjetar izvodi
iz skrovišta njegovih.

<span id="an_51:17">51:17</span> Svakom čovjeku pamet stane, svaki se
zlatar zastidi svoga kipa, jer svi su mu kipovi samo varka, nema u njima
duha.

<span id="an_51:18">51:18</span> Isprazni su oni, smiješne tvorevine,
propast će u dan kazne.

<span id="an_51:19">51:19</span> 'Jakovljev dio' nije kao oni: jer on je
sve stvorio, Izrael pleme je baštine njegove. Jahve nad Vojskama ime je
njegovo.

<span id="an_51:20">51:20</span> Ti si mi bio malj, oružje ratno.
Pomlatih tobom narode, razmrskah tobom kraljevstva.

<span id="an_51:21">51:21</span> Pomlatih tobom konja i konjanika,
pomlatih tobom bojna kola i vozača.

<span id="an_51:22">51:22</span> Pomlatih tobom čovjeka i ženu, pomlatih
tobom starca i dijete. Pomlatih tobom mladića i djevojku, pomlatih tobom
pastira i stado.

<span id="an_51:23">51:23</span> Pomlatih tobom ratara i zapregu
njegovu, pomlatih tobom namjesnike i upravljače.

<span id="an_51:24">51:24</span> Ali na vaše oči sada plaća Babilonu i
svim Kaldejcima za sve zlo koje učiniše Sionu - riječ je Jahvina.

<span id="an_51:25">51:25</span> "Evo me na te, Goro zatornice - riječ
je Jahvina - zatornice svega svijeta! Zamahnut ću rukom protiv tebe,
svalit ću te s litice, pretvorit ću te u goru spaljenu.

<span id="an_51:26">51:26</span> Iz tebe više neće klesati kamen ugaoni
ni kamen temeljac, bit ćeš vječna pustinja" - riječ je Jahvina.

<span id="an_51:27">51:27</span> Podignite stijeg u zemlji, zatrubite u
rog među narodima! Pripremite na nj narode, sazovite na nj kraljevstva -
Ararat, Mini, Aškenaz! Postavite protiv njega pozivnike, nek' nasrnu
konji k'o dlakavi skakavci!

<span id="an_51:28">51:28</span> Spremite na nj narode, kraljeve
medijske, vojvode i namjesnike njihove i svu zemlju kojom vladaju.

<span id="an_51:29">51:29</span> Zemlja će se tresti, drhtati, kad se
stanu uspinjati k Babilonu svi naumi Jahvini da pretvori zemlju
babilonsku u pustinju nenastanjenu.

<span id="an_51:30">51:30</span> Nebojše babilonske odustaše od borbe, u
utvrdama posjedaše, nesta sile njihove: postadoše kao žene. Spaljeni su
domovi njihovi, polomljeni zasuni na vratima.

<span id="an_51:31">51:31</span> Teklič tekliča prestiže, glasnik juri
za glasnikom, da jave kralju babilonskom da mu je grad sa svih strana
zauzet,

<span id="an_51:32">51:32</span> prijelazi zaposjednuti, tvrđave ognjem
popaljene, a ratnici prestrašeni.

<span id="an_51:33">51:33</span> Jer ovako govori Jahve, Bog Izraelov:
"Kći je babilonska kao gumno u vrijeme kad se po njem gazi; još malo, i
doći će joj vrijeme žetve."

<span id="an_51:34">51:34</span> Izjeo me, satro babilonski kralj,
odgurnuo me kao prazan pladanj, k'o zmaj me on progutao, napunio
trbušinu, iz mog me istjerao Edena.

<span id="an_51:35">51:35</span> "Nasilje i patnje moje na Babilon!"
govore stanovnici Siona. "Krv moja na Kaldejce!" govori Jeruzalem.

<span id="an_51:36">51:36</span> Zato ovako govori Jahve: "Gle, ja ću
braniti parnicu tvoju i krvavo te osvetiti. Sasušit ću more njegovo i
presahnut ću izvore njegove.

<span id="an_51:37">51:37</span> Babilon će biti hrpa ruševina, brlog
čagljima, užas i ruglo, kraj nenastanjen.

<span id="an_51:38">51:38</span> Svi zajedno riču k'o lavovi, zavijaju
kao lavići.

<span id="an_51:39">51:39</span> Kad se ugriju, priredit će im pijanku,
napojiti ih da se provesele, da zaspe vječnim snom, da se više ne
probude - riječ je Jahvina.

<span id="an_51:40">51:40</span> Odvest ću ih k'o janjce na klanje, kao
jarce i ovnove."

<span id="an_51:41">51:41</span> "Kako li je zauzet, kako osvojen taj
ponos zemlje sve? Kako li Babilon posta strašilo narodima?

<span id="an_51:42">51:42</span> Uzdiglo se more protiv Babilona,
prekrilo ga valovlje njegovo.

<span id="an_51:43">51:43</span> Gradovi mu pustoš postali, zemlja suha,
pustara: čovjek u njoj ne stanuje, niti njom prolazi sin čovječji."

<span id="an_51:44">51:44</span> "Kaznit ću Bela babilonskog, iz ralja
mu otet što je progutao. Neće više k njemu hrliti narodi, srušit će se
babilonske zidine.

<span id="an_51:45">51:45</span> Izađi iz njega, narode moj! Nek' svaki
spasi život svoj od jarosnoga gnjeva Jahvina!

<span id="an_51:46">51:46</span> Neka vam srce ne klone! Ne bojte se
glasÄa što se zemljom šire, jedne godine ovakvi, druge onakvi, i što u
zemlji vlada nasilje, te silnik za silnikom ustaje.

<span id="an_51:47">51:47</span> Jer evo dolaze dani kada ću kazniti
kipove babilonske, i sva će mu se zemlja postidjeti, i svi će mu
pobijeni ležat' posred grada.

<span id="an_51:48">51:48</span> Tada će nad Babilonom klicati nebo i
zemlja i sve što je na njima, jer će sa sjevera navaliti na grad,
zatornici njegovi - riječ je Jahvina!

<span id="an_51:49">51:49</span> I Babilon mora pasti za pobijene
Izraelce, kao što su za Babilon padali pobijeni po svem svijetu.

<span id="an_51:50">51:50</span> Vi što umakoste maču, idite, ne ostajte
ovdje. Spominjite se Jahve u zemlji dalekoj, i neka vam Jeruzalem bude
na srcu:

<span id="an_51:51">51:51</span> 'Stidjeli smo se slušajuć' sramotu,
rumenilo nam prekrilo lice kad ono tuđinci nahrupiše u Svetište Doma
Jahvina.'

<span id="an_51:52">51:52</span> Zato, evo, dolaze dani - riječ je
Jahvina - kad ću kazniti kipove njegove i po svoj će mu zemlji stenjat'
ranjenici.

<span id="an_51:53">51:53</span> Da se Babilon popne do neba, da se
utvrdi na visu nedostupnu, na moju će zapovijed na nj navalit'
pustošnici" - riječ je Jahvina.

<span id="an_51:54">51:54</span> Čujte vapaj iz Babilona, i strašan
poraz iz zemlje kaldejske!

<span id="an_51:55">51:55</span> Jer sam Jahve pustoši Babilon, on
stišava strašnu buku njegovu: bučili su vali njegovi k'o vode velike,
razlijegala se huka njihova.

<span id="an_51:56">51:56</span> Jest, pustošnik dođe na Babilon,
uhvaćeni su ratnici njegovi, lukovi im polomljeni. Zaista, Jahve je Bog
osvetnik koji plaća po zasluzi!

<span id="an_51:57">51:57</span> "Opojit ću mu knezove i mudrace,
vojvode, namjesnike i ratnike: da zaspe vječnim snom pa se više ne
probude" - govori Kralj, ime mu je Jahve nad Vojskama.

<span id="an_51:58">51:58</span> Ovako govori Jahve nad Vojskama:
"Široke zidine babilonske bit će do temelja razvaljene, a visoka trava
njegova bit će ognjem spaljena. Narodi se zalud trudili, puci se za
oganj mučili!"

<span id="an_51:59">51:59</span> Evo zapovijedi što je prorok Jeremija
dade Seraji, sinu Mahsejina sina Nerije, kad je Seraja krenuo u Babilon
sa Sidkijom, kraljem judejskim, četvrte godine njegova vladanja. Seraja
bijaše veliki komornik.

<span id="an_51:60">51:60</span> Jeremija je u jednu knjigu bio zapisao
svu nesreću koja je morala doći na Babilon - sva ona proroštva napisana
protiv Babilona.

<span id="an_51:61">51:61</span> Jeremija reče Seraji: "Kad dođeš u
Babilon, išti prigodu da obznaniš sve ove riječi.

<span id="an_51:62">51:62</span> I reci: 'Jahve, ti sam reče da ćeš
zatrti ovo mjesto te u njemu ničega više neće biti, ni čovjeka ni
živinčeta, nego će postati vječna pustinja.'

<span id="an_51:63">51:63</span> Kad pročitaš ovu knjigu, zaveži je za
kamen i baci uEufrat.

<span id="an_51:64">51:64</span> I reci: 'Ovako će potonuti Babilon i
neće se više podići iz nesreće koju ću na nj svaliti.'" To su riječi
Jeremijine.

<span id="an_52:1">52:1</span> Sidkiji je bila dvadeset i jedna godina
kad se zakraljio, a kraljevao je jedanaest godina u Jeruzalemu. Materi
mu bijaše ime Hamitala, kćerka Jeremije, i bila je iz Libne.

<span id="an_52:2">52:2</span> Činio je što je zlo u očima Jahvinim, sve
kao što je činio Jojakin.

<span id="an_52:3">52:3</span> To je zadesilo Jeruzalem zbog gnjeva
Jahvina; Jahve ih napokon i odbaci ispred lica svoga. Sidkija se pobunio
protiv babilonskog kralja.

<span id="an_52:4">52:4</span> Devete godine njegova kraljevanja,
desetoga dana desetoga mjeseca, krenu sam babilonski kralj Nabukodonozor
sa svom svojom vojskom na Jeruzalem. Utabori se pred gradom i opasa ga
opkopom.

<span id="an_52:5">52:5</span> Grad osta opkoljen sve do jedanaeste
godine Sidkijina kraljevanja.

<span id="an_52:6">52:6</span> Devetoga dana četvrtoga mjeseca, kad je u
gradu zavladala takva glad da priprosti puk nije imao ni kruha,

<span id="an_52:7">52:7</span> neprijatelj provali u grad. Tada kralj i
svi ratnici pobjegoše noću kroz vrata između dva zida nad Kraljevskim
vrtom - Kaldejci bijahu opkolili grad - i krenuše putem prema Arabi.

<span id="an_52:8">52:8</span> Kaldejske čete nagnuše za njim u potjeru
i sustigoše Sidkiju na Jerihonskim poljanama, a sva se njegova vojska
razbježala.

<span id="an_52:9">52:9</span> I Kaldejci uhvatiše kralja i odvedoše ga
u Riblu, u zemlji hamatskoj, pred kralja babilonskog, koji mu izreče
presudu.

<span id="an_52:10">52:10</span> Pokla Sidkijine sinove pred njegovim
očima, pobi u Ribli sve Judine knezove;

<span id="an_52:11">52:11</span> Sidkiji iskopa oči i okova ga verigama
i odvede u Babilon, gdje ga je držao u tamnici sve do smrti njegove.

<span id="an_52:12">52:12</span> Desetoga dana petoga mjeseca -
devetnaeste godine kraljevanja Nabukodonozora, kralja babilonskog - uđe
u Jeruzalem Nebuzaradan, zapovjednik tjelesne straže.

<span id="an_52:13">52:13</span> On zapali Dom Jahvin, kraljevski dvor i
sve kuće u Jeruzalemu, osobito kuće uglednika;

<span id="an_52:14">52:14</span> kaldejske čete, pod zapovjednikom
tjelesne straže, razoriše zidine oko Jeruzalema.

<span id="an_52:15">52:15</span> Nebuzaradan, zapovjednik tjelesne
straže, odvede u sužanjstvo ostatak naroda koji bijaše ostao u gradu, a
tako i prebjege babilonskom kralju i ostalu svjetinu.

<span id="an_52:16">52:16</span> Neke od malih ljudi Nebuzaradan ostavi
u zemlji kao vinogradare i ratare.

<span id="an_52:17">52:17</span> Kaldejci razbiše tučane stupove u Domu
Jahvinu, podnožja i mjedeno more u Domu Jahvinu, i tuč odniješe u
Babilon.

<span id="an_52:18">52:18</span> Uzeše i lonce, lopate, noževe, posudice
i uopće sav tučani pribor koji se upotrebljavao za bogoslužja.

<span id="an_52:19">52:19</span> Zapovjednik uze i umivaonice,
kadionice, škropionice, lonce, svijećnjake, zdjele, žrtvene pehare,
uopće sve što bijaše od zlata i srebra,

<span id="an_52:20">52:20</span> dva stupa, jedno more i dvanaest
tučanih volova pod morem, podnožja što je kralj Salomon dao izraditi za
Dom Jahvin. Nije moguće procijeniti koliko je tuča bilo u svim tim
predmetima.

<span id="an_52:21">52:21</span> Prvi stup bijaše visok osamnaest lakata
- obuhvatiti ga je mogao konop od dvanaest lakata - bijaše četiri prsta
debeo, a šupalj.

<span id="an_52:22">52:22</span> Imao je glavicu od tuča, visoku pet
lakata; i obvijaše je oplet i mogranji, a sve od tuča. Takav je bio i
drugi stup.

<span id="an_52:23">52:23</span> A devedeset i šest šipaka slobodno je
visjelo. Sve u svemu bijaše oko sto šipaka u tom opletu.

<span id="an_52:24">52:24</span> Zapovjednik je straže odveo svećeničkog
poglavara Seraju, drugog svećenika, Sefaniju, i tri čuvara praga.

<span id="an_52:25">52:25</span> Iz grada je odveo jednog dvorjanina,
vojničkog zapovjednika, sedam ljudi iz kraljeve pratnje koji se zatekoše
u gradu, pisara zapovjednika vojske koji je novačio puk te šezdeset
pučana koji se također zatekoše u gradu.

<span id="an_52:26">52:26</span> Zapovjednik tjelesne straže Nebuzaradan
odvede ih pred kralja babilonskog u Riblu.

<span id="an_52:27">52:27</span> I kralj babilonski zapovjedi da ih
pogube u Ribli, u zemlji hamatskoj. Tako su judejski narod odveli s
njegove rodne grude.

<span id="an_52:28">52:28</span> Evo broja ljudstva što ga Nabukodonozor
odvede u sužanjstvo: sedme godine tri tisuće i dvadeset tri Judejca;

<span id="an_52:29">52:29</span> osamnaeste godine Nabukodonozorove
osamsto trideset i dvije osobe iz Jeruzalema;

<span id="an_52:30">52:30</span> dvadeset i treće godine
Nabukodonozorove, Nebuzaradan, zapovjednik tjelesne straže, odvede sedam
stotina četrdeset i pet Judejaca. U svemu: četiri tisuće i šest stotona
osoba.

<span id="an_52:31">52:31</span> A trideset i sedme godine otkako je
zasužnjen judejski kralj Jojakin, dvadeset i petoga dana dvanaestoga
mjeseca, babilonski kralj Evil Merodak u prvoj godini svoje vladavine
pomilova judejskoga kralja Jojakina i pusti ga iz tamnice.

<span id="an_52:32">52:32</span> Ljubezno je s njim razgovarao i stolicu
mu postavio više nego drugim kraljevima koji bijahu s njim u Babilonu.

<span id="an_52:33">52:33</span> Jojakin je odložio svoje tamničke
haljine i jeo s kraljem za istim stolom svega svoga vijeka.

<span id="an_52:34">52:34</span> Do kraja njegova života, sve do smrti,
babilonski mu je kralj trajno, iz dana u dan, davao uzdržavanje.

------------------------------------------------------------------------

[Next: Lamentations](lam.md)
