[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](deu)  [Next](jdg) 

------------------------------------------------------------------------

### Croatian Bible: Joshua

<span id="an_1:1">1:1</span> Poslije smrti Mojsija, sluge Jahvina, reče
Jahve Jošui, sinu Nunovu, pomoćniku Mojsijevu:

<span id="an_1:2">1:2</span> "Moj je sluga Mojsije umro; zato sada
ustani, prijeđi preko toga Jordana, ti i sav taj narod, u zemlju koju
dajem sinovima Izraelovim.

<span id="an_1:3">1:3</span> Svako mjesto na koje stupi vaša noga dajem
vam, kao što obećah Mojsiju.

<span id="an_1:4">1:4</span> Od pustinje i od Libanona pa do Velike
rijeke, rijeke Eufrata, i sve do Velikog mora na sunčanom zapadu - sve
će to biti vaše područje.

<span id="an_1:5">1:5</span> Nitko neće odoljeti pred tobom u sve dane
tvog života; ja ću biti s tobom, kao što sam bio s Mojsijem, i nikada te
neću napustiti niti ću te ostaviti.

<span id="an_1:6">1:6</span> Budi odvažan i hrabar jer ćeš ti uvesti
narod ovaj da primi u baštinu zemlju za koju se zakleh ocima njihovim da
ću im je dati.

<span id="an_1:7">1:7</span> Samo budi odvažan i hrabar da sve učiniš
vjerno prema naredbama koje ti je dao Mojsije, sluga moj. Ne skreći od
toga ni desno ni lijevo da bi ti bilo sretno sve što poduzmeš.

<span id="an_1:8">1:8</span> Neka knjiga Zakona bude na ustima tvojim:
razmišljaj o njoj danju i noću, kako bi vjerno držao sve što je u njoj
napisano: samo ćeš tada biti sretan i uspjet ćeš u pothvatima. Nisam li
ti zapovjedio:

<span id="an_1:9">1:9</span> odvaži se i budi hrabar? Ne boj se i ne
strahuj, jer kuda god pođeš, s tobom je Jahve, Bog tvoj."

<span id="an_1:10">1:10</span> Tada zapovijedi Jošua glavarima narodnim:

<span id="an_1:11">1:11</span> "Prođite kroz tabor i proglasite puku ovu
zapovijed: 'Spremite sebi brašnenice jer ćete za tri dana prijeći preko
Jordana da biste primili u posjed zemlju koju vam Jahve, Bog vaš, daje u
baštinu.'"

<span id="an_1:12">1:12</span> Zatim reče Jošua plemenu Rubenovu i
Gadovu i polovini plemena Manašeova:

<span id="an_1:13">1:13</span> "Sjetite se onoga što vam je zapovjedio
Mojsije, sluga Jahvin, kada vam je rekao: 'Jahve, Bog vaš, hoće da
počinete i daje vam ovu zemlju.

<span id="an_1:14">1:14</span> Vaše žene, djeca i stada mogu ostati u
zemlji koju vam je dao Mojsije s onu stranu Jordana. Vi pak ratnici, za
boj spremni, morate naoružani poći pred svojom braćom da im pomognete,

<span id="an_1:15">1:15</span> sve dok Jahve ne dade da počinu i vaša
braća, kao i vi, i dok ne zaposjednu zemlju koju im daje Jahve, Bog vaš.
Tada se možete vratiti u zemlju koja vam pripada i koju vam je dao
Jahvin sluga Mojsije, na drugoj strani Jordana, prema istoku sunca.'"

<span id="an_1:16">1:16</span> Oni odgovore Jošui: "Sve što nam
zapovjediš, učinit ćemo, i kuda nas god pošalješ, poći ćemo.

<span id="an_1:17">1:17</span> Kao što smo slušali Mojsija, tako ćemo se
pokoravati i tebi. Samo neka Jahve, Bog tvoj, bude s tobom kao što
bijaše s Mojsijem!

<span id="an_1:18">1:18</span> Tko se god usprotivi tvome glasu i ne
posluša tvojih riječi u svemu što mu zapovjediš neka bude pogubljen.
Samo ti budi odvažan i hrabar!"

<span id="an_2:1">2:1</span> Jošua, sin Nunov, posla potajno iz Šitima
dvojicu uhoda s nalogom: "Idite, izvidite područje, osobito Jerihon."
Oni odu i stignu u kuću bludnice koja se zvala Rahaba i ondje prenoće.

<span id="an_2:2">2:2</span> To bude javljeno kralju jerihonskom: "Evo,
stigoše noćas ovamo neki ljudi od sinova Izraelovih da izvide zemlju."

<span id="an_2:3">2:3</span> Tada kralj jerihonski poruči Rahabi:
"Izvedi ljude koji su došli k tebi, koji su ušli u tvoj dom, jer su
došli uhoditi svu zemlju."

<span id="an_2:4">2:4</span> Ali žena uze ona dva čovjeka, sakri ih i
reče: "Istina, ti su ljudi došli k meni, ali ja nisam znala odakle su.

<span id="an_2:5">2:5</span> Kada se u sumrak zatvarahu gradska vrata,
oni odoše i ja ne znam kamo su krenuli. Požurite za njima jer ih još
možete stići."

<span id="an_2:6">2:6</span> A ona ih bijaše izvela na krov i sakrila
pod netrveni lan što ga je ondje razastrla.

<span id="an_2:7">2:7</span> I požure se ljudi u potjeru za njima, prema
Jordanu, sve do prijelaza preko rijeke; a kad je potjera izišla, zatvore
se za njima gradska vrata.

<span id="an_2:8">2:8</span> Dok još oni gore ne bijahu zaspali, popne
se Rahaba k njima na krov

<span id="an_2:9">2:9</span> i reče im: "Znam da vam je Jahve dao ovu
zemlju, jer nas je sve uhvatio strah od vas i prezaju od vas svi žitelji
ovoga kraja.

<span id="an_2:10">2:10</span> Jer čusmo kako je Jahve isušio vodu
Crvenoga mora pred vama kada ste izašli iz Egipta, i ono što ste učinili
dvojici kraljeva amorejskih s druge strane Jordana, Sihonu i Ogu, koje
pogubiste.

<span id="an_2:11">2:11</span> Kad smo čuli sve to, zastalo nam srce i
nitko da smogne snage da vam se suprotstavi jer Jahve, Bog vaš - on je
Bog gore na nebesima i dolje na zemlji.

<span id="an_2:12">2:12</span> Zakunite mi se, dakle, Jahvom da ćete i
vi učiniti milost domu oca moga, kao što i ja učinih milost vama, i
dajte mi pouzdan znak

<span id="an_2:13">2:13</span> da ćete ostaviti na životu moga oca i
moju majku, braću moju i sestre moje i sve njihovo i da ćete nas
izbaviti od smrti."

<span id="an_2:14">2:14</span> Odgovoriše joj ljudi: "Životom svojim
jamčimo za vas, samo ako nas ne izdate. Kad nam Jahve dade zemlju,
iskazat ćemo ti milost i vjernost."

<span id="an_2:15">2:15</span> Rahaba ih zatim spusti po konopu kroz
prozor jer joj je kuća bila uz bedem i ona je do bedema stanovala.

<span id="an_2:16">2:16</span> Još im reče: "Pođite prema gori da vas
potjera ne nađe i krijte se ondje tri dana dok se progonitelji ne vrate,
a onda idite svojim putem."

<span id="an_2:17">2:17</span> Ljudi joj odgovore: "Evo, ovako ćemo ti
ispuniti zakletvu kojom si nas zaklela:

<span id="an_2:18">2:18</span> kad uđemo u zemlju, posluži se ovim
znakom: priveži ovu crvenu vrpcu za prozor kroz koji nas spuštaš i
sakupi kod sebe, u kući, svoga oca, i svoju majku, i svoju braću, i svu
svoju rodbinu.

<span id="an_2:19">2:19</span> Tko god od vas stupi van preko praga
tvoje kuće, krv njegova na glavu njegovu: nije krivnja na nama - sam je
krivac svojoj smrti; a tko ostane s tobom u kući, krv njegova neka padne
na glave naše - mi ćemo biti krivci ako ga se tko rukom dotakne.

<span id="an_2:20">2:20</span> Ako pak izdaš ovu našu stvar, slobodni
smo od zakletve kojom si nas zaklela."

<span id="an_2:21">2:21</span> A ona odgovori: "Neka bude kako rekoste!"
Tada ih pusti i oni odoše, a ona zaveza na prozor crvenu vrpcu.

<span id="an_2:22">2:22</span> Oni odoše i dođoše u goru i ondje
ostadoše tri dana dok se ne vrati potjera; tražila ih je potjera na svim
putovima, ali ih nije nigdje našla.

<span id="an_2:23">2:23</span> Tada se vrate i one dvije uhode: siđu s
gore, prijeđu preko rijeke i dođu k Jošui, sinu Nunovu, te ga izvijeste
o svemu što im se dogodilo.

<span id="an_2:24">2:24</span> I rekoše Jošui: "Jahve nam je svu tu
krajinu predao u ruke; sve je njezine stanovnike uhvatio strah pred
nama."

<span id="an_3:1">3:1</span> Urani Jošua i sa svim sinovima Izraelovim
krene od Šitima. I stignu do Jordana pa ondje prije prelaza prenoće.

<span id="an_3:2">3:2</span> Poslije tri dana prođu starješine kroz
tabor i zapovjede puku:

<span id="an_3:3">3:3</span> "Čim ugledate Kovčeg saveza Jahve, Boga
vašega, i svećenike levite koji ga nose, krenite svi sa svoga mjesta i
pođite za njim.

<span id="an_3:4">3:4</span> Tako ćete znati put kojim vam je ići, jer
tim putem još nikada niste išli. Ali između vas i Kovčega neka bude
razmak do dvije tisuće lakata. I da mu se niste približili."

<span id="an_3:5">3:5</span> A Jošua zapovjedi narodu: "Posvetite se za
sutra, jer će sutra Jahve učiniti čudesa među vama."

<span id="an_3:6">3:6</span> A svećenicima Jošua zapovjedi: "Dignite
Kovčeg saveza i nosite ga pred narodom." I digoše Kovčeg saveza i
poniješe ga pred narodom.

<span id="an_3:7">3:7</span> Jahve reče Jošui: "Danas te počinjem
uzvisivati pred očima svega Izraela, neka znaju da sam s tobom kao što
bijah s Mojsijem.

<span id="an_3:8">3:8</span> Ti pak zapovjedi svećenicima koji nose
Kovčeg saveza:' Kada stignete do voda jordanskih, u Jordanu se samom
zaustavite.'"

<span id="an_3:9">3:9</span> Tada reče Jošua Izraelcima: "Priđite i
čujte riječi Jahve, Boga svojega."

<span id="an_3:10">3:10</span> I reče Jošua: "Po ovomu ćete spoznati da
je među vama Bog živi: on će goniti ispred vas Kanaance, Hetite,
Hivijce, Perižane, Girgašane, Amorejce i Jebusejce.

<span id="an_3:11">3:11</span> Evo, Kovčeg saveza Gospodara sve zemlje
proći će pred vama preko Jordana.

<span id="an_3:12">3:12</span> Izaberite odmah dvanaest ljudi iz plemena
Izraelovih, po jednoga iz svakoga plemena.

<span id="an_3:13">3:13</span> Čim stopala svećenika koji nose Kovčeg
Jahve, Gospodara sve zemlje, stupe u Jordan, razdijelit će se voda
Jordana, i ona što teče odozgo ustavit će se kao nasip.'"

<span id="an_3:14">3:14</span> Kad je narod krenuo iz svojih šatora da
prijeđe preko Jordana, ponesu svećenici Kovčeg saveza pred njim.

<span id="an_3:15">3:15</span> A kad su nosači Kovčega stigli do Jordana
i kada su svećenici koji su nosili Kovčeg zagazili u vodu na obali - a
bilo je vrijeme žetve kad se Jordan prelijeva preko svojih obala -

<span id="an_3:16">3:16</span> voda što je tekla odozgo daleko se, poput
nasipa, ustavila kod grada Adame, koji se nalazi kraj Sartana; a voda
što je otjecala dolje u Arabsko ili Slano more sasvim je otekla i narod
je prelazio prema Jerihonu.

<span id="an_3:17">3:17</span> Svećenici koji su nosili Kovčeg saveza
Jahvina stajahu na suhu usred Jordana i prelažaše Izrael po suhu sve dok
sav narod ne prijeđe preko rijeke.

<span id="an_4:1">4:1</span> Pošto je sav narod prešao preko Jordana,
reče Jahve Jošui:

<span id="an_4:2">4:2</span> "Izaberite iz naroda dvanaest ljudi, od
svakoga plemena po jednoga,

<span id="an_4:3">4:3</span> i zapovjedite im: 'Dignite odavde, iz
sredine Jordana - s mjesta gdje stoje noge svećenika - dvanaest kamenova
koje ćete ponijeti sa sobom i položiti na mjestu gdje budete noćas
prenoćili.'"

<span id="an_4:4">4:4</span> Tada pozva Jošua dvanaest ljudi koje je bio
izabrao između sinova Izraelovih, iz svakoga plemena po jednoga čovjeka,

<span id="an_4:5">4:5</span> i reče im: "Idite pred Kovčeg Jahve, Boga
svoga, u sredinu Jordana, i neka svaki donese na svojim ramenima po
jedan kamen prema broju plemena Izraelovih.

<span id="an_4:6">4:6</span> To će biti na spomen među vama. Kad vas
jednoga dana budu pitala vaša djeca: 'Što vam znače ovi kamenovi?'

<span id="an_4:7">4:7</span> reći ćete im: 'Voda se Jordana razdijelila
pred Kovčegom saveza Jahvina kad je prelazio preko Jordana.' I ovo će
kamenje biti vječni spomen sinovima Izraelovim."

<span id="an_4:8">4:8</span> Izraelci učine kako im je zapovjedio Jošua,
uzmu dvanaest kamenova iz sredine Jordana, prema broju plemena
Izraelovih, kako je Jahve naredio Jošui: prenesu ih do svoga noćišta i
polože ondje.

<span id="an_4:9">4:9</span> Zatim Jošua postavi usred Jordana dvanaest
kamenova na mjesta gdje su stajale noge svećenika koji su nosili Kovčeg
saveza. Ondje stoje i danas.

<span id="an_4:10">4:10</span> Svećenici koji su nosili Kovčeg saveza
stajali su usred Jordana, sve dok se nije izvršilo sve što je Jahve
zapovjedio Jošui da narod izvrši, sasvim onako kao što Mojsije bijaše
naredio Jošui. A narod je žurno prelazio.

<span id="an_4:11">4:11</span> Pošto je sav narod prešao, prijeđu i
svećenici s Kovčegom saveza Jahvina i krenu pred narodom.

<span id="an_4:12">4:12</span> Tada sinovi Rubenovi i sinovi Gadovi i
polovina plemena Manašeova u bojnoj opremi stanu na čelo sinova
Izraelovih, kao što im bijaše zapovjedio Mojsije.

<span id="an_4:13">4:13</span> Oko četrdeset tisuća naoružanih ljudi
prešlo je pred Jahvom da se bori na Jerihonskim poljanama.

<span id="an_4:14">4:14</span> Toga dana uzvisi Jahve Jošuu pred svim
Izraelom i svi ga se bojahu, kao nekoć Mojsija, u sve dane njegova
života.

<span id="an_4:15">4:15</span> Jahve reče Jošui:

<span id="an_4:16">4:16</span> "Zapovjedi svećenicima koji nose Kovčeg
saveza neka izađu iz Jordana."

<span id="an_4:17">4:17</span> Tada Jošua zapovjedi svećenicima:
"Izađite iz Jordana!"

<span id="an_4:18">4:18</span> A čim su svećenici koji su nosili Kovčeg
saveza Jahvina izašli isred Jordana i stali nogama na suho, vrate se
vode Jordana na svoje mjesto i poteku kao i prije preko svojih obala.

<span id="an_4:19">4:19</span> Narod je izašao iz Jordana desetog dana
prvoga mjeseca. Tada se utaborio u Gilgalu, istočno od Jerihona.

<span id="an_4:20">4:20</span> A onih dvanaest kamenova što su ih uzeli
sa sobom iz Jordana, Jošua postavi u Gilgalu.

<span id="an_4:21">4:21</span> Tada reče Izraelcima: "Ako potomci vaši
upitaju jednoga dana svoje očeve: 'Što znači ovo kamenje?' -

<span id="an_4:22">4:22</span> vi ih poučite ovako: 'Izrael je ovdje po
suhu prešao preko Jordana

<span id="an_4:23">4:23</span> jer je Jahve, Bog vaš, osušio pred vama
vodu Jordana dok ne prijeđoste, kao što je učinio Jahve, Bog vaš, s
Morem crvenim kad ga je osušio pred nama dok ne prijeđosmo.

<span id="an_4:24">4:24</span> A sve to, da bi znali svi narodi zemlje
koliko je moćna ruka Jahvina, i vi sami da se svagda bojite Jahve, Boga
svoga.'"

<span id="an_5:1">5:1</span> Pošto su čuli svi kraljevi amorejski na
zapadnoj strani Jordana i svi kraljevi kanaanski koji bijahu uz more da
je Jahve osušio Jordan pred Izraelcima dok ne prijeđoše, zastade im srce
i nestade im junaštva pred Izraelcima.

<span id="an_5:2">5:2</span> U to vrijeme Jahve reče Jošui: "Načini sebi
kamene noževe i ponovo obreži Izraelce."

<span id="an_5:3">5:3</span> Jošua načini sebi kamene noževe i obreza
Izraelce na brežuljku Aralotu.

<span id="an_5:4">5:4</span> A evo zašto ih je Jošua obrezao: sve
ljudstvo što je izišlo iz Egipta, sve što mogaše nositi oružje, pomrlo
je na putu kroz pustinju.

<span id="an_5:5">5:5</span> Svi oni bijahu obrezani, ali nije bio
obrezan nitko koji se rodio na putu kroz pustinju, poslije izlaska iz
Egipta,

<span id="an_5:6">5:6</span> jer su četrdeset godina Izraelci lutali
pustinjom dok ne pomriješe svi za oružje sposobni koji bijahu izišli iz
Egipta; nisu slušali glasa Jahvina te im se Jahve zakleo da njihove oči
neće vidjeti zemlju koju je obećao njihovim ocima - zemlju u kojoj teče
mlijeko i med.

<span id="an_5:7">5:7</span> Na njihovo je mjesto podigao sinove njihove
i njih je Jošua obrezao: nisu bili obrezani jer se na putu nije
obrezivalo.

<span id="an_5:8">5:8</span> Kad je bio obrezan sav narod, počivali su u
taboru sve dok nisu ozdravili.

<span id="an_5:9">5:9</span> Tada reče Jahve Jošui: "Danas skidoh s vas
sramotu egipatsku." I prozva se ono mjesto Gilgal sve do naših dana.

<span id="an_5:10">5:10</span> Izraelci se, dakle, utaboriše u Gilgalu i
ondje na Jerihonskim poljanama proslaviše Pashu uvečer četrnaestoga dana
u mjesecu.

<span id="an_5:11">5:11</span> A sutradan poslije Pashe, upravo toga
dana, blagovali su od uroda one zemlje: beskvasna kruha i pržena zrnja.

<span id="an_5:12">5:12</span> I mÓana je prestala padati čim su počeli
jesti plodove zemlje. Tako Izraelci nisu više imali mane, nego su se te
godine hranili plodovima zemlje kanaanske.

<span id="an_5:13">5:13</span> Kad se Jošua približio gradu Jerihonu,
podiže oči i ugleda čovjeka kako pred njim stoji s isukanim mačem u
ruci. Jošua mu pristupi i upita ga: "Jesi li ti s nama ili s našim
neprijateljima?"

<span id="an_5:14">5:14</span> A on odgovori: "Ne, ja sam vođa vojske
Jahvine i upravo sam došao ..." Tada Jošua pade ničice, pokloni mu se i
reče: "Što zapovijedaš Gospodaru, sluzi svome?"

<span id="an_5:15">5:15</span> A vođa vojske Jahvine odgovori Jošui:
"Skini obuću s nogu svojih, jer je sveto mjesto na kojem stojiš." I
Jošua učini tako.

<span id="an_6:1">6:1</span> A Jerihon stajaše silno utvrđen i zatvoren
pred sinovima Izraelovim. Nitko nije izlazio niti je tko ulazio.

<span id="an_6:2">6:2</span> Tada Jahve reče Jošui: "Evo, predajem ti u
ruke Jerihon i kralja njegova s ratnicima.

<span id="an_6:3">6:3</span> Svi vi ratnici obiđite oko grada jedanput
na dan. Tako činite šest dana.

<span id="an_6:4">6:4</span> A sedam svećenika neka nose pred Kovčegom
sedam truba od ovnujskih rogova. Sedmoga dana obiđite sedam puta oko
grada, a svećenici neka trube u trublje.

<span id="an_6:5">6:5</span> Pa kad otežući zatrube u rog ovnujski, neka
sav narod, čim čuje glas trube, podigne silnu bojnu viku. I srušit će se
gradski bedemi, a narod neka tada ulazi svaki odande gdje se nađe."

<span id="an_6:6">6:6</span> Jošua, sin Nunov, pozva k sebi svećenike i
reče im: "Uzmite Kovčeg saveza, a sedam svećenika neka ponese sedam
truba od rogova ovnujskih pred Kovčegom Jahvinim."

<span id="an_6:7">6:7</span> A narodu reče: "Pođite i obiđite oko grada,
a ratnici neka idu pred Kovčegom Jahvinim."

<span id="an_6:8">6:8</span> I bi kako je Jošua zapovjedio narodu. Pođe
sedam svećenika noseći trube od rogova ovnujskih: trubili su u rogove, a
Kovčeg Jahvin iđaše za njima.

<span id="an_6:9">6:9</span> Ratnici pođoše pred svećenicima koji su
trubili u trube, a zalaznica krenu za Kovčegom. Stupali su tako dok se
glas truba razlijegao.

<span id="an_6:10">6:10</span> A narodu bijaše zapovjedio Jošua
govoreći: "Ne vičite i ne dajte glasa od sebe i nijedna riječ neka se ne
čuje iz vaših usta dok vam ne kažem: 'Vičite!' Tada neka odjekne bojna
vika."

<span id="an_6:11">6:11</span> I naredi da Kovčeg Jahvin obiđe jednom
oko grada pa da se vrate u tabor i ondje prenoće.

<span id="an_6:12">6:12</span> Sutradan urani Jošua, a svećenici ponesu
Kovčeg saveza.

<span id="an_6:13">6:13</span> A sedam svećenika koji su nosili sedam
truba od rogova ovnujskih pođu pred Kovčegom Jahvinim. Idući trubili su
u trube, ratnici iđahu pred njima, a zalaznica pak za Kovčegom Jahvinim
dok su trube odjekivale.

<span id="an_6:14">6:14</span> Tako i drugog dana obiđu jednom oko grada
pa se vrate natrag u tabor. Tako su činili šest dana.

<span id="an_6:15">6:15</span> A sedmoga dana zorom ustanu i obiđu oko
grada istim onakvim redom sedam puta. Samo su toga dana obišli oko grada
sedam puta.

<span id="an_6:16">6:16</span> Za sedmog obilaska snažno zatrube
svećenici u rogove, a Jošua reče narodu: "Kličite bojne poklike jer vam
je Jahve predao grad!

<span id="an_6:17">6:17</span> Grad neka bude 'herem' Jahvi - uklet i
predan uništenju sa svime što je u njemu. Samo bludnica Rahaba da ostane
živa i svi koji budu s njom u kući, jer je ona sakrila uhode koje smo
poslali.

<span id="an_6:18">6:18</span> A čuvajte se svega ukletog u gradu da i
sami ne budete prokleti što ste uzeli ukleto, jer biste time navukli
prokletstvo na tabor i unesrećili ga.

<span id="an_6:19">6:19</span> Zato sve srebro i zlato, sve bakreno i
željezno posuđe neka bude posvećeno Jahvi i pohranjeno u riznicu."

<span id="an_6:20">6:20</span> Tada povika narod i odjeknuše trube. Kada
se zaori glas truba i bojni povici naroda, padoše bedemi i narod
prodrije u grad, svatko odande gdje se našao, i osvojiše ga.

<span id="an_6:21">6:21</span> I tada izvršiše kletvu ništeći oštricom
mača sve što bijaše u gradu: muško i žensko, staro i mlado, volove, ovce
i magarad.

<span id="an_6:22">6:22</span> A onoj dvojici što su uhodili zemlju reče
Jošua: "Idite u kuću one bludnice pa izvedite ženu sa svima njezinima,
kako joj se zakleste."

<span id="an_6:23">6:23</span> I mladi ljudi, uhode, odoše te izvedoše
Rahabu, njezina oca i njezinu majku, braću i svu rodbinu. Izvedoše sve
njezine i smjestiše ih izvan izraelskog tabora.

<span id="an_6:24">6:24</span> Spališe grad i sve što bijaše u njemu:
uzeše samo srebro, zlato, tučano i željezno posuđe i staviše u riznicu
Doma Jahvina.

<span id="an_6:25">6:25</span> Ali bludnicu Rahabu, svu njenu obitelj i
sve njihovo poštedi Jošua. Ona ostade među Izraelcima sve do danas, jer
je sakrila glasnike koje je poslao Jošua da uhode Jerihon.

<span id="an_6:26">6:26</span> Tada izreče Jošua ovu kletvu: "Proklet
bio pred licem Jahve čovjek koji pokuša da ponovo gradi Jerihon: gradio
mu temelje na svom prvencu, podizao mu vrata na svome mezimcu!"

<span id="an_6:27">6:27</span> Jahve je bio s Jošuom te se pronio glas o
njemu po svoj zemlji.

<span id="an_7:1">7:1</span> Ali se sinovi Izraelovi teško ogriješiše o
"herem", jer je Akan, sin Karmija, sina Zabdijeva, sina Zerahova, od
plemena Judina, uzeo od ukletih stvari, i Jahve se razgnjevi na sinove
Izraelove.

<span id="an_7:2">7:2</span> Jošua pak posla ljude iz Jerihona u Aj,
koji leži istočno od Betela, i reče im: "Uziđite onamo, izvidite kraj!"
Ljudi odoše te izvidješe Aj.

<span id="an_7:3">7:3</span> Vrativši se k Jošui, rekoše mu: "Ne treba
da onamo uzlazi sav narod; dvije do tri tisuće ljudi neka idu da osvoje
Aj. Ne muči onamo sav narod, jer je ondje malo svijeta."

<span id="an_7:4">7:4</span> Pođe onamo oko tri tisuće ljudi od svega
naroda, ali su morali pobjeći pred onima iz Aja.

<span id="an_7:5">7:5</span> Ajani pobiše oko trideset i šest ljudi i
tjerali su ih ispred svojih vrata do Šebarima: pobili su ih na strmini.
Klonu tada srce narodu kao da mu je voda u žilama.

<span id="an_7:6">7:6</span> Razdrije Jošua haljine svoje i baci se
ničice pred Kovčegom Jahvinim, i ostade tako do večeri, on i starješine
u Izraelu, posuvši glave pepelom.

<span id="an_7:7">7:7</span> Tada reče Jošua: "Jao, Gospode Jahve, zašto
si preveo ovaj narod preko Jordana? Da nas predaš u ruke Amorejaca da
nas pobiju? Kamo sreće da smo stali s onu stranu Jordana!

<span id="an_7:8">7:8</span> Oprosti, Gospode! Što drugo da rečem kad je
Izrael okrenuo leđa pred svojim neprijateljima?

<span id="an_7:9">7:9</span> Ako to čuju Kanaanci i ostali žitelji
zemlje, udružit će se protiv nas da zbrišu ime naše sa zemlje. Što ćeš,
dakle, učiniti za veliko ime svoje?"

<span id="an_7:10">7:10</span> A Jahve odgovori Jošui: "Ustani! Zašto si
pao ničice?

<span id="an_7:11">7:11</span> Izrael je sagriješio: prekršili su Savez
kojim sam ih vezao. Zaista, uzeše ukleto, porobiše, posakrivaše i
prisvojiše.

<span id="an_7:12">7:12</span> I zato Izraelci ne mogu izdržati pred
svojim neprijateljima, okreću leđa pred protivnicima jer su postali
ukleti. Ja ne mogu više biti s vama ako iz svoje sredine ne maknete
proklete.

<span id="an_7:13">7:13</span> Ustani! Sazovi narod na posvećenje i reci
mu: Posvetite se za sutra, jer ovako govori Jahve, Bog Izraelov: 'Kletva
je u tebi, Izraele; i nećeš izdržati pred svojim neprijateljima sve dok
ne odstranite kletvu iz svoje sredine.'

<span id="an_7:14">7:14</span> Zato sutra zorom pristupite pleme za
plemenom; iz plemena koje odredi Jahve prići će rod za rodom, a onda iz
roda koji označi Jahve pristupit će obitelj po obitelj, a iz obitelji
koju označi Jahve pristupit će čovjek za čovjekom.

<span id="an_7:15">7:15</span> I tko se tada nađe s ukletom stvari, neka
se spali on i sve što mu pripada, jer je prekršio Savez Jahvin i
osramotio Izraela."

<span id="an_7:16">7:16</span> Urani Jošua ujutro i pozva Izraela po
plemenima; pristupiše i otkri se pleme Judino.

<span id="an_7:17">7:17</span> Potom pristupi rod za rodom iz plemena
Judina i pronađe se rod Zerahov. Pristupiše obitelji roda Zerahova,
domaćin jedan za drugim, i pronađoše obitelj Zabdijevu.

<span id="an_7:18">7:18</span> Naposljetku naredi Jošua da pristupi
obitelj Zabdijeva, muškarac jedan za drugim, i pronašao se Akan, sin
Karmija, sina Zabdijeva, sina Zerahova, od plemena Judina.

<span id="an_7:19">7:19</span> Tada reče Jošua Akanu: "Sine moj, daj
slavu Jahvi, Bogu Izraelovu, i priznaj mu što si učinio; objasni što si
učinio i nemoj mi ništa tajiti."

<span id="an_7:20">7:20</span> Akan reče Jošui: "Zaista, ja sagriješih
Jahvi, Bogu Izraelovu, i evo što sam učinio:

<span id="an_7:21">7:21</span> vidjeh u plijenu lijep šinearski plašt,
dvije stotine srebrnjaka i zlatnu šipku vrijednu pedeset srebrnjaka, pa
se polakomih i uzeh sebi. Eno je sve zakopano usred moga šatora, a
srebro je odozdo."

<span id="an_7:22">7:22</span> Tada uputi Jošua poslanike, koji otrčaše
u šator. I gle, sve bijaše zakopano u šatoru, a odozdo srebro.

<span id="an_7:23">7:23</span> Uzmu sve iz šatora i donesu Jošui i
starješinama Izraelovim i prostriješe sve pred Jahvu.

<span id="an_7:24">7:24</span> Tada uze Jošua Akana, sina Zerahova, i
srebro, plašt i zlatnu šipku, i sve sinove i kćeri njegove, volove
njegove i magarad, i ovce, šator njegov i sve što bijaše njegovo te ga
izvede u dolinu Akor. Pratio ih sav Izrael.

<span id="an_7:25">7:25</span> Reče Jošua: "Kako si ti nas unesrećio,
tako danas tebe unesrećio Jahve!" I kamenova ga sav Izrael.

<span id="an_7:26">7:26</span> Potom navališe na njega gomilu kamenja,
koje stoji do danas. Tako se Jahve ublaži od svoga žestoka gnjeva. Zbog
toga se događaja prozva ono mjesto dolina Akor i tako se zove do danas.

<span id="an_8:1">8:1</span> Tada reče Jahve Jošui: "Ne boj se i ne
strahuj! Uzmi sa sobom sve ratnike, ustani i navali na Aj. Gle, predajem
ti u ruke ajskoga kralja, njegov narod, grad i zemlju njegovu.

<span id="an_8:2">8:2</span> Učini s Ajem i s njegovim kraljem kao što
si učinio s Jerihonom i njegovim kraljem; ali vam je slobodno da
prigrabite plijen iz njega i njegovu stoku. Postavi gradu zasjedu s
leđa."

<span id="an_8:3">8:3</span> Spremi se Jošua da navali na Aj i svi
ratnici s njime. Izabrao je trideset tisuća junaka i poslao ih noću;

<span id="an_8:4">8:4</span> dade im zapovijed: "Pazite! Poći ćete u
zasjedu gradu s leđa, ali da ne budete predaleko od grada i budite svi
spremni.

<span id="an_8:5">8:5</span> A ja i sav narod koji me prati primaknut
ćemo se gradu; i kada ljudi iz Aja izađu pred nas, mi ćemo kao i prije
pobjeći ispred njih.

<span id="an_8:6">8:6</span> Oni će onda navaliti za nama dok ih ne
odvedemo od grada jer će misliti: 'Bježe ispred nas kao i prije.'

<span id="an_8:7">8:7</span> Tada provalite iz zasjede i zauzmite grad:
Jahve, Bog vaš, predat će vam ga u ruke.

<span id="an_8:8">8:8</span> Kad jednom osvojite grad, spalite ga
ognjem. Učinite to po Jahvinoj zapovijedi. Pazite, to vam zapovjedih."

<span id="an_8:9">8:9</span> Jošua ih posla i oni odoše u zasjedu te se
smjestiše između Betela i Aja, gradu sa zapada. A Jošua provede noć među
narodom.

<span id="an_8:10">8:10</span> Uranivši, Jošua ujutro prebroja narod i
pođe sa starješinama Izraelovim pred narodom na Aj.

<span id="an_8:11">8:11</span> Svi ratnici krenu s njim i kad se
primaknu gradu, utabore se Aju sa sjevera, tako da je između njih i
mjesta bila ravnica.

<span id="an_8:12">8:12</span> Jošua uze oko pet tisuća ljudi i namjesti
zasjedu između Betela i Aja, gradu sa zapadne strane.

<span id="an_8:13">8:13</span> A narod se smjesti u tabor, koji je bio
na sjeveru grada, dok je njegova zalaznica bila na zapadu grada. Jošua
opet provede noć usred naroda.

<span id="an_8:14">8:14</span> Kad je sve to vidio ajski kralj, požuri
se te izađe on i sav njegov narod niz obronak prema Arabi u boj protiv
Izraela. A nisu ni slutili da je iza grada namještena zasjeda.

<span id="an_8:15">8:15</span> Tada Jošua i sav Izrael nagnu bježati kao
da su ih pobijedili. I bježali su putem prema pustinji.

<span id="an_8:16">8:16</span> Ajani nato pozvaše sve iz grada i dadoše
se za njima u potjeru te, goneći Jošuu, odvoje se od grada.

<span id="an_8:17">8:17</span> I ne ostade nitko u Aju i Betelu da nije
pošao za Izraelcima. Ostavili su grad otvoren i gonili Izraelce.

<span id="an_8:18">8:18</span> Tada reče Jahve Jošui: "Zamahni kopljem
što ti je u ruci prema Aju: predajem ti ga u ruke." I podiže Jošua
koplje što mu bješe u ruci i zamahnu prema gradu.

<span id="an_8:19">8:19</span> I tek što je podigao ruku, dignu se ljudi
iz zasjede i potrče prema gradu, osvoje ga i umah ga ognjem zapale.

<span id="an_8:20">8:20</span> Kada se oni iz Aja obazreše, imadoše što
vidjeti: dim se dizao iz grada prema nebu. I nitko od njih nije imao
kuda uteći ni tamo ni amo. Tada se narod koji je bježao prema pustinji
okrenuo prema progoniteljima.

<span id="an_8:21">8:21</span> Vidjevši Jošua i sav Izrael da je zasjeda
zauzela grad i da se diže dim iz grada, vrate se i udare na ljude iz
Aja.

<span id="an_8:22">8:22</span> Njihovi su im izašli u susret iz grada, i
tako se oni iz Aja nađoše posred Izraelaca, opkoljeni i s jedne i s
druge strane: biše pobijeni tako te ni jedan ne ostade živ niti uteče.

<span id="an_8:23">8:23</span> A kralja Aja uhvatiše živa i dovedoše ga
Jošui.

<span id="an_8:24">8:24</span> Kad su Izraelci pobili sve stanovnike Aja
na otvorenu polju i u pustinji, kuda su ih gonili, i kada svi padoše od
mača, vratiše se Izraelci u Aj i sasjekoše mačem sve što bješe u njemu.

<span id="an_8:25">8:25</span> Bilo je dvanaest tisuća onih koji su
izginuli toga dana, ljudi i žena - sav Aj.

<span id="an_8:26">8:26</span> Jošua nije spuštao ruke kojom bijaše
zamahnuo kopljem sve dok nisu poubijani svi stanovnici Aja.

<span id="an_8:27">8:27</span> Samo stoku i plijen iz onoga grada
razdijele među sobom Izraelci, kao što je Jahve zapovjedio Jošui.

<span id="an_8:28">8:28</span> Jošua spali Aj i učini ga za sve vijeke
ruševinom, pustim mjestom do danas.

<span id="an_8:29">8:29</span> Kralja ajskoga objesi o drvo do večeri. O
zapadu sunčanom zapovjedi Jošua te skinuše truplo s drveta, baciše ga
pred gradska vrata i nabacaše na nj veliku gomilu kamenja, koja stoji i
danas.

<span id="an_8:30">8:30</span> Tada podiže Jošua žrtvenik Jahvi, Bogu
Izraelovu, na gori Ebalu,

<span id="an_8:31">8:31</span> kao što je zapovjedio Mojsije, sluga
Jahvin, svim sinovima Izraelovim i kako je napisano u Mojsijevoj knjizi
Zakona: žrtvenik od grubog kamena, neklesanog željezom. Na njemu bi
prinesena Jahvi žrtva paljenica i pričesnica.

<span id="an_8:32">8:32</span> Tu na kamenju Jošua prepiše Zakon
Mojsijev koji bješe napisan za sinove Izraelove.

<span id="an_8:33">8:33</span> I sav Izrael i njegove starješine,
glavari narodni i suci, došljaci i domaći, stanu s obje strane Kovčega
prema svećenicima i levitima koji su nosili Kovčeg saveza Jahvina -
polovina prema gori Gerizimu, a polovina prema gori Ebalu - da bi se
blagoslovio puk Izraelov prema obredu koji zapovjedi Mojsije.

<span id="an_8:34">8:34</span> Tada pročita Jošua svaku riječ Zakona,
blagoslov i prokletstvo, sve kako je napisano u knjizi Zakona.

<span id="an_8:35">8:35</span> Nije Jošua propustio nijedne Mojsijeve
naredbe, nego ih je sve pročitao pred saborom svih Izraelaca, pred
ženama, djecom i došljacima koji su išli s njima.

<span id="an_9:1">9:1</span> O tim su događajima čuli svi kraljevi s onu
stranu Jordana - u Gorju, u Šefeli i duž čitave obale Velikoga mora sve
do Libanona: Hetiti, Amorejci, Kanaanci, Perižani, Hivijci, Jebusejci -

<span id="an_9:2">9:2</span> pa se svi udružiše da složno udare protiv
Jošue i Izraela.

<span id="an_9:3">9:3</span> A stanovnici Gibeona, poučeni onim što
Jošua učini Jerihonu i Aju,

<span id="an_9:4">9:4</span> dosjete se lukavstvu. Uzmu hiniti da su
putnici: bace na svoje magarce stare vreće i vinske mješine, poderane i
zakrpane.

<span id="an_9:5">9:5</span> Obuli su na noge rabljenu i pokrpanu obuću
i vrgli na se staru odjeću. Sav kruh što su ga ponijeli na put bijaše
suh i razdrobljen.

<span id="an_9:6">9:6</span> Stigoše Jošui u gilgalski tabor i rekoše
njemu i ljudima Izraelcima: "Dolazimo iz daleke zemlje, sklopite savez s
nama."

<span id="an_9:7">9:7</span> Ali ljudi Izraelci kažu tim Hivijcima: "Tko
zna ne živite li možda među nama? Kako ćemo, dakle, sklopiti savez s
vama?"

<span id="an_9:8">9:8</span> A oni odgovore Jošui: "Tvoje smo sluge!"
Jošua ih upita: "Tko ste i odakle dolazite?"

<span id="an_9:9">9:9</span> Odgovore: "Daleka je zemlja iz koje dolaze
tvoje sluge u ime Jahve, Boga tvojega: čuli smo za slavu njegovu i za
sve što je učinio u Egiptu

<span id="an_9:10">9:10</span> i za ono što je učinio dvojici kraljeva
amorejskih koji su vladali s onu stranu Jordana - Sihonu, kralju
hešbonskom, i Ogu, kralju bašanskom u Aštarotu.

<span id="an_9:11">9:11</span> Tada nam rekoše naše starješine i svi u
našoj zemlji: 'Opskrbite se hranom za put, pođite im u susret i recite
im: Vaše smo sluge, sklopite dakle savez s nama.'

<span id="an_9:12">9:12</span> Evo našega kruha: vruć smo ponijeli na
put od kuća svojih kada smo krenuli k vama, a sada je, evo, suh i
razdrobljen.

<span id="an_9:13">9:13</span> A ovo su vinski mjehovi: nove smo ih
nalili, pa su se, evo, već poderali; i haljine naše i obuća već su
trošni od dalekog puta."

<span id="an_9:14">9:14</span> I povjerovaše im ljudi po putnoj opskrbi,
ne pitajući Jahvu što će im reći.

<span id="an_9:15">9:15</span> Jošua uglavi s njima mir i sklopi savez s
njima da će ih poštedjeti. I glavari se na to zakunu.

<span id="an_9:16">9:16</span> A poslije tri dana, pošto su sklopili s
njima savez, saznalo se da su im susjedi i da žive usred Izraela.

<span id="an_9:17">9:17</span> Tada krenu Izraelci iz tabora i stignu u
njihove gradove, a to su bili Gibeon, Kefira, Beerot i Kirjat Jearim.

<span id="an_9:18">9:18</span> Ali ih nisu napali sinovi Izraelovi, jer
su im se glavari zajednice zakleli Jahvom, Bogom Izraelovim. Ali sva
zajednica poče rogoboriti protiv glavara.

<span id="an_9:19">9:19</span> Tada svi glavari rekoše zajednici: "Mi
smo im se zakleli Jahvom, Bogom Izraelovim, i zato ih ne smijemo dirati.

<span id="an_9:20">9:20</span> Evo što ćemo: pustimo ih da žive, kako
nas ne bi stigla srdžba zbog zakletve kojom smo se zakleli."

<span id="an_9:21">9:21</span> Još dometnuše glavari: "Neka žive i neka
budu drvosječe i vodonoše svoj zajednici." Sva zajednica prihvati što
rekoše glavari.

<span id="an_9:22">9:22</span> Jošua pozva Gibeonce i reče im: "Zašto
nas prevariste govoreći: 'Vrlo smo daleko od vas', kad eto živite usred
nas?

<span id="an_9:23">9:23</span> Zato će sada na vama biti kletva i nikada
neće nestati među vama ropstva: bit ćete drvosječe i vodonoše za Dom
Boga moga."

<span id="an_9:24">9:24</span> Oni odgovore Jošui: "Sa svih strana
dolazili su glasovi nama, slugama tvojim, kako je Jahve, Bog tvoj,
odredio Mojsiju, sluzi svomu, da će vam dati svu zemlju i da će
istrijebiti ispred vas sve stanovnike ove zemlje; silno smo se uplašili
od vas za svoje živote i zato smo učinili ovo.

<span id="an_9:25">9:25</span> I sada smo, evo, u tvojim rukama: učini s
nama što misliš da je dobro i pravo."

<span id="an_9:26">9:26</span> A on im je učinio ovako: izbavio ih iz
ruku sinova Izraelovih te ih nisu pobili.

<span id="an_9:27">9:27</span> I od toga dana naredi im Jošua da sijeku
drva i nose vodu, sve do danas, za zajednicu i za žrtvenik Jahvin na
mjestu koje se god izabere.

<span id="an_10:1">10:1</span> A kad ču jeruzalemski kralj Adoni-Sedek
da je Jošua zauzeo Aj i da ga je izručio "heremu", kletom uništenju, kao
što je učinio s Jerihonom i njegovim kraljem, i da su stanovnici Gibeona
učinili mir s Izraelom i uključili se među njih,

<span id="an_10:2">10:2</span> vrlo se uplaši, jer je Gibeon bio
značajan kao kakav kraljevski grad, veći od Aja, a svi žitelji njegovi
bijahu ratnici.

<span id="an_10:3">10:3</span> Zato jeruzalemski kralj Adoni-Sedek
poruči Hohamu, kralju hebronskom, Piramu, kralju jarmutskom, Jafiji,
kralju lakiškom, i Debiru, kralju eglonskom:

<span id="an_10:4">10:4</span> "Dođite k meni i pomozite mi da udarimo
na Gibeon, jer je učinio mir s Jošuom i Izraelcima!"

<span id="an_10:5">10:5</span> Udruži se tada pet kraljeva amorejskih:
kralj jeruzalemski, kralj hebronski, kralj jarmutski, kralj lakiški i
kralj eglonski; krenu oni i sva njihova vojska, opsjednu grad Gibeon i
počnu ga napadati.

<span id="an_10:6">10:6</span> Tada Gibeonci poručiše Jošui u tabor u
Gilgalu: "Ne napuštaj svojih slugu, nego se požuri k nama da nas izbaviš
i da nam pomogneš, jer su se protiv nas udružili svi amorejski kraljevi
koji žive u Gorju."

<span id="an_10:7">10:7</span> I pođe Jošua iz Gilgala, a s njim i svi
ratnici, sve vrsni junaci.

<span id="an_10:8">10:8</span> A Jahve reče Jošui: "Ne boj se! Ja sam ih
predao u tvoje ruke i nijedan od njih neće se održati pred tobom."

<span id="an_10:9">10:9</span> I udari na njih Jošua iznenadno, pošto je
svu noć išao od Gilgala.

<span id="an_10:10">10:10</span> I smete ih Jahve pred Izraelcima, koji
ih teško poraziše kod Gibeona i potjeraše prema strmini kojom se uzlazi
u Bet-Horon. Tukli su ih sve do Azeke i do Makede.

<span id="an_10:11">10:11</span> A dok su bježali pred Izraelom uz
bethoronsku strminu, bacao je Jahve s neba na njih tuču kamenja sve do
Azeke te su ginuli. I poginulo ih je više od tuče kamene nego što su ih
pobili sinovi Izraelovi svojim mačevima.

<span id="an_10:12">10:12</span> Onoga dana kada Jahve predade Amorejce
sinovima Izraelovim, obrati se Jošua Jahvi i poviče pred Izraelcima:
"Stani, sunce, iznad Gibeona, i mjeseče, iznad dola Ajalona!"

<span id="an_10:13">10:13</span> I stade sunce i zaustavi se mjesec sve
dok se nije narod osvetio neprijateljima svojim. Ne piše li to u knjizi
Pravednika? I stade sunce nasred neba i nije se nagnulo k zapadu gotovo
cio dan.

<span id="an_10:14">10:14</span> Nije bilo takva dana ni prije ni
poslije da bi se Jahve odazvao glasu čovječjem. Tako je Jahve vojevao za
Izraela.

<span id="an_10:15">10:15</span> Potom se vrati Jošua i sav Izrael s
njim u tabor gilgalski.

<span id="an_10:16">10:16</span> A onih pet kraljeva uteče i sakri se u
pećinu kod Makede.

<span id="an_10:17">10:17</span> Javiše Jošui: "Otkriveno je pet
kraljeva sakrivenih u pećini kod Makede."

<span id="an_10:18">10:18</span> A Jošua reče: "Navalite veliko kamenje
pećini na otvor i postavite ljude pred nju da je čuvaju.

<span id="an_10:19">10:19</span> A vi se drugi ne zadržavajte, nego
tjerajte svoje neprijatelje i tucite ih s leđa; ne dajte im da uđu u
svoje gradove, jer ih Jahve, Bog vaš, predade u vaše ruke."

<span id="an_10:20">10:20</span> A kad Jošua i sinovi Izraelovi okončaše
bitku teškim pokoljem - utekla im je samo nekolicina preživjelih u tvrde
gradove -

<span id="an_10:21">10:21</span> vrati se narod zdrav i čitav k Jošui u
tabor u Makedi. I nitko više ni da pisne protiv sinova Izraelovih.

<span id="an_10:22">10:22</span> Tada reče Jošua: "Otvorite ulaz u
pećinu i odande mi izvedite onih pet kraljeva."

<span id="an_10:23">10:23</span> I učine tako, izvedu k njemu iz pećine
onih pet kraljeva: kralja jeruzalemskoga, kralja hebronskoga, kralja
jarmutskoga, kralja lakiškog i kralja eglonskog.

<span id="an_10:24">10:24</span> A kad ih izvedoše, pozva Jošua sve
Izraelce i reče vojskovođama koji su ga pratili: "Priđite i stanite
svojim nogama na vratove ovih kraljeva." Oni pristupe i stanu im svojim
nogama na vratove.

<span id="an_10:25">10:25</span> Reče Jošua: "Ne bojte se i ne plašite
se! Hrabri budite i odlučni, jer će tako Jahve učiniti sa svim vašim
neprijateljima s kojima se budete borili."

<span id="an_10:26">10:26</span> Potom Jošua naredi da ih pogube i
objese na pet stabala; i visjeli su ondje do večeri.

<span id="an_10:27">10:27</span> A o zalasku sunčanom zapovjedi Jošua te
ih skidoše s drveća i baciše u istu onu pećinu u koju se bijahu sklonili
te na otvor navališe golemo kamenje, koje je i danas ondje.

<span id="an_10:28">10:28</span> Istoga dana zauze Jošua Makedu: udari
na grad oštricom mača i pogubi kralja njegova i sve živo u gradu izruči
"heremu", kletom uništenju, ne puštajući da itko utekne. I učini s
kraljem makedskim kao što je učinio s kraljem jerihonskim.

<span id="an_10:29">10:29</span> Ode zatim Jošua i sav Izrael iz Makede
u Libnu i udari na nju.

<span id="an_10:30">10:30</span> I nju Jahve i njena kralja predade u
ruke Izraelu, koji oštricom mača pobi sve živo u njoj; ne poštedje
nikoga, a s kraljem Libne učini što i s kraljem jerihonskim.

<span id="an_10:31">10:31</span> Potom ode Jošua i svi Izraelci iz Libne
u Lakiš, opsjede ga i napade.

<span id="an_10:32">10:32</span> Jahve predade Lakiš u ruke Izraela,
koji ga osvoji sutradan: pobiše oštricom mača sve živo u njemu, onako
kao što su učinili s Libnom.

<span id="an_10:33">10:33</span> Tada ustade Horam, kralj Gezera, da
pomogne Lakišu, ali Jošua porazi njega i njegov narod tako te nitko ne
preživje.

<span id="an_10:34">10:34</span> Jošua krenu zatim sa svim Izraelcima od
Lakiša na Eglon. Opsjedoše grad i napadoše ga.

<span id="an_10:35">10:35</span> Osvojiše ga još istoga dana i pobiše
sve oštricom mača. Sve živo izručiše kletom uništenju, kako su učinili s
Lakišem.

<span id="an_10:36">10:36</span> Onda Jošua sa svim Izraelom krenu od
Eglona na Hebron i napade ga.

<span id="an_10:37">10:37</span> Osvojiše ga i pobiše sve oštricom mača,
kralja i stanovništvo u svim mjestima koja mu pripadaju, ne poštedjevši
nikoga. Učini s njime kao s Eglonom. Grad sa svim svojim stanovništvom
bi izručen kletom uništenju.

<span id="an_10:38">10:38</span> Napokon krenu Jošua i sav Izrael s njim
na Debir i napadoše ga.

<span id="an_10:39">10:39</span> Osvojiše ga i razoriše; kralja njegova
i žitelje okolnih mjesta pobiše oštricom mača. Kletom uništenju izručiše
sve njegovo stanovništvo. Ne poštedješe nikoga. I učini Jošua s Debirom
i njegovim kraljem kao što je učinio s Hebronom i njegovim kraljem, s
Libnom i njezinim kraljem.

<span id="an_10:40">10:40</span> Tako je Jošua zauzeo sav onaj kraj:
Gorje i Negeb, Šefelu i Visočje - i sve njihove kraljeve. Ne ostavi
preživjelih, već izruči kletom uništenju sve što je disalo, kako je
zapovjedio Jahve, Bog Izraelov.

<span id="an_10:41">10:41</span> I pobi ih Jošua sve od Kadeš Barnee do
Gaze i sav kraj Gošen do Gibeona.

<span id="an_10:42">10:42</span> Sve tamošnje kraljeve i zemlje njihove
zauze Jošua ujedanput, jer se za Izraela borio Jahve, Bog Izraelov.

<span id="an_10:43">10:43</span> Naposljetku se Jošua i sav Izrael
vratiše u tabor u Gilgalu.

<span id="an_11:1">11:1</span> Kad je sve to čuo Jabin, kralj od Hasora,
obavijesti Jobaba, kralja od Madona, i kralja od Šimrona, i kralja od
Akšafa,

<span id="an_11:2">11:2</span> i kraljeve na sjeveru, u Gorju, i u Arabi
južno od Kinereta, i u Šefeli, i na uzvišicama Dora prema moru;

<span id="an_11:3">11:3</span> Kanaance na istoku i zapadu, Amorejce,
Hetite, Perižane i Jebusejce u planinama, Hivijce pod Hermonom u zemlji
Mispi.

<span id="an_11:4">11:4</span> Svi oni izađu sa svim svojim četama, s
mnoštvom što ga bijaše kao pijeska na obali morskoj i s mnogim konjima i
kolima.

<span id="an_11:5">11:5</span> Udruže se, dakle, svi ti kraljevi i
utabore se zajedno na vodama Meroma da se bore protiv Izraela.

<span id="an_11:6">11:6</span> Tada Jahve reče Jošui: "Ne boj se njih,
jer ću sutra u ovo doba učiniti te će svi biti pobijeni pred Izraelom;
konje njihove osakati, a bojna im kola ognjem spali."

<span id="an_11:7">11:7</span> Jošua povede na njih sve svoje ratnike,
iznenada ih napade na vodama Meroma i udari na njih.

<span id="an_11:8">11:8</span> I Jahve ih dade u ruke Izraelcima te ih
oni pobiše i protjeraše sve do Velikog Sidona i do Misrefot Majima i do
ravnice Mispe na istoku; i poraziše ih tako te nitko ne preživje.

<span id="an_11:9">11:9</span> Jošua učini kako mu je Jahve zapovjedio:
konje im osakati, a kola im ognjem spali.

<span id="an_11:10">11:10</span> U to se vrijeme vrati Jošua i zauze
Hasor, a njegova kralja pogubi mačem. Hasor je nekoć bio glavni grad
svima tim kraljevstvima.

<span id="an_11:11">11:11</span> Pobili su sve oštricom mača, izvršujući
"herem", kletvu. Ne ostade ništa živo, a Hasor spališe ognjem.

<span id="an_11:12">11:12</span> Sve gradove onih kraljeva pokori Jošua
i pobi kraljeve oštricom mača, izvršujući "herem", kletvu, kao što je
bio zapovjedio Mojsije, sluga Jahvin.

<span id="an_11:13">11:13</span> Od ostalih gradova koji se dizahu na
svojim brežuljcima Izraelci nisu spalili ni jednoga, osim Hasora, koji
spali Jošua.

<span id="an_11:14">11:14</span> Sav plijen iz tih gradova i stoku
razdijeliše sinovi Izraelovi među sobom, a sve ljude pobiše oštricom
mača, istrijebiše ih i ni žive duše ne ostade.

<span id="an_11:15">11:15</span> Sve što Jahve bijaše zapovjedio svome
sluzi Mojsiju, zapovjedio je Mojsije Jošui, a Jošua sve izvršio, ne
izostavivši ništa od svega što Jahve bijaše zapovjedio Mojsiju.

<span id="an_11:16">11:16</span> Tako je Jošua zauzeo svu zemlju: Gorje,
sav Negeb i svu zemlju Gošen, Šefelu, Arabu, Izraelsko gorje i njegove
brežuljke,

<span id="an_11:17">11:17</span> od gore Halaka, koja se diže prema
Seiru, pa do Baal Gada, u ravnici libanonskoj pod gorom Hermonom;
zarobio je sve njihove kraljeve, pobio ih i pogubio.

<span id="an_11:18">11:18</span> Dugo je vremena ratovao Jošua s tim
kraljevima.

<span id="an_11:19">11:19</span> Nije bilo ni jednoga grada koji je
sklopio mir s sinovima Izraelovim, osim Hivijaca, koji su živjeli u
Gibeonu: sve ih zauzeše ratom.

<span id="an_11:20">11:20</span> Jahve im bijaše otvrdnuo srca te su
izašli u boj protiv Izraela i pali pod "herem", kletvu bez smilovanja,
da budu istrijebljeni, kako je to Jahve bio zapovjedio Mojsiju.

<span id="an_11:21">11:21</span> U ono vrijeme dođe Jošua i istrijebi
Anakovce iz Gorja, iz Hebrona, iz Debira, iz Anaba, iz svega gorja
Judina i iz svega gorja Izraelova: predade ih "heremu", uništenju, njih
i sve njihove gradove.

<span id="an_11:22">11:22</span> Tako ne ostade nijedan Anakovac u svoj
zemlji sinova Izraelovih, osim u Gazi, u Gatu i Ašdodu.

<span id="an_11:23">11:23</span> Jošua zauze svu zemlju, kao što je
Jahve bio rekao Mojsiju, i dade je u baštinu Izraelu podijelivši je po
plemenima. I konačno zemlja počinu od rata.

<span id="an_12:1">12:1</span> Ovo su zemaljski kraljevi što su ih
pobijedili Izraelci i osvojili njihovu zemlju s onu stranu Jordana k
istoku, od potoka Arnona do gore Hermona, sa svom Arabom na istoku:

<span id="an_12:2">12:2</span> Sihon, kralj amorejski, koji je stolovao
u Hešbonu; njegovo se kraljevstvo protezalo od Aroera, koji leži na rubu
doline potoka Arnona, sredinom doline i polovinom Gileada pa do potoka
Jaboka, gdje je graničilo s Amoncima;

<span id="an_12:3">12:3</span> i na istoku mu bila Araba do Keneretskog
mora s jedne strane i sve do Arabskog ili Slanog mora prema Bet
Haješimotu; i dalje na jugu do obronaka Pisge.

<span id="an_12:4">12:4</span> Međašio s njime Og, kralj bašanski, jedan
od posljednjih Refaimaca; stolovao je u Aštarotu i Edreju.

<span id="an_12:5">12:5</span> A vladao je gorom Hermonom i Salkom,
čitavim Bašanom sve do gešurske i maakadske međe te drugom polovinom
Gileada sve do granice Sihona, kralja hešbonskoga.

<span id="an_12:6">12:6</span> Mojsije, sluga Jahvin, i sinovi Izraelovi
sve su ih pobili i predao je Mojsije, sluga Jahvin, tu zemlju u posjed
plemenu Rubenovu i Gadovu plemenu te polovini plemena Manašeova.

<span id="an_12:7">12:7</span> A ovo su zemaljski kraljevi što su ih
pobijedili Jošua i sinovi Izraelovi s ovu stranu Jordana k zapadu, od
Baal Gada u libanonskoj ravnici pa do gore Halaka, koja se diže prema
Seiru, a tu je zemlju Jošua dao u baštinu plemenima Izraelovim prema
njihovim dijelovima,

<span id="an_12:8">12:8</span> u Gorju, u Šefeli, u Arabi i po
obroncima, u Pustinji te u Negebu: zemlju hetitsku, amorejsku i
kanaansku, perižansku, hivijsku i jebusejsku:

<span id="an_12:9">12:9</span> jerihonski kralj, jedan; kralj Aja kod
Betela, jedan;

<span id="an_12:10">12:10</span> jeruzalemski kralj, jedan; hebronski
kralj, jedan;

<span id="an_12:11">12:11</span> jarmutski kralj, jedan; lakiški kralj,
jedan;

<span id="an_12:12">12:12</span> eglonski kralj, jedan; gezerski kralj,
jedan;

<span id="an_12:13">12:13</span> debirski kralj, jedan; gederski kralj,
jedan;

<span id="an_12:14">12:14</span> hormski kralj, jedan; aradski kralj,
jedan;

<span id="an_12:15">12:15</span> kralj Libne, jedan; adulamski kralj,
jedan;

<span id="an_12:16">12:16</span> makedski kralj, jedan; betelski kralj,
jedan;

<span id="an_12:17">12:17</span> kralj Tapuaha, jedan; heferski kralj,
jedan;

<span id="an_12:18">12:18</span> afečki kralj, jedan; šaronski kralj,
jedan;

<span id="an_12:19">12:19</span> madonski kralj, jedan; hasorski kralj,
jedan;

<span id="an_12:20">12:20</span> šimron-meronski kralj, jedan; ahšafski
kralj, jedan;

<span id="an_12:21">12:21</span> tanaački kralj, jedan; megidski kralj,
jedan;

<span id="an_12:22">12:22</span> kedeški kralj, jedan; kralj Jokneama na
Karmelu, jedan;

<span id="an_12:23">12:23</span> dorski kralj u pokrajini dorskoj,
jedan; gojski kralj u Gilgalu, jedan;

<span id="an_12:24">12:24</span> tirški kralj, jedan. U svemu trideset i
jedan kralj.

<span id="an_13:1">13:1</span> Kad je Jošua ostario i odmakao u svojim
godinama, reče mu Jahve: "Već si star i vremešan, a ostalo je mnogo
zemlje da se osvoji.

<span id="an_13:2">13:2</span> Evo područja što još preostaju: sve
pokrajine filistejske i sva zemlja gešurska;

<span id="an_13:3">13:3</span> od Šihora, što je pred Egiptom, sve do
granice Ekrona na sjeveru, a računa se kao područje Kanaanaca; pet
kneževina filistejskih: Gaza, Ašdod, Aškelon, Git i Ekron; zatim Avijci

<span id="an_13:4">13:4</span> na jugu. Sva zemlja kanaanska od Are koja
pripada Sidoncima, pa do Afeka i do međe amorejske;

<span id="an_13:5">13:5</span> onda zemlja Giblijaca i sav Libanon prema
istoku, od Baal Gada u podnožju gore Hermona do Lebo Hamata.

<span id="an_13:6">13:6</span> Sve stanovnike gorja, od Libanona do
Misrefota na zapadu - sve Sidonce otjerat ću ispred sinova Izraelovih.
Samo razdijeli Izraelu zemlju u baštinu, kao što sam ti zapovjedio.

<span id="an_13:7">13:7</span> Razdijeli, dakle, tu zemlju u baštinu
među devet plemena i polovinu plemena Manašeova."

<span id="an_13:8">13:8</span> Druga polovina plemena Manašeova, a s
njome pleme Rubenovo i Gadovo, primiše svoju baštinu koju im je predao
Mojsije preko Jordana, na istoku. Mojsije, sluga Jahvin, dodijelio im je
ovako:

<span id="an_13:9">13:9</span> od Aroera, koji se nalazi uz obalu potoka
Arnona, i od grada usred doline, svu visoravan od Medebe do Dibona;

<span id="an_13:10">13:10</span> sve gradove Sihona, kralja amorejskoga,
koji je vladao u Hešbonu, sve do međe sinova Amonovih;

<span id="an_13:11">13:11</span> i Gilead, i krajinu gešursku i
maakansku sa svom gorom Hermonom, i sav Bašan do Salke;

<span id="an_13:12">13:12</span> a u Bašanu sve kraljevstvo Oga, koji je
vladao u Aštarotu i Edreju i bio posljednji potomak Refaima. Mojsije ih
je pobijedio i protjerao.

<span id="an_13:13">13:13</span> Ali sinovi Izraelovi nisu protjerali
Gešurce i Maakance, pa tako ostadoše Gešurci i Maakanci usred Izraela
sve do današnjega dana.

<span id="an_13:14">13:14</span> Samo plemenu Levijevu ne dade baštine:
Jahve, Bog Izraelov, njegova je baština, kao što je rekao.

<span id="an_13:15">13:15</span> Mojsije dade plemenu sinova Rubenovih
dijelove po njihovim porodicama.

<span id="an_13:16">13:16</span> Primili su zemlju od Aroera, koji leži
uz obalu potoka Arnona, i od grada koji je u sredini doline i svu
visoravan kod Medebe;

<span id="an_13:17">13:17</span> Hešbon sa svim njegovim gradovima koji
leže na visoravni: Dibon, Bamot Baal, Bet Baal Meon;

<span id="an_13:18">13:18</span> Jahas, Kedemot, Mefaat;

<span id="an_13:19">13:19</span> Kirjatajim, Sibmu i Seret Hašahar na
gori iznad doline;

<span id="an_13:20">13:20</span> Bet Peor, Ašdot Hapisgu, Bet Haješimot;

<span id="an_13:21">13:21</span> sve gradove na visoravni i sve
kraljevstvo Sihona, amorejskog kralja, koji je vladao u Hešbonu. Mojsije
ga je pobijedio kao i knezove midjanske: Avija, Rekema, Sura, Hura,
Reba, podanike Sihonove, koji su živjeli u toj zemlji;

<span id="an_13:22">13:22</span> i vrača Bileama, sina Beorova, ubili su
sinovi Izraelovi oštricom mača s ostalim žrtvama.

<span id="an_13:23">13:23</span> Međa sinova Rubenovih bijaše Jordan. To
je bila baština sinova Rubenovih po njihovim porodicama: gradovi i sela
njihova.

<span id="an_13:24">13:24</span> Onda dade Mojsije plemenu Gadovu,
sinovima Gadovim, dijelove po porodicama njihovim.

<span id="an_13:25">13:25</span> Primili su u posjed: Jazer i sve
gradove gileadske, polovinu zemlje sinova Amonovih sve do Aroera,
nasuprot Rabi,

<span id="an_13:26">13:26</span> i od Hešbona do Ramat Hamispe i
Betonima, i od Mahanajima do pokrajine Lo-Debar;

<span id="an_13:27">13:27</span> a u dolini: Bet Haram, Bet Nimru, Sukot
i Safon, to jest ostatak kraljevstva Sihona, kralja hešbonskoga; Jordan
s obalom sve do kraja Kineretskoga mora, na istočnoj strani Jordana.

<span id="an_13:28">13:28</span> To je baština sinova Gadovih, po
njihovim porodicama, gradovi i sela njihova.

<span id="an_13:29">13:29</span> Mojsije je dao dio polovini plemena
Manašeova po njegovim porodicama.

<span id="an_13:30">13:30</span> Dobili su u posjed zemlju od
Mahanajima, sav Bašan, sve kraljevstvo Oga, kralja bašanskoga, i sva
Sela Jairova što su u Bašanu - šezdeset gradova.

<span id="an_13:31">13:31</span> A polovina Gileada, Aštarot i Edrej,
gradovi kraljevstva Ogova u Bašanu, pripali su sinovima Makira, sina
Manašeova, i to polovini sinova Makirovih po njihovim porodicama.

<span id="an_13:32">13:32</span> Tako je Mojsije bio podijelio baštine
na Moapskim poljanama, s druge strane Jordana, istočno od Jerihona.

<span id="an_13:33">13:33</span> Levijevu plemenu ne dade Mojsije
baštine: Jahve, Bog Izraelov, njihova je baština, kao što im je sam
rekao.

<span id="an_14:1">14:1</span> Ovo je što su dobili u baštinu sinovi
Izraelovi u zemlji kanaanskoj - što su im razdijelili u baštinu svećenik
Eleazar i Jošua, sin Nunov, i glavari porodica izraelskih plemena.

<span id="an_14:2">14:2</span> Ždrijebom su razdijelili baštinu, kao što
je Jahve odredio preko Mojsija, među devet plemena i polovinu desetoga
plemena.

<span id="an_14:3">14:3</span> Mojsije je odredio baštinu dvama
plemenima i polovini desetog plemena s onu stranu Jordana, a levitima
nije dao baštine među njima.

<span id="an_14:4">14:4</span> Jer bijahu dva plemena sinova Josipovih:
Manašeovo i Efrajimovo. A levitima nisu dali dijela u zemlji nego
gradove za prebivanje i pašnjake za njihovu stoku i za blago njihovo.

<span id="an_14:5">14:5</span> Kako je Jahve zapovjedio Mojsiju, tako su
učinili sinovi Izraelovi pri diobi zemlje.

<span id="an_14:6">14:6</span> Sinovi Judini pristupe k Jošui u Gilgalu,
a Kaleb, sin Jefuneov, Kenižanin, reče mu: "Ti znaš što je Jahve rekao
Mojsiju, čovjeku Božjem, za mene i za tebe u Kadeš Barnei.

<span id="an_14:7">14:7</span> Bilo mi je četrdeset godina kad me posla
Mojsije, sluga Jahvin, iz Kadeš Barnee da uhodim zemlju. I donio sam mu
izvješće kako sam najbolje znao.

<span id="an_14:8">14:8</span> Braća koja su pošla sa mnom uplašila su
srce naroda, ali sam ja vršio volju Jahve, Boga svojega.

<span id="an_14:9">14:9</span> I onoga se dana zakle Mojsije: 'Zemlja
kojom je stupala noga tvoja pripast će tebi i sinovima tvojim u vječnu
baštinu, jer si vršio volju Jahve, Boga mojega.'

<span id="an_14:10">14:10</span> I vidiš, Jahve me sačuvao u životu, kao
što je rekao. Već je prošlo četrdeset i pet godina kako je Jahve to
obećao Mojsiju, dok je Izrael još išao pustinjom; sada mi je osamdeset i
pet godina,

<span id="an_14:11">14:11</span> ali sam još i danas snažan kao što sam
bio onoga dana kad me Mojsije poslao kao uhodu. Kao nekoć, i sada je
moja snaga u meni, za borbu, da odem i da se vratim.

<span id="an_14:12">14:12</span> Daj mi sada ovo gorje, koje mi je Jahve
obećao onoga dana. Sam si čuo onoga dana. Ondje su Anakovci, a i gradovi
su im veliki i tvrdi. Ako je Jahve sa mnom, protjerat ću ih, kako je to
obećao Jahve."

<span id="an_14:13">14:13</span> Tada ga Jošua blagoslovi i dade Kalebu,
sinu Jefuneovu, Hebron u baštinu.

<span id="an_14:14">14:14</span> Hebron je pripao u baštinu Kalebu, sinu
Jefuneovu, Kenižaninu, sve do danas, jer je Kaleb vršio volju Jahve,
Boga Izraelova.

<span id="an_14:15">14:15</span> Hebron se prije zvao Kirjat Arba; a
Arba bijaše velik čovjek među Anakovcima. I počinu zemlja od rata.

<span id="an_15:1">15:1</span> Dio što je pripao plemenu sinova Judinih,
po njihovim porodicama, bijaše prema granici edomskoj, na jug do Sinske
pustinje, na krajnjem jugu.

<span id="an_15:2">15:2</span> A južna im međa išla od kraja Slanoga
mora od zaljeva što je na jugu;

<span id="an_15:3">15:3</span> izlazila je onda južno od Akrabimskog
uspona, pružala se preko Sina i uzlazila južno od Kadeš Barnee,
prelazila Hesron, penjala se k Adari i odatle okretala prema Karkai,

<span id="an_15:4">15:4</span> potom prelazila Asmon i dopirala do
Potoka egipatskog i najposlije izbijala na more. To vam je južna međa.

<span id="an_15:5">15:5</span> Na istoku je međa bila: Slano more do
ušća Jordana. Sjeverna je međa počinjala od Slanog mora kod ušća
Jordana.

<span id="an_15:6">15:6</span> Odatle je međa uzlazila u Bet-Hoglu,
tekla sjeverno uz Bet-Arabu, išla gore na Kamen Bohana, sina Rubenova.

<span id="an_15:7">15:7</span> Međa se zatim dizala od Akorske doline
prema Debiru, okretala na sjever prema Gelilotu, koji leži naprama
Adumimskom usponu, južno od Potoka; dalje je međa prolazila prema vodama
En-Šemeša te izlazila kod En-Rogela.

<span id="an_15:8">15:8</span> Odatle se preko doline Ben-Hinom s juga
dizala k Jebusejskom obronku, to jest k Jeruzalemu. Potom se uspinjala
na vrh gore koja prema zapadu gleda na dolinu Hinon i leži na sjevernom
kraju doline Refaima.

<span id="an_15:9">15:9</span> S vrha te gore zavijala je međa na izvor
Neftoah te izlazila prema gradovima u gori Efronu da zatim okrene k
Baali, to jest Kirjat Jearimu.

<span id="an_15:10">15:10</span> Od Baale međa je okretala na zapad
prema gori Seiru i onda, prolazeći sjeverno od gore Jearima, to jest
Kesalona, spuštala se u Bet-Šemeš te išla k Timni.

<span id="an_15:11">15:11</span> Dalje je međa tekla k sjevernom obronku
Ekrona, okretala prema Šikronu, prelazila visove Baale, pružala se do
Jabneela da konačno izbije na more.

<span id="an_15:12">15:12</span> Zapadna je međa Veliko more s obalom.
To su bile zemlje sinova Judinih, unaokolo, po porodicama njihovim.

<span id="an_15:13">15:13</span> Kaleb, sin Jefuneov, primi dio među
sinovima Judinim, kako je Jahve naredio Jošui. Dao mu je Kirjat Arbu,
glavni grad sinova Anakovih - Hebron.

<span id="an_15:14">15:14</span> Kaleb protjera odatle tri sina Anakova:
Šešaja, Ahimana i Talmaja, potomke Anakove.

<span id="an_15:15">15:15</span> Odatle krenu na stanovnike Debira, koji
se nekoć zvao Kirjat Sefer.

<span id="an_15:16">15:16</span> Tada reče Kaleb: "Tko pokori i zauzme
Kirjat Sefer, dat ću mu svoju kćer Aksu za ženu."

<span id="an_15:17">15:17</span> Zauze ga Otniel, sin Kenaza, brata
Kalebova; i dade mu Kaleb svoju kćer Aksu za ženu.

<span id="an_15:18">15:18</span> Kad je prišla mužu, on je nagovori da u
svoga oca zatraži polje. Ona siđe s magarca, a Kaleb je upita: "Šta
hoćeš?"

<span id="an_15:19">15:19</span> Ona odgovori: "Daj mi blagoslov! Kad si
mi dao kraj u Negebu, daj mi i koji izvor vode." I on joj dade Gornje i
Donje izvore.

<span id="an_15:20">15:20</span> To je bila baština plemena sinova
Judinih po porodicama njihovim.

<span id="an_15:21">15:21</span> Međašni su gradovi plemena sinova
Judinih, duž edomske međe prema jugu, bili: Kabseel, Eder, Jagur;

<span id="an_15:22">15:22</span> Kina, Dimona, Adada;

<span id="an_15:23">15:23</span> Kedeš, Hasor Jitnan;

<span id="an_15:24">15:24</span> Zif, Telem, Bealot;

<span id="an_15:25">15:25</span> Novi Hasor, Kirjat Hesron (to jest
Hasor);

<span id="an_15:26">15:26</span> Amam, Šema, Molada;

<span id="an_15:27">15:27</span> Hasar Gada, Hešmon, Bet-Pelet;

<span id="an_15:28">15:28</span> Hasar Šual, Beer Šeba s pripadnim
područjima;

<span id="an_15:29">15:29</span> Baala, Ijim, Esem;

<span id="an_15:30">15:30</span> Eltolad, Kesil, Horma;

<span id="an_15:31">15:31</span> Siklag, Madmana, Sansana;

<span id="an_15:32">15:32</span> Lebaot, Šelhim, En Rimon: svega
dvadeset i devet gradova s njihovim selima.

<span id="an_15:33">15:33</span> U Dolini: Eštaol, Sora, Ašna;

<span id="an_15:34">15:34</span> Zanoah, En Ganim, Tapuah, Haenam;

<span id="an_15:35">15:35</span> Jarmut, Adulam, Soko, Azeka;

<span id="an_15:36">15:36</span> Šaarajim, Aditajim, Hagedera i
Gederotajim: četrnaest gradova s njihovim selima.

<span id="an_15:37">15:37</span> Senan, Hadaša, Migdal-Gad;

<span id="an_15:38">15:38</span> Dilean, Hamispe, Jokteel;

<span id="an_15:39">15:39</span> Lakiš, Boskat, Eglon;

<span id="an_15:40">15:40</span> Kabon, Lahmas, Kitliš;

<span id="an_15:41">15:41</span> Gederot, Bet-Dagon, Naama, Makeda:
šesnaest gradova s njihovim selima.

<span id="an_15:42">15:42</span> Libna, Eter, Ašan;

<span id="an_15:43">15:43</span> Jiftah, Ašna, Nesib;

<span id="an_15:44">15:44</span> Keila, Akzib i Mareša: devet gradova s
njihovim selima.

<span id="an_15:45">15:45</span> Ekron s naseljima i selima njegovim;

<span id="an_15:46">15:46</span> od Ekrona pa do Mora, sve što se nalazi
pokraj Ašdoda, s njihovim selima;

<span id="an_15:47">15:47</span> Ašdod s naseljima i selima njegovim,
Gaza s naseljima i selima njegovim do Egipatskog potoka i Velikog mora,
koje je međa.

<span id="an_15:48">15:48</span> A u Gori: Šamir, Jatir, Soko;

<span id="an_15:49">15:49</span> Dana, Kirjat Sefer (to je Debir);

<span id="an_15:50">15:50</span> Anab, Eštemoa, Anim;

<span id="an_15:51">15:51</span> Gošen, Holon, Gilo: jedanaest gradova s
njihovim selima.

<span id="an_15:52">15:52</span> Arab, Duma, Ešean;

<span id="an_15:53">15:53</span> Janum, Bet-Tapuah, Afeka,

<span id="an_15:54">15:54</span> Humta, Kirjat Arba (to jest Hebron),
Sior: devet gradova s njihovim selima.

<span id="an_15:55">15:55</span> Maon, Karmel, Zif, Juta;

<span id="an_15:56">15:56</span> Jizreel, Jokdeam, Zanoah;

<span id="an_15:57">15:57</span> Hakajin, Gibea, Timna: deset gradova s
njihovim selima.

<span id="an_15:58">15:58</span> Halhul, Bet-Sur, Gedor;

<span id="an_15:59">15:59</span> Maarat, Bet-Anot, Eltekon: šest gradova
s njihovim selima. Tekoa, Efrata (to jest Betlehem), Peor, Etan, Kulon,
Tatam, Sores, Karem, Galim, Beter, Manah: jedanaest gradova s njihovim
selima.

<span id="an_15:60">15:60</span> Kirjat Baal (to jest Kirjat Jearim) i
Haraba: dva grada s njihovim selima.

<span id="an_15:61">15:61</span> U pustinji: Bet Haaraba, Midin, Sekaka;

<span id="an_15:62">15:62</span> Hanibšan, Slani grad i En-Gedi: šest
gradova s njihovim selima.

<span id="an_15:63">15:63</span> A Jebusejce koji su živjeli u
Jeruzalemu nisu mogli protjerati sinovi Judini. Tako su ostali sa
sinovima Judinim u Jeruzalemu sve do danas.

<span id="an_16:1">16:1</span> Sinovima Josipovim pripao je ždrijebom
posjed: od Jordana kod Jerihona, od Jerihonskih voda na istok, pa
pustinjom k Betelskoj gori;

<span id="an_16:2">16:2</span> od Betel-Luza međa se nastavljala
područjem Arkijaca do Atarota.

<span id="an_16:3">16:3</span> Potom se spuštala na zapad do jafletske
međe, sve do Donjeg Bet-Horona i do Gezera, odakle je izlazila na more.

<span id="an_16:4">16:4</span> To je bila baština Josipovih sinova:
Manašea i Efrajima.

<span id="an_16:5">16:5</span> Područje sinova Efrajimovih po njihovim
porodicama bilo je ovo: međa baštine njihove prema istoku išla je od
Atrot Adara pa do Gornjega Bet-Horona.

<span id="an_16:6">16:6</span> Odatle se pružala do mora ... (išla na)
Mikmetat na sjeveru i zavijala dalje na istok prema Taanat Šilu i
prolazila s istočne strane do Janoaha.

<span id="an_16:7">16:7</span> Od Janoaha spuštala se u Atarot i Naarat
i onda, dotičući se Jerihona, udarala na Jordan.

<span id="an_16:8">16:8</span> Od Tapuaha išla je ta međa prema zapadu
do potoka Kane te izbijala na more. To je bila baština plemena sinova
Efrajimovih po njihovim porodicama.

<span id="an_16:9">16:9</span> A Efrajimovi su sinovi imali sve te
gradove s njihovim selima i još odvojene gradove usred baštine sinova
Manašeovih.

<span id="an_16:10">16:10</span> Ali nisu uspjeli otjerati Kanaanaca
koji su živjeli u Gezeru. Tako su Kanaanci ostali među sinovima
Efrajimovim do danas, ali im bijaše nametnuta tlaka.

<span id="an_17:1">17:1</span> Ždrijebom je dopao i dio plemenu
Manašeovu, jer je Manaše bio prvenac Josipov. Makiru, prvencu Manašeovu,
ocu Gileadovu - bijaše on ratnik bez premca - pripade Gilead i Bašan.

<span id="an_17:2">17:2</span> Dobili su svoj dio i ostali sinovi
Manašeovi po svojim porodicama: sinovi Abiezerovi, sinovi Helekovi,
sinovi Asrielovi; sinovi Šekemovi, sinovi Heferovi i sinovi Šemidini. To
su muški potomci Manašea, sina Josipova, po svojim porodicama.

<span id="an_17:3">17:3</span> A Selofhad, sin Hefera, sina Gileada,
sina Makira, sina Manašeova, nije imao sinova nego samo kćeri. Evo im
imena: Mahla, Noa, Hogla, Milka i Tirsa.

<span id="an_17:4">17:4</span> One dođoše pred svećenika Eleazara i pred
Jošuu, sina Nunova, i pred glavare govoreći: "Jahve je zapovjedio
Mojsiju da se i nama dade baština među našom braćom." I dadoše im po
Jahvinoj zapovijedi baštinu među braćom njihova oca.

<span id="an_17:5">17:5</span> Tako je dopalo Manašeu deset dijelova,
povrh gileadske i bašanske zemlje, koje su s onu stranu Jordana.

<span id="an_17:6">17:6</span> Kćeri Manašeove dobiše baštinu među
njegovim sinovima, a zemlja gileadska pripala je drugim sinovima
Manašeovim.

<span id="an_17:7">17:7</span> Međa je Manašeova išla od Ašera do
Mikmetata, koji leži nasuprot Šekemu, a zatim zavijala desno prema
Jašibu na izvoru Tapuahu.

<span id="an_17:8">17:8</span> Pokrajina Tapuah pripadaše Manašeu, ali
sam Tapuah na međi Manašeovoj pripadaše sinovima Efrajimovim.

<span id="an_17:9">17:9</span> Međa je silazila do potoka Kane. Južno od
potoka bili su i ovi gradovi što su Efrajimovim sinovima pripadali
između Manašeovih gradova; a zemlja se Manašeova nalazila na sjeveru i
izbijala na more.

<span id="an_17:10">17:10</span> Područje s juga pripadalo je Efrajimu,
na sjeveru Manašeu, a more im bi međa; na sjeveru su graničili s Ašerom,
a s Jisakarom na istoku.

<span id="an_17:11">17:11</span> Manašeu pripadahu u Jisakaru i Ašeru:
Bet-Šean sa svojim selima, Jibleam sa svojim selima, stanovnici Dora sa
svojim selima, stanovnici En-Dora sa svojim selima, stanovnici Taanaka
sa svojim selima, stanovnici Megida sa svojim selima; dakle: tri
područja.

<span id="an_17:12">17:12</span> Ali Manašeovi sinovi nisu mogli
osvojiti te gradove i zato su Kanaanci ostali u tom kraju.

<span id="an_17:13">17:13</span> Ali kad su ojačali sinovi Izraelovi,
nametnuše Kanaancima tlaku, ali ih nisu uspjeli protjerati.

<span id="an_17:14">17:14</span> Obrate se tada Josipovi sinovi Jošui i
upitaju: "Zašto si nam dao u baštinu prema jednom ždrijebu, samo jedan
dio, kad smo mnogobrojni i Jahve nas dosad blagoslivljao?"

<span id="an_17:15">17:15</span> Jošua im odgovori: "Kad ste narod
mnogobrojan, pođite u šumu i krčite ondje sebi zemlje u periškoj i
refaimskoj krajini, ako vam je pretijesna gora Efrajimova."

<span id="an_17:16">17:16</span> A sinovi Josipovi rekoše: "Gora nam ova
neće biti dosta, a svi Kanaanci koji žive u ravnici imaju željezna kola,
oni što su u Bet-Šeanu i selima njegovim i oni koji su u dolini
jizreelskoj."

<span id="an_17:17">17:17</span> Tada odgovori Jošua domu Josipovu, i
Efrajimu i Manašeu: "Vi ste brojan narod i imate silnu snagu. Zato nećeš
dobiti samo jedan ždrijeb:

<span id="an_17:18">17:18</span> neka gora bude tvoja. Ako je šumovita,
iskrči je pa će obronci biti posjed doma tvoga. Istjerat ćeš sigurno
Kanaance ako i imaju željezna kola, ako i jesu jaki."

<span id="an_18:1">18:1</span> Sabrala se zajednica sinova Izraelovih u
Šilo, i ondje razapeše Šator sastanka. Sva im se zemlja pokorila.

<span id="an_18:2">18:2</span> Ali ostade među sinovima Izraelovim još
sedam plemena koja nisu primila svoje baštine.

<span id="an_18:3">18:3</span> Tada im reče Jošua: "Dokle ćete
oklijevati da pođete i zaposjednete zemlju koju vam je dao Jahve, Bog
vaših otaca?

<span id="an_18:4">18:4</span> Izaberite po tri čovjeka iz svakoga
plemena, a ja ću ih poslati da popišu svu zemlju za diobu. Kad se vrate
k meni,

<span id="an_18:5">18:5</span> razdijelit ću zemlju na sedam dijelova.
Neka Juda ostane na svome području na jugu, a Josipov dom neka ostane u
svome kraju na sjeveru.

<span id="an_18:6">18:6</span> A vi raspišite zemlju na sedam dijelova i
donesite mi amo da bacim ždrijeb za vas ovdje pred Jahvom, Bogom našim.

<span id="an_18:7">18:7</span> Leviti neće imati dijela među vama jer je
svećeništvo Jahvino njihova baština; a Gad, Ruben i polovina plemena
Manašeova primili su svoju baštinu na istočnoj strani Jordana - onu koju
im je dao Mojsije, sluga Jahvin."

<span id="an_18:8">18:8</span> Spreme se ti ljudi na put, a Jošua
zapovjedi onima koji su pošli popisati zemlju: "Idite i obiđite svu
zemlju i opišite je, pa se onda vratite k meni da bacim ždrijeb ovdje
pred Jahvom u Šilu."

<span id="an_18:9">18:9</span> Odoše oni ljudi, prođoše zemljom i u
knjigu popisaše sve gradove u sedam dijelova, pa se vratiše k Jošui u
tabor u Šilu.

<span id="an_18:10">18:10</span> A Jošua baci za njih ždrijeb u Šilu
pred Jahvom i ondje razdijeli Jošua zemlju sinovima Izraelovim po
njihovim dijelovima plemenskim.

<span id="an_18:11">18:11</span> I pade ždrijeb na pleme sinova
Benjaminovih po njihovim porodicama: utvrdi se da je njihov dio između
dijela sinova Judinih i sinova Josipovih.

<span id="an_18:12">18:12</span> Sjeverna im se međa protezala od
Jordana te išla uza sjeverni obronak Jerihona, uspinjala se sa zapada na
goru i završavala se u pustinji Bet-Avenu.

<span id="an_18:13">18:13</span> Odatle je išla k Luzu, k južnom obronku
Luza, to jest Betela; spuštala se zatim u Atrot-Adar, kraj brda koje je
južno od Donjeg Bet-Horona.

<span id="an_18:14">18:14</span> Međa se dalje savijala i okretala sa
zapada prema jugu, od gore koja se diže nasuprot Bet-Horonu s juga, i
svršavala se kod Kirjat Baala, danas Kirjat Jearima, grada sinova
Judinih. To je zapadna strana.

<span id="an_18:15">18:15</span> Južna se strana počinjala od granice
Kirjat Jearima, pa se pružala na zapad k vrelu Neftoahu;

<span id="an_18:16">18:16</span> potom se spuštala međa do kraja gore
koja je prema dolini Ben-Hinomu, na sjeveru refaimske nizine, silazila
zatim u dolinu Hinom uz Jebusejski obronak i dosegla do izvora Rogela.

<span id="an_18:17">18:17</span> Zatim se savijala od sjevera te
izlazila na En-Šemeš i doticala Gelilot, koji se diže prema Adumimskom
usponu, i silazila na Kamen Bohana, sina Rubenova.

<span id="an_18:18">18:18</span> Prolazila je zatim obronkom sa sjeverne
strane prema Bet-Haarabi i silazila do Arabe.

<span id="an_18:19">18:19</span> Dalje je tekla međa uz obronak
Bet-Hogle prema sjeveru i svršavala se na sjevernom Jeziku Slanog mora,
do južnog kraja Jordana. To je južna međa.

<span id="an_18:20">18:20</span> Jordan je pak bio međa s istočne
strane. To je baština sinova Benjaminovih, s njihovim međama unaokolo po
porodicama njihovim.

<span id="an_18:21">18:21</span> Gradovi plemena sinova Benjaminovih po
porodicama njihovim jesu: Jerihon, Bet-Hogla, Emek Kesis;

<span id="an_18:22">18:22</span> Bet-Haaraba, Samarajim, Betel;

<span id="an_18:23">18:23</span> Avim, Para, Ofra;

<span id="an_18:24">18:24</span> Kefar Haamona, Ofni i Gaba: dvanaest
gradova s njihovim selima.

<span id="an_18:25">18:25</span> Gibeon, Rama, Beerot;

<span id="an_18:26">18:26</span> Mispe, Kefira i Mosa;

<span id="an_18:27">18:27</span> Rekem, Jirpeel, Tarala;

<span id="an_18:28">18:28</span> Sela Haelef, Jebus (to je Jeruzalem),
Gibat i Kirjat: četrnaest gradova s njihovim selima. To je baština
sinova Benjaminovih po porodicama njihovim.

<span id="an_19:1">19:1</span> Drugi ždrijeb izađe za Šimuna, za pleme
sinova Šimunovih po porodicama njihovim: njihova je baština bila usred
sinova Judinih.

<span id="an_19:2">19:2</span> Dodijeljena im je kao baština: Beer Šeba,
Šeba, Molada;

<span id="an_19:3">19:3</span> Hasar Šual, Bala, Esem;

<span id="an_19:4">19:4</span> Eltolad, Betul, Horma,

<span id="an_19:5">19:5</span> Siklag, Bet-Hamarkabot, Hasar Susa,

<span id="an_19:6">19:6</span> Bet-Lebaot i Šaruhen: trinaest gradova i
njihova sela.

<span id="an_19:7">19:7</span> Ajin, Rimon, Eter i Ašan: četiri grada s
njihovim selima.

<span id="an_19:8">19:8</span> I sva naselja što su oko tih gradova, do
Baalat Beera, Ramat Negeba. To je baština plemena sinova Šimunovih po
porodicama njihovim.

<span id="an_19:9">19:9</span> Baština je sinova Šimunovih bila od
dijela sinova Judinih, jer dio dodijeljen sinovima Judinim bijaše za
njih prevelik. Zato su sinovi Šimunovi dobili svoju baštinu usred
njihova područja.

<span id="an_19:10">19:10</span> Treći ždrijeb izađe za sinove
Zebulunove po porodicama njihovim: njihovo je područje sezalo do Sarida,

<span id="an_19:11">19:11</span> odakle im se međa na zapadu penjala do
Marale, doticala Dabešet i dopirala do potoka koji je nasuprot Jokneamu.

<span id="an_19:12">19:12</span> Od Sarida je međa okretala prema
istoku, sve do međe Kislot Tabora, odakle je izlazila do Dabrata i
uspinjala se do Jafije.

<span id="an_19:13">19:13</span> A odatle je išla opet prema istoku, na
Git Hefer i na Ita Kasin, izlazila na Rimon i vraćala se do Nee.

<span id="an_19:14">19:14</span> Onda je okretala sa sjevera oko
Hanatona i završavala se u dolini Jiftah-Elu.

<span id="an_19:15">19:15</span> Pa Katat, Nahalal, Šimron, Jidalu i
Betlehem: dvanaest gradova s njihovim selima.

<span id="an_19:16">19:16</span> To je bila baština sinova Zebulunovih
po porodicama njihovim: ti gradovi s njihovim selima.

<span id="an_19:17">19:17</span> Četvrti je ždrijeb izašao za Jisakara,
za sinove Jisakarove po njihovim porodicama.

<span id="an_19:18">19:18</span> A posjed im je bio: Jizreel, Hakesulot,
Šunem;

<span id="an_19:19">19:19</span> Hafarajim, Šion, Anaharat;

<span id="an_19:20">19:20</span> Harabit, Kišjon, Ebes;

<span id="an_19:21">19:21</span> Remet i En-Ganim, En-Hada i Bet-Pases.

<span id="an_19:22">19:22</span> Potom međa dotiče Tabor, Šahasimu i
Bet-Šemeš i izlazi na Jordan: šesnaest gradova s njihovim selima.

<span id="an_19:23">19:23</span> To je baština plemena sinova
Jisakarovih po porodicama njihovim: ti gradovi s njihovim selima.

<span id="an_19:24">19:24</span> Peti ždrijeb iziđe za pleme sinova
Ašerovih po njihovim porodicama.

<span id="an_19:25">19:25</span> Njihova je zemlja bila: Helkat, Hali,
Beten, Akšaf,

<span id="an_19:26">19:26</span> Alamelek, Amad, Mišal. Na zapadu je
međa doticala Karmel i Šihor Libnat.

<span id="an_19:27">19:27</span> Zatim je okretala prema sunčanom istoku
do Bet-Dagona i doticala se Zebuluna i doline Jiftahela sa sjevera;
protezala se dalje Bet-Haemekom i Neielom i dosezala slijeva Kabul,

<span id="an_19:28">19:28</span> pa Abdon, Rehob, Hamon i Kanu sve do
Velikog Sidona.

<span id="an_19:29">19:29</span> Međa je tada zavijala prema Rami i do
tvrdoga grada Tira te je okretala prema Hosi i izlazila na more.
Obuhvaćala je Mehaleb, Akzib,

<span id="an_19:30">19:30</span> Ako, Afek i Rehob: dvadeset i dva grada
s njihovim selima.

<span id="an_19:31">19:31</span> To je baština plemena sinova Ašerovih
po porodicama njihovim: ti gradovi i njihova sela.

<span id="an_19:32">19:32</span> Šesti ždrijeb izađe za sinove
Naftalijeve po njihovim porodicama.

<span id="an_19:33">19:33</span> Njihova međa ide od Helefa i od Hrasta
u Saananimu, od Adami Hanekeba i Jabneela do Lakuma i izbija na Jordan.

<span id="an_19:34">19:34</span> Potom međa okreće na zapad k Aznot
Taboru i pruža se odande prema Hukoku; na jugu se dotiče Zebuluna, na
zapadu Ašera, na istoku Jordana.

<span id="an_19:35">19:35</span> Utvrđeni gradovi bijahu Hasidim, Ser,
Hamat, Rakat, Kineret;

<span id="an_19:36">19:36</span> Adama, Rama, Hasor,

<span id="an_19:37">19:37</span> Kedeš, Edrej, En-Hasor;

<span id="an_19:38">19:38</span> Jiron, Migdal-El, Horem, Bet-Anat,
Bet-Šemeš: devetnaest gradova s njihovim selima.

<span id="an_19:39">19:39</span> To je baština plemena Naftalijevih
sinova po porodicama njihovim: ti gradovi i njihova sela.

<span id="an_19:40">19:40</span> Izađe sedmi ždrijeb za pleme sinova
Danovih po porodicama njihovim.

<span id="an_19:41">19:41</span> Područje baštine njihove bilo je: Sora,
Eštaol, Ir Šemeš,

<span id="an_19:42">19:42</span> Šaalabin, Ajalon, Jitla,

<span id="an_19:43">19:43</span> Elon, Timna, Ekron,

<span id="an_19:44">19:44</span> Elteke, Gibeton, Baalat,

<span id="an_19:45">19:45</span> Jehud, Bene-Berak, Gat-Rimon,

<span id="an_19:46">19:46</span> Me-Hajarkon i Harakon s područjem prema
Jafi.

<span id="an_19:47">19:47</span> Ali područje sinova Danovih bilo je za
njih pretijesno; zato udare Danovi sinovi na Lešem, osvoje ga i sve
pobiju oštricom mača; zaposjednu grad, nastane se u njemu i Lešem
prozovu Dan, po imenu Dana, oca svoga.

<span id="an_19:48">19:48</span> To je baština plemena sinova Danovih po
porodicama njihovim: ti im gradovi i sela njihova.

<span id="an_19:49">19:49</span> Kada završe diobu zemlje ždrijebom i
utvrde njezine međe, dadu Izraelci Jošui, sinu Nunovu, baštinu u svojoj
sredini.

<span id="an_19:50">19:50</span> Po zapovijedi Jahvinoj dali su mu grad
koji je sebi želio: Timnat-Serah u Efrajimovoj gori; on utvrdi taj grad
i nastani se u njemu.

<span id="an_19:51">19:51</span> To su baštine koje su svećenik Eleazar
i Jošua, sin Nunov, i glavari izraelskih plemena podijelili ždrijebom
među plemena izraelska u Šilu, pred Jahvom, na vratima Šatora sastanka.
Tako je zavšena razdioba zemlje.

<span id="an_20:1">20:1</span> Jahve reče Jošui:

<span id="an_20:2">20:2</span> "Kaži sinovima Izraelovim i reci im:
'Odredite sebi gradove-utočišta za koje sam vam govorio preko Mojsija,

<span id="an_20:3">20:3</span> da bi onamo mogao pobjeći ubojica koji
nehotice ubije koga i da vam budu utočišta od krvnoga osvetnika.

<span id="an_20:4">20:4</span> Ako ubojica utekne u koji od tih gradova,
neka stane pred gradska vrata i neka starješinama toga grada iznese
svoju stvar. Oni neka ga prime u svoj grad i odrede mu mjesto gdje će
prebivati među njima.

<span id="an_20:5">20:5</span> Ako ga krvni osvetnik progoni, ne smiju
izručiti ubojicu u njegove ruke: tÓa nehotice je ubio svoga bližnjega, a
ne iz mržnje.

<span id="an_20:6">20:6</span> Ubojica neka ostane u tom gradu sve dok
ne stupi pred sud zajednice ili do smrti velikoga svećenika koji bude u
ono vrijeme. Tada neka se ubojica vrati i neka ode u svoj grad i svome
domu - u grad iz kojega je utekao.'"

<span id="an_20:7">20:7</span> I posvete Kedeš u Galileji, u
Naftalijevoj gori; Šekem u Efrajimovoj gori; Kirjat-Arbu, to jest
Hebron, u Judinoj gori.

<span id="an_20:8">20:8</span> S druge strane Jordana, istočno od
Jerihona, odrede Beser u pustinji, u ravnici plemena Rubenova, i Ramot u
Gileadu od plemena Gadova, i Golan u Bašanu od plemena Manašeova.

<span id="an_20:9">20:9</span> To su bili gradovi određeni svim
Izraelcima i došljacima koji borave među njima: ovamo je mogao uteći
svaki koji nehotice drugoga ubije, a da sam ne pogine od osvetničke ruke
dok ne izađe na sud, pred zajednicu.

<span id="an_21:1">21:1</span> Pođoše tada glavari levitskih obitelji k
svećeniku Eleazaru i Jošui, sinu Nunovu, i plemenskim glavarima Izraela.

<span id="an_21:2">21:2</span> I rekoše im u Šilu, u zemlji kanaanskoj:
"Jahve je zapovjedio preko Mojsija da nam se dadu gradovi gdje ćemo
živjeti i pašnjaci oko njih za našu stoku."

<span id="an_21:3">21:3</span> Izraelci dadoše levitima od svoje
baštine, po zapovijedi Jahvinoj, ove gradove s njihovim pašnjacima.

<span id="an_21:4">21:4</span> Iziđe, dakle, ždrijeb za porodice
Kehatove: levitima, potomcima svećenika Arona, pripade trinaest gradova
od plemena Judina, Šimunova i Benjaminova;

<span id="an_21:5">21:5</span> ostalim sinovima Kehatovim pripalo je
ždrijebom po porodicama deset gradova od plemena Efrajimova i Danova i
od polovine plemena Manašeova.

<span id="an_21:6">21:6</span> Sinovi Geršonovi dobiše po porodicama
trinaest gradova od plemena Jisakarova, Ašerova i Naftalijeva i od
polovine plemena Manašeova u Bašanu.

<span id="an_21:7">21:7</span> Merarijevim sinovima po njihovim
porodicama pripalo je dvanaest gradova od plemena Rubenova, Gadova i
Zebulunova.

<span id="an_21:8">21:8</span> Tako Izraelci ždrijebom dodijeliše
levitima te gradove s pašnjacima, kako bijaše zapovjedio Jahve preko
Mojsija.

<span id="an_21:9">21:9</span> Od plemena sinova Judinih i od plemena
sinova Šimunovih dodijeljeni su bili ovi gradovi koji se poimence
navode:

<span id="an_21:10">21:10</span> sinovima Aronovim u levitskim
porodicama Kehatovim, jer je prvi ždrijeb bio za njih,

<span id="an_21:11">21:11</span> pripade Kirjat-Arba, glavni grad
Anakovaca, to jest Hebron, u Judinoj gori, s pašnjacima unaokolo.

<span id="an_21:12">21:12</span> Ali polja oko toga grada sa selima
unaokolo bila su već dana u baštinu Kalebu, sinu Jefuneovu.

<span id="an_21:13">21:13</span> Sinovima svećenika Arona pripade
grad-utočište Hebron s pašnjacima i Libna s pašnjacima;

<span id="an_21:14">21:14</span> Jatir s pašnjacima, Eštemoa s
pašnjacima,

<span id="an_21:15">21:15</span> Holon s pašnjacima, Debir s pašnjacima,

<span id="an_21:16">21:16</span> Ašan s pašnjacima, Juta s pašnjacima,
Bet-Šemeš s pašnjacima. Dakle, devet gradova od ona dva plemena.

<span id="an_21:17">21:17</span> Od plemena Benjaminova: Gibeon s
pašnjacima, Geba s pašnjacima,

<span id="an_21:18">21:18</span> Anatot s pašnjacima, Almon s
pašnjacima. Dakle, četiri grada.

<span id="an_21:19">21:19</span> Tako su svećenici, sinovi Aronovi,
dobili svega trinaest gradova s njihovim pašnjacima.

<span id="an_21:20">21:20</span> Ostalim levitima u porodicama sinova
Kehatovih ždrijebom su pripali gradovi plemena Efrajimova.

<span id="an_21:21">21:21</span> Dali su im grad-utočište Šekem s
pašnjacima njegovim na Efrajimovoj gori, zatim Gezer s pašnjacima,

<span id="an_21:22">21:22</span> Kibsajim s pašnjacima, Bet-Horon s
pašnjacima. Dakle, četiri grada.

<span id="an_21:23">21:23</span> Od plemena Danova dobili su: Elteku s
pašnjacima i Gibeton s pašnjacima,

<span id="an_21:24">21:24</span> Ajalon s pašnjacima i Gat-Rimon s
pašnjacima. Dakle, četiri grada.

<span id="an_21:25">21:25</span> Od polovine plemena Manašeova: Tanak s
pašnjacima i Jibleam s pašnjacima. Dakle, dva grada.

<span id="an_21:26">21:26</span> U svemu: deset su gradova s pašnjacima
dobile porodice ostalih sinova Kehatovih.

<span id="an_21:27">21:27</span> Geršonovim sinovima, porodicama
levitskim, dadoše od polovine plemena Manašeova grad-utočište Golan u
Bašanu i Aštarot s njihovim pašnjacima. Dakle, dva grada.

<span id="an_21:28">21:28</span> Od plemena Jisakarova: Kišon s
pašnjacima, Dabrat s pašnjacima,

<span id="an_21:29">21:29</span> Jarmut s pašnjacima i En-Ganim s
pašnjacima. Dakle, četiri grada.

<span id="an_21:30">21:30</span> Od plemena Ašerova: Mišal s pašnjacima,
Abdon s pašnjacima,

<span id="an_21:31">21:31</span> Helkat s pašnjacima i Rehob s
pašnjacima. Dakle, četiri grada.

<span id="an_21:32">21:32</span> Od plemena Naftalijeva: grad-utočište
Kedeš u Galileji s pašnjacima, Hamot Dor s pašnjacima i Kartan s
pašnjacima. Dakle, tri grada.

<span id="an_21:33">21:33</span> Svega Geršonovih gradova po porodicama
njihovim bijaše trinaest gradova s pašnjacima.

<span id="an_21:34">21:34</span> Porodicama sinova Merarijevih,
preostalim levitima, dali su od plemena Zebulunova: Jokneam s
pašnjacima, Kartu s pašnjacima,

<span id="an_21:35">21:35</span> Rimon s pašnjacima, Nahalal s
pašnjacima. Dakle, četiri grada.

<span id="an_21:36">21:36</span> S onu stranu Jordana od plemena
Rubenova dadoše im grad-utočište Beser s pašnjacima na pustinjskoj
visoravni, Jahas s pašnjacima,

<span id="an_21:37">21:37</span> Kedemot s pašnjacima, Mefaat s
pašnjacima. Dakle, četiri grada.

<span id="an_21:38">21:38</span> Od plemena Gadova: grad-utočište Ramot
u Gileadu s pašnjacima, Mahanajim s pašnjacima,

<span id="an_21:39">21:39</span> Hešbon s pašnjacima, Jazer s
pašnjacima. Dakle, četiri grada.

<span id="an_21:40">21:40</span> U svemu bijaše dodijeljeno ždrijebom
porodicama sinova Merarijevih, preostalim levitima, dvanaest gradova.

<span id="an_21:41">21:41</span> Tako usred baštine sinova Izraelovih
bijaše četrdeset i osam levitskih gradova s pašnjacima.

<span id="an_21:42">21:42</span> Svaki je taj grad imao pašnjake
unaokolo. Tako je bilo sa svima spomenutim gradovima.

<span id="an_21:43">21:43</span> Tako je Jahve predao Izraelcima svu
zemlju za koju se zakleo da će je dati ocima njihovim. Primili su je u
posjed i nastanili se u njoj.

<span id="an_21:44">21:44</span> I dade im Jahve da otpočinu u miru na
svim međama, kako se bijaše zakleo njihovim ocima. Nitko im od njihovih
neprijatelja ne bijaše kadar odoljeti. Sve im je njihove neprijatelje
predao Jahve u ruke.

<span id="an_21:45">21:45</span> Od svih obećanja što ih je Jahve dao
domu Izraelovu nijedno ne osta neispunjeno. Sve se ispunilo.

<span id="an_22:1">22:1</span> Tada sazove Jošua sinove Rubenove i
Gadove i polovinu plemena Manašeova

<span id="an_22:2">22:2</span> i reče im: "Izvršili ste sve što vam je
Mojsije, sluga Jahvin, zapovjedio i poslušali ste me u svemu što sam vam
zapovjedio.

<span id="an_22:3">22:3</span> Niste ostavili svoje braće unatoč dugom
vojevanju do današnjega dana i vršili ste vjerno zapovijedi Jahve, Boga
svojega.

<span id="an_22:4">22:4</span> Sada je Jahve, Bog vaš, dao mir braći
vašoj, kako im bijaše obećao. Vratite se sada u svoje šatore, u zemlju
koju vam je dao Mojsije, sluga Jahvin, u baštinu s onu stranu Jordana.

<span id="an_22:5">22:5</span> Samo pazite da vršite zapovijedi i Zakon
što vam ga dade Mojsije, sluga Jahvin: da ljubite Jahvu, Boga svojega,
da uvijek idete putovima njegovim, da čuvate zapovijedi njegove, da se
držite uz njega i da mu služite svim srcem i svom dušom."

<span id="an_22:6">22:6</span> I blagoslovi ih Jošua i otpusti, a oni se
zatim vrate u svoje šatore.

<span id="an_22:7">22:7</span> Mojsije bijaše jednoj polovini plemena
Manašeova dao baštinu u Bašanu; a drugoj polovini dade je Jošua usred
njihove braće zapadno od Jordana. Otpuštajući ih u njihove šatore, Jošua
ih blagoslovi.

<span id="an_22:8">22:8</span> I reče im: "Vratite se u svoje šatore s
velikim blagom i s mnogom stokom, sa srebrom, zlatom, tučem, željezom i
haljinama u izobilju i podijelite plijen od neprijatelja svojih s braćom
svojom."

<span id="an_22:9">22:9</span> Vratiše se sinovi Rubenovi i sinovi
Gadovi i polovina plemena Manašeova; odoše od sinova Izraelovih iz Šila
u zemlji kanaanskoj da krenu u zemlju gileadsku, na svoju baštinu koju
su zaposjeli, kako im je zapovjedio Jahve preko Mojsija.

<span id="an_22:10">22:10</span> Kad su stigli do jordanskog područja u
zemlji kanaanskoj, podigoše sinovi Rubenovi, sinovi Gadovi i polovina
plemena Manašeova žrtvenik na Jordanu, žrtvenik velik, izdaleka se
vidio.

<span id="an_22:11">22:11</span> Čuli Izraelci gdje se govori: "Evo,
sinovi Rubenovi, sinovi Gadovi i polovina plemena Manašeova podigoše
žrtvenik prema zemlji kanaanskoj, kod Jordana, na izraelskoj strani."

<span id="an_22:12">22:12</span> Na to se skupi sva zajednica sinova
Izraelovih u Šilu da pođu u boj na njih.

<span id="an_22:13">22:13</span> Izraelci sinovima Rubenovim, sinovima
Gadovim i polovini plemena Manašeova u gileadsku zemlju poslaše Pinhasa,
sina svećenika Eleazara,

<span id="an_22:14">22:14</span> i s njime deset knezova, po jednoga
rodovskog glavara od svakoga plemena Izraelova, a svaki je od njih bio
glavar obitelji među tisućama porodica Izraelovih.

<span id="an_22:15">22:15</span> I kad oni dođoše k sinovima Rubenovim,
sinovima Gadovim i polovini plemena Manašeova u zemlju gileadsku, rekoše
im:

<span id="an_22:16">22:16</span> "Evo što veli sva zajednica Jahvina:
'Što znači nevjera koju činite protiv Jahve, Boga Izraelova? Zašto se
odvrgoste danas od Jahve i, podigavši žrtvenik, zašto se bunite protiv
Jahve?

<span id="an_22:17">22:17</span> Zar vam nije dosta zločina iz Peora, od
kojega se nismo očistili do dana današnjega i zbog kojega je došao pomor
na zajednicu Jahvinu?

<span id="an_22:18">22:18</span> Ako se danas odvraćate od Jahve i
bunite se danas protiv njega, neće li se sutra izliti njegov gnjev na
svu zajednicu Izraelovu?

<span id="an_22:19">22:19</span> Ili vam je možda zemlja vaše baštine
nečista? Onda prijeđite u zemlju baštine Jahvine, u kojoj je Jahvino
Prebivalište, i prebivajte među nama. Ali se ne bunite protiv Jahve i ne
bunite se protiv nas dižući sebi žrtvenik mimo žrtvenik Jahve, Boga
našega.

<span id="an_22:20">22:20</span> Nije li se Akan, Zerahov sin, sam
ogriješio o 'herem' te se oborila srdžba na svu zajednicu Izraelovu? Zar
nije umro zbog krivice svoje?'"

<span id="an_22:21">22:21</span> Tada odgovoriše sinovi Rubenovi, sinovi
Gadovi i polovina plemena Manašeova govoreći plemenskim glavarima
Izraelovim:

<span id="an_22:22">22:22</span> "Bog, Bog Jahve, Bog nad bogovima,
Jahve zna i neka zna Izrael: ako je to bila pobuna ili nevjernost prema
Jahvi, neka nam uskrati svoju pomoć danas;

<span id="an_22:23">22:23</span> ako smo podigli žrtvenik da se
odvrgnemo od Jahve i da prinosimo žrtve paljenice, prinosnice i žrtve
pričesnice, neka nam onda sudi Jahve!

<span id="an_22:24">22:24</span> Učinismo to od brige i skrbi i rekosmo:
'Jednoga će dana sinovi vaši reći našima: Što vam je zajedničko s
Jahvom, Bogom Izraelovim?

<span id="an_22:25">22:25</span> Zar nije, sinovi Rubenovi i sinovi
Gadovi, postavio Jahve između vas i nas među našu - Jordan? Vi nemate
dijela s Jahvom.' I tako bi sinovi vaši mogli učiniti da se sinovi naši
odvrate te ne štuju Jahvu.

<span id="an_22:26">22:26</span> Zato smo rekli: 'Podignimo žrtvenik,
ali ne za žrtve paljenice niti za klanice,

<span id="an_22:27">22:27</span> nego da bude svjedočanstvo između nas i
vas, među potomcima našim, da želimo služiti Jahvi paljenicama,
klanicama i pričesnicama. Tako da ne mognu jednom vaši sinovi reći
našima: Nemate dijela s Jahvom.'

<span id="an_22:28">22:28</span> Ako bi kada tako rekli nama i potomcima
našim, mogli bismo odgovoriti: 'Pogledajte slog žrtvenika Jahvina što su
ga podigli oci naši ne za žrtve paljenice ni klanice, nego za
svjedočanstvo između nas i vas.'

<span id="an_22:29">22:29</span> Nije nam ni na kraj pameti pomisao da
se bunimo protiv Jahve i da se odvraćamo od njega dižući žrtvenik za
žrtve paljenice, prinosnice i klanice, mimo žrtvenik Jahve, Boga našega,
koji je pred njegovim Prebivalištem!"

<span id="an_22:30">22:30</span> Kad svećenik Pinhas, knezovi zbora i
glavari izraelskih plemena koji su bili s njim čuše riječi koje im
rekoše sinovi Gadovi, sinovi Rubenovi i sinovi Manašeovi, umiriše se.

<span id="an_22:31">22:31</span> Tada svećenik Pinhas, sin Eleazarov,
odgovori sinovima Rubenovim, sinovima Gadovim i sinovima Manašeovim:
"Spoznali smo sada da je Jahve među nama, jer mu se niste iznevjerili:
tako ste sačuvali sinove Izraelove od kazne Jahvine."

<span id="an_22:32">22:32</span> Svećenik Pinhas, sin Eleazarov, i
knezovi odoše od sinova Rubenovih i sinova Gadovih i vratiše se iz
zemlje gileadske u kanaansku k sinovima Izraelovim i kazaše im odgovor.

<span id="an_22:33">22:33</span> Izraelovim sinovima bijaše drag taj
odgovor: hvalili su Boga i odustali su od nauma da udare na njih i da
opustoše zemlju u kojoj su živjeli sinovi Rubenovi i sinovi Gadovi.

<span id="an_22:34">22:34</span> Sinovi Rubenovi i sinovi Gadovi nazvali
su žrtvenik "Ed" - "Svjedočanstvo", jer rekoše: "To je svjedočanstvo
među nama: Jahve je Bog."

<span id="an_23:1">23:1</span> Proteklo je mnogo dana kako je Jahve dao
Izraelu da otpočine od svih neprijatelja unaokolo. I Jošua bijaše
ostario, zašao u godine.

<span id="an_23:2">23:2</span> Dozva zato Jošua sve Izraelce,
starješine, glavare, suce i upravitelje njihove i reče im: "Ostario sam
i odmakao u godinama.

<span id="an_23:3">23:3</span> Vi ste bili svjedoci svega što je Jahve,
Bog vaš, pred vašim očima učinio svim narodima radi vas: Jahve, Bog vaš,
borio se za vas.

<span id="an_23:4">23:4</span> Vidite, razdijelio sam ždrijebom u
baštinu vašim plemenima sve narode koji su ostali i sve one narode koje
sam istrijebio od Jordana do Velikog mora na zapadu.

<span id="an_23:5">23:5</span> Jahve, Bog vaš, sam će ih goniti ispred
vas i otjerat će ih ispred vas i zaposjest ćete njihovu zemlju, kao što
vam je obećao Jahve, Bog vaš.

<span id="an_23:6">23:6</span> Budite, dakle, postojani i sve čvršći u
tome da čuvate i vršite sve što je napisano u Knjizi zakona Mojsijeva i
da ne odstupite od toga ni desno ni lijevo.

<span id="an_23:7">23:7</span> Ne miješajte se s tim narodima koji
ostadoše među vama; i ne spominjite imena njihovih bogova niti se kunite
njima; nemojte im služiti i ne klanjajte se njima.

<span id="an_23:8">23:8</span> Nego se držite Jahve, Boga svoga, kako
ste činili do danas.

<span id="an_23:9">23:9</span> Jahve je protjerao ispred vas velike i
moćne narode i nitko se nije do danas mogao održati pred vama.

<span id="an_23:10">23:10</span> Jedan je od vas tjerao pred sobom
tisuću, jer se Jahve, Bog vaš, borio za vas, kao što vam je obećao.

<span id="an_23:11">23:11</span> Brižno pazite da ljubite Jahvu, Boga
svojega, jer se radi o vašem životu.

<span id="an_23:12">23:12</span> Jer ako se odmetnete i prionete uz
ostatak onih naroda koji preostaše među vama i s njima se povežete
tazbinom i pomiješate se s njima i oni s vama,

<span id="an_23:13">23:13</span> znajte dobro da će Jahve, Bog vaš,
prestati goniti te narode ispred vas; oni će vam postati zamka i mreža,
bit će bič bokovima vašim i trnje očima vašim, sve dok se ne iselite iz
ove dobre zemlje koju vam dade Jahve, Bog vaš.

<span id="an_23:14">23:14</span> Evo, ja krećem danas na put kojim je
svima poći. Spoznajte i priznajte svim srcem svojim i svom dušom svojom:
ni jedno od svih obećanja koja vam je dao Jahve, Bog vaš, nije ostalo
neispunjeno.

<span id="an_23:15">23:15</span> I kao što vam se ispunilo svako
obećanje što vam ga je dao Jahve, Bog vaš, tako će Jahve ispuniti i
svaku prijetnju dok vas ne izbriše s lica ove dobre zemlje koju vam je
dao Jahve, Bog vaš.

<span id="an_23:16">23:16</span> Ako prekršite Savez koji je Jahve, Bog
vaš, sklopio s vama; ako budete služili drugim bogovima i klanjali se
njima, buknut će gnjev Jahvin na vas i nestat će vas ubrzo iz dobre
zemlje koju vam je Jahve dao."

<span id="an_24:1">24:1</span> Jošua potom sabra sva plemena Izraelova u
Šekem; i sazva starješine Izraelove, glavare, suce i upravitelje njihove
i oni stadoše pred Bogom.

<span id="an_24:2">24:2</span> Tada reče Jošua svemu narodu: "Ovako veli
Jahve, Bog Izraelov: 'Nekoć su oci vaši, Terah, otac Abrahamov i
Nahorov, živjeli s onu stranu Rijeke i služili drugim bogovima.

<span id="an_24:3">24:3</span> Ali sam ja uzeo oca vašega Abrahama s one
strane Rijeke i proveo ga kroza svu zemlju kanaansku, umnožio mu
potomstvo i dao mu Izaka.

<span id="an_24:4">24:4</span> Izaku dadoh Jakova i Ezava. Ezavu sam dao
goru Seir u posjed. Jakov i sinovi njegovi otišli su u Egipat.

<span id="an_24:5">24:5</span> Tada sam poslao Mojsija i Arona i udario
sam Egipat kaznama koje sam učinio u njemu i tada sam vas izveo.

<span id="an_24:6">24:6</span> Izveo sam oce vaše iz Egipta i stigli su
na more; Egipćani su progonili vaše oce bojnim kolima i konjanicima sve
do Mora crvenoga.

<span id="an_24:7">24:7</span> Zavapili su tada Jahvi i on je razvukao
gustu maglu između njih i Egipćana i naveo ih u more koje ih je
prekrilo. Vidjeli ste svojim očima što sam učinio Egipćanima; zatim ste
ostali dugo vremena u pustinji.

<span id="an_24:8">24:8</span> Nato sam vas uveo u zemlju Amorejaca,
koji žive s onu stranu Jordana. Zaratiše s vama i ja ih dadoh u vaše
ruke; uzeli ste u baštinu zemlju njihovu jer sam ih ja ispred vas
uništio.

<span id="an_24:9">24:9</span> Tada se digao moapski kralj Balak, sin
Siporov, da ratuje s Izraelom i on pozva Bileama, sina Beorova, da vas
prokune.

<span id="an_24:10">24:10</span> Ali ja ne htjedoh poslušati Bileama:
morade vas on i blagosloviti, i spasih vas iz njegove ruke.

<span id="an_24:11">24:11</span> Onda ste prešli preko Jordana i došli u
Jerihon, ali su glavari Jerihona poveli rat protiv vas - kao i Amorejci,
Perižani, Kanaanci, Hetiti, Girgašani, Hivijci i Jebusejci - ali sam ih
ja predao u vaše ruke.

<span id="an_24:12">24:12</span> Pred vama sam poslao stršljene koji su
ispred vas tjerali dva kralja amorejska: nemaš što zahvaliti svome maču
ni svome luku.

<span id="an_24:13">24:13</span> Dao sam vam zemlju za koju se niste
trudili i gradove koje niste gradili i u njima se nastaniste; i
vinograde vam dadoh i maslinike koje niste sadili, a danas vas hrane.'

<span id="an_24:14">24:14</span> I zato se sada bojte Jahve i služite mu
savršeno i vjerno! Uklonite bogove kojima su služili oci vaši s onu
stranu Rijeke i u Egiptu i služite Jahvi!

<span id="an_24:15">24:15</span> Međutim, ako vam se ne sviđa služiti
Jahvi, onda danas izaberite kome ćete služiti: možda bogovima kojima su
služili vaši oci s onu stranu Rijeke ili bogovima Amorejaca u čijoj
zemlji sada prebivate. Ja i moj dom služit ćemo Jahvi."

<span id="an_24:16">24:16</span> Narod odgovori: "Daleko neka je od nas
da ostavimo Jahvu a služimo drugim bogovima.

<span id="an_24:17">24:17</span> Jahve, Bog naš, izveo je nas i naše oce
iz Egipta, iz doma robovanja, i on je pred našim očima učinio velika
čudesa i čuvao nas cijelim putem kojim smo išli i među svim narodima
kroz koje smo prolazili.

<span id="an_24:18">24:18</span> Još više: Jahve je ispred nas protjerao
sve narode i Amorejce, koji su živjeli u ovoj zemlji. I mi ćemo služiti
Jahvi jer je on Bog naš."

<span id="an_24:19">24:19</span> Tada reče Jošua narodu: "Vi ne možete
služiti Jahvi, jer je on Bog sveti, Bog ljubomorni, koji ne može
podnijeti vaših prijestupa ni vaših grijeha.

<span id="an_24:20">24:20</span> Ako ostavite Jahvu da biste služili
tuđim bogovima, okrenut će se protiv vas i uništit će vas, pošto vam je
bio dobro činio."

<span id="an_24:21">24:21</span> A narod odgovori Jošui: "Ne, mi ćemo
služiti Jahvi!"

<span id="an_24:22">24:22</span> Na to će Jošua narodu: "Sami ste protiv
sebe svjedoci da ste izabrali Jahvu da mu služite." Odgovoriše mu:
"Svjedoci smo."

<span id="an_24:23">24:23</span> "Maknite, dakle, tuđe bogove koji su
među vama i priklonite svoja srca Jahvi, Bogu Izraelovu."

<span id="an_24:24">24:24</span> Odgovori narod Jošui: "Služit ćemo
Jahvi, Bogu svojemu, i glas ćemo njegov slušati."

<span id="an_24:25">24:25</span> Tako sklopi Jošua toga dana Savez s
narodom i utvrdi mu uredbu i zakon. Bilo je to u Šekemu.

<span id="an_24:26">24:26</span> Jošua upisa te riječi u Knjigu zakona
Božjega. Zatim uze velik kamen i stavi ga ondje pod hrast koji bijaše u
svetištu Jahvinu.

<span id="an_24:27">24:27</span> Zatim reče Jošua svemu narodu: "Gle,
ovaj kamen neka nam bude svjedokom jer je čuo riječi što ih je govorio
Jahve; on će biti svjedok da ne zatajite Boga svoga."

<span id="an_24:28">24:28</span> Tada Jošua otpusti narod, svakoga na
njegovu baštinu.

<span id="an_24:29">24:29</span> Poslije ovih događaja umrije Jošua, sin
Nunov, sluga Jahvin, u dobi od sto deset godina.

<span id="an_24:30">24:30</span> Sahraniše ga u kraju što ga je baštinio
u Timnat Serahu, u Efrajimovoj gori, sjeverno od gore Gaaša.

<span id="an_24:31">24:31</span> Izrael je služio Jahvi svega vijeka
Jošuina i svega vijeka starješina koje su Jošuu nadživjele i vidjele sva
djela što ih je Jahve učinio Izraelu.

<span id="an_24:32">24:32</span> Kosti Josipove, koje su sinovi
Izraelovi sa sobom donijeli iz Egipta, pokopali su u Šekemu, na
zemljištu koje Jakov bijaše kupio od sinova Hamora, oca Šekemova, za
stotinu srebrnjaka i koje je pripalo u baštinu sinova Josipovih.

<span id="an_24:33">24:33</span> Umrije i Eleazar, sin Aronov, i
pokopaše ga u Gibei, koja je pripadala njegovu sinu Pinhasu a nalazila
se u Efrajimovoj gori.

------------------------------------------------------------------------

[Next: Judges](jdg)
