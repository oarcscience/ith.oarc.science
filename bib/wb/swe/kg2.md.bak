[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](kg1)  [Next](ch1.md) 

------------------------------------------------------------------------

### Swedish Bible: 2 Kings

<span id="an_1:1">1:1</span> Efter Ahabs död avföll Moab från Israel.

<span id="an_1:2">1:2</span> Och Ahasja störtade ned genom gallret i sin
Övre sal i Samaria och skadade sig, så att han blev sjuk. Då skickade
han åstad sändebud och sade till dem: »Gån och frågen Baal-Sebub, guden
i Ekron, om jag skall tillfriskna från denna sjukdom.»

<span id="an_1:3">1:3</span> Men HERRENS ängel hade talat så till
tisbiten Elia: »Stå upp och gå emot konungens i Samaria sändebud och
tala så till dem: 'Är det därför att ingen Gud finnes i Israel som I gån
åstad och frågen Baal-Sebub, guden i Ekron?

<span id="an_1:4">1:4</span> Därför att I gören detta, säger HERREN så:
Du skall icke komma upp ur den säng i vilken du har lagt dig, ty du
skall döden dö.'» Och Elia gick.

<span id="an_1:5">1:5</span> När sedan sändebuden kommo tillbaka till
konungen, frågade han dem: »Varför kommen I tillbaka?»

<span id="an_1:6">1:6</span> De svarade honom: »En man kom emot oss och
sade till oss: 'Gån tillbaka till konungen, som har sänt eder, och talen
så till honom: Så säger HERREN: Är det därför att ingen Gud finnes i
Israel som du sänder bud för att fråga Baal-Sebub, guden i Ekron? Därför
att du så gör skall du icke komma upp ur den säng i vilken du har lagt
dig, ty du skall döden dö.'»

<span id="an_1:7">1:7</span> Då frågade han dem: »Huru såg den mannen
ut, som kom emot eder och talade till eder på detta sätt?»

<span id="an_1:8">1:8</span> De svarade honom: »Mannen bar en hårmantel
och var omgjordad med en lädergördel om sina länder.» Då sade han: »Det
var tisbiten Elia.»

<span id="an_1:9">1:9</span> Och han sände till honom en underhövitsman
med femtio man. Och när denne kom upp till honom, där han satt på toppen
av berget, sade han till honom: »Du gudsman, konungen befaller dig att
komma ned.»

<span id="an_1:10">1:10</span> Men Elia svarade och sade till
underhövitsmannen: »Om jag är en gudsman, så komme eld ned från himmelen
och förtäre dig och dina femtio.» Då kom eld ned från himmelen och
förtärde honom och hans femtio.

<span id="an_1:11">1:11</span> Och han sände åter till honom en annan
underhövitsman med femtio man. Denne tog till orda och sade till honom:
»Du gudsman, så säger konungen: Kom strax ned.»

<span id="an_1:12">1:12</span> Men Elia svarade och sade till dem: »Om
jag är en gudsman, så komme eld ned från himmelen och förtäre dig och
dina femtio.» Då kom Guds eld ned från himmelen och förtärde honom och
hans femtio.

<span id="an_1:13">1:13</span> Åter sände han åstad en tredje
underhövitsman med femtio man Och denne tredje underhövitsman drog
ditupp, och när han kom fram, föll han ned på sina knän för Elia och bad
honom och sade till honom: »Du gudsman, låt mitt liv och dessa dina
femtio tjänares liv vara något aktat i dina ögon.

<span id="an_1:14">1:14</span> Se, eld har kommit ned från himmelen och
förtärt de första två underhövitsmännen med deras femtio man; men låt nu
mitt liv vara något aktat i dina ögon.

<span id="an_1:15">1:15</span> Och HERRENS ängel sade till Elia: »Gå ned
med honom, frukta icke för honom.» Då stod han upp och gick med honom
ned till konungen

<span id="an_1:16">1:16</span> Och han sade till denne: »Så säger
HERREN: Eftersom du skickade sändebud för att fråga Baal-Sebub, guden i
Ekron -- likasom om i Israel icke funnes någon Gud, som du kunde fråga
härom -- fördenskull skall du icke få komma upp ur den säng i vilken du
har lagt dig, ty du skall döden dö.»

<span id="an_1:17">1:17</span> Och han dog, i enlighet med det HERRENS
ord som Elia hade talat; och Joram blev konung efter honom, i Jorams,
Josafats sons, Juda konungs, andra regeringsår. Han hade nämligen ingen
son.

<span id="an_1:18">1:18</span> Vad nu mer är att säga om Ahasja, om vad
han gjorde, det finnes upptecknat i Israels konungars krönika.

<span id="an_2:1">2:1</span> Vid den tid då HERREN ville upptaga Elia
till himmelen i en stormvind gingo Elia och Elisa från Gilgal.

<span id="an_2:2">2:2</span> Och Elia sade till Elisa: »Stanna här, ty
HERREN har sänt mig till Betel.» Men Elisa svarade: »Så sant HERREN
lever, och så sant du själv lever, jag lämnar dig icke. Och de gingo ned
till Betel.

<span id="an_2:3">2:3</span> Då kommo profetlärjungarna i Betel ut till
Elisa och sade till honom: »Vet du att HERREN i dag vill taga din herre
ifrån dig, upp över ditt huvud?» Han svarade: »Ja, jag vet det; tigen
stilla.»

<span id="an_2:4">2:4</span> Och Elia sade till honom: »Elisa, stanna
här, ty HERREN har sänt mig till Jeriko.» Men han svarade: »Så sant
HERREN lever, och så sant du själv lever, jag lämnar dig icke.» Och de
kommo till Jeriko.

<span id="an_2:5">2:5</span> Då gingo profetlärjungarna i Jeriko fram
till Elisa och sade till honom: »Vet du att HERREN i dag vill taga din
herre ifrån dig, upp över ditt huvud?» Han svarade: »Ja, jag vet det;
tigen stilla.»

<span id="an_2:6">2:6</span> Och Elia sade till honom: »Stanna här, ty
HERREN har sänt mig till Jordan.» Men han svarade: »Så sant HERREN
lever, och så sant du själv lever, jag lämnar dig icke.» Och de gingo
båda åstad.

<span id="an_2:7">2:7</span> Men femtio män av profetlärjungarna gingo
ock åstad och ställde sig på något avstånd, längre bort, under det att
de båda stodo vid Jordan.

<span id="an_2:8">2:8</span> Och Elia tog sin mantel och vek ihop den
och slog på vattnet; då delade sig detta åt två sidor. Och de gingo så
båda på torr mark därigenom.

<span id="an_2:9">2:9</span> När de hade kommit över, sade Elia till
Elisa: »Bed mig om vad jag skall göra för dig, innan jag bliver tagen
ifrån dig.» Elisa sade »Må en dubbel arvslott av din ande falla mig
till.»

<span id="an_2:10">2:10</span> Han svarade: »Du har bett om något svårt.
Men om du ser mig, när jag bliver tagen ifrån dig, då kommer det dock
att så ske dig; varom icke, så sker det ej.»

<span id="an_2:11">2:11</span> Under det att de nu gingo och talade,
syntes plötsligt en vagn eld, med hästar av eld, och skilde de båda från
varandra; och Elia for i stormvinden upp till himmelen.

<span id="an_2:12">2:12</span> Och Elisa såg det och ropade: »Min fader,
min fader! Du som för Israel är både vagnar och ryttare!» Sedan såg han
honom icke mer. Och han fattade i sina kläder och rev sönder dem i två
stycken.

<span id="an_2:13">2:13</span> Därefter tog han upp Elias mantel, som
hade fallit av denne, och vände så om och ställde sig vid Jordans
strand.

<span id="an_2:14">2:14</span> Och han tog Elias mantel, som hade fallit
av denne, och slog på vattnet och sade: »Var är HERREN, Elias Gud?» Då
nu också Elisa slog på vattnet, delade det sig åt två sidor, och han
gick över.

<span id="an_2:15">2:15</span> När profetlärjungarna, som voro vid
Jeriko på något avstånd, sågo detta, sade de: »Elias ande vilar på
Elisa.» Och de kommo honom till mötes och bugade sig ned till jorden för
honom.

<span id="an_2:16">2:16</span> Och de sade till honom: »Se, bland dina
tjänare finnas femtio raska män; låt dessa gå och söka efter din herre.
Kanhända har HERRENS Ande lyft upp honom och kastat honom på något berg
eller i någon dal.» Men han svarade: »Sänden ingen åstad.

<span id="an_2:17">2:17</span> Men när de länge och väl enträget hade
bett honom därom, sade han: »Så sänden då åstad.» Då sände de åstad
femtio män; och dessa sökte efter honom i tre dagar, men funno honom
icke.

<span id="an_2:18">2:18</span> När de sedan kommo tillbaka till honom,
medan han ännu vistades i Jeriko, sade han till dem: »Sade jag icke till
eder att I icke skullen gå?»

<span id="an_2:19">2:19</span> Och männen i staden sade till Elisa:
»Stadens läge är ju gott, såsom min herre ser, men vattnet är dåligt,
och därav komma missfall i landet.»

<span id="an_2:20">2:20</span> Han sade: »Hämten hit åt mig en ny skål
och läggen salt däri.» Och de hämtade en åt honom.

<span id="an_2:21">2:21</span> Därefter gick han ut till vattenkällan
och kastade salt däri och sade: »Så säger HERREN: Jag har nu gjort detta
vatten sunt; död och missfall skola icke mer komma därav.

<span id="an_2:22">2:22</span> Och vattnet blev sunt, och har förblivit
så ända till denna dag, i enlighet med det ord Elisa talade.

<span id="an_2:23">2:23</span> Därifrån begav han sig upp till Betel.
Och under det han var på väg ditupp, kom en skara gossar ut ur staden;
och de begynte driva gäck med honom och ropade till honom: »Upp med dig,
du flintskalle! Upp med dig, du flintskalle!»

<span id="an_2:24">2:24</span> När han då vände sig om och fick se dem,
uttalade han en förbannelse över dem i HERRENS namn. Då kommo två
björninnor ut ur skogen och sleto sönder fyrtiotvå av barnen.

<span id="an_2:25">2:25</span> Därifrån gick han till berget Karmel och
vände sedan därifrån tillbaka till Samaria.

<span id="an_3:1">3:1</span> Joram, Ahabs son, blev konung över Israel i
Samaria i Josafats, Juda konungs, adertonde regeringsår, och han
regerade i tolv år.

<span id="an_3:2">3:2</span> Han gjorde vad ont var i HERRENS ögon; dock
icke såsom hans fader och moder, ty han skaffade bort den Baalsstod som
hans fader hade låtit göra.

<span id="an_3:3">3:3</span> Dock höll han fast vid de Jerobeams, Nebats
sons, synder genom vilka denne hade kommit Israel att synda; från dessa
avstod han icke.

<span id="an_3:4">3:4</span> Mesa, konungen i Moab, som ägde mycken
boskap, hade i skatt till konungen i Israel erlagt hundra tusen lamm och
ull av hundra tusen vädurar.

<span id="an_3:5">3:5</span> Men när Ahab var död, avföll konungen i
Moab från konungen i Israel.

<span id="an_3:6">3:6</span> Då drog konung Joram ut från Samaria och
mönstrade hela Israel.

<span id="an_3:7">3:7</span> Därefter sände han åstad bud till Josafat,
konungen i Juda, och lät säga honom: »Konungen i Moab har avfallit från
mig. Vill du draga med mig för att strida mot Moab?» Han svarade: »Ja,
jag vill draga ditupp -- jag såsom du, mitt folk såsom ditt folk, mina
hästar såsom dina hästar!»

<span id="an_3:8">3:8</span> Och han frågade: »Vilken väg skola vi draga
ditupp?» Han svarade »Vägen genom Edoms öken.»

<span id="an_3:9">3:9</span> Så drogo då konungen i Israel konungen i
Juda och konungen i Edom åstad; men när de hade färdats sju dagsresor,
fanns intet vatten för hären och för djuren som de hade med sig.

<span id="an_3:10">3:10</span> Då sade Israels konung: »Ack att HERREN
skulle kalla tillhopa dessa tre konungar för att giva dem i Moabs hand!»

<span id="an_3:11">3:11</span> Men Josafat sade: »Finnes här ingen
HERRENS profet, så att vi kunna fråga HERREN genom honom?» Då svarade en
av Israels konungs tjänare och sade: »Elisa, Safats son, finnes här, han
som plägade gjuta vatten på Elias händer.»

<span id="an_3:12">3:12</span> Josafat sade: »Hos honom är HERRENS ord.»
Israels konung och Josafat och Edoms konung gingo då ned till honom.

<span id="an_3:13">3:13</span> Men Elisa sade till Israels konung: »Vad
har du med mig att göra? Gå du till din faders profeter och till din
moders profeter.» Israels konung svarade honom: »Bort det, att HERREN
skulle hava kallat tillhopa dessa tre konungar för att giva dem i Moabs
hand!»

<span id="an_3:14">3:14</span> Då sade Elisa: »Så sant HERREN Sebaot
lever, han vilkens tjänare jag är: om jag icke hade undseende för
Josafat, Juda konung, så skulle jag icke akta på dig eller se till dig.

<span id="an_3:15">3:15</span> Men hämten nu hit åt mig en
harpospelare.» Så ofta harpospelaren spelade, kom nämligen HERRENS hand
över honom.

<span id="an_3:16">3:16</span> Och han sade: »Så säger HERREN: Gräven i
denna dal grop vid grop.

<span id="an_3:17">3:17</span> Ty så säger HERREN: I skolen icke märka
någon vind, ej heller se något regn, men likväl skall denna dal bliva
full med vatten, så att både I själva skolen hava att dricka och eder
boskap och edra övriga djur.

<span id="an_3:18">3:18</span> Dock anser HERREN icke ens detta vara
nog, utan han vill ock giva Moab i eder hand.

<span id="an_3:19">3:19</span> Och I skolen intaga alla befästa städer
och alla andra ansenliga städer, I skolen fälla alla nyttiga träd och
kasta igen alla vattenkällor, och alla bördiga åkerstycken skolen I
fördärva med stenar.»

<span id="an_3:20">3:20</span> Och se, om morgonen, vid den tid då
spisoffret frambäres, strömmade vatten till från Edomssidan, så att
landet fylldes med vatten.

<span id="an_3:21">3:21</span> Moabiterna hade nu allasammans hört att
konungarna hade dragit upp för att strida mot dem, och alla de som voro
vid vapenför ålder eller därutöver blevo uppbådade och stodo nu vid
gränsen.

<span id="an_3:22">3:22</span> Men bittida om morgonen, när solen gick
upp och lyste på vattnet, sågo moabiterna vattnet framför sig rött såsom
blod.

<span id="an_3:23">3:23</span> Då sade de: »Det är blod! Konungarna hava
helt visst råkat i strid och därvid dräpt varandra. Nu till plundring,
Moab!»

<span id="an_3:24">3:24</span> Men när de kommo till Israels läger,
bröto israeliterna fram och slogo moabiterna, så att de flydde för dem.
Och de drogo in i landet och slogo ytterligare moabiterna.

<span id="an_3:25">3:25</span> Och städerna förstörde de, och på alla
bördiga åkerstycken kastade de var och en sin sten, till dess de hade
överhöljt dem, och alla vattenkällor täppte de till, och alla nyttiga
träd fällde de, så att de till slut lämnade kvar allenast stenarna av
Kir-Hareset. Men när slungkastarna omringade staden och besköto den

<span id="an_3:26">3:26</span> och Moabs konung såg att han icke kunde
hålla stånd i striden, tog han med sig sju hundra svärdbeväpnade män för
att slå sig igenom till Edoms konung; men de kunde det icke.

<span id="an_3:27">3:27</span> Då tog han sin förstfödde son, den som
skulle bliva konung efter honom, och offrade denne på muren till ett
brännoffer. Då drabbades Israel av svår hemsökelse, så att de måste
bryta upp och lämna honom i fred och vända tillbaka till sitt land igen.

<span id="an_4:1">4:1</span> Och en kvinna som var hustru till en av
profetlärjungarna ropade till Elisa och sade: »Min man, din tjänare, har
dött, och du vet att din tjänare fruktade HERREN; nu kommer hans
fordringsägare och vill taga mina båda söner till trälar.

<span id="an_4:2">4:2</span> Elisa sade till henne: »Vad kan jag göra
för dig? Säg mig, vad har du i huset?» Hon svarade: »Din tjänarinna har
intet annat i huset än en flaska smörjelseolja.»

<span id="an_4:3">4:3</span> Då sade han: »Gå och låna dig kärl utifrån
av alla dina grannar, tomma kärl, men icke för få.

<span id="an_4:4">4:4</span> Gå så in, och stäng igen dörren om dig och
dina söner, och gjut i alla dessa kärl; och när ett kärl är fullt, så
flytta undan det.»

<span id="an_4:5">4:5</span> Då gick hon ifrån honom. Och sedan hon hade
stängt igen dörren om sig och sina söner, buro de fram kärlen till
henne, och hon göt i.

<span id="an_4:6">4:6</span> Och när kärlen voro fulla, sade hon till
sin son: »Bär fram åt mig ännu ett kärl.» Men han svarade henne: »Här
finnes intet kärl mer. Då stannade oljan av.

<span id="an_4:7">4:7</span> Och hon kom och berättade detta för
gudsmannen. Då sade han: »Gå och sälj oljan, och betala din skuld. Sedan
må du med dina söner leva av det som bliver över.»

<span id="an_4:8">4:8</span> En dag kom Elisa över till Sunem. Där bodde
en rik kvinna, som nödgade honom att äta hos sig; och så ofta han sedan
kom ditöver, tog han in där och åt.

<span id="an_4:9">4:9</span> Då sade hon en gång till sin man: »Se, jag
har förnummit att han som beständigt kommer hitöver är en helig gudsman.

<span id="an_4:10">4:10</span> Så låt oss nu mura upp ett litet rum på
taket och där sätta in åt honom en säng, ett bord, en stol och en
ljusstake, så att han kan få taga in där, när han kommer till oss.»

<span id="an_4:11">4:11</span> Så kom han dit en dag och fick då taga in
i rummet och ligga där.

<span id="an_4:12">4:12</span> Och han sade till sin tjänare Gehasi:
»Kalla hit sunemitiskan.» Då kallade han dit henne, och hon infann sig
där hos tjänaren.

<span id="an_4:13">4:13</span> Ytterligare tillsade han honom: »Säg till
henne: 'Se, du har haft allt detta besvär för oss. Vad kan nu jag göra
för dig? Har du något att andraga hos konungen eller hos
härhövitsmannen?'» Men hon svarade: »Nej; jag bor ju här mitt ibland
mitt folk.»

<span id="an_4:14">4:14</span> Sedan frågade han: »Vad kan jag då göra
för henne?» Gehasi svarade: »Jo, hon har ingen son, och hennes man är
gammal.»

<span id="an_4:15">4:15</span> Så sade han då: »Kalla henne hitin.» Då
kallade han dit henne, och hon stannade i dörren.

<span id="an_4:16">4:16</span> Och han sade: »Nästa år vid just denna
tid skall du hava en son i famnen.» Hon svarade: »Nej, min herre, du
gudsman, inbilla icke din tjänarinna något sådant.»

<span id="an_4:17">4:17</span> Men kvinnan blev havande och födde en son
följande år, just vid den tid som Elisa hade sagt henne.

<span id="an_4:18">4:18</span> Och när gossen blev större, hände sig en
dag att han gick ut till sin fader hos skördemännen.

<span id="an_4:19">4:19</span> Då begynte han klaga för sin fader: »Mitt
huvud! Mitt huvud!» Denne sade till sin tjänare: »Tag honom och bär
honom till hans moder.

<span id="an_4:20">4:20</span> Han tog honom då och förde honom till
hans moder. Och han satt i hennes knä till middagstiden; då gav han upp
andan.

<span id="an_4:21">4:21</span> Men hon gick upp och lade honom på
gudsmannens säng och stängde igen om honom och gick ut.

<span id="an_4:22">4:22</span> Därefter kallade hon på sin man och sade:
»Sänd till mig en av tjänarna med en åsninna, så vill jag skynda till
gudsmannen; sedan kommer jag strax tillbaka.»

<span id="an_4:23">4:23</span> Han sade: »Varför vill du i dag fara till
honom? Det är ju varken nymånad eller sabbat.» Hon svarade: »Oroa dig
icke!»

<span id="an_4:24">4:24</span> Sedan lät hon sadla åsninnan och sade
till sin tjänare: »Driv på framåt, och gör icke något uppehåll i min
färd, förrän jag säger dig till.»

<span id="an_4:25">4:25</span> Så begav hon sig åstad och kom till
gudsmannen på berget Karmel. Då nu gudsmannen fick se henne på något
avstånd, sade han till sin tjänare Gehasi: »Se, där är sunemitiskan.

<span id="an_4:26">4:26</span> Skynda nu emot henne och fråga henne:
'Allt står väl rätt till med dig och med din man och med gossen?'» Hon
svarade: »Ja.»

<span id="an_4:27">4:27</span> Men när hon kom upp till gudsmannen på
berget, fattade hon om hans fötter. Då gick Gehasi fram och ville driva
henne undan; men gudsmannen sade: »Låt henne vara, ty hennes själ är
bedrövad; men HERREN hade fördolt detta för mig och icke låtit mig få
veta det.»

<span id="an_4:28">4:28</span> Och hon sade: »Hade jag väl bett min
herre om en son? Sade jag icke fastmer att du icke skulle inbilla mig
något?»

<span id="an_4:29">4:29</span> Då sade han till Gehasi: »Omgjorda dina
länder och tag min stav i din hand och gå åstad; om du möter någon, så
hälsa icke på honom, och om någon hälsar på dig, så besvara icke hans
hälsning. Och lägg sedan min stav på gossens ansikte.»

<span id="an_4:30">4:30</span> Men gossens moder sade: »Så sant HERREN
lever, och så sant du själv lever, jag släpper dig icke.» Då stod han
upp och följde med henne.

<span id="an_4:31">4:31</span> Men Gehasi hade redan gått före dem och
lagt staven på gossens ansikte; dock hördes icke ett ljud, och intet
spår av förnimmelse kunde märkas. Då vände han om och gick honom till
mötes och berättade det för honom och sade: »Gossen har icke vaknat
upp.»

<span id="an_4:32">4:32</span> Och när Elisa kom in i huset, fick han se
att gossen låg död på hans säng.

<span id="an_4:33">4:33</span> Då gick han in och stängde igen dörren om
dem båda och bad till HERREN.

<span id="an_4:34">4:34</span> Och han steg upp i sängen och lade sig
över gossen, så att han hade sin mun på hans mun, sina ögon på hans ögon
och sina händer på hans händer. När han så lutade sig ned över gossen,
blev kroppen varm.

<span id="an_4:35">4:35</span> Därefter gick han åter fram och tillbaka
i rummet och steg så åter upp i sängen och lutade sig ned över honom. Då
nös gossen, ända till sju gånger. Och därpå slog gossen upp ögonen.

<span id="an_4:36">4:36</span> Sedan ropade han på Gehasi och sade:
»Kalla hit sunemitiskan.» Då kallade han in henne, och när hon kom in
till honom, sade han: »Tag din son.»

<span id="an_4:37">4:37</span> Då kom hon fram och föll ned för hans
fötter och bugade sig mot jorden. Därefter tog hon sin son och gick ut.

<span id="an_4:38">4:38</span> Och Elisa kom åter till Gilgal, medan
hungersnöden var i landet. När då profetlärjungarna sutto där inför
honom, sade han till sin tjänare »Sätt på den stora grytan och koka
något till soppa åt profetlärjungarna.»

<span id="an_4:39">4:39</span> Och en av dem gick ut på marken för att
plocka något grönt; då fick han se en vild slingerväxt, och av den
plockade han något som liknade gurkor, sin mantel full. När han sedan
kom in, skar han sönder dem och lade dem i soppgrytan; ty de kände icke
till dem.

<span id="an_4:40">4:40</span> Och de öste upp åt männen, för att de
skulle äta. Men så snart de hade begynt äta av soppan, gåvo de upp ett
rop och sade: »Döden är i grytan, du gudsman!» Och de kunde icke äta.

<span id="an_4:41">4:41</span> Då sade han: »Skaffen hit mjöl.» Detta
kastade han i grytan. Därefter sade han: »Ös upp åt folket och låt dem
äta.» Och intet skadligt fanns nu mer i grytan.

<span id="an_4:42">4:42</span> Och en man kom från Baal-Salisa och förde
med sig åt gudsmannen förstlingsbröd; tjugu kornbröd, och ax av
grönskuren säd i sin påse. Då sade han: »Giv det åt folket att äta.»

<span id="an_4:43">4:43</span> Men hans tjänare sade: »Huru skall jag
kunna sätta fram detta för hundra män?» Han sade: »Giv det åt folket att
äta; ty så säger HERREN: De skola äta och få över.

<span id="an_4:44">4:44</span> Då satte han fram det för dem. Och de åto
och fingo över, såsom HERREN hade sagt.

<span id="an_5:1">5:1</span> Naaman, den arameiske konungens
härhövitsman, hade stort anseende hos sin herre och var högt aktad, ty
genom honom hade HERREN givit seger åt Aram; och han var en tapper
stridsman, men spetälsk.

<span id="an_5:2">5:2</span> Nu hade araméerna, en gång då de drogo ut
på strövtåg, fört med sig såsom fånge ur Israels land en ung flicka, som
kom i tjänst hos Naamans hustru.

<span id="an_5:3">5:3</span> Denna sade till sin fru: »Ack att min herre
vore hos profeten i Samaria, så skulle denne nog befria honom från hans
spetälska!»

<span id="an_5:4">5:4</span> Då gick hon åstad och berättade detta för
sin herre och sade: »Så och så har flickan ifrån Israels land sagt.

<span id="an_5:5">5:5</span> Konungen i Aram svarade: »Far dit, så skall
jag sända brev till konungen i Israel.» Så for han då och tog med sig
tio talenter silver och sex tusen siklar guld, så ock tio
högtidsdräkter.

<span id="an_5:6">5:6</span> Och han överlämnade brevet till Israels
konung, och däri stod det: »Nu, när detta brev kommer dig till handa, må
du veta att jag har sänt till dig min tjänare Naaman, för att du må
befria honom från hans spetälska.»

<span id="an_5:7">5:7</span> När Israels konung hade läst brevet, rev
han sönder sina kläder och sade: »Är jag då Gud, så att jag skulle kunna
döda och göra levande, eftersom denne sänder bud till mig att jag skall
befria en man från hans spetälska? Märken nu och sen huru han söker sak
med mig.»

<span id="an_5:8">5:8</span> Men när gudsmannen Elisa hörde att Israels
konung hade rivit sönder sina kläder, sände han till konungen och lät
säga: »Varför har du rivit sönder dina kläder? Låt honom komma till mig,
så skall han förnimma att en profet finnes i Israel.»

<span id="an_5:9">5:9</span> Så kom då Naaman med sina hästar och vagnar
och stannade vid dörren till Elisas hus.

<span id="an_5:10">5:10</span> Då sände Elisa ett bud ut till honom och
lät säga: »Gå bort och bada dig sju gånger i Jordan, så skall ditt kött
åter bliva sig likt, och du skall bliva ren.»

<span id="an_5:11">5:11</span> Men Naaman blev vred och for sin väg, i
det han sade: »Jag tänkte att han skulle gå ut till mig och träda fram
och åkalla HERRENS, sin Guds, namn och föra sin hand fram och åter över
stället och så taga bort spetälskan.

<span id="an_5:12">5:12</span> Äro icke Damaskus' floder, Abana och
Parpar, bättre än alla vatten Israel? Då kunde jag ju lika gärna bada
mig i dem för att bliva ren.» Så vände han om och for sin väg i vrede.

<span id="an_5:13">5:13</span> Men hans tjänare gingo fram och talade
till honom och sade: »Min fader, om profeten hade förelagt dig något
svårt, skulle du då icke hava gjort det? Huru mycket mer nu, då han
allenast har sagt till dig: 'Bada dig, så bliver du ren'!

<span id="an_5:14">5:14</span> Då for han ned och doppade sig i Jordan
sju gånger, såsom gudsmannen hade sagt; och hans kött blev då åter sig
likt, friskt såsom en ung gosses kött, och han blev ren.

<span id="an_5:15">5:15</span> Därefter vände han tillbaka till
gudsmannen med hela sin skara och gick in och trädde fram för honom och
sade: »Se, nu vet jag att ingen Gud finnes på hela jorden utom i Israel.
Så tag nu emot en tacksamhetsskänk av din tjänare.»

<span id="an_5:16">5:16</span> Men han svarade: »Så sant HERREN lever,
han vilkens tjänare jag är, jag vill icke taga emot den.» Och fastän han
enträget bad honom att taga emot den, ville han icke.

<span id="an_5:17">5:17</span> Då sade Naaman: »Om du icke vill detta,
så låt då din tjänare få så mycket jord som ett par mulåsnor kunna bära.
Ty din tjänare vill icke mer offra brännoffer och slaktoffer åt andra
gudar, utan allenast åt HERREN.

<span id="an_5:18">5:18</span> Detta må dock HERREN förlåta din tjänare:
när min herre går in i Rimmons tempel för att där böja knä, och han då
stöder sig vid min hand, och jag också böjer knä där i Rimmons tempel,
må då HERREN förlåta din tjänare, när jag så böjer knä i Rimmons tempel.

<span id="an_5:19">5:19</span> Han sade till honom: »Far i frid.» Men
när hän hade lämnat honom och farit ett stycke väg framåt,

<span id="an_5:20">5:20</span> tänkte Gehasi, gudsmannen Elisas tjänare:
»Se, min herre har släppt denne Naaman från Aram, utan att taga emot av
honom vad han hade fört med sig. Så sant HERREN lever, jag vill skynda
efter honom och söka få något av honom.»

<span id="an_5:21">5:21</span> Så gav sig då Gehasi åstad efter Naaman.
Men när Naaman såg någon skynda efter sig, steg han med hast ned från
vagnen och gick emot honom och sade: »Allt står väl rätt till?»

<span id="an_5:22">5:22</span> Han svarade: »Ja; men min herre har sänt
mig och låter säga: 'Just nu hava två unga män, profetlärjungar, kommit
till mig från Efraims bergsbygd; giv dem en talent silver och två
högtidsdräkter.'»

<span id="an_5:23">5:23</span> Naaman svarade: »Värdes taga två
talenter.» Och han bad honom enträget och knöt så in två talenter silver
i två pungar och tog fram två högtidsdräkter, och lämnade detta åt två
av sina tjänare, och dessa buro det framför honom.

<span id="an_5:24">5:24</span> Men när han kom till kullen, tog han det
ur deras hand och lade det i förvar i huset; sedan lät han männen gå sin
väg.

<span id="an_5:25">5:25</span> Därefter gick han in och trädde fram för
sin herre. Då frågade Elisa honom: »Varifrån kommer du, Gehasi?» Han
svarade: »Din tjänare har ingenstädes varit.»

<span id="an_5:26">5:26</span> Då sade han till honom: »Menar du att jag
icke i min ande var med, när en man vände om från sin vagn och gick emot
dig? Är det nu tid att du skaffar dig silver och skaffar dig kläder, så
ock olivplanteringar, vingårdar, får och fäkreatur, tjänare och
tjänarinnor,

<span id="an_5:27">5:27</span> nu då Naamans spetälska kommer att låda
vid dig och vid dina efterkommande för evigt?» Så gick denne ut ifrån
honom, vit såsom snö av spetälska.

<span id="an_6:1">6:1</span> Profetlärjungarna sade till Elisa: »Se,
rummet där vi sitta inför dig är för trångt för oss.»

<span id="an_6:2">6:2</span> Låt oss därför gå till Jordan och därifrån
hämta var sin timmerstock, så att vi där kunna bygga oss ett annat hus
att sitta i.» Han svarade: »Gån åstad.»

<span id="an_6:3">6:3</span> Men en av dem sade: »Värdes själv gå med
dina tjänaren.» Han varade: »Ja, jag skall gå med.»

<span id="an_6:4">6:4</span> Så gick han med dem. Och när de kommo till
Jordan, begynte de hugga ned träd.

<span id="an_6:5">6:5</span> Men under det att en av dem höll på att
fälla en stock, föll yxjärnet i vattnet. Då gav han upp ett rop och
sade: »Ack, min herre, yxan var ju lånad.»

<span id="an_6:6">6:6</span> Gudsmannen frågade: »Var föll den i?» Och
han visade honom stället. Då högg han av ett stycke trä och kastade det
i där och fick så järnet att flyta upp.

<span id="an_6:7">6:7</span> Sedan sade han: »Tag nu upp det.» Då räckte
mannen ut sin hand och tog det.

<span id="an_6:8">6:8</span> Och konungen i Aram låg i krig med Israel.
Men när han rådförde sig med sina tjänare och sade: »På det och det
stället vill jag lägra mig»,

<span id="an_6:9">6:9</span> då sände gudsmannen bud till Israels konung
och lät säga: »Tag dig till vara för att tåga fram vid det stället, ty
araméerna ligga där.»

<span id="an_6:10">6:10</span> Då sände Israels konung till det ställe
som gudsmannen hade angivit för honom och varnat honom för; och han tog
sig till vara där. Detta skedde icke allenast en gång eller två gånger.

<span id="an_6:11">6:11</span> Häröver blev konungen i Aram mycket
orolig; och han kallade till sig sina tjänare och sade till dem: »Kunnen
I icke säga mig vem av de våra det är som håller med Israels konung?»

<span id="an_6:12">6:12</span> Då svarade en av hans tjänare: »Icke så,
min herre konung; men Elisa, profeten i Israel, kungör för Israels
konung vart ord som du talar i din sovkammare.»

<span id="an_6:13">6:13</span> Han sade: »Gån och sen till, var han
finnes, så att jag kan sända åstad och gripa honom.» Och man berättade
för honom att han var i Dotan.

<span id="an_6:14">6:14</span> Då sände han dit hästar och vagnar och en
stor här; och de kommo dit om natten och omringade staden.

<span id="an_6:15">6:15</span> När nu gudsmannens tjänare bittida om
morgonen stod upp och gick ut, fick han se att en här hade lägrat sig
runt omkring staden med hästar och vagnar. Då sade tjänaren till honom:
»Ack, min herre, huru skola vi nu göra?»

<span id="an_6:16">6:16</span> Han svarade: »Frukta icke; ty de som äro
med oss äro flera än de som äro med dem.»

<span id="an_6:17">6:17</span> Och Elisa bad och sade: »HERRE, öppna
hans ögon, så att han ser.» Då öppnade HERREN tjänarens ögon, och han
fick se att berget var fullt med hästar och vagnar av eld, runt omkring
Elisa.

<span id="an_6:18">6:18</span> När de nu drogo ned mot honom, bad Elisa
till HERREN och sade: »Slå detta folk med blindhet.» Då slog han dem med
blindhet, såsom Elisa bad.

<span id="an_6:19">6:19</span> Och Elisa sade till dem: »Detta är icke
den rätta vägen eller den rätta staden. Följen mig, så skall jag föra
eder till den man som I söken.» Därefter förde han dem till Samaria.

<span id="an_6:20">6:20</span> Men när de kommo till Samaria, sade
Elisa: »HERRE, öppna dessas ögon, så att de se.» Då öppnade HERREN deras
ögon, och de fingo se att de voro mitt i Samaria.

<span id="an_6:21">6:21</span> När då Israels konung såg dem, sade han
till Elisa: »Skall jag hugga ned dem, min fader, skall jag hugga ned
dem?»

<span id="an_6:22">6:22</span> Han svarade: »Du skall icke hugga ned
dem. Du plägar ju icke ens hugga ned dem som du har tagit till fånga med
svärd och båge. Sätt fram för dem mat och dryck och låt dem äta och
dricka, och låt dem sedan gå till sin herre igen»

<span id="an_6:23">6:23</span> Då tillredde han åt dem en stor måltid,
och när de hade ätit och druckit, lät han dem gå; och de gingo till sin
herre igen. Sedan kommo icke vidare några arameiska strövskaror in i
Israels land.

<span id="an_6:24">6:24</span> Därefter hände sig att Ben-Hadad,
konungen i Aram, samlade hela sin här och drog upp och belägrade
Samaria.

<span id="an_6:25">6:25</span> Och medan de belägrade Samaria, uppstod
där en så stor hungersnöd, att man betalade åttio siklar silver för ett
åsnehuvud och fem siklar silver för en fjärdedels kab duvoträck.

<span id="an_6:26">6:26</span> Och en gång då Israels konung gick
omkring på muren ropade en kvinna till honom och sade: »Hjälp, min herre
konung!»

<span id="an_6:27">6:27</span> Han svarade: »Hjälper icke HERREN dig,
varifrån skall då jag kunna skaffa hjälp åt dig? Från logen eller från
vinpressen?»

<span id="an_6:28">6:28</span> Och konungen frågade henne: »Vad fattas
dig?» Hon svarade: »Kvinnan där sade till mig: 'Giv hit din son, så att
vi få äta honom i dag, så skola vi äta min son i morgon.'

<span id="an_6:29">6:29</span> Så kokade vi min son och åto upp honom.
Nästa dag sade jag till henne: 'Giv nu hit din son, så att vi få äta
honom.' Men då gömde hon undan sin son.»

<span id="an_6:30">6:30</span> När konungen hörde kvinnans ord, rev han
sönder sina kläder, där han gick på muren. Då fick folket se att han
hade säcktyg inunder, närmast kroppen.

<span id="an_6:31">6:31</span> Och han sade: »Gud straffe mig nu och
framgent, om Elisas, Safats sons, huvud i dag får sitta kvar på honom.»

<span id="an_6:32">6:32</span> Så sände han då dit en man före sig,
under det att Elisa satt i sitt hus och de äldste sutto där hos honom.
Men innan den utskickade hann fram till honom, sade han till de äldste:
»Sen I huru denne mördarson sänder hit en man för att taga mitt huvud?
Men sen nu till, att I stängen igen dörren, när den utskickade kommer;
och spärren så vägen för honom med den. Jag hör nu ock ljudet av hans
herres steg efter honom.»

<span id="an_6:33">6:33</span> Medan han ännu talade med dem, kom den
utskickade ned till honom. Och denne sade: »Se, detta är en olycka som
kommer från HERREN; huru skall jag då längre kunna hoppas på HERREN?»

<span id="an_7:1">7:1</span> Men Elisa svarade: »Hören HERRENS ord. Så
säger HERREN: I morgon vid denna tid skall man få ett sea-mått fint mjöl
för en sikel, så ock två sea-mått korn för en sikel, i Samarias port.»

<span id="an_7:2">7:2</span> Den kämpe vid vilkens hand konungen stödde
sig svarade då gudsmannen och sade: »Om HERREN också gjorde fönster på
himmelen, huru skulle väl detta kunna ske?» Han sade: »Du skall få se
det med egna ögon, men du skall icke få äta därav.»

<span id="an_7:3">7:3</span> Utanför stadsporten uppehöllo sig då fyra
spetälska män. Dessa sade till varandra: »Varför skola vi stanna kvar
här, till dess vi dö?»

<span id="an_7:4">7:4</span> Om vi besluta oss för att gå in i staden nu
då hungersnöd är i staden, så skola vi dö där, och om vi stanna här,
skola vi ock dö. Välan då, låt oss gå över till araméernas läger; låta
de oss leva, så få vi leva, och döda de oss, så må vi dö.»

<span id="an_7:5">7:5</span> Så stodo de då upp i skymningen för att gå
in i araméernas läger. Men när de kommo till utkanten av araméernas
läger, se, då fanns ingen människa där.

<span id="an_7:6">7:6</span> Ty Herren hade låtit ett dån av vagnar och
hästar höras i araméernas läger, ett dån såsom av en stor här, så att de
hade sagt till varandra: »Förvisso har Israels konung lejt hjälp mot oss
av hetiternas och egyptiernas konungar, för att dessa skola komma över
oss.»

<span id="an_7:7">7:7</span> Därför hade de brutit upp och flytt i
skymningen och hade övergivit sina tält, sina hästar och åsnor, lägret
sådant det stod; de hade flytt för att rädda sina liv.

<span id="an_7:8">7:8</span> När de spetälska nu kommo till utkanten av
lägret, gingo de in i ett tält och åto och drucko, och togo därur silver
och guld och kläder, och gingo så bort och gömde det. Sedan vände de
tillbaka och gingo in i ett annat tält och togo vad där fanns, och gingo
så bort och gömde det.

<span id="an_7:9">7:9</span> Men därefter sade de till varandra: »Vi
bete oss icke rätt. I dag kunna vi frambära ett glädjebudskap. Men om vi
nu tiga och vänta till i morgon, när det bliver dager, så skall det
tillräknas oss såsom missgärning. Välan då, låt oss gå och berätta detta
i konungens hus.

<span id="an_7:10">7:10</span> Så gingo de åstad och ropade an vakten
vid stadsporten och berättade för dem och sade: »Vi kommo till
araméernas läger, men där fanns ingen människa, och icke ett ljud av
någon människa hördes; där stodo allenast hästarna och åsnorna bundna
och tälten såsom de pläga stå.»

<span id="an_7:11">7:11</span> Detta ropades sedan ut av dem som höllo
vakt vid porten, och man förkunnade det också inne i konungens hus.

<span id="an_7:12">7:12</span> Konungen stod då upp om natten och sade
till sina tjänare: »Jag vill säga eder vad araméerna hava för händer mot
oss. De veta att vi lida hungersnöd, därför hava de gått ut ur lägret
och gömt sig ute på marken, i det de tänka att de skola gripa oss
levande, när vi nu gå ut ur staden, och att de så skola komma in i
staden.»

<span id="an_7:13">7:13</span> Men en av hans tjänare svarade och sade:
»Låt oss taga fem av de återstående hästarna, dem som ännu finnas kvar
härinne -- det skall ju eljest gå dem såsom det går hela hopen av
israeliter som ännu äro kvar härinne, eller såsom det har gått hela
hopen av israeliter som redan hava omkommit -- och låt oss sända åstad
och se efter.»

<span id="an_7:14">7:14</span> Så tog man då två vagnar med hästar för,
och konungen sände dem åstad efter araméernas här och sade: »Faren åstad
och sen efter.»

<span id="an_7:15">7:15</span> Dessa foro nu efter dem ända till Jordan;
och se, hela vägen var full med kläder och andra saker som araméerna
hade kastat ifrån sig, när de hastade bort. Och de utskickade kommo
tillbaka och berättade detta för konungen.

<span id="an_7:16">7:16</span> Då drog folket ut och plundrade
Araméernas läger; och nu fick man ett sea-mått fint mjöl för en sikel
och likaså två sea-mått korn för en sikel, såsom HERREN hade sagt.

<span id="an_7:17">7:17</span> Och den kämpe vid vilkens hand konungen
plägade stödja sig hade av honom blivit satt till att hålla ordning vid
stadsporten; men folket trampade honom till döds i porten, detta i
enlighet med gudsmannens ord, vad denne hade sagt, när konungen kom ned
till honom.

<span id="an_7:18">7:18</span> Ty när gudsmannen sade till konungen: »I
morgon vid denna tid skall man i Samarias port få två sea-mått korn för
en sikel och likaså ett sea-mått fint mjöl för en sikel»,

<span id="an_7:19">7:19</span> då svarade kämpen gudsmannen och sade:
»Om HERREN också gjorde fönster på himmelen, huru skulle väl något
sådant kunna ske?» Då sade han: »Du skall få se det med egna ögon, men
du skall icke få äta därav.»

<span id="an_7:20">7:20</span> Så gick det honom ock, ty folket trampade
honom till döds i porten.

<span id="an_8:1">8:1</span> Och Elisa talade till den kvinna vilkens
son han hade gjort levande, han sade: »Stå upp och drag bort med ditt
husfolk och vistas var du kan, ty HERREN har bjudit hungersnöden komma,
och den har redan kommit in i landet och skall räcka i sju år.»

<span id="an_8:2">8:2</span> Då stod kvinnan upp och gjorde såsom
gudsmannen sade; hon drog bort med sitt husfolk och vistades i
filistéernas land i sju år.

<span id="an_8:3">8:3</span> Men när de sju åren voro förlidna, kom
kvinnan tillbaka ifrån filistéernas land; och hon gick åstad för att
anropa konungen om att återfå sitt hus och sin åker.

<span id="an_8:4">8:4</span> Och konungen höll då på att tala med
Gehasi, gudsmannens tjänare, och sade: »Förtälj för mig alla de stora
ting som Elisa har gjort.»

<span id="an_8:5">8:5</span> Och just som han förtäljde för konungen
huru han hade gjort en död levande, då kom den kvinna vilkens son han
hade gjort levande och anropade konungen om att återfå sitt hus och sin
åker. Då sade Gehasi: »Min herre konung, detta är kvinnan, och detta är
hennes son, den som Elisa har gjort levande.»

<span id="an_8:6">8:6</span> Då frågade konungen kvinnan, och hon
förtäljde allt för honom. Sedan lät konungen henne få en hovman med sig
och sade: »Skaffa tillbaka allt vad som tillhör henne, och därtill all
avkastning av åkern, från den dag då hon lämnade landet ända till nu.»

<span id="an_8:7">8:7</span> Och Elisa kom till Damaskus, under det att
Ben-Hadad, konungen i Aram, låg sjuk. När man nu berättade för denne att
gudsmannen hade kommit dit,

<span id="an_8:8">8:8</span> sade konungen till Hasael: »Tag skänker med
dig och gå gudsmannen till mötes, och fråga HERREN genom honom om jag
skall tillfriskna från denna sjukdom.

<span id="an_8:9">8:9</span> Så gick då Hasael honom till mötes och tog
med sig skänker, allt det bästa som fanns i Damaskus, så mycket som
fyrtio kameler kunde bära. Och han kom och trädde fram för honom och
sade: »Din son Ben-Hadad, konungen i Aram, har sänt mig till dig och
låter fråga: 'Skall jag tillfriskna från denna sjukdom?'»

<span id="an_8:10">8:10</span> Elisa svarade honom: »Gå och säg till
honom: 'Du skall tillfriskna.' Men HERREN har uppenbarat för mig att han
likväl skall dö.»

<span id="an_8:11">8:11</span> Och gudsmannen stirrade framför sig och
betraktade honom länge och väl; därefter begynte han gråta.

<span id="an_8:12">8:12</span> Då sade Hasael: »Varför gråter min
herre?» Han svarade: »Därför att jag vet huru mycket ont du skall göra
Israels barn: du skall sätta eld på deras fästen, deras unga män skall
du dräpa med svärd, deras späda barn skall du krossa, och deras havande
kvinnor skall du upprista.»

<span id="an_8:13">8:13</span> Hasael sade: »Vad är väl din tjänare, den
hunden, eftersom han skulle kunna göra så stora ting?» Elisa svarade:
»HERREN har uppenbarat för mig att du skall bliva konung över Aram.»

<span id="an_8:14">8:14</span> Och han gick ifrån Elisa och kom till sin
herre. Då frågade denne honom: »Vad sade Elisa till dig?» Han svarade:
»Han sade till mig att du skall tillfriskna.»

<span id="an_8:15">8:15</span> Men dagen därefter tog han täcket och
doppade det i vatten och bredde ut det över hans ansikte; detta blev
hans död. Och Hasael blev konung efter honom.

<span id="an_8:16">8:16</span> I Jorams, Ahabs sons, Israels konungs,
femte regeringsår, medan Josafat var konung i Juda, blev Joram, Josafats
son, konung i Juda.

<span id="an_8:17">8:17</span> Han var trettiotvå år gammal, när han
blev konung, och han regerade åtta år i Jerusalem.

<span id="an_8:18">8:18</span> Men han vandrade på Israels konungars
väg, såsom Ahabs hus hade gjort, ty en dotter till Ahab var hans hustru;
han gjorde vad ont var i HERRENS ögon.

<span id="an_8:19">8:19</span> Dock ville HERREN icke fördärva Juda, för
sin tjänare Davids skull, enligt sitt löfte till honom, att han skulle
låta honom och hans söner hava en lampa för alltid.

<span id="an_8:20">8:20</span> I hans tid avföll Edom från Juda välde
och satte en egen konung över sig.

<span id="an_8:21">8:21</span> Då drog Joram över till Sair med alla
sina stridsvagnar. Och om natten gjorde han ett anfall på edoméerna, som
hade omringat honom, och slog dem och hövitsmannen över deras vagnar,
men folket flydde till sina hyddor.

<span id="an_8:22">8:22</span> Så avföll Edom från Juda välde, och det
har varit skilt därifrån ända till denna dag. Vid just samma tid avföll
ock Libna.

<span id="an_8:23">8:23</span> Vad nu mer är att säga om Joram och om
allt vad han gjorde, det finnes upptecknat i Juda konungars krönika.

<span id="an_8:24">8:24</span> Och Joram gick till vila hos sina fäder
och blev begraven hos sina fäder i Davids stad. Och hans son Ahasja blev
konung efter honom.

<span id="an_8:25">8:25</span> I Jorams, Ahabs sons, Israels konungs,
tolfte regeringsår blev Ahasja, Jorams son, konung i Juda.

<span id="an_8:26">8:26</span> Tjugutvå år gammal var Ahasja, när han
blev konung, och han regerade ett år i Jerusalem. Hans moder hette
Atalja, dotter till Omri, Israels konung.

<span id="an_8:27">8:27</span> Han vandrade på Ahabs hus' väg och gjorde
vad ont var i HERRENS ögon likasom Ahabs hus; han var ju nära besläktad
med Ahabs hus.

<span id="an_8:28">8:28</span> Och han drog åstad med Joram, Ahabs son,
och stridde mot Hasael, konungen i Aram, vid Ramot Gilead. Men Joram
blev sårad av araméerna.

<span id="an_8:29">8:29</span> Då vände konung Joram tillbaka, för att i
Jisreel låta hela sig från de sår som araméerna hade tillfogat honom vid
Rama, i striden mot Hasael, konungen i Aram. Och Ahasja, Jorams son,
Juda konung, for ned för att besöka Joram, Ahabs son, i Jisreel,
eftersom denne låg sjuk.

<span id="an_9:1">9:1</span> Profeten Elisa kallade till sig en av
profetlärjungarna och sade till honom: »Omgjorda dina länder och tag
denna oljeflaska med dig, och gå till Ramot i Gilead.

<span id="an_9:2">9:2</span> Och när du har kommit dit, så sök upp Jehu,
son till Josafat, son till Nimsi, och gå in och bed honom stå upp, där
han sitter bland sina bröder, och för honom in i den innersta kammaren.

<span id="an_9:3">9:3</span> Tag så oljeflaskan och gjut olja på hans
huvud och säg: 'Så säger HERREN: Jag har smort dig till konung över
Israel.' Öppna sedan dörren och fly, utan att dröja.»

<span id="an_9:4">9:4</span> Så gick då den unge mannen, profetens
tjänare, åstad till Ramot i Gilead.

<span id="an_9:5">9:5</span> Och när han kom dit, fick han se härens
hövitsmän sitta där. Då sade han: »Jag har ett ärende till dig,
hövitsman.» Jehu frågade: »Till vem av oss alla här?» Han svarade: »Till
dig själv, hövitsman.»

<span id="an_9:6">9:6</span> Då stod han upp och gick in i huset; och
han göt oljan på hans huvud och sade till honom: »Så säger HERREN
Israels Gud: Jag har smort dig till konung över HERRENS folk, över
Israel.

<span id="an_9:7">9:7</span> Och du skall förgöra Ahabs, din herres,
hus; ty jag vill på Isebel hämnas mina tjänare profeterna blod, ja, alla
HERRENS tjänares blod.

<span id="an_9:8">9:8</span> Och Ahabs hela hus skall förgås jag skall
utrota allt mankön av Ahab hus, både små och stora i Israel.

<span id="an_9:9">9:9</span> Och jag skall göra med Ahab hus såsom jag
gjorde med Jerobeams, Nebats sons, hus, och såsom jag gjorde med Baesas,
Ahias sons, hus.

<span id="an_9:10">9:10</span> Och hundarna skola äta upp Isebel på
Jisreels åkerfält, och ingen skall begrava henne.» Därefter öppnade han
dörren och flydde.

<span id="an_9:11">9:11</span> När sedan Jehu åter kom ut till sin
herres tjänare, frågade man honom: »Allt står väl rätt till? Varför kom
denne vanvetting till dig?» Han svarade dem: »I kännen ju den mannen och
hans tal.»

<span id="an_9:12">9:12</span> Men de sade: »Du vill bedraga oss; säg
oss sanningen.» Då sade han: »Så och så talade han till mig och sade:
'Så säger HERREN: Jag har smort dig till konung över Israel.'»

<span id="an_9:13">9:13</span> Strax tog då var och en av dem sin mantel
och lade den under honom på själva trappan; och de stötte i basun och
ropade: »Jehu har blivit konung.»

<span id="an_9:14">9:14</span> Och Jehu, son till Josafat, son till
Nimsi, anstiftade nu en sammansvärjning mot Joram. (Joram hade då med
hela Israel legat vid Ramot i Gilead för att försvara det mot Hasael,
konungen i Aram;

<span id="an_9:15">9:15</span> men själv hade konung Joram vänt
tillbaka, för att i Jisreel låta hela sig från de sår som araméerna hade
tillfogat honom under hans strid mot Hasael, konungen i Aram.) Och Jehu
sade: »Om I så viljen, så låten ingen slippa ut ur staden, som kan gå
åstad och berätta detta i Jisreel.»

<span id="an_9:16">9:16</span> Och Jehu steg upp i sin vagn och for till
Jisreel, ty Joram låg sjuk där; och Ahasja, Juda konung, hade farit
ditned för att besöka Joram.

<span id="an_9:17">9:17</span> När nu väktaren som stod på tornet i
Jisreel fick se Jehus skara, då han kom, sade han: »Jag ser en skara.»
Då bjöd Joram att man skulle taga en ryttare och sända honom dem till
mötes och låta honom fråga om allt stode rätt till.

<span id="an_9:18">9:18</span> Ryttaren red honom då till mötes och
sade: »Konungen låter fråga 'Allt står väl rätt till?'» Då svarade Jehu:
»Vad kommer den saken dig vid? Vänd, och följ efter mig.» Och väktaren
berättade och sade: »Den utskickade har hunnit fram till dem, men han
kommer icke tillbaka.»

<span id="an_9:19">9:19</span> Då sände han en annan ryttare. när denne
hade hunnit fram till dem, sade han: »Konungen låter fråga: 'Allt står
väl rätt till?'» Jehu svarade: »Vad kommer den saken dig vid? Vänd, och
följ efter mig.»

<span id="an_9:20">9:20</span> Väktaren berättade åter och sade: »Han
har hunnit fram till dem men han kommer icke tillbaka. På deras sätt att
fara fram ser det ut som vore det Jehu, Nimsis son, ty han far fram
såsom en vanvetting.»

<span id="an_9:21">9:21</span> Då sade Joram: »Spänn för.» Och man
spände för hans vagn. Och Joram, Israels konung, for nu ut med Ahasja,
Juda konung, var och en i sin vagn; de foro ut för att möta Jehu. Och de
träffade tillsammans med honom på jisreeliten Nabots åkerstycke.

<span id="an_9:22">9:22</span> När Joram nu fick se Jehu, sade han:
»Allt står väl rätt till, Jehu?» Denne svarade: »Huru skulle det kunna
stå rätt till, så länge som du tål din moder Isebels avgudiska väsen och
hennes många trolldomskonster?»

<span id="an_9:23">9:23</span> Då svängde Joram om vagnen och flydde, i
det han ropade till Ahasja: »Förräderi, Ahasja!»

<span id="an_9:24">9:24</span> Men Jehu hade fattat bågen i sin hand och
sköt Joram i ryggen, att pilen gick ut genom hjärtat, och han sjönk ned
i sin vagn.

<span id="an_9:25">9:25</span> Därefter sade han till sin livkämpe
Bidkar: »Tag honom och kasta ut honom på jisreeliten Nabots åkerstycke;
kom ihåg huru HERREN, när jag och du bredvid varandra redo bakom hans
fader Ahab, om denne uttalade den utsagan:

<span id="an_9:26">9:26</span> 'Sannerligen, så visst som jag i går såg
Nabots och hans söners blod, säger HERREN, skall jag just på detta
åkerstycke vedergälla dig, säger HERREN.' Tag därför honom nu och kasta
ut honom här på åkerstycket, i enlighet med HERRENS ord.»

<span id="an_9:27">9:27</span> När Ahasja, Juda konung, såg detta,
flydde han åt Trädgårdshuset till. Men Jehu jagade efter honom och
ropade: »Skjuten ned också honom i vagnen.» Så skedde ock på Gurhöjden
vid Jibleam; men han flydde vidare till Megiddo och dog där.

<span id="an_9:28">9:28</span> Sedan förde hans tjänare honom i vagnen
till Jerusalem; och man begrov honom i hans grav hos hans fäder, i
Davids stad.

<span id="an_9:29">9:29</span> Ahasja hade blivit konung över Juda i
Jorams, Ahabs sons, elfte regeringsår.

<span id="an_9:30">9:30</span> Så kom nu Jehu till Jisreel. När Isebel
fick höra detta, sminkade hon sig kring ögonen och smyckade sitt huvud
och såg ut genom fönstret.

<span id="an_9:31">9:31</span> Och när Jehu kom in genom porten, ropade
hon: »Allt står väl rätt till, du, Simri, som har dräpt din herre?»

<span id="an_9:32">9:32</span> Han lyfte sitt ansikte upp mot fönstret
och sade: »Vem håller med mig? Vem?» Då sågo två eller tre hovmän ut,
ned på honom.

<span id="an_9:33">9:33</span> Han sade: »Störten ned henne.» Och de
störtade ned henne, så att hennes blod stänkte på väggen och på
hästarna; och han körde över henne.

<span id="an_9:34">9:34</span> Därefter gick han in och åt och drack.
Sedan sade han: »Tagen vara på henne, den förbannade, och begraven
henne, ty hon är dock en konungadotter.»

<span id="an_9:35">9:35</span> Men när de då gingo åstad för att begrava
henne, funno de av henne intet annat än huvudskålen, fötterna och
händerna.

<span id="an_9:36">9:36</span> och de vände tillbaka och berättade detta
för honom. Då sade han: »Detta är vad HERREN talade genom sin tjänare
tisbiten Elia, i det han sade: 'På Jisreels åkerfält skola hundarna äta
upp Isebels kött;

<span id="an_9:37">9:37</span> och Isebels döda kropp skall ligga såsom
gödsel på marken på Jisreels åkerfält, så att ingen skall kunna säga:
Detta är Isebel.'»

<span id="an_10:1">10:1</span> Men Ahab hade sjuttio söner i Samaria.
Och Jehu skrev brev och sände till Samaria, till de överste i Jisreel,
de äldste, och till de fostrare som Ahab hade utsett;

<span id="an_10:2">10:2</span> han skrev: »Nu, när detta brev kommer
eder till handa, I som haven eder herres söner hos eder, och som haven
vagnarna och hästarna hos eder, och därtill en befäst stad och vapen,

<span id="an_10:3">10:3</span> mån I utse den som är bäst och lämpligast
av eder herres söner och sätta honom på hans faders tron och strida för
eder herres hus.»

<span id="an_10:4">10:4</span> Men de blevo övermåttan förskräckta och
sade: »De två konungarna hava ju icke kunnat hålla stånd mot honom; huru
skulle då vi kunna hålla stånd!»

<span id="an_10:5">10:5</span> Och överhovmästaren och hövdingen över
staden och de äldste och konungasönernas fostrare sände till Jehu och
läto säga: »Vi äro dina tjänare; allt vad du säger oss villa vi göra. Vi
vilja icke göra någon till konung; gör vad dig täckes.»

<span id="an_10:6">10:6</span> Då skrev han ett annat brev till dem,
vari det stod: »Om I hållen med mig och viljen lyssna till mina ord, så
tagen huvudena av eder herres söner och kommen i morgon vid denna tid
till mig i Jisreel.» De sjuttio konungasönerna bodde nämligen hos de
store i staden, vilka fostrade dem.

<span id="an_10:7">10:7</span> Då nu brevet kom dem till handa, togo de
konungasönerna och slaktade dem, alla sjuttio, och lade deras huvuden i
korgar och sände dem till honom i Jisreel.

<span id="an_10:8">10:8</span> När då ett bud kom och berättade för
honom att de hade fört dit konungasönernas huvuden, sade han: »Läggen
dem till i morgon i två högar vid ingången till porten.»

<span id="an_10:9">10:9</span> Och om morgonen gick han ut och ställde
sig där och sade till allt folket: »I ären utan skuld. Det är jag som
har anstiftat sammansvärjningen mot min herre och dräpt honom; men vem
har slagit ihjäl alla dessa?

<span id="an_10:10">10:10</span> Märken nu huru intet av HERRENS ord
faller till jorden, intet som HERREN har talat mot Ahabs hus. Ja, HERREN
har gjort vad han har sagt genom sin tjänare Elia.»

<span id="an_10:11">10:11</span> Sedan, dräpte Jehu alla som voro kvar
av Ahabs hus i Jisreel, så ock alla hans store och hans förtrogne och
hans präster; han lät ingen slippa undan.

<span id="an_10:12">10:12</span> Därefter stod han upp och begav sig
åstad till Samaria; men under vägen, när Jehu kom till Bet-Eked-Haroim,

<span id="an_10:13">10:13</span> träffade han på Ahasjas, Juda konungs,
bröder. Han frågade dem: »Vilka ären I?» De svarade: »Vi äro Ahasjas
bröder, och vi äro på väg ned för att hälsa på konungasönerna och
konungamoderns söner.»

<span id="an_10:14">10:14</span> Han sade: »Gripen dem levande.» Då
grepo de dem levande och slaktade dem och kastade dem i Bet-Ekeds brunn,
alla fyrtiotvå; han lät ingen av dem bliva kvar.

<span id="an_10:15">10:15</span> När han sedan begav sig därifrån,
träffade han Jonadab, Rekabs son, som kom honom till mötes; och han
hälsade på honom och sade till honom: »Är du lika redligt sinnad mot mig
som jag är mot dig?» Jonadab svarade: »Ja.» »Är det så», sade han, »så
räck mig din hand.» Då räckte han honom sin hand; och han lät honom
stiga upp till sig i vagnen.

<span id="an_10:16">10:16</span> Och han sade: »Far med mig och se huru
jag nitälskar för HERREN.» Så körde man åstad med honom i hans vagn.

<span id="an_10:17">10:17</span> Och när han kom till Samaria, dräpte
han alla som voro kvar av Ahabs hus i Samaria och förgjorde det så, i
enlighet med det ord som HERREN hade talat till Elia.

<span id="an_10:18">10:18</span> Och Jehu församlade allt folket och
sade till dem: »Ahab har tjänat Baal litet; Jehu skall tjäna honom
mycket.

<span id="an_10:19">10:19</span> Så kallen nu hit till mig alla Baals
profeter, alla hans tjänare och alla hans präster -- ingen får saknas --
ty jag har ett stort offer åt Baal i sinnet; var och en som saknas skall
mista livet.» Men Jehu gjorde så med led list, i avsikt att utrota Baals
tjänare.

<span id="an_10:20">10:20</span> Därefter sade Jehu: »Pålysen en helig
högtidsförsamling åt Baal.» Då lyste man ut en sådan.

<span id="an_10:21">10:21</span> Och Jehu sände bud över hela Israel,
och alla Baals tjänare kommo; Ingen underlät att komma. Och de gingo in
i Baals tempel, och Baals tempel blev fullt, ifrån den ena ändan till
den andra.

<span id="an_10:22">10:22</span> Sedan sade han till föreståndaren för
klädkammaren: »Tag fram kläder åt alla Baals tjänare.» Och han tog fram
kläderna åt dem.

<span id="an_10:23">10:23</span> Därefter gick Jehu in i Baals tempel
med Jonadab, Rekabs son. Och han sade till Baals tjänare: »Sen nu noga
efter, att här bland eder icke finnes någon HERRENS tjänare, utan
allenast sådana som tjäna Baal.

<span id="an_10:24">10:24</span> De gingo alltså in för att offra
slaktoffer och brännoffer. Men Jehu hade därutanför ställt åttio man och
sagt: »Om någon slipper undan av de män som jag nu överlämnar i edra
händer, så skall liv givas för liv.»

<span id="an_10:25">10:25</span> Och när man hade offrat brännoffret,
sade Jehu till drabanterna och kämparna: »Gån in och slån ned dem; låten
ingen komma ut.» Och de slogo dem med svärdsegg, och drabanterna och
kämparna kastade undan deras kroppar. Därefter gingo de in i det inre av
Baals tempel

<span id="an_10:26">10:26</span> och kastade ut stoderna ur Baals tempel
och brände upp dem.

<span id="an_10:27">10:27</span> Och själva Baalsstoden bröto de ned; de
bröto ock ned Baals tempel och gjorde därav avträden, som finnas kvar
ännu i dag.

<span id="an_10:28">10:28</span> Så utrotade Jehu Baal ur Israel.

<span id="an_10:29">10:29</span> Men från de Jerobeams, Nebats sons,
synder genom vilka denne hade kommit Israel att synda, från dem avstod
icke Jehu, icke från guldkalvarna i Betel och Dan.

<span id="an_10:30">10:30</span> Och HERREN sade till Jehu: »Därför att
du har väl utfört vad rätt var i mina ögon, och gjort mot Ahabs hus allt
vad jag hade i sinnet, därför skola dina söner till fjärde led sitta på
Israels tron.

<span id="an_10:31">10:31</span> Men Jehu tog dock icke i akt att vandra
efter HERRENS, Israels Guds, lag av allt sitt hjärta; han avstod icke
från de Jerobeams synder genom vilka denne hade kommit Israel att synda.

<span id="an_10:32">10:32</span> Vid denna tid begynte HERREN skära bort
stycken från Israel, ty Hasael slog israeliterna utefter hela deras
gräns

<span id="an_10:33">10:33</span> och intog östra sidan om Jordan hela
landet Gilead, gaditernas, rubeniternas och manassiternas land, området
från Aroer vid bäcken Arnon, både Gilead och Basan.

<span id="an_10:34">10:34</span> Vad nu mer är att säga om Jehu, om allt
vad han gjorde och om alla hans bedrifter, det finnes upptecknat i
Israels konungars krönika.

<span id="an_10:35">10:35</span> Och Jehu gick till vila hos sina fäder,
och man begrov honom i Samaria. Och hans son Joahas blev konung efter
honom.

<span id="an_10:36">10:36</span> Den tid Jehu regerade över Israel
Samaria var tjuguåtta år.

<span id="an_11:1">11:1</span> När Atalja, Ahasjas moder, förnam att
hennes son var död, stod hon upp och förgjorde hela konungasläkten.

<span id="an_11:2">11:2</span> Men just när konungabarnen skulle dödas,
tog Joseba, konung Jorams dotter, Ahasjas syster, Joas, Ahasjas son, och
skaffade honom jämte hans amma hemligen undan, in i sovkammaren; där
höll man honom dold för Atalja, så att han icke blev dödad.

<span id="an_11:3">11:3</span> Sedan var han hos henne i HERRENS hus,
där han förblev gömd i sex år, medan Atalja regerade i landet.

<span id="an_11:4">11:4</span> Men i det sjunde året sände Jojada åstad
och lät hämta karéernas och drabanternas underhövitsmän och förde dem in
till sig i HERRENS hus; och sedan han hade gjort en överenskommelse med
dem och tagit en ed av dem i HERRENS hus visade han dem konungens son.

<span id="an_11:5">11:5</span> Därefter bjöd han dem och sade: »Detta är
vad I skolen göra: en tredjedel av eder, I som haven att inträda i
vakthållningen på sabbaten, skall hålla vakt i konungshuset

<span id="an_11:6">11:6</span> och en tredjedel vid Surporten och en
tredjedel vid porten bakom drabanterna; så skolen hålla vakt vid huset
var i sin ordning.

<span id="an_11:7">11:7</span> Men de båda andra avdelningarna av eder,
nämligen alla som hava att avgå från vakthållningen på sabbaten, de
skola hålla vakt i HERRENS hus hos konungen.

<span id="an_11:8">11:8</span> I skolen ställa eder runt omkring;
konungen, var och en med sina vapen i handen; och om någon vill tränga
sig inom leden, skall han dödas. Och I skolen följa konungen, vare sig
han går ut eller in.

<span id="an_11:9">11:9</span> Underhövitsmännen gjorde allt vad prästen
Jojada hade bjudit dem; var och en av dem tog sina män, både de som
skulle inträda i vakthållningen på sabbaten och de som skulle avgå
därifrån på sabbaten, och de kommo så till prästen Jojada.

<span id="an_11:10">11:10</span> Och prästen gav åt underhövitsmännen
det spjut och de sköldar som hade tillhört konung David, och som funnos
i HERRENS hus.

<span id="an_11:11">11:11</span> Och drabanterna ställde upp sig, var
och en med sina vapen i handen, från husets södra sida till husets norra
sida, mot altaret och mot huset, runt omkring konungen.

<span id="an_11:12">11:12</span> Därefter förde han ut konungasonen och
satte på honom kronan och gav honom vittnesbördet; och de gjorde honom
till konung och smorde honom. Och de klappade i händerna och ropade:
»Leve konungen!»

<span id="an_11:13">11:13</span> När Atalja nu hörde drabanternas och
folkets rop, gick hon in i HERRENS hus till folket.

<span id="an_11:14">11:14</span> Där fick hon då se konungen stå vid
pelaren, såsom övligt var, och hövitsmännen och trumpetblåsarna bredvid
konungen, och fick höra huru hela folkmängden jublade och stötte i
trumpeterna. Då rev Atalja sönder sina kläder och utropade:
»Sammansvärjning! Sammansvärjning!»

<span id="an_11:15">11:15</span> Men prästen Jojada gav
underhövitsmännen som anförde skaran denna befallning: »Fören henne ut
mellan leden, och om någon följer henne, så må han dödas med svärd.»
Prästen ville nämligen förhindra att hon dödades i HERRENS hus.

<span id="an_11:16">11:16</span> Alltså grepo de henne, och när hon hade
kommit till den plats där hästarna plägade föras in i konungshuset,
dödades hon där.

<span id="an_11:17">11:17</span> Och Jojada slöt det förbundet mellan
HERREN, konungen och folket, att de skulle vara ett HERRENS folk; han
slöt ock ett förbund mellan konungen och folket.

<span id="an_11:18">11:18</span> Och hela folkmängden begav sig till
Baals tempel och rev ned det och förstörde i grund dess altaren och dess
bilder; och Mattan, Baals präst, dräpte de framför altarna. Därefter
ställde prästen ut vakter vid HERRENS hus.

<span id="an_11:19">11:19</span> Och han tog med sig underhövitsmännen
jämte karéerna och drabanterna och hela folkmängden, och de förde
konungen ned från HERRENS hus och gingo in i konungshuset genom
Drabantporten; och han satte sig på konungatronen.

<span id="an_11:20">11:20</span> Och hela folkmängden gladde sig, och
staden förblev lugn. Men Atalja hade de dödat med svärd i konungshuset.

<span id="an_11:21">11:21</span> Joas var sju år gammal, när han blev
konung.

<span id="an_12:1">12:1</span> I Jehus sjunde regeringsår blev Joas
konung, och han regerade fyrtio år i Jerusalem. Hans moder hette Sibja,
från Beer-Seba.

<span id="an_12:2">12:2</span> Och Joas gjorde vad rätt var HERRENS
ögon, så länge han levde, prästen Jojada hade varit hans lärare.

<span id="an_12:3">12:3</span> Dock blevo offerhöjderna icke avskaffade,
utan folket fortfor att frambära offer och tända offereld på höjderna.

<span id="an_12:4">12:4</span> Och Joas sade till prästerna: »Alla
penningar vilka såsom heliga gåvor inflyta till HERRENS hus, gångbara
penningar, sådana som utgöra lösen för personer, efter det värde som för
var och en bestämmes, och alla penningar som någon av sitt hjärta manas
att bära till HERRENS hus,

<span id="an_12:5">12:5</span> dem skola prästerna taga emot, var och en
av sina bekanta, och de skola därmed sätta i stånd vad som är förfallet
på HERRENS hus, överallt där något förfallet finnes.»

<span id="an_12:6">12:6</span> Men i konung Joas' tjugutredje
regeringsår hade prästerna ännu icke satt i stånd vad som var förfallet
på huset.

<span id="an_12:7">12:7</span> Då kallade konung Joas till sig prästen
Jojada och de övriga prästerna och sade till dem: »Varför sätten I icke
i stånd vad som är förfallet på huset? Nu fån I icke längre taga emot
penningar av edra bekanta, utan I skolen lämna dem ifrån eder till det
som är förfallet på huset.»

<span id="an_12:8">12:8</span> Och prästerna samtyckte till att icke
taga emot penningar av folket, och ej heller befatta sig med att sätta i
stånd vad som var förfallet på huset.

<span id="an_12:9">12:9</span> Då tog prästen Jojada en kista och
borrade ett hål på locket och ställde den bredvid altaret, på högra
sidan, när man går in i HERRENS hus. Och prästerna som höllo vakt vid
tröskeln lade dit alla penningar som inflöto till HERRENS hus.

<span id="an_12:10">12:10</span> Men så snart de då märkte att mycket
penningar fanns i kistan, gick konungens sekreterare ditupp jämte
översteprästen, och de knöto in och räknade sedan de penningar som
funnos i HERRENS hus.

<span id="an_12:11">12:11</span> Därefter överlämnades de uppvägda
penningarna åt de män som förrättade arbete såsom tillsyningsmän vid
HERRENS hus, och dessa betalade ut dem åt de timmermän och byggningsmän
som arbetade på HERRENS hus,

<span id="an_12:12">12:12</span> och åt murarna och stenhuggarna, så ock
till inköp av trävirke och huggen sten för att sätta i stånd vad som var
förfallet på HERRENS hus, korteligen, till alla utgifter för att sätta
huset i stånd.

<span id="an_12:13">12:13</span> Men man gjorde inga silverfat för
HERRENS hus, ej heller knivar, skålar, trumpeter eller andra föremål av
guld eller av silver, för de penningar som inflöto till HERRENS hus,

<span id="an_12:14">12:14</span> utan man gav dem åt arbetarna, och
dessa satte därför HERRENS hus i stånd.

<span id="an_12:15">12:15</span> Och man höll icke någon räkenskap med
de män åt vilka penningarna överlämnades, för att de skulle giva dem åt
arbetarna, utan de fingo handla på heder och tro.

<span id="an_12:16">12:16</span> Men skuldoffers- och
syndofferspenningarna gingo icke till HERRENS hus utan tillföllo
prästerna.

<span id="an_12:17">12:17</span> På den tiden drog Hasael, konungen i
Aram, upp och belägrade Gat och intog det, därefter ställde Hasael sitt
tåg upp mot Jerusalem.

<span id="an_12:18">12:18</span> Då tog Joas, Juda konung, allt vad hans
fäder Josafat, Joram och Ahasja, Juda konungar, hade helgat åt HERREN,
och vad han själv hade helgat åt HERREN, och allt guld som fanns i
skattkamrarna i HERRENS hus och i konungshuset, och sände det till
Hasael, konungen i Aram, och då lämnade denne Jerusalem i fred.

<span id="an_12:19">12:19</span> Vad nu mer är att säga om Joas och om
allt vad han gjorde, det finnes upptecknat i Juda konungars krönika.

<span id="an_12:20">12:20</span> Och hans tjänare uppreste sig och
sammansvuro sig och dräpte Joas i Millobyggnaden, som sträcker sig ned
mot Silla.

<span id="an_12:21">12:21</span> Det var hans tjänare Josakar, Simeats
son, och Josabad, Somers son, som slogo honom till döds. Och man begrov
honom hos hans fäder i Davids stad. Och hans son Amasja blev konung
efter honom

<span id="an_13:1">13:1</span> I Joas', Ahasjas sons, Juda konungs,
tjugutredje regeringsår blev Joahas, Jehus son, konung över Israel i
Samaria och regerade i sjutton år.

<span id="an_13:2">13:2</span> Han gjorde vad ont var i HERRENS ögon och
följde efter de Jerobeams, Nebats sons, synder genom vilka denne hade
kommit Israel att synda; från dem avstod han icke.

<span id="an_13:3">13:3</span> Då upptändes HERRENS vrede mot Israel,
och han gav dem i Hasaels, den arameiske konungens, hand och i
Ben-Hadads, Hasaels sons, hand hela denna tid.

<span id="an_13:4">13:4</span> (Men Joahas bönföll inför HERREN, och
HERREN hörde honom, eftersom han såg Israels betryck, då nu konungen i
Aram förtryckte dem.

<span id="an_13:5">13:5</span> Och HERREN gav åt Israel en frälsare, så
att de blevo räddade ur araméernas hand; sedan bodde Israels barn i sina
hyddor såsom förut.

<span id="an_13:6">13:6</span> Dock avstodo de icke från de Jerobeams
hus' synder genom vilka denne hade kommit Israel att synda, utan
vandrade i dem. Aseran fick också stå kvar i Samaria.)

<span id="an_13:7">13:7</span> Ty han hade icke låtit Joahas behålla mer
folk än femtio ryttare, tio vagnar och tio tusen man fotfolk; så illa
förgjorde dem konungen i Aram; han slog dem, så att de blevo såsom
stoft, när man tröskar.

<span id="an_13:8">13:8</span> Vad nu mer är att säga om Joahas, om allt
vad han gjorde och om hans bedrifter, det finnes upptecknat i Israels
konungars krönika.

<span id="an_13:9">13:9</span> Och Joahas gick till vila hos sina fäder,
och man begrov honom i Samaria. Och hans son Joas blev konung efter
honom.

<span id="an_13:10">13:10</span> I Joas', Juda konungs, trettiosjunde
regeringsår blev Joas, Joahas' son, konung över Israel i Samaria och
regerade i sexton år.

<span id="an_13:11">13:11</span> Han gjorde vad ont var i HERRENS ögon;
han avstod icke från någon av de Jerobeams, Nebats sons, synder genom
vilka denne hade kommit Israel att synda, utan vandrade i dem.

<span id="an_13:12">13:12</span> Vad nu mer är att säga om Joas, om allt
vad han gjorde och om hans bedrifter, om hans krig mot Amasja, Juda
konung, det finnes upptecknat i Israels konungars krönika.

<span id="an_13:13">13:13</span> Och Joas gick till vila hos sina fäder,
och Jerobeam besteg hans tron. Och Joas blev begraven i Samaria, hos
Israels konungar.

<span id="an_13:14">13:14</span> Men när Elisa låg sjuk i den sjukdom
varav han dog, kom Joas, Israels konung, ned till honom. Och han satt
hos honom gråtande och sade: »Min fader, min fader! Du som för Israel är
både vagnar och ryttare!»

<span id="an_13:15">13:15</span> Då sade Elisa till honom: »Hämta en
båge och pilar.» Och han hämtade åt honom en båge och pilar.

<span id="an_13:16">13:16</span> Då sade han till Israels konung: »Fatta
i bågen med din hand.» Och när han hade gjort detta, lade Elisa sina
händer på konungens händer.

<span id="an_13:17">13:17</span> Därefter sade han: »Öppna fönstret mot
öster.» Och när han hade öppnat det, sade Elisa: »Skjut.» Och han sköt.
Då sade han: »En HERRENS segerpil, en segerpil mot Aram! Du skall slå
araméerna vid Afek, så att de förgöras.»

<span id="an_13:18">13:18</span> Därefter sade han: »Tag pilarna.» Och
när han hade tagit dem, sade han till Israels konung: »Slå på jorden.»
Då slog han tre gånger och sedan höll han upp.

<span id="an_13:19">13:19</span> Då blev gudsmannen vred på honom och
sade: »Du skulle slagit fem eller sex gånger, ty då skulle du hava
slagit araméerna så, att de hade blivit förgjorda; men nu kommer du att
slå araméerna allenast tre gånger.»

<span id="an_13:20">13:20</span> Så dog då Elisa, och man begrov honom.
Men moabitiska strövskaror plägade falla in i landet, vid årets ingång.

<span id="an_13:21">13:21</span> Så hände sig, att just när några höllo
på att begrava en man, fingo de se en strövskara; då kastade de mannen i
Elisas grav. När då mannen kom i beröring med Elisas ben, fick han liv
igen och reste sig upp på sina fötter.

<span id="an_13:22">13:22</span> Och Hasael, konungen i Aram, hade
förtryckt Israel, så länge Joahas levde.

<span id="an_13:23">13:23</span> Men HERREN blev dem nådig och
förbarmade sig över dem och vände sig till dem, för det förbunds skull
som han hade slutit med Abraham, Isak och Jakob; ty han ville icke
fördärva dem, och han hade ännu icke kastat dem bort ifrån sitt ansikte.

<span id="an_13:24">13:24</span> Och Hasael, konungen i Aram, dog, och
hans son Ben-Hadad blev konung efter honom.

<span id="an_13:25">13:25</span> Då tog Joas, Joahas' son, tillbaka från
Ben-Hadad, Hasaels son, de städer som denne i krig hade tagit ifrån hans
fader Joahas. Tre gånger slog Joas honom och återtog så Israels städer.

<span id="an_14:1">14:1</span> I Joas', Joahas' sons, Israels konungs,
andra regeringsår blev Amasja, Joas' son, konung i Juda.

<span id="an_14:2">14:2</span> Han var tjugufem år gammal, när han blev
konung, och han regerade tjugunio år i Jerusalem. Hans moder hette
Joaddin, från Jerusalem.

<span id="an_14:3">14:3</span> Han gjorde vad rätt var i HERRENS ögon,
dock icke såsom hans fader David; men han gjorde i allt såsom hans fader
Joas hade gjort.

<span id="an_14:4">14:4</span> Offerhöjderna blevo likväl icke
avskaffade, utan folket fortfor att frambära offer och tända offereld på
höjderna.

<span id="an_14:5">14:5</span> Och sedan konungadömet hade blivit befäst
i hans hand, lät han dräpa dem av sina tjänare, som hade dräpt hans
fader, konungen.

<span id="an_14:6">14:6</span> Men mördarnas barn dödade han icke, i
enlighet med vad föreskrivet var i Moses lagbok, där HERREN hade bjudit
och sagt: »Föräldrarna skola icke dödas för sina barns skull, och barnen
skola icke dödas för sina föräldrars skull, utan var och en skall dö
genom sin egen synd.»

<span id="an_14:7">14:7</span> Han slog edoméerna i Saltdalen, tio tusen
man, och intog Sela med strid och gav det namnet Jokteel, såsom det
heter ännu i dag.

<span id="an_14:8">14:8</span> Därefter skickade Amasja sändebud till
Joas, son till Joahas, son till Jehu, Israels konung, och lät säga:
»Kom, låt oss drabba samman med varandra.»

<span id="an_14:9">14:9</span> Men Joas, Israels konung, sände då till
Amasja, Juda konung, och lät svara: »Törnbusken på Libanon sände en gång
bud till cedern på Libanon och lät säga: 'Giv din dotter åt min son till
hustru.' Men sedan gingo markens djur på Libanon fram över törnbusken
och trampade ned den.

<span id="an_14:10">14:10</span> Du har slagit Edom, och däröver
förhäver du dig i ditt hjärta. Men låt dig nöja med den äran, och stanna
hemma. Varför utmanar du olyckan, dig själv och Juda med dig till fall?»

<span id="an_14:11">14:11</span> Men Amasja ville icke höra härpå, och
Joas, Israels konung, drog då upp, och de drabbade samman med varandra,
han och Amasja, Juda konung, vid det Bet-Semes som hör till Juda.

<span id="an_14:12">14:12</span> Och Juda män blevo slagna av Israels
män och flydde, var och en till sin hydda.

<span id="an_14:13">14:13</span> Och Amasja, Juda konung, son till Joas,
son till Ahasja, blev tagen till fånga i Bet-Semes av Joas, Israels
konung. Och när de kommo till Jerusalem, bröt han ned ett stycke av
Jerusalems mur vid Efraimsporten, och därifrån ända till Hörnporten,
fyra hundra alnar.

<span id="an_14:14">14:14</span> Och han tog allt guld och silver och
alla kärl som funnos i HERRENS hus och i konungshusets skattkamrar,
därtill ock gisslan, och vände så tillbaka till Samaria.

<span id="an_14:15">14:15</span> Vad nu mer är att säga om Joas, om vad
han gjorde och om hans bedrifter och om hans krig mot Amasja, Juda
konung, det finnes upptecknat i Israels konungars krönika.

<span id="an_14:16">14:16</span> Och Joas gick till vila hos sina fäder
och blev begraven i Samaria, hos Israels konungar. Och hans son Jerobeam
blev konung efter honom.

<span id="an_14:17">14:17</span> Men Amasja, Joas' son, Juda konung,
levde i femton år efter Joas', Joahas' sons, Israels konungs, död.

<span id="an_14:18">14:18</span> Vad nu mer är att säga om Amasja, det
finnes upptecknat i Juda konungars krönika.

<span id="an_14:19">14:19</span> Och en sammansvärjning anstiftades mot
honom i Jerusalem, så att han måste fly till Lakis. Då sändes män efter
honom till Lakis, och dessa dödade honom där.

<span id="an_14:20">14:20</span> Sedan förde man honom därifrån på
hästar; och han blev begraven i Jerusalem hos sina fäder i Davids stad.

<span id="an_14:21">14:21</span> Och allt folket i Juda tog Asarja som
då var sexton år gammal, och gjorde honom till konung i hans fader
Amasjas ställe.

<span id="an_14:22">14:22</span> Det var han som befäste Elat; ock han
lade det åter under Juda, sedan konungen hade gått till vila hos sina
fäder.

<span id="an_14:23">14:23</span> I Amasjas, Joas' sons, Juda konungs,
femtonde regeringsår blev Jerobeam, Joas' son, konung över Israel i
Samaria och regerade i fyrtioett år.

<span id="an_14:24">14:24</span> Han gjorde vad ont var i HERRENS ögon;
han avstod icke från någon av de Jerobeams, Nebats sons, synder genom
vilka denne hade kommit Israel att synda.

<span id="an_14:25">14:25</span> Han återvann Israels område, från det
ställe där vägen går till Hamat ända till Hedmarkshavet, i enlighet med
det ord som HERREN, Israels Gud, hade talat genom sin tjänare profeten
Jona, Amittais son, från Gat-Hahefer.

<span id="an_14:26">14:26</span> Ty HERREN såg att Israels betryck var
mycket svårt, och att det var ute med alla och envar, och att Israel
icke hade någon hjälpare.

<span id="an_14:27">14:27</span> Och HERREN hade ännu icke beslutit att
utplåna Israels namn under himmelen; därför frälste han dem genom
Jerobeam, Joas' son.

<span id="an_14:28">14:28</span> Vad nu mer är att säga om Jerobeam, om
allt vad han gjorde och om hans bedrifter och hans krig, så ock om huru
han åt Israel återvann den del av Damaskus och Hamat, som en gång hade
tillhört Juda, det finnes upptecknat i Israels konungars krönika.

<span id="an_14:29">14:29</span> Och Jerobeam gick till vila hos sina
fäder, Israels konungar. Och hans son Sakarja blev konung efter honom.

<span id="an_15:1">15:1</span> I Jerobeams, Israels konungs, tjugusjunde
regeringsår blev Asarja, Amasjas son, konung i Juda.

<span id="an_15:2">15:2</span> Han var sexton år gammal, när han blev
konung, och han regerade femtiotvå år i Jerusalem. Hans moder hette
Jekolja, från Jerusalem.

<span id="an_15:3">15:3</span> Han gjorde vad rätt var i HERRENS ögon,
alldeles såsom hans fader Amasja hade gjort.

<span id="an_15:4">15:4</span> Dock blevo offerhöjderna icke avskaffade,
utan folket fortfor att frambära offer och tända offereld på höjderna.

<span id="an_15:5">15:5</span> Men HERREN hemsökte konungen, så att han
blev spetälsk för hela sitt liv; och han bodde sedan i ett särskilt hus.
Jotam, konungens son, förestod då hans hus och dömde folket i landet.

<span id="an_15:6">15:6</span> Vad nu mer är att säga om Asarja och om
allt vad han gjorde, det finnes upptecknat i Juda konungars krönika.

<span id="an_15:7">15:7</span> Och Asarja gick till vila hos sina fäder,
och man begrov honom hos hans fäder i Davids stad. Och hans son Jotam
blev konung efter honom.

<span id="an_15:8">15:8</span> I Asarjas, Juda konungs, trettioåttonde
regeringsår blev Sakarja, Jerobeams son, konung över Israel i Samaria
och regerade i sex månader.

<span id="an_15:9">15:9</span> Han gjorde vad ont var i HERRENS ögon,
såsom hans fäder hade gjort; han avstod icke från de Jerobeams, Nebats
sons, synder genom vilka denne hade kommit Israel att synda.

<span id="an_15:10">15:10</span> Och Sallum, Jabes' son, anstiftade en
sammansvärjning mot honom och slog honom till döds i folkets åsyn, och
blev så konung i hans ställe

<span id="an_15:11">15:11</span> Vad nu mer är att säga om Sakarja, det
finnes upptecknat i Israels konungars krönika.

<span id="an_15:12">15:12</span> Så, uppfylldes det ord som HERREN, hade
talat till Jehu, när han sade: »Dina söner till fjärde led skola sitta
på Israels tron.» Det skedde så.

<span id="an_15:13">15:13</span> Sallum, Jabes' son, blev konung i
Ussias, Juda konungs, trettionionde regeringsår, och han regerade en
månads tid i Samaria.

<span id="an_15:14">15:14</span> Men då drog Menahem, Gadis son, upp
från Tirsa och kom till Samaria och slog Sallum, Jabes' son, till döds i
Samaria, och blev så konung i hans ställe

<span id="an_15:15">15:15</span> Vad nu mer är att säga om Sallum och om
den sammansvärjning han anstiftade, det finnes upptecknat i Israels
konungars krönika.

<span id="an_15:16">15:16</span> Vid den tiden förhärjade Menahem Tifsa
med allt vad därinne var, så ock hela dess område, från Tirsa; ty staden
hade icke öppnat portarna, därför härjade han den, och alla dess havande
kvinnor lät han upprista.

<span id="an_15:17">15:17</span> I Asarjas, Juda konungs, trettionionde
regeringsår blev Menahem, Gadis son, konung över Israel och regerade i
tio år, i Samaria.

<span id="an_15:18">15:18</span> Han gjorde vad ont var i HERRENS ögon;
han avstod icke, så länge han levde, från de Jerobeams Nebats sons,
synder genom vilka denne hade kommit Israel att synda.

<span id="an_15:19">15:19</span> Och Pul, konungen i Assyrien, föll in i
landet; då gav Menahem åt Pul tusen talenter silver, för att han skulle
understödja honom och befästa konungadömet i hans hand.

<span id="an_15:20">15:20</span> Och de penningar som Menahem skulle
giva åt konungen i Assyrien tog han ut genom att lägga skatt på alla
rika män i Israel, en skatt av femtio siklar silver på var och en. Så
vände då konungen i Assyrien tillbaka och stannade icke där i landet.

<span id="an_15:21">15:21</span> Vad nu mer är att säga om Menahem och
om allt vad han gjorde, det finnes upptecknat i Israels konungars
krönika.

<span id="an_15:22">15:22</span> Och Menahem gick till vila hos sina
fäder. Och hans son Pekaja blev konung efter honom.

<span id="an_15:23">15:23</span> I Asarjas, Juda konungs, femtionde
regeringsår blev Pekaja, Menahems son, konung över Israel i Samaria och
regerade i två år.

<span id="an_15:24">15:24</span> Han gjorde vad ont var i HERRENS ögon;
han avstod icke från de Jerobeams, Nebats sons, synder genom vilka denne
hade kommit Israel att synda.

<span id="an_15:25">15:25</span> Och Peka, Remaljas son, hans livkämpe,
anstiftade en sammansvärjning mot honom och dräpte honom i Samaria, i
konungshusets palatsbyggnad, han tillika med Argob och Arje; därvid hade
han med sig femtio gileaditer. Så dödade han honom och blev konung i
hans ställe.

<span id="an_15:26">15:26</span> Vad nu mer är att säga om Pekaja och om
allt vad han gjorde, det finnes upptecknat i Israels konungars krönika.

<span id="an_15:27">15:27</span> I Asarjas, Juda konungs, femtioandra
regeringsår blev Peka, Remaljas son, konung över Israel i Samaria och
regerade i tjugu år.

<span id="an_15:28">15:28</span> Han gjorde vad ont var i HERRENS Ögon;
han avstod icke från de Jerobeams; Nebats sons, synder genom vilka denne
hade kommit Israel att synda.

<span id="an_15:29">15:29</span> I Pekas, Israels konungs, tid kom
Tiglat-Pileser, konungen i Assyrien, och intog Ijon, Abel-Bet-Maaka,
Janoa, Kedes, Hasor, Gilead och Galileen, hela Naftali land, och förde
folket bort till Assyrien.

<span id="an_15:30">15:30</span> Och Hosea, Elas son, anstiftade en
sammansvärjning mot Peka, Remaljas son, och slog honom till döds och
blev så konung i hans ställe, i Jotams, Ussias sons, tjugonde
regeringsår.

<span id="an_15:31">15:31</span> Vad nu mer är att säga om Peka och om
allt vad han gjorde, det finnes upptecknat i Israels konungars krönika.

<span id="an_15:32">15:32</span> I Pekas, Remaljas sons, Israels
konungs, andra regeringsår blev Jotam, Ussias son, konung i Juda.

<span id="an_15:33">15:33</span> Han var tjugufem år gammal, när han
blev konung, och han regerade sexton år i Jerusalem. Hans moder hette
Jerusa, Sadoks dotter.

<span id="an_15:34">15:34</span> Han gjorde vad rätt var i HERRENS ögon;
han gjorde alldeles såsom hans fader Ussia hade gjort.

<span id="an_15:35">15:35</span> Dock blevo offerhöjderna icke
avskaffade, utan folket fortfor att frambära offer och tända offereld på
höjderna. Han byggde Övre porten till HERRENS hus.

<span id="an_15:36">15:36</span> Vad nu mer är att säga om Jotam, om vad
han gjorde, det finnes upptecknat i Juda konungars krönika.

<span id="an_15:37">15:37</span> Vid den tiden begynte HERREN att låta
Juda hemsökas av Resin, konungen i Aram, och av Peka, Remaljas son.

<span id="an_15:38">15:38</span> Och Jotam gick till vila hos sina fäder
och blev begraven hos sina fäder i sin fader Davids stad. Och hans son
Ahas blev konung efter honom.

<span id="an_16:1">16:1</span> I Pekas, Remaljas sons, sjuttonde
regeringsår blev Ahas, Jotams son, konung i Juda.

<span id="an_16:2">16:2</span> Tjugu år gammal var Ahas, när han blev
konung, och han regerade sexton år i Jerusalem. Han gjorde icke vad rätt
var i HERRENS, sin Guds, ögon, såsom hans fader David,

<span id="an_16:3">16:3</span> utan vandrade på Israels konungars väg;
ja, han lät ock sin son gå genom eld, efter den styggeliga seden hos de
folk som HERREN hade fördrivit för Israels barn.

<span id="an_16:4">16:4</span> Och han frambar offer och tände offereld
på höjderna och kullarna och under alla gröna träd.

<span id="an_16:5">16:5</span> På den tiden drogo Resin, konungen i
Aram, och Peka, Remaljas son, Israels konung, upp för att erövra
Jerusalem; och de inneslöto Ahas, men kunde icke erövra staden.

<span id="an_16:6">16:6</span> Vid samma tid återvann Resin, konungen i
Aram, Elat åt Aram och jagade Juda män bort ifrån Elot. Därefter kommo
araméerna till Elat och bosatte sig där, och där bo de ännu i dag.

<span id="an_16:7">16:7</span> Men Ahas skickade sändebud till
Tiglat-Pileser, konungen i Assyrien, och lät säga: »Jag är din tjänare
och din son. Drag hitupp och fräls mig från Arams konung och från
Israels konung, ty de hava överfallit mig.»

<span id="an_16:8">16:8</span> Och Ahas tog det silver och guld som
fanns i HERRENS hus och i konungshusets skattkamrar, och sände det såsom
skänk till konungen i Assyrien.

<span id="an_16:9">16:9</span> Och konungen i Assyrien lyssnade till
honom: konungen i Assyrien drog upp mot Damaskus och intog det och förde
bort folket till Kir och dödade Resin.

<span id="an_16:10">16:10</span> Sedan for konung Ahas till Damaskus för
att där möta Tiglat-Pileser, konungen i Assyrien. Och när konung Ahas
fick se altaret i Damaskus, sände han till prästen Uria en avteckning av
altaret och en mönsterbild till ett sådant, alldeles såsom det var
gjort.

<span id="an_16:11">16:11</span> Sedan byggde prästen Uria altaret;
alldeles efter den föreskrift som konung Ahas hade sänt till honom från
Damaskus gjorde prästen Uria det färdigt, till dess konung Ahas kom
tillbaka från Damaskus.

<span id="an_16:12">16:12</span> När så konungen efter sin hemkomst från
Damaskus fick se altaret, trädde han fram till altaret och steg upp till
det.

<span id="an_16:13">16:13</span> Därefter förbrände han sitt brännoffer
och sitt spisoffer och utgöt sitt drickoffer; och blodet av det
tackoffer som han offrade stänkte han på altaret.

<span id="an_16:14">16:14</span> Men kopparaltaret, som stod inför
HERRENS ansikte, flyttade han undan från husets framsida, från platsen
mellan det nya altaret och HERRENS hus, och ställde det på norra sidan
om detta altare.

<span id="an_16:15">16:15</span> Och konung Ahas bjöd prästen Uria och
sade: »På det stora altaret skall du förbränna morgonens brännoffer och
aftonens spisoffer, ävensom konungens brännoffer jämte hans spisoffer,
så ock brännoffer, spisoffer och drickoffer för allt folket i landet;
och allt blodet, såväl av brännoffer som av slaktoffer, skall du stänka
därpå. Men vad Jag skall göra med kopparaltaret, det vill jag närmare
betänka.»

<span id="an_16:16">16:16</span> Och prästen Uria gjorde alldeles såsom
konung Ahas bjöd honom.

<span id="an_16:17">16:17</span> Konung Ahas lösbröt ock sidolisterna på
bäckenställen och tog bort bäckenet från dem; och havet lyfte han ned
från kopparoxarna som stodo därunder och ställde det på ett stengolv.

<span id="an_16:18">16:18</span> Och den täckta sabbatsgången som man
hade byggt vid huset, så ock konungens yttre ingångsväg, förlade han
inom HERRENS hus, för den assyriske konungens skull.

<span id="an_16:19">16:19</span> Vad nu mer är att säga om Ahas, om vad
han gjorde, det finnes upptecknat i Juda konungars krönika.

<span id="an_16:20">16:20</span> Och Ahab gick till vila hos sina fäder
och blev begraven hos sina fäder i Davids stad. Och hans son Hiskia blev
konung efter honom.

<span id="an_17:1">17:1</span> I Ahas', Juda konungs, tolfte regeringsår
blev Hosea, Elas son, konung i Samaria över Israel och regerade i nio
år.

<span id="an_17:2">17:2</span> Han gjorde vad ont var i HERRENS; ögon,
dock icke såsom de israelitiska konungar som hade varit före honom

<span id="an_17:3">17:3</span> Mot honom drog den assyriske konungen
Salmaneser upp; och Hosea måste bliva honom underdånig och giva honom
skänker.

<span id="an_17:4">17:4</span> Men sedan märkte konungen i Assyrien att
Hosea förehade stämplingar, i det att han skickade sändebud till So,
konungen i Egypten och icke, såsom förut, vart år sände skänker till
konungen i Assyrien Då lät konungen i Assyrien spärra in honom och hålla
honom bunden i fängelse.

<span id="an_17:5">17:5</span> Ty konungen i Assyrien drog upp och
angrep hela landet, och drog upp mot Samaria och belägrade det i tre år.

<span id="an_17:6">17:6</span> I Hoseas nionde regeringsår intog
konungen i Assyrien Samaria och förde Israel bort till Assyrien och lät
dem bo i Hala och vid Habor -- en ström i Gosan -- och i Mediens städer.

<span id="an_17:7">17:7</span> Israels barn hade ju syndat mot HERREN,
sin Gud, honom som hade fört dem upp ur Egyptens land, undan Faraos, den
egyptiske konungens, hand, och de hade fruktat andra gudar.

<span id="an_17:8">17:8</span> De hade ock vandrat efter de folks
stadgar, som HERREN hade fördrivit för Israels barn, och efter de
stadgar som Israels konungar hade uppgjort.

<span id="an_17:9">17:9</span> Ja, Israels barn hade bedrivit
otillbörliga ting mot HERREN, sin Gud; de hade byggt sig offerhöjder på
alla sina boningsorter, vid väktartornen såväl som i de befästa
städerna.

<span id="an_17:10">17:10</span> De hade rest stoder och Aseror åt sig
på alla höga kullar och under alla gröna träd.

<span id="an_17:11">17:11</span> Där hade de på alla offerhöjder tänt
offereld, likasom de folk som HERREN hade drivit bort för dem, och hade
gjort onda ting, så att de förtörnade HERREN.

<span id="an_17:12">17:12</span> De hade tjänat de eländiga avgudarna,
fastän HERREN hade sagt till dem: »I skolen icke göra så.

<span id="an_17:13">17:13</span> Och HERREN hade varnat både Israel och
Juda genom alla sina profeter och siare och sagt: »Vänden om från edra
onda vägar och hållen mina bud och stadgar -- efter hela den lag som jag
gav edra fäder -- så ock vad jag har låtit säga eder genom mina tjänare
profeterna.»

<span id="an_17:14">17:14</span> Men de ville icke höra, utan voro
hårdnackade såsom deras fäder, vilka icke trodde på HERREN, sin Gud.

<span id="an_17:15">17:15</span> De förkastade hans stadgar och det
förbund som han hade slutit med deras fäder, och de förordningar som han
hade givit dem, och följde efter fåfängliga avgudar och bedrevo
fåfänglighet, likasom de folk som voro omkring dem, fastän HERREN hade
förbjudit dem att göra såsom dessa.

<span id="an_17:16">17:16</span> De övergåvo HERRENS, sin Guds, alla bud
och gjorde sig gjutna beläten, två kalvar; de gjorde sig ock Aseror och
tillbådo himmelens hela härskara och tjänade Baal.

<span id="an_17:17">17:17</span> Och de läto sina söner och döttrar gå
genom eld och befattade sig med spådom och övade trolldom de sålde sig
till att göra vad ont var i HERRENS ögon och förtörnade honom därmed.

<span id="an_17:18">17:18</span> Därför blev ock HERREN mycket vred på
Israel och försköt dem från sitt ansikte, så att icke något annat blev
kvar än Juda stam allena.

<span id="an_17:19">17:19</span> Dock höll icke heller Juda HERRENS, sin
Guds, bud, utan vandrade efter de stadgar som Israel hade uppgjort.

<span id="an_17:20">17:20</span> Så förkastade då HERREN all Israels säd
och tuktade dem och gav dem i plundrares hand, till dess att han kastade
dem bort ifrån sitt ansikte.

<span id="an_17:21">17:21</span> Ty när han hade ryckt Israel från
Davids hus och de hade gjort Jerobeam, Nebats son, till konung, förförde
Jerobeam Israel till att avfalla från HERREN och kom dem att begå en
stor synd.

<span id="an_17:22">17:22</span> Och Israels barn vandrade i alla de
synder son Jerobeam hade gjort; de avstodo icke från dem.

<span id="an_17:23">17:23</span> Men till slut försköt HERREN Israel
från sitt ansikte, såsom har hade hotat genom alla sina tjänare
profeterna. Så blev Israel; bortfört från sitt land till Assyrien, där
de äro ännu i dag.

<span id="an_17:24">17:24</span> Och konungen i Assyrien lät folk komma
från Babel, Kuta, Ava, Hamat och Sefarvaim och bosätta sig i Samariens
städer, i Israels barns ställe. Så togo då dessa Samarien i besittning
och bosatte sig i dess städer.

<span id="an_17:25">17:25</span> Men då de under den första tiden av sin
vistelse där icke fruktade HERREN, sände HERREN bland dem lejon, som
anställde förödelse bland dem.

<span id="an_17:26">17:26</span> Och man omtalade detta för konungen i
Assyrien och sade: »De folk som du har fört bort och låtit bosätta sig i
Samariens städer veta icke huru landets Gud skall dyrkas därför har han
sänt lejon ibland dem, och dessa döda dem nu, eftersom de icke veta huru
landets Gud skall dyrkas.»

<span id="an_17:27">17:27</span> Då bjöd konungen i Assyrien och sade:
»Låten en av de präster som I haven fört bort därifrån fara dit; må de
fara dit och bosätta sig där. Och må han lära dem huru landets Gud skall
dyrkas.»

<span id="an_17:28">17:28</span> Så kom då en av de präster som: de hade
fört bort ifrån Samarien och bosatte sig i Betel; och han lärde dem huru
de skulle frukta HERREN.

<span id="an_17:29">17:29</span> Väl gjorde sig vart folk sin egen gud
och ställde upp denne i de offerhöjdshus som samariterna hade uppbyggt,
vart folk för sig, i de städer där det bodde.

<span id="an_17:30">17:30</span> Folket ifrån Babel gjorde sig en
Suckot-Benot, folket ifrån Kut gjorde sig en Nergal, och folket ifrån
Hamat gjorde sig en Asima;

<span id="an_17:31">17:31</span> aviterna gjorde sig en Nibhas och en
Tartak, och sefarviterna brände upp sina barn i eld åt Adrammelek och
Anammelek, Sefarvaims gudar.

<span id="an_17:32">17:32</span> Men de fruktade också HERREN. Och de
gjorde män ur sin egen krets till offerhöjdspräster åt sig, och dessa
offrade åt dem i offerhöjdshusen.

<span id="an_17:33">17:33</span> Så fruktade de visserligen HERREN, men
de tjänade därjämte sina egna gudar, på samma sätt som de folk ifrån
vilka man hade fört bort dem.

<span id="an_17:34">17:34</span> Ännu i dag göra de likasom förut: de
frukta icke HERREN och göra icke efter de stadgar och den rätt som de
hava fått, icke efter den lag och de bud som HERREN har givit Jakobs
barn, den mans åt vilken han gav namnet Israel.

<span id="an_17:35">17:35</span> Ty HERREN slöt ett förbund med dem och
bjöd dem och sade: »I skolen icke frukta andra gudar, ej heller
tillbedja dem eller tjäna dem eller offra åt dem.

<span id="an_17:36">17:36</span> Nej, HERREN allena, som förde eder upp
ur Egyptens land med stor makt och uträckt arm, honom skolen I frukta,
honom skolen I tillbedja och åt honom skolen I offra.

<span id="an_17:37">17:37</span> Och de stadgar och rätter, den lag och
de bud som han har föreskrivit eder, dem skolen I hålla och göra i all
tid; men I skolen icke frukta andra gudar.

<span id="an_17:38">17:38</span> Det förbund som jag har slutit med eder
skolen I icke förgäta; I skolen icke frukta andra gudar.

<span id="an_17:39">17:39</span> Allenast HERREN, eder Gud, skolen I
frukta, så skall han rädda eder ur alla edra fienders hand.»

<span id="an_17:40">17:40</span> Men de ville icke höra härpå, utan
gjorde likasom förut.

<span id="an_17:41">17:41</span> Så fruktade då dessa folk HERREN, men
tjänade därjämte sina beläten. Också deras barn och deras barnbarn göra
ännu i dag såsom deras fäder gjorde.

<span id="an_18:1">18:1</span> I Hoseas, Elas sons, Israels konungs,
tredje regeringsår blev Hiskia, Ahas' son, konung i Juda.

<span id="an_18:2">18:2</span> Han var tjugufem år gammal, när han blev
konung, och han regerade tjugunio år i Jerusalem. Hans moder hette Abi,
Sakarjas dotter.

<span id="an_18:3">18:3</span> Han gjorde vad rätt var i HERRENS ögon,
alldeles såsom hans fader David hade gjort.

<span id="an_18:4">18:4</span> Han avskaffade offerhöjderna, slog sönder
stoderna och högg ned Aseran. Han krossade ock den kopparorm som Mose
hade gjort; ty ända till denna tid hade Israels barn tänt offereld åt
denne. Man kallade honom Nehustan.

<span id="an_18:5">18:5</span> På HERREN, Israels Gud, förtröstade han,
så att ingen var honom lik bland alla Juda konungar efter honom, ej
heller bland dem som hade varit före honom.

<span id="an_18:6">18:6</span> Han höll sig till HERREN och vek icke av
ifrån honom, utan höll hans bud, dem som HERREN hade givit Mose.

<span id="an_18:7">18:7</span> Och HERREN var med honom, så att han hade
framgång i allt vad han företog sig. Han avföll från konungen i Assyrien
och upphörde att vara honom underdånig.

<span id="an_18:8">18:8</span> Han slog ock filistéerna och intog deras
land ända till Gasa med dess område, såväl väktartorn som befästa
städer.

<span id="an_18:9">18:9</span> I konung Hiskias fjärde regeringsår, som
var Hoseas, Elas sons, Israels konungs, sjunde regeringsår, drog
Salmaneser, konungen i Assyrien, upp mot Samaria och belägrade det.

<span id="an_18:10">18:10</span> Och de intogo det efter tre år, i
Hiskias sjätte regeringsår; under detta år, som var Hoseas, Israels
konungs, nionde regeringsår, blev Samaria intaget.

<span id="an_18:11">18:11</span> Och konungen i Assyrien förde Israel
bort till Assyrien och förflyttade dem till Hala och till Habor, en
ström i Gosan, och till Mediens städer --

<span id="an_18:12">18:12</span> detta därför att de icke hörde HERRENS,
sin Guds, röst, utan överträdde hans förbund, allt vad HERRENS tjänare
Mose hade bjudit; de ville varken höra eller göra det.

<span id="an_18:13">18:13</span> Och i konung Hiskias fjortonde
regeringsår drog Sanherib, konungen i Assyrien, upp och angrep alla
befästa städer i Juda och intog dem.

<span id="an_18:14">18:14</span> Då sände Hiskia, Juda konung, till
Assyriens konung i Lakis och lät säga: »Jag har försyndat mig; vänd om
och lämna mig i fred. Vad du lägger på mig vill jag bära.» Då ålade
konungen i Assyrien Hiskia, Juda konung, att betala tre hundra talenter
silver och trettio talenter guld.

<span id="an_18:15">18:15</span> Och Hiskia gav ut alla de penningar som
funnos i HERRENS hus och i konungshusets skattkamrar.

<span id="an_18:16">18:16</span> Vid detta tillfälle lösbröt ock Hiskia
från dörrarna till HERRENS tempel och från dörrposterna den beläggning
som Hiskia, Juda konung, hade överdragit dem med, och gav detta åt
konungen i Assyrien.

<span id="an_18:17">18:17</span> Men konungen i Assyrien sände från
Lakis åstad Tartan, Rab-Saris och Rab-Sake med en stor här mot konung
Hiskia i Jerusalem. Dessa drogo då upp och kommo till Jerusalem; och när
de hade dragit ditupp och kommit fram, stannade de vid Övre dammens
vattenledning, på vägen till Valkarfältet.

<span id="an_18:18">18:18</span> Och de begärde att få tala med
konungen. Då gingo överhovmästaren Eljakim, Hilkias son, och
sekreteraren Sebna och kansleren Joa, Asafs son, ut till dem.

<span id="an_18:19">18:19</span> Och Rab-Sake sade till dem: »Sägen till
Hiskia: Så säger den store konungen, konungen i Assyrien: Vad är det för
en förtröstan som du nu har hängivit dig åt?

<span id="an_18:20">18:20</span> Du menar väl att allenast munväder
behövs för att veta råd och hava makt att föra krig. På vem förtröstar
du då, eftersom du har satt dig upp mot mig?

<span id="an_18:21">18:21</span> Du förtröstar val nu på den bräckta
rörstaven Egypten, men se, när någon stöder sig på den, går den in i
hans hand och genomborrar den. Ty sådan är Farao, konungen i Egypten,
för alla som förtrösta på honom.

<span id="an_18:22">18:22</span> Eller sägen I kanhända till mig: 'Vi
förtrösta på HERREN, vår Gud'? Var det då icke hans offerhöjder och
altaren Hiskia avskaffade, när han sade till Juda och Jerusalem: 'Inför
detta altare skolen I tillbedja, har i Jerusalem'?

<span id="an_18:23">18:23</span> Men ingå nu ett vad med min herre,
konungen i Assyrien: jag vill giva dig två tusen hästar, om du kan
skaffa dig ryttare till dem.

<span id="an_18:24">18:24</span> Huru skulle du då kunna slå tillbaka en
enda ståthållare, en av min herres ringaste tjänare? Och du sätter din
förtröstan till Egypten, i hopp om att så få vagnar och ryttare!

<span id="an_18:25">18:25</span> Menar du då att jag utan HERRENS vilja
har dragit upp till detta ställe för att fördärva det? Nej, det är
HERREN som har sagt till mig: Drag upp mot detta land och fördärva det.»

<span id="an_18:26">18:26</span> Då sade Eljakim, Hilkias son, och Sebna
och Joa till Rab-Sake: »Tala till dina tjänare på arameiska, ty vi
förstå det språket, och tala icke med oss på judiska inför folket som
står på muren.»

<span id="an_18:27">18:27</span> Men Rab-Sake svarade dem: »Är det då
till din herre och till dig som min herre har sänt mig att tala dessa
ord? Är det icke fastmer till de män som sitta på muren, och som jämte
eder skola nödgas äta sin egen träck och dricka sitt eget vatten?»

<span id="an_18:28">18:28</span> Därefter trädde Rab-Sake närmare och
ropade med hög röst på judiska och talade och sade: »Hören den store
konungens, den assyriske konungens, ord.

<span id="an_18:29">18:29</span> Så säger konungen: Låten icke Hiskia
bedraga eder, ty han förmår icke rädda eder ur min hand

<span id="an_18:30">18:30</span> Och låten icke Hiskia förleda eder att
förtrösta på HERREN, därmed att han säger: 'HERREN skall förvisso rädda
oss, och denna stad skall icke bliva given i den assyriske konungens
hand.'

<span id="an_18:31">18:31</span> Hören icke på Hiskia. Ty så säger
konungen i Assyrien: Gören upp i godo med mig och given eder åt mig, så
skolen I få äta var och en av sitt vinträd och av sitt fikonträd och
dricka var och en ur sin brunn,

<span id="an_18:32">18:32</span> till dess jag kommer och hämtar eder
till ett land som är likt edert eget land, ett land med säd och vin, ett
land med bröd och vingårdar, ett land med ädla olivträd och honung; så
skolen I få leva och icke dö. Men hören icke på Hiskia; ty han vill
förleda eder, när han säger: 'HERREN skall rädda oss.'

<span id="an_18:33">18:33</span> Har väl någon av de andra folkens gudar
någonsin räddat sitt land ur den assyriske konungens hand?

<span id="an_18:34">18:34</span> Var äro Hamats och Arpads gudar? Var
äro Sefarvaims, Henas och Ivas gudar? Eller hava de räddat Samaria ur
min hand?

<span id="an_18:35">18:35</span> Vilken bland andra länders alla gudar
har väl räddat sitt land ur min hand, eftersom I menen att HERREN skall
rädda Jerusalem ur min hand?»

<span id="an_18:36">18:36</span> Men folket teg och svarade honom icke
ett ord, ty konungen hade så bjudit och sagt: »Svaren honom icke.»

<span id="an_18:37">18:37</span> Och överhovmästaren Eljakim, Hilkias
son, och sekreteraren Sebna och kansleren Joa, Asafs son, kommo till
Hiskia med sönderrivna kläder och berättade för honom vad Rab-Sake hade
sagt.

<span id="an_19:1">19:1</span> Då nu konung Hiskia hörde detta, rev han
sönder sina kläder och höljde sig i sorgdräkt och gick in i HERRENS hus.

<span id="an_19:2">19:2</span> Och överhovmästaren Eljakim och
sekreteraren Sebna och de äldste bland prästerna sände han, höljda i
sorgdräkt, till profeten Jesaja, Amos' son.

<span id="an_19:3">19:3</span> Och de sade till denne: »Så säger Hiskia:
En nödens, tuktans och smälekens dag är denna dag, ty fostren hava väl
kommit fram till födseln, men kraft att föda finnes icke.

<span id="an_19:4">19:4</span> Kanhända skall HERREN, din Gud, höra alla
Rab-Sakes ord, med vilka hans herre, konungen i Assyrien, har sänt honom
till att smäda den levande Guden, så att han straffar honom för dessa
ord, som han, HERREN, din Gud, har hört. Så bed nu en bön för den
kvarleva som ännu finnes.»

<span id="an_19:5">19:5</span> När nu konung Hiskias tjänare kommo till
Jesaja,

<span id="an_19:6">19:6</span> sade Jesaja till dem: »Så skolen I säga
till eder herre: Så säger HERREN: Frukta icke för de ord som du har
hört, dem med vilka den assyriske konungens tjänare hava hädat mig.

<span id="an_19:7">19:7</span> Se, jag skall låta en sådan ande komma in
i honom, att han, på grund av ett rykte som han skall få höra, vänder
tillbaka till sitt land; och jag skall låta honom falla för svärd i hans
eget land.

<span id="an_19:8">19:8</span> Och Rab-Sake vände tillbaka och fann den
assyriske konungen upptagen med att belägra Libna; ty han hade hört att
han hade brutit upp från Lakis.

<span id="an_19:9">19:9</span> Men när Sanherib fick höra säga om
Tirhaka, konungen i Etiopien, att denne hade dragit ut för att strida
mot honom, skickade han åter sändebud till Hiskia och sade:

<span id="an_19:10">19:10</span> »Så skolen I säga till Hiskia, Juda
konung: Låt icke din Gud, som du förtröstar på, bedraga dig, i det att
du tänker: 'Jerusalem skall icke bliva givet i den assyriske konungens
hand.'

<span id="an_19:11">19:11</span> Du har nu hört vad konungarna i
Assyrien hava gjort med alla andra länder, huru de hava givit dem till
spillo. Och du skulle nu bliva räddad!

<span id="an_19:12">19:12</span> Hava väl de folk som mina fäder
fördärvade, Gosan, Haran, Resef och Edens barn i Telassar, blivit
räddade av sina gudar?

<span id="an_19:13">19:13</span> Var är Hamats konung och Arpads konung
och konungen över Sefarvaims stad, över Hena och Iva?»

<span id="an_19:14">19:14</span> När Hiskia hade mottagit brevet av
sändebuden och läst det, gick han upp i HERRENS hus, och där bredde
Hiskia ut det inför HERRENS ansikte.

<span id="an_19:15">19:15</span> Och Hiskia bad inför HERRENS ansikte
och sade: »HERRE, Israels Gud, du som tronar på keruberna, du allena är
Gud, den som råder över alla riken på jorden; du har gjort himmel och
jord.

<span id="an_19:16">19:16</span> HERRE, böj ditt öra härtill och hör;
HERRE, öppna dina ögon och se. Ja, hör Sanheribs ord, det budskap varmed
han har smädat den levande Guden.

<span id="an_19:17">19:17</span> Det är sant, HERRE, att konungarna i
Assyrien hava förött folken och deras land.

<span id="an_19:18">19:18</span> Och de hava kastat deras gudar i elden;
ty dessa voro inga gudar, utan verk av människohänder, trä och sten;
därför kunde de förgöra dem.

<span id="an_19:19">19:19</span> Men fräls oss nu, HERRE, vår Gud, ur
hans hand, så att alla riken på jorden förnimma att du, HERRE, allena är
Gud.»

<span id="an_19:20">19:20</span> Då sände Jesaja, Amos' son, bud till
Hiskia och låt säga: »Så säger HERREN, Israels Gud: Det varom du har
bett mig angående Sanherib, konungen i Assyrien, det har jag hört.

<span id="an_19:21">19:21</span> Så är nu detta det ord som HERREN har
talat om honom: Hon föraktar dig och bespottar dig, jungfrun dottern
Sion; hon skakar huvudet efter dig, dottern Jerusalem.

<span id="an_19:22">19:22</span> vem har du smädat och hädat, och mot
vem har du upphävt din röst? Alltför högt har du upplyft dina ögon --
Ja, mot Israels Helige.

<span id="an_19:23">19:23</span> Genom dina sändebud smädade du Herren,
när du sade: 'Med mina många vagnar drog jag upp på bergens höjder,
längst upp på Libanon; jag högg ned dess höga cedrar och väldiga
cypresser; jag trängde fram till dess innersta gömslen, dess frodigaste
skog;

<span id="an_19:24">19:24</span> jag grävde brunnar och drack ut
främmande vatten, och med min fot uttorkade jag alla Egyptens strömmar.'

<span id="an_19:25">19:25</span> Har du icke hört att jag för länge
sedan beredde detta? Av ålder bestämde jag ju så; och nu har jag fört
det fram: du fick makt att ödelägga befästa städer till grusade
stenhopar.

<span id="an_19:26">19:26</span> Deras invånare blevo maktlösa, de
förfärades och stodo med skam. Det gick dem såsom gräset på marken och
gröna örter, såsom det som växer på taken, och säd som förbrännes,
förrän strået har vuxit upp.

<span id="an_19:27">19:27</span> Om du sitter eller går ut eller går in,
så vet jag det, och huru du rasar mot mig.

<span id="an_19:28">19:28</span> Men då du nu så rasar mot mig, och då
ditt övermod har nått till mina öron, skall jag sätta min krok i din
näsa och mitt betsel i din mun och föra dig tillbaka samma väg som du
har kommit på.

<span id="an_19:29">19:29</span> Och detta skall för dig vara tecknet:
man skall detta år äta vad som växer upp av spillsäd, och nästa år
självvuxen säd; men det tredje året skolen I få så och skörda och
plantera vingårdar och äta deras frukt.

<span id="an_19:30">19:30</span> Och den räddade skara av Juda hus, som
bliver kvar, skall åter skjuta rot nedtill och bära frukt upptill.

<span id="an_19:31">19:31</span> Ty från Jerusalem skall utgå en
kvarleva, en räddad skara från Sions berg. HERRENS nitälskan skall göra
detta.

<span id="an_19:32">19:32</span> Därför säger HERREN så om konungen i
Assyrien: Han skall icke komma in i denna stad och icke skjuta någon pil
ditin; han skall icke mot den föra fram någon sköld eller kasta upp
någon vall mot den.

<span id="an_19:33">19:33</span> Samma väg han kom skall han vända
tillbaka, och in i denna stad skall han icke komma, säger HERREN.

<span id="an_19:34">19:34</span> Ty jag skall beskärma och frälsa denna
stad för min och min tjänare Davids skull.»

<span id="an_19:35">19:35</span> Och samma natt gick HERRENS ängel ut
och slog i assyriernas läger ett hundra åttiofem tusen man; och när man
bittida följande morgon kom ut, fick man se döda kroppar ligga där
överallt

<span id="an_19:36">19:36</span> Då bröt Sanherib, konungen i Assyrien,
upp och tågade tillbaka; och han stannade sedan i Nineve.

<span id="an_19:37">19:37</span> Men när han en gång tillbad i sin gud
Nisroks tempel, blev han dräpt med svärd av Adrammelek och Sareser;
därefter flydde dessa undan till Ararats land. Och hans son Esarhaddon
blev konung efter honom.

<span id="an_20:1">20:1</span> Vid den tiden blev Hiskia dödssjuk; och
profeten Jesaja, Amos' son, kom till honom och sade till honom: »Så
säger HERREN: Beställ om ditt hus; ty du måste dö och skall icke
tillfriskna.»

<span id="an_20:2">20:2</span> Då vände han sitt ansikte mot väggen och
bad till HERREN och sade:

<span id="an_20:3">20:3</span> »Ack HERRE, tänk dock på huru jag har
vandrat inför dig i trohet och med hängivet hjärta och gjort vad gott är
i dina ögon.» Och Hiskia grät bitterligen.

<span id="an_20:4">20:4</span> Men innan Jesaja hade hunnit ut ur den
inre staden, kom HERRENS ord till honom; han sade:

<span id="an_20:5">20:5</span> »Vänd om och säg till Hiskia, fursten
över mitt folk: Så säger HERREN, din fader Davids Gud: Jag har hört din
bön, jag har sett dina tårar. Se, jag vill göra dig frisk; i övermorgon
skall du få gå upp i HERRENS hus.

<span id="an_20:6">20:6</span> Och jag skall föröka din livstid med
femton år; jag skall ock rädda dig och denna stad ur den assyriske
konungens hand. Ja, jag skall beskärma denna stad, för min skull och för
min tjänare Davids skull.

<span id="an_20:7">20:7</span> Och Jesaja sade: »Hämten hit en
fikonkaka.» Då hämtade man en sådan och lade den på bulnaden. Och han
tillfrisknade.

<span id="an_20:8">20:8</span> Och Hiskia sade till Jesaja: »Vad för ett
tecken gives mig därpå att HERREN skall göra mig frisk, så att jag i
övermorgon får gå upp i HERRENS hus?»

<span id="an_20:9">20:9</span> Jesaja svarade: »Detta skall för dig vara
tecknet från HERREN därpå att HERREN skall göra vad han har lovat:
skuggan har gått tio steg framåt; skall den nu gå tio steg tillbaka?»

<span id="an_20:10">20:10</span> Hiskia sade: »Det är lätt för skuggan
att sträcka sig tio steg framåt. Nej, låt skuggan gå tio steg tillbaka.»

<span id="an_20:11">20:11</span> Då ropade profeten Jesaja till HERREN,
och han lät skuggan på Ahas' solvisare gå tillbaka de tio steg som den
redan hade lagt till rygga.

<span id="an_20:12">20:12</span> Vid samma tid sände Berodak-Baladan,
Baladans son, konungen i Babel, brev och skänker till Hiskia, ty han
hade sport att Hiskia hade varit sjuk.

<span id="an_20:13">20:13</span> Och när Hiskia hade hört på dem, visade
han dem hela sitt förrådshus, sitt silver och guld, sina välluktande
kryddor och sina dyrbara oljor, och hela sitt tyghus och allt vad som
fanns i hans skattkamrar. Intet fanns i Hiskias hus eller eljest i hans
ägo, som han icke visade dem.

<span id="an_20:14">20:14</span> Men profeten Jesaja kom till konung
Hiskia och sade till honom: »Vad hava dessa män sagt, och varifrån hava
de kommit till dig?» Hiskia svarade: »De hava kommit ifrån fjärran land,
ifrån Babel.»

<span id="an_20:15">20:15</span> Han sade vidare: »Vad hava de sett i
ditt hus?» Hiskia svarade: »Allt som är i mitt hus hava de sett; intet
finnes i mina skattkamrar, som jag icke har visat dem.»

<span id="an_20:16">20:16</span> Då sade Jesaja till Hiskia: »Hör
HERRENS ord:

<span id="an_20:17">20:17</span> Se, dagar skola komma, då allt som
finnes i ditt hus, och som dina fäder hava samlat ända till denna dag
skall föras bort till Babel; intet skall bliva kvar, säger HERREN.

<span id="an_20:18">20:18</span> Och söner till dig, de som skola utgå
av dig, och som du skall föda, dem skall man taga, och de skola bliva
hovtjänare i den babyloniske konungens palats.»

<span id="an_20:19">20:19</span> Hiskia sade till Jesaja: »Gott är det
HERRENS ord som du har talat.» Och han sade ytterligare: »Ja, om nu
blott frid och trygghet få råda i min tid.»

<span id="an_20:20">20:20</span> Vad nu mer är att säga om Hiskia och om
alla hans bedrifter, och om huru han anlade dammen och vattenledningen
och ledde vatten in i staden, det finnes upptecknat Juda konungars
krönika.

<span id="an_20:21">20:21</span> Och Hiskia gick till vila hos sina
fäder. Och hans son Manasse blev konung efter honom.

<span id="an_21:1">21:1</span> Manasse var tolv år gammal, när han blev
konung, och han regerade femtiofem år i Jerusalem. Hans moder hette
Hefsi-Ba.

<span id="an_21:2">21:2</span> Han gjorde vad ont var i HERRENS ögon,
efter den styggeliga seden hos de folk som HERREN hade fördrivit för
Israels barn.

<span id="an_21:3">21:3</span> Han byggde åter upp de offerhöjder som
hans fader Hiskia hade förstört, och reste altaren åt Baal och gjorde en
Asera, likasom Ahab, Israels konung, hade gjort, och tillbad och tjänade
himmelens hela härskara.

<span id="an_21:4">21:4</span> Ja, han byggde altaren i HERRENS hus, det
om vilket HERREN hade sagt: »Vid Jerusalem vill jag fästa mitt namn.»

<span id="an_21:5">21:5</span> Han byggde altaren åt himmelens hela
härskara på de båda förgårdarna till HERRENS hus.

<span id="an_21:6">21:6</span> Han lät ock sin son gå genom eld och
övade teckentyderi och svartkonst och skaffade sig andebesvärjare och
spåmän och gjorde mycket som var ont i HERRENS ögon, så att han
förtörnade honom.

<span id="an_21:7">21:7</span> Och Aserabelätet som han hade låtit göra
satte han i det hus om vilket HERREN hade sagt till David och till hans
son Salomo: »Vid detta hus och vid Jerusalem som jag har utvalt bland
alla Israels stammar, vill jag fästa mitt namn för evig tid

<span id="an_21:8">21:8</span> Och jag skall icke mer låta Israel vandra
flyktig bort ifrån det land som jag har givit åt deras fäder, om de
allenast hålla och göra allt vad jag har bjudit dem, och det alldeles
efter den lag som min tjänare Mose har givit dem.»

<span id="an_21:9">21:9</span> Men de lyssnade icke härtill, och Manasse
förförde dem, så att de gjorde mer ont än de folk som HERREN hade
förgjort för Israels barn.

<span id="an_21:10">21:10</span> Då talade HERREN genom sina tjänare
profeterna och sade:

<span id="an_21:11">21:11</span> »Eftersom Manasse, Juda konung, har
bedrivit dessa styggelser och så gjort mer ont, än allt vad amoréerna
som voro före honom hava gjort, så att han med sina eländiga avgudar har
kommit också Juda att synda,

<span id="an_21:12">21:12</span> därför säger HERREN, Israels Gud, så:
'Se, jag skall låta en sådan olycka komma över Jerusalem och Juda, att
det skall genljuda i båda öronen på var och en som får höra det.

<span id="an_21:13">21:13</span> Och mot Jerusalem skall jag bruka det
mätsnöre som jag brukade mot Samaria, och det sänklod som jag brukade
mot Ahabs hus; och jag skall skölja Jerusalem tomt, såsom man sköljer
ett fat och, sedan man har sköljt det, vänder det upp och ned.

<span id="an_21:14">21:14</span> Och jag skall förskjuta kvarlevan av
min arvedel och giva dem i deras fienders hand, så att de skola bliva
ett rov och ett byte för alla sina fiender --

<span id="an_21:15">21:15</span> detta därför att de hava gjort vad ont
är i mina ögon och beständigt förtörnat mig, från den dag då deras fader
drogo ut ur Egypten ända till denna dag.'»

<span id="an_21:16">21:16</span> Därtill utgöt ock Manasse oskyldigt
blod i så stor myckenhet, att han därmed uppfyllde Jerusalem från den
ena ändan till den andra -- detta förutom den särskilda syns genom
vilken han kom Juda att synda och göra vad ont var i HERRENS ögon.

<span id="an_21:17">21:17</span> Vad nu mer är att säga om Manasse och
om allt vad han gjorde så ock om den synd han begick det finnes
upptecknat i Juda konungars krönika.

<span id="an_21:18">21:18</span> Och Manasse gick till vila hos sina
fäder och blev begraven i trädgården till sitt hus, i Ussas trädgård.
Och hans son Amon blev konung efter honom.

<span id="an_21:19">21:19</span> Amon var tjugutvå år gammal när han
blev konung, och han regerade två år i Jerusalem. Hans moder hette
Mesullemet, Harus' dotter, från Jotba.

<span id="an_21:20">21:20</span> Han gjorde vad ont var i HERRENS ögon,
såsom hans fader Manasse hade gjort.

<span id="an_21:21">21:21</span> Han vandrade i allt på samma väg som
hans fader hade vandrat, och tjänade och tillbad de eländiga avgudar som
hans fader hade tjänat.

<span id="an_21:22">21:22</span> Han övergav HERREN, sina fäders Gud,
och vandrade icke på HERRENS väg.

<span id="an_21:23">21:23</span> Och Amons tjänare sammansvuro sig mot
honom och dödade konungen hemma i hans hus.

<span id="an_21:24">21:24</span> Men folket i landet dräpte alla som
hade sammansvurit sig mot konung Amon. Därefter gjorde folket i landet
hans son Josia till konung efter honom.

<span id="an_21:25">21:25</span> Vad nu mer är att säga om Amon, om vad
han gjorde, det finnes upptecknat i Juda konungars krönika.

<span id="an_21:26">21:26</span> Och man begrov honom i hans grav i
Ussas trädgård. Och hans son Josia blev konung efter honom.

<span id="an_22:1">22:1</span> Josia var åtta år gammal, när han blev
konung, och han regerade trettioett år i Jerusalem. Hans moder hette
Jedida, Adajas dotter, från Boskat.

<span id="an_22:2">22:2</span> Han gjorde vad rätt var i HERRENS ögon
och vandrade i allt på sin fader Davids väg och vek icke av vare sig
till höger eller till vänster.

<span id="an_22:3">22:3</span> I sitt adertonde regeringsår sände konung
Josia sekreteraren Safan, son till Asalja, Mesullams son, åstad till
HERRENS hus och sade:

<span id="an_22:4">22:4</span> »Gå upp till översteprästen Hilkia, och
bjud honom att göra i ordning de penningar som hava influtit till
HERRENS hus, sedan de hava blivit insamlade ifrån folket av dem som
hålla vakt vid tröskeln.

<span id="an_22:5">22:5</span> Och han skall överlämna dem åt de män som
förrätta arbete såsom tillsyningsmän vid HERRENS hus, och dessa skola
giva dem åt de män som arbeta vid HERRENS hus, för att sätta i stånd vad
som är förfallet på huset,

<span id="an_22:6">22:6</span> nämligen åt timmermännen, byggningsmännen
och murarna, så ock till att inköpa trävirke och huggen sten för att
sätta huset i stånd.

<span id="an_22:7">22:7</span> Dock skall man icke hålla någon räkenskap
med dem angående de penningar som överlämnas åt dem, utan de skola få
handla på heder och tro.»

<span id="an_22:8">22:8</span> Och översteprästen Hilkia sade till
sekreteraren Safan: »Jag har funnit lagboken i HERRENS hus.» Och Hilkia
gav boken åt Safan, och han läste den.

<span id="an_22:9">22:9</span> Därefter gick sekreteraren Safan in till
konungen och avgav sin berättelse inför konungen; han sade: »Dina
tjänare hava tömt ut de penningar som funnos i templet, och hava
överlämnat dem åt de män som förrätta arbete såsom tillsyningsmän vid
HERRENS hus.»

<span id="an_22:10">22:10</span> Vidare berättade sekreteraren Safan för
konungen och sade: »Prästen Hilkia har givit mig en bok.» Och Safan
föreläste den för konungen.

<span id="an_22:11">22:11</span> När konungen nu hörde lagbokens ord,
rev han sönder sina kläder.

<span id="an_22:12">22:12</span> Och konungen bjöd prästen Hilkia och
Ahikam, Safans son, och Akbor, Mikajas son, och sekreteraren Safan och
Asaja, konungens tjänare, och sade:

<span id="an_22:13">22:13</span> »Gån och frågen HERREN för mig och för
folket, ja, för hela Juda, angående det som står i denna bok som nu har
blivit funnen. Ty stor är HERRENS vrede, den som är upptänd mot oss,
därför att våra fäder icke hava velat lyssna till denna boks ord och
icke hava gjort allt som är oss föreskrivet.

<span id="an_22:14">22:14</span> Då gingo prästen Hilkia och Ahikam,
Akbor, Safan och Asaja till profetissan Hulda, hustru åt Sallum,
klädkammarvaktaren, som var son till Tikva, Harhas' son; hon bodde i
Jerusalem, i Nya staden. Och de talade med henne.

<span id="an_22:15">22:15</span> Då sade hon till dem: »Så säger HERREN,
Israels Gud: Sägen till den man som har sänt eder till mig:

<span id="an_22:16">22:16</span> Så säger HERREN: Se, över denna plats
och över dess invånare skall jag låta olycka komma, allt vad som står i
den bok som Juda konung har läst --

<span id="an_22:17">22:17</span> detta därför att de hava övergivit mig
och tänt offereld åt andra gudar, och så hava förtörnat mig med alla
sina händers verk. Min vrede skall upptändas mot denna plats och skall
icke bliva utsläckt.

<span id="an_22:18">22:18</span> Men till Juda konung, som har sänt eder
för att fråga HERREN, till honom skolen I säga så: Så säger HERRES,
Israels Gud,

<span id="an_22:19">22:19</span> angående de ord som du har hört:
Eftersom ditt hjärta blev bevekt och du ödmjukade dig inför HERREN, när
du hörde vad jag har talat mot denna plats och mot dess invånare,
nämligen att de skola bliva ett föremål för häpnad och ett exempel som
man nämner, när man förbannar, och eftersom du rev sönder dina kläder
och grät inför mig, fördenskull har jag ock hört dig, säger HERREN.

<span id="an_22:20">22:20</span> Därför vill jag samla dig till dina
fäder, så att du får samlas till dem i din grav med frid; och dina ögon
skola slippa att se all den olycka som jag skall låta komma över denna
plats.» Och de vände till baka till konungen med detta svar.

<span id="an_23:1">23:1</span> Då sände konungen åstad män som
församlade till honom alla de äldste i Juda och Jerusalem.

<span id="an_23:2">23:2</span> Och konungen gick upp i HERRENS hus, och
alla Juda män och alla Jerusalems invånare följde honom, också prästerna
och profeterna, ja, allt folket, ifrån den minste till den störste. Och
han läste upp för dem allt vad som stod i förbundsboken, som hade blivit
funnen i HERRENS hus

<span id="an_23:3">23:3</span> Och konungen trädde fram till pelaren och
slöt inför HERRENS ansikte det förbundet, att de skulle följa efter
HERREN och hålla hans bud, hans vittnesbörd och hans stadgar, av allt
hjärta och av all själ, och upprätthålla detta förbunds ord, dem som
voro skrivna i denna bok. Och allt folket trädde in i förbundet.

<span id="an_23:4">23:4</span> Därefter bjöd konungen översteprästen
Hilkia och prästerna näst under honom, så ock dem som höllo vakt vid
tröskeln, att de skulle föra bort ur HERRENS tempel alla de redskap som
voro gjorda åt Baal och Aseran och åt himmelens hela härskara. Och han
lät bränna upp dem utanför Jerusalem på Kidrons fält, men askan efter
dem lät han föra till Betel.

<span id="an_23:5">23:5</span> Han avsatte ock de avgudapräster som Juda
konungar hade tillsatt, för att tända offereld på offerhöjderna i Juda
städer och runt omkring Jerusalem, så ock dem som tände offereld åt
Baal, åt solen, åt månen, åt stjärnbilderna och åt himmelens hela
härskara.

<span id="an_23:6">23:6</span> Och han tog Aseran ur HERRENS hus och
förde bort den utanför Jerusalem till Kidrons dal, och brände upp den
där i Kidrons dal, han stötte sönder den till stoft och kastade stoftet
på den allmänna begravningsplatsen.

<span id="an_23:7">23:7</span> Vidare rev han ned tempelbolarhusen som
funnos i HERRENS hus, dem i vilka kvinnor vävde tyg till tält åt Aseran.

<span id="an_23:8">23:8</span> Och han lät föra alla prästerna bort
ifrån Juda städer och orenade de offerhöjder där prästerna hade tänt
offereld, från Geba ända till Beer-Seba; och han bröt ned offerhöjderna
vid stadsportarna, både den som låg vid ingången till stadshövitsmannen
Josuas port och den som låg till vänster, när man gick in genom
stadsporten.

<span id="an_23:9">23:9</span> Dock fingo offerhöjdsprästerna icke stiga
upp till HERRENS altare i Jerusalem; de fingo allenast äta osyrat bröd
ibland sina bröder.

<span id="an_23:10">23:10</span> Han orenade ock Tofet i Hinnoms barns
dal, för att ingen skulle låta sin son eller dotter gå genom eld, till
offer åt Molok.

<span id="an_23:11">23:11</span> Och han skaffade bort de hästar som
Juda konungar hade invigt åt solen och ställt upp så, att man icke kunde
gå in i HERRENS hus, vid hovmannen Netan-Meleks kammare i Parvarim; och
solens vagnar brände han upp i eld.

<span id="an_23:12">23:12</span> Och altarna på taket över Ahas' sal,
vilka Juda konungar hade låtit göra, och de altaren som Manasse hade
låtit göra på de båda förgårdarna till HERRENS hus, dem bröt konungen
ned; sedan skyndade han bort därifrån och kastade stoftet av dem i
Kidrons dal.

<span id="an_23:13">23:13</span> Och offerhöjderna öster om Jerusalem
och söder om Fördärvets berg, vilka Salomo, Israels konung, hade byggt
åt Astarte, sidoniernas styggelse, åt Kemos, Moabs styggelse, och åt
Milkom, Ammons barns skändlighet, dem orenade konungen.

<span id="an_23:14">23:14</span> Han slog sönder stoderna och högg ned
Aserorna; och platsen där de hade stått fyllde han med människoben.

<span id="an_23:15">23:15</span> Också altaret i Betel, den offerhöjd
som Jerobeam, Nebats son, hade byggt upp, han som kom Israel att synda,
också detta altare med offerhöjden bröt han ned; därefter brände han upp
offerhöjden och stötte sönder den till stoft och brände tillika upp
Aseran.

<span id="an_23:16">23:16</span> När då Josia såg sig om och fick se
gravarna som voro där på berget, sände han åstad och lät hämta benen ur
gravarna och brände upp dem på altaret och orenade det så -- i enlighet
med det HERRENS ord som hade blivit förkunnat av gudsmannen som
förkunnade att detta skulle ske.

<span id="an_23:17">23:17</span> Och han frågade: »Vad är det för en
vård som jag ser där?» Folket i staden svarade honom: »Det är den
gudsmans grav, som kom från Juda och ropade mot altaret i Betel att det
skulle ske, som du nu har gjort.»

<span id="an_23:18">23:18</span> Då sade han: »Låten honom vara; ingen
må röra hans ben.» Så lämnade man då hans ben i fred, och tillika benen
av den profet som hade kommit dit från Samarien.

<span id="an_23:19">23:19</span> Därjämte skaffade Josia bort alla de
offerhöjdshus i Samariens städer, som Israels konungar hade byggt upp,
och med vilka de hade kommit förtörnelse åstad; och han gjorde med dem
alldeles på samma sätt som han hade gjort i Betel.

<span id="an_23:20">23:20</span> Och alla offerhöjdspräster som funnos
där slaktade han på altarna och brände människoben ovanpå dem. Därefter
vände han tillbaka till Jerusalem.

<span id="an_23:21">23:21</span> Och konungen bjöd allt folket och sade:
»Hållen HERRENS, eder Guds, påskhögtid, såsom det är föreskrivet i denna
förbundsbok.»

<span id="an_23:22">23:22</span> Ty en sådan påskhögtid hade icke blivit
hållen sedan den tid då domarna dömde Israel, icke under Israels
konungars och Juda konungars hela tid.

<span id="an_23:23">23:23</span> Först i konung Josias adertonde
regeringsår hölls en sådan HERRENS påskhögtid i Jerusalem.

<span id="an_23:24">23:24</span> Därjämte skaffade Josia bort
andebesvärjarna och spåmännen, husgudarna och de eländiga avgudarna, och
alla styggelser som voro att se i Juda land och i Jerusalem, på det att
han skulle upprätthålla lagens ord, dem som voro skrivna i den bok som
prästen Hilkia hade funnit i HERRENS hus.

<span id="an_23:25">23:25</span> Ingen konung lik honom hade funnits
före honom, ingen som så av allt sitt hjärta och av all sin själ och av
all sin kraft hade vänt sig till HERREN, i enlighet med Moses hela lag;
och efter honom uppstod ej heller någon som var honom lik.

<span id="an_23:26">23:26</span> Dock vände HERREN sig icke ifrån sin
stora vredes glöd, då nu hans vrede hade blivit upptänd mot Juda, för
allt det varmed Manasse hade förtörnat honom.

<span id="an_23:27">23:27</span> Och HERREN sade: »Också Juda vill jag
förskjuta ifrån mitt ansikte, likasom jag har förskjutit Israel; ja, jag
vill förkasta Jerusalem, denna stad som jag hade utvalt, så ock det hus
varom jag hade sagt: Mitt namn skall vara där.»

<span id="an_23:28">23:28</span> Vad nu mer är att säga om Josia och om
allt vad han gjorde, det finnes upptecknat i Juda konungars krönika.

<span id="an_23:29">23:29</span> I hans tid drog Farao Neko, konungen i
Egypten, upp mot konungen i Assyrien, till floden Frat. Då tågade konung
Josia emot honom, men blev dödad av honom vid Megiddo, under första
sammandrabbningen.

<span id="an_23:30">23:30</span> Och hans tjänare förde hans döda kropp
i en vagn bort ifrån Megiddo till Jerusalem och begrovo honom i hans
grav. Men folket i landet tog Josias son Joahas och smorde honom och
gjorde honom till konung efter hans fader.

<span id="an_23:31">23:31</span> Joahas var tjugutre år gammal, när han
blev konung, och han regerade tre månader i Jerusalem. Hans moder hette
Hamutal, Jeremias dotter, från Libna.

<span id="an_23:32">23:32</span> Han gjorde vad ont var i HERRENS ögon,
alldeles såsom hans fäder hade gjort.

<span id="an_23:33">23:33</span> Och Farao Neko lät sätta honom i
fängelse i Ribla i Hamats land och gjorde så slut på hans regering i
Jerusalem; och han pålade landet en skatt av ett hundra talenter silver
och en talent guld.

<span id="an_23:34">23:34</span> Och Farao Neko gjorde Josias son
Eljakim till konung i hans fader Josias ställe och förändrade hans namn
till Jojakim. Men Joahas tog han med sig, och denne kom så till Egypten
och dog där.

<span id="an_23:35">23:35</span> Och Jojakim betalade ut silvret och
guldet åt Farao; men han måste skattlägga landet för att kunna utbetala
dessa penningar enligt Faraos befallning. Efter som var och en av folket
i landet blev uppskattad, indrevs från dem silvret och guldet, för att
sedan utbetalas åt Farao Neko.

<span id="an_23:36">23:36</span> Jojakim var tjugufem år gammal, när han
blev konung; och han regerade elva år i Jerusalem. Hans moder hette
Sebida, Pedajas dotter, från Ruma.

<span id="an_23:37">23:37</span> Han gjorde vad ont var i HERRENS ögon,
alldeles såsom hans fäder hade gjort.

<span id="an_24:1">24:1</span> I hans tid drog Nebukadnessar, konungen i
Babel, upp, och Jojakim blev honom underdånig och förblev så i tre år;
men sedan avföll han från honom.

<span id="an_24:2">24:2</span> Då sände HERREN över honom kaldéernas;
araméernas, moabiternas och Ammons barns härskaror; han sände dem över
Juda för att förgöra det -- i enlighet med det ord som HERREN hade talat
genom sina tjänare profeterna.

<span id="an_24:3">24:3</span> Ja, det var efter HERRENS ord som detta
kom över Juda, i det att han försköt det från sitt ansikte för de synder
Manasse hade begått och för allt vad denne hade förövat,

<span id="an_24:4">24:4</span> jämväl för det oskyldiga blod som han
utgöt, ty han uppfyllde Jerusalem med oskyldigt blod; det ville HERREN
icke förlåta.

<span id="an_24:5">24:5</span> Vad nu mer är att säga om Jojakim och om
allt vad han gjorde, det finnes upptecknat i Juda konungars krönika.

<span id="an_24:6">24:6</span> Och Jojakim gick till vila hos sina
fäder. Och hans son Jojakin blev konung efter honom.

<span id="an_24:7">24:7</span> Därefter drog konungen i Egypten icke
vidare ut ur sitt land, ty konungen i Babel hade intagit allt som
tillhörde konungen i Egypten, från Egyptens bäck ända till floden Frat.»

<span id="an_24:8">24:8</span> Jojakin var aderton år gammal, när han
blev konung, och han regerade tre månader i Jerusalem. Hans moder hette
Nehusta, Elnatans dotter, från Jerusalem.

<span id="an_24:9">24:9</span> Han gjorde vad ont var i HERRENS ögon,
alldeles såsom hans fader hade gjort.

<span id="an_24:10">24:10</span> På den tiden drogo den babyloniske
konungen Nebukadnessars tjänare upp till Jerusalem, och staden blev
belägrad.

<span id="an_24:11">24:11</span> Och Nebukadnessar, konungen i Babel,
kom till staden, medan hans tjänare belägrade den.

<span id="an_24:12">24:12</span> Då gav sig Jojakin, Juda konung, åt
konungen i Babel, med sin moder och med sina tjänare, sina hövitsmän och
hovmän; och konungen i Babel tog honom så till fånga i sitt åttonde
regeringsår.

<span id="an_24:13">24:13</span> Och han förde bort därifrån alla
skatter i HERRENS hus och skatterna i konungshuset, han lösbröt ock
beläggningen från alla gyllene föremål som Salomo, Israels konung, hade
låtit göra för HERRENS tempel, detta i enlighet med vad HERREN hade
hotat.

<span id="an_24:14">24:14</span> Och han förde bort i fångenskap hela
Jerusalem, alla hövitsmän och alla tappra stridsmän; tio tusen förde han
bort, jämväl alla timmermän och smeder. Inga andra lämnades kvar än de
ringaste av folket i landet.

<span id="an_24:15">24:15</span> Han förde Jojakin bort till Babel;
därjämte förde han konungens moder, konungens hustrur och hans hovmän
samt de mäktige i landet såsom fångar bort ifrån Jerusalem till Babel,

<span id="an_24:16">24:16</span> så ock alla stridsmännen, sju tusen,
och timmermännen och smederna, ett tusen, allasammans raska och
krigsdugliga män. Dessa fördes nu av den babyloniske konungen i
fångenskap till Babel.

<span id="an_24:17">24:17</span> Men konungen i Babel gjorde hans
farbroder Mattanja till konung i hans ställe och förändrade dennes namn
till Sidkia.

<span id="an_24:18">24:18</span> Sidkia var tjuguett år gammal, när han
blev konung, och han regerade elva år i Jerusalem. Hans moder hette
Hamital, Jeremias dotter, från Libna.

<span id="an_24:19">24:19</span> Han gjorde vad ont var i HERRENS ögon,
alldeles såsom Jojakim hade gjort.

<span id="an_24:20">24:20</span> Ty på grund av HERRENS vrede skedde vad
som skedde med Jerusalem och Juda, till dess att han kastade dem bort
ifrån sitt ansikte.

<span id="an_25:1">25:1</span> Då, i hans nionde regeringsår, i tionde
månaden; på tionde dagen i månaden, kom Nebukadnessar, konungen i Babel,
med hela sin här till Jerusalem och belägrade det; och de byggde en
belägringsmur runt omkring det.

<span id="an_25:2">25:2</span> Så blev staden belägrad och förblev så
ända till konung Sidkias elfte regeringsår.

<span id="an_25:3">25:3</span> Men på nionde dagen i månaden var
hungersnöden så stor i staden, att mängden av folket icke hade något att
äta.

<span id="an_25:4">25:4</span> Och staden stormades, och allt
krigsfolket flydde om natten genom porten mellan de båda murarna (den
port som ledde till den kungliga trädgården), medan kaldéerna lågo runt
omkring staden; och folket tog vägen åt Hedmarken till.

<span id="an_25:5">25:5</span> Men kaldéernas här förföljde konungen,
och de hunno upp honom på Jerikos hedmarker, sedan hela hans här hade
övergivit honom och skingrat sig.

<span id="an_25:6">25:6</span> Och de grepo konungen och förde honom
till den babyloniske konungen i Ribla; där höll man rannsakning och dom
med honom.

<span id="an_25:7">25:7</span> Och Sidkias barn slaktade man inför hans
ögon, och på Sidkia själv stack man ut ögonen; och man fängslade honom
med kopparfjättrar och förde honom till Babel.

<span id="an_25:8">25:8</span> I femte månaden, på sjunde dagen i
månaden, detta i den babyloniske konungen Nebukadnessars nittonde
regeringsår, kom den babyloniske konungens tjänare Nebusaradan, översten
för drabanterna, till Jerusalem.

<span id="an_25:9">25:9</span> Denne brände upp HERRENS hus och
konungshuset: ja, alla hus i Jerusalem, i synnerhet alla de förnämas
hus, brände han upp i eld.

<span id="an_25:10">25:10</span> Och murarna runt omkring Jerusalem
brötos ned av hela den här av kaldéer, som översten för drabanterna hade
med sig,

<span id="an_25:11">25:11</span> och återstoden av folket, dem som voro
kvar i staden, och de överlöpare som hade gått över till konungen i
Babel, så ock den övriga hopen, dem förde Nebusaradan, översten för
drabanterna, bort i fångenskap.

<span id="an_25:12">25:12</span> Men av de ringaste i landet lämnade
översten för drabanterna några kvar till vingårdsmän och åkermän.

<span id="an_25:13">25:13</span> Kopparpelarna i HERRENS hus,
bäckenställen och kopparhavet i HERRENS hus slogo kaldéerna sönder och
förde kopparen till Babel.

<span id="an_25:14">25:14</span> Och askkärlen, skovlarna, knivarna,
skålarna och alla kopparkärl som hade begagnats vid gudstjänsten togo de
bort.

<span id="an_25:15">25:15</span> Likaledes tog översten för drabanterna
bort fyrfaten och offerskålarna, allt som var av rent guld eller av rent
silver.

<span id="an_25:16">25:16</span> Vad angår de två pelarna, havet, som
var allenast ett, och bäckenställen, som Salomo hade låtit göra till
HERRENS hus, så kunde kopparen i alla dessa föremål icke vägas.

<span id="an_25:17">25:17</span> Aderton alnar hög var den ena pelaren,
och ovanpå den var ett pelarhuvud av koppar, och pelarhuvudet var tre
alnar högt, och ett nätverk och granatäpplen funnos på pelarhuvudet runt
omkring, alltsammans av koppar; och likadant var det på den andra
pelaren, över nätverket.

<span id="an_25:18">25:18</span> Och översten för drabanterna tog
översteprästen Seraja jämte Sefanja, prästen näst under honom, så ock de
tre som höllo vakt vid tröskeln,

<span id="an_25:19">25:19</span> och från staden tog han en hovman, den
som var anförare för krigsfolket, och fem av konungens närmaste män, som
påträffades i staden, så ock sekreteraren, den härhövitsman som plägade
utskriva folket i landet till krigstjänst, och sextio andra män av
landets folk, som påträffades i staden --

<span id="an_25:20">25:20</span> dessa tog Nebusaradan, översten för
drabanterna, och förde dem till den babyloniske konungen i Ribla.

<span id="an_25:21">25:21</span> Och konungen i Babel lät avliva dem
där, i Ribla i Hamats land. blev Juda bortfört från sitt land.

<span id="an_25:22">25:22</span> Men över det folk som blev kvar i Juda
land, det folk som Nebukadnessar, konungen i Babel, lät bliva kvar där,
satte han Gedalja, son till Ahikam, son till Safan.

<span id="an_25:23">25:23</span> När då alla krigshövitsmännen jämte
sina män fingo höra att konungen i Babel hade satt Gedalja över landet,
kommo de till Gedalja i Mispa, nämligen Ismael, Netanjas son, Johanan,
Kareas son, netofatiten Seraja, Tanhumets son, och Jaasanja, maakatitens
son, med sina män.

<span id="an_25:24">25:24</span> Och Gedalja gav dem och deras män sin
ed och sade till dem: »Frukten icke för kaldéernas tjänare. Stannen kvar
i landet, och tjänen konungen i Babel, så skall det gå eder väl.»

<span id="an_25:25">25:25</span> Men i sjunde månaden kom Ismael, son
till Netanja, son till Elisama, av konungslig börd, och hade med sig tio
män, och de slogo ihjäl Gedalja, så ock de judar och kaldéer som voro
hos honom i Mispa.

<span id="an_25:26">25:26</span> Då bröt allt folket upp, från den
minste till den störste, tillika med krigshövitsmännen, och begav sig
till Egypten; ty de fruktade för kaldéerna.

<span id="an_25:27">25:27</span> Men i det trettiosjunde året sedan
Jojakin, Juda konung, hade blivit bortförd i fångenskap, i tolfte
månaden, på tjugusjunde dagen i månaden, tog Evil-Merodak, konungen i
Babel -- samma år han blev konung -- Jojakin, Juda konung, till nåder
och befriade honom ur fängelset;

<span id="an_25:28">25:28</span> Och han talade vänligt med honom och
gav honom främsta platsen bland de konungar som voro hos honom i Babel.

<span id="an_25:29">25:29</span> Han fick lägga av sin fångdräkt och
beständigt äta vid hans bord, så länge han levde.

<span id="an_25:30">25:30</span> Och ett ständigt underhåll gavs honom
från konungen, visst för var dag, så länge han levde.

------------------------------------------------------------------------

[Next: 1 Chronicles](ch1.md)
