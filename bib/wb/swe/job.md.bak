[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](est)  [Next](psa.md) 

------------------------------------------------------------------------

### Swedish Bible: Job

<span id="an_1:1">1:1</span> I Us' land levde en man som hette Job; han
var en ostrafflig och redlig man, som fruktade Gud och flydde det onda.

<span id="an_1:2">1:2</span> Åt honom föddes sju söner och tre döttrar;

<span id="an_1:3">1:3</span> och han ägde sju tusen får, tre tusen
kameler, fem hundra par oxar och fem hundra åsninnor, därtill tjänare i
stor mängd. Så var denne man mäktigare än någon annan i Österlandet.

<span id="an_1:4">1:4</span> Och hans söner hade för sed att gå åstad
och hålla gästabud, den ena dagen i den enes hus, den andra dagen i den
andres; de sände då och inbjödo sina tre systrar att äta och dricka
tillsammans med dem.

<span id="an_1:5">1:5</span> När så en omgång av gästabudsdagar var till
ända, sände Job efter dem för att helga dem; bittida om morgonen offrade
han då ett brännoffer för var och en av dem. Ty Job tänkte »Kanhända
hava mina barn syndat och i sina hjärtan talat förgripligt om Gud». Så
gjorde Job för var gång.

<span id="an_1:6">1:6</span> Men nu hände sig en dag att Guds söner
kommo och trädde fram inför HERREN, och Åklagaren kom också med bland
dem.

<span id="an_1:7">1:7</span> Då frågade HERREN Åklagaren: »Varifrån
kommer du?» Åklagaren svarade HERREN och sade: »Från en vandring utöver
jorden och från en färd omkring på den.»

<span id="an_1:8">1:8</span> Då sade HERREN till Åklagaren: »Har du
givit akt på min tjänare Job? Ty på jorden finnes icke hans like i
ostrafflighet och redlighet, ingen som så fruktar Gud och flyr det
onda.»

<span id="an_1:9">1:9</span> Åklagaren svarade HERREN och sade: »Är det
då för intet som Job fruktar Gud?

<span id="an_1:10">1:10</span> Du har ju på allt sätt beskärmat honom
och hans hus och allt vad han äger; du har välsignat hans händers verk,
och hans boskapshjordar hava utbrett sig i landet.

<span id="an_1:11">1:11</span> Man räck ut din hand och kom vid detta
allt som han äger; förvisso skall han då mitt i ansiktet tala
förgripliga ord mot dig.»

<span id="an_1:12">1:12</span> HERREN sade till Åklagaren: »Välan, allt
vad han äger vare givet i din hand; allenast mot honom själv må du icke
räcka ut din hand.» Så gick Åklagaren bort ifrån HERRENS ansikte.

<span id="an_1:13">1:13</span> När nu en dag hans söner och döttrar
höllo måltid och drucko vin i den äldste broderns hus,

<span id="an_1:14">1:14</span> Kom en budbärare till Job och sade:
»Oxarna gingo för plogen, och åsninnorna betade därbredvid;

<span id="an_1:15">1:15</span> då föllo sabéerna in och rövade bort dem,
och folket slogo de med svärdsegg. Jag var den ende som kom undan, för
att jag skulle underrätta dig därom.»

<span id="an_1:16">1:16</span> Medan denne ännu talade, kom åter en och
sade: »Guds eld föll ifrån himmelen och slog ned bland småboskapen och
folket och förtärde dem. Jag var den ende som kom undan, för att jag
skulle underrätta dig därom.»

<span id="an_1:17">1:17</span> Medan denne ännu talade, kom åter en och
sade: Kaldéerna ställde upp sitt manskap i tre hopar och föllo så över
kamelerna och rövade bort dem, och folket slogo de med svärdsegg. Jag
var den ende som kom undan, för att jag skulle underrätta dig därom.»

<span id="an_1:18">1:18</span> Under det att denne ännu talade, kom åter
en annan och sade: Dina söner och döttrar höllo måltid och drucko vin i
den äldste broderns hus;

<span id="an_1:19">1:19</span> då kom en stark storm fram över öknen och
tog tag i husets fyra hörn, och det föll omkull över folket, så att de
förgingos. Jag var den ende som kom undan, för att jag skulle underrätta
dig därom.»

<span id="an_1:20">1:20</span> Då stod Job upp och rev sönder sin mantel
och skar av håret på sitt huvud. Och han föll ned till jorden och
tillbad

<span id="an_1:21">1:21</span> och sade: »Naken kom jag ur min moders
liv, och naken skall jag vända åter dit; HERREN gav, och HERREN tog.
Lovat vare HERRENS namn!»

<span id="an_1:22">1:22</span> Vid allt detta syndade Job icke och
talade intet lasteligt mot Gud.

<span id="an_2:1">2:1</span> Åter hände sig en dag att Guds söner kommo
och trädde fram inför HERREN; och Åklagaren kom också med bland dem och
trädde fram inför HERREN.

<span id="an_2:2">2:2</span> Då frågade HERREN Åklagaren: »Varifrån
kommer du?» Åklagaren svarade HERREN och sade: »Från en vandring utöver
jorden och från en färd omkring på den.»

<span id="an_2:3">2:3</span> Då sade HERREN till Åklagaren: »Har du
givit akt på min tjänare Job? Ty på jorden finnes icke hans like i
ostrafflighet och redlighet, ingen som så fruktar Gud och flyr det onda;
och ännu håller han fast vid sin ostrafflighet. Så har du då uppeggat
mig mot honom till att utan sak fördärva honom.»

<span id="an_2:4">2:4</span> Åklagaren svarade HERREN och sade: »Hud för
hud; allt vad man äger giver man ju för att själv slippa undan.

<span id="an_2:5">2:5</span> Men räck ut din hand och kom vid hans kött
och ben; förvisso skall han då mitt i ansiktet tala förgripliga ord mot
dig.»

<span id="an_2:6">2:6</span> HERREN sade till Åklagaren: »Välan, han
vare given i din hand; allenast hans liv må du skona.»

<span id="an_2:7">2:7</span> Så gick Åklagaren bort ifrån HERRENS
ansikte och slog Job med svåra bulnader, ifrån fotbladet ända till
hjässan.

<span id="an_2:8">2:8</span> Och han tog sig en lerskärva att skrapa sig
med, där han satt mitt i askan.

<span id="an_2:9">2:9</span> Då sade hans hustru till honom: »Håller du
ännu fast vid din ostrafflighet? Tala fritt ut om Gud, och dö.»

<span id="an_2:10">2:10</span> Man han svarade henne: »Du talar såsom en
dåraktig kvinna skulle tala. Om vi taga emot det goda av Gud, skola vi
då icke också taga emot det onda?» Vid allt detta syndade Job icke med
sina läppar.

<span id="an_2:11">2:11</span> Men tre vänner till Job fingo höra om
alla de olyckor som hade träffat honom, och de kommo så, var och en från
sin ort; Elifas från Teman, Bildad från Sua och Sofar från Naama. Och de
avtalade med varandra att de skulle begiva sig åstad för att ömka honom
och trösta honom.

<span id="an_2:12">2:12</span> Men när de, ännu på avstånd, lyfte upp
sina ögon och sågo att de icke mer kunde känna igen honom, brusto de ut
i gråt och revo sönder sina mantlar och kastade stoft mot himmelen, ned
över sina huvuden.

<span id="an_2:13">2:13</span> Sedan sutto de med honom på jorden i sju
dagar och sju nätter, utan att någon av dem talade ett ord till honom,
eftersom de sågo att hans plåga var mycket stor.

<span id="an_3:1">3:1</span> Därefter upplät Job sin mun och förbannade
sin födelsedag;

<span id="an_3:2">3:2</span> Job tog till orda och sade:

<span id="an_3:3">3:3</span> Må den dag utplånas, på vilken jag föddes,
och den natt som sade: »Ett gossebarn är avlat.»

<span id="an_3:4">3:4</span> Må den dagen vändas i mörker, må Gud i
höjden ej fråga efter den och intet dagsljus lysa däröver.

<span id="an_3:5">3:5</span> Mörkret och dödsskuggan börde den åter,
molnen lägre sig över den; förskräcke den allt som kan förmörka en dag.

<span id="an_3:6">3:6</span> Den natten må gripas av tjockaste mörker;
ej må den få fröjda sig bland årets dagar, intet rum må den finna inom
månadernas krets.

<span id="an_3:7">3:7</span> Ja, ofruktsam blive den natten, aldrig höje
sig jubel under den.

<span id="an_3:8">3:8</span> Må den förbannas av dem som besvärja dagar,
av dem som förmå mana upp Leviatan.

<span id="an_3:9">3:9</span> Må dess grynings stjärnor förmörkas, efter
ljus må den bida, utan att det kommer, morgonrodnadens ögonbryn må den
aldrig få se;

<span id="an_3:10">3:10</span> eftersom den ej tillslöt dörrarna till
min moders liv, ej lät olyckan förbliva dold för mina ögon.

<span id="an_3:11">3:11</span> Varför fick jag ej dö strax i
modersskötet, förgås vid det jag kom ut ur min moders liv?

<span id="an_3:12">3:12</span> Varför funnos knän mig till mötes, och
varför bröst, där jag fick di?

<span id="an_3:13">3:13</span> Hade så icke skett, låge jag nu i ro, jag
finge då sova, jag njöte då min vila,

<span id="an_3:14">3:14</span> vid sidan av konungar och rådsherrar i
landet, män som byggde sig palatslika gravar,

<span id="an_3:15">3:15</span> ja, vid sidan av furstar som voro rika på
guld och hade sina hus uppfyllda av silver;

<span id="an_3:16">3:16</span> eller vore jag icke till, lik ett
nedgrävt foster, lik ett barn som aldrig fick se ljuset.

<span id="an_3:17">3:17</span> Där hava ju de ogudaktiga upphört att
rasa, där få de uttröttade komma till vila;

<span id="an_3:18">3:18</span> där hava alla fångar fått ro, de höra där
ingen pådrivares röst.

<span id="an_3:19">3:19</span> Små och stora äro där varandra lika,
trälen har där blivit fri ifrån sin herre.

<span id="an_3:20">3:20</span> Varför skulle den olycklige skåda ljuset?
Ja, varför gives liv åt dem som plågas så bittert,

<span id="an_3:21">3:21</span> åt dem som vänta efter döden, utan att
den kommer, och spana därefter mer än efter någon skatt,

<span id="an_3:22">3:22</span> åt dem som skulle glädjas -- ja, intill
jubel -- och fröjda sig, allenast de funne sin grav;

<span id="an_3:23">3:23</span> varför åt en man vilkens väg är höljd i
mörker, åt en man så kringstängd av Gud?

<span id="an_3:24">3:24</span> Suckan har ju blivit mitt dagliga bröd,
och såsom vatten strömma mina klagorop.

<span id="an_3:25">3:25</span> ty det som ingav mig förskräckelse, det
drabbar mig nu, och vad jag fruktade för, det kommer över mig.

<span id="an_3:26">3:26</span> Jag får ingen rast, ingen ro, ingen vila;
ångest kommer över mig.

<span id="an_4:1">4:1</span> Därefter tog Elifas från Teman till orda
och sade:

<span id="an_4:2">4:2</span> Misstycker du, om man dristar tala till
dig? Vem kan hålla tillbaka sina ord?

<span id="an_4:3">4:3</span> Se, många har du visat till rätta, och
maktlösa händer har du stärkt;

<span id="an_4:4">4:4</span> dina ord hava upprättat den som stapplade,
och åt vacklande knän har du givit kraft.

<span id="an_4:5">4:5</span> Men nu, då det gäller dig själv, bliver du
otålig, när det är dig det drabbar, förskräckes du.

<span id="an_4:6">4:6</span> Skulle då icke din gudsfruktan vara din
tillförsikt och dina vägars ostrafflighet ditt hopp?

<span id="an_4:7">4:7</span> Tänk efter: när hände det att en oskyldig
fick förgås? och var skedde det att de redliga måste gå under?

<span id="an_4:8">4:8</span> Nej, så har jag sett det gå, att de som
plöja fördärv och de som utså olycka, de skörda och sådant;

<span id="an_4:9">4:9</span> för Guds andedräkt förgås de och för en
fnysning av hans näsa försvinna de.

<span id="an_4:10">4:10</span> Ja, lejonets skri och rytarens röst måste
tystna, och unglejonens tänder brytas ut;

<span id="an_4:11">4:11</span> Det gamla lejonet förgås, ty det finner
intet rov, och lejoninnans ungar bliva förströdda.

<span id="an_4:12">4:12</span> Men till mig smög sakta ett ord, mitt öra
förnam det likasom en viskning,

<span id="an_4:13">4:13</span> När tankarna svävade om vid nattens syner
och sömnen föll tung på människorna,

<span id="an_4:14">4:14</span> då kom en förskräckelse och bävan över
mig, med rysning fyllde den alla ben i min kropp.

<span id="an_4:15">4:15</span> En vindpust for fram över mitt ansikte,
därvid reste sig håren på min kropp.

<span id="an_4:16">4:16</span> Och något trädde inför mina ögon, en
skepnad vars form jag icke skönjde; och jag hörde en susning och en
röst:

<span id="an_4:17">4:17</span> »Kan då en människa hava rätt mot Gud
eller en man vara ren inför sin skapare?

<span id="an_4:18">4:18</span> Se, ej ens på sina tjänare kan han
förlita sig, jämväl sina änglar måste han tillvita fel;

<span id="an_4:19">4:19</span> huru mycket mer då dem som bo i hyddor av
ler, dem som hava sin grundval i stoftet! De krossas sönder så lätt som
mal;

<span id="an_4:20">4:20</span> när morgon har bytts till afton, ligga de
slagna; innan man aktar därpå, hava de förgåtts för alltid.

<span id="an_4:21">4:21</span> Ja, deras hyddas fäste ryckes bort för
dem, oförtänkt måste de dö.»

<span id="an_5:1">5:1</span> Ropa fritt; vem finnes, som svarar dig, och
till vilken av de heliga kan du vända dig?

<span id="an_5:2">5:2</span> Se, dåren dräpes av sin grämelse, och den
fåkunnige dödas av sin bitterhet.

<span id="an_5:3">5:3</span> Jag såg en dåre, fast var han rotad, men
plötsligt måste jag ropa ve över hans boning.

<span id="an_5:4">5:4</span> Ty hans barn gå nu fjärran ifrån frälsning,
de förtrampas i porten utan räddning.

<span id="an_5:5">5:5</span> Av hans skörd äter vem som är hungrig, den
rövas bort, om och hägnad med törnen; efter hans rikedom gapar ett
giller.

<span id="an_5:6">5:6</span> Ty icke upp ur stoftet kommer fördärvet, ej
ur marken skjuter olyckan upp;

<span id="an_5:7">5:7</span> nej, människan varder född till olycka,
såsom eldgnistor måste flyga mot höjden.

<span id="an_5:8">5:8</span> Men vore det nu jag, så sökte jag nåd hos
Gud, åt Gud hemställde jag min sak,

<span id="an_5:9">5:9</span> åt honom som gör stora och outrannsakliga
ting, under, flera än någon kan räkna,

<span id="an_5:10">5:10</span> åt honom som låter regnet falla på jorden
och sänder vatten ned över markerna,

<span id="an_5:11">5:11</span> när han vill upphöja de ringa och
förhjälpa de sörjande till frälsning.

<span id="an_5:12">5:12</span> Han är den som gör de klokas anslag om
intet, så att deras händer intet uträtta med förnuft;

<span id="an_5:13">5:13</span> han fångar de visa i deras klokskap och
låter de illfundiga förhasta sig i sina rådslag:

<span id="an_5:14">5:14</span> mitt på dagen råka de ut för mörker och
famla mitt i ljuset, likasom vore det natt.

<span id="an_5:15">5:15</span> Så frälsar han från deras tungors svärd,
han frälsar den fattige ur den övermäktiges hand.

<span id="an_5:16">5:16</span> Den arme kan så åter hava ett hopp, och
orättfärdigheten måste tillsluta sin mun.

<span id="an_5:17">5:17</span> Ja, säll är den människa som Gud agar;
den Allsmäktiges tuktan må du icke förkasta.

<span id="an_5:18">5:18</span> Ty om han och sargar, så förbinder han
ock, om han slår, så hela ock hans händer.

<span id="an_5:19">5:19</span> Sex gånger räddar han dig ur nöden, ja,
sju gånger avvändes olyckan från dig.

<span id="an_5:20">5:20</span> I hungerstid förlossar han dig från döden
och i krig undan svärdets våld.

<span id="an_5:21">5:21</span> När tungor svänga gisslet, gömmes du
undan; du har intet att frukta, när förhärjelse kommer.

<span id="an_5:22">5:22</span> Ja, åt förhärjelse och dyr tid kan du då
le, för vilddjur behöver du ej heller känna fruktan;

<span id="an_5:23">5:23</span> ty med markens stenar står du i förbund,
och med djuren på marken har du ingått fred.

<span id="an_5:24">5:24</span> Och du får se huru din hydda står trygg;
när du synar din boning, saknas intet däri.

<span id="an_5:25">5:25</span> Du får ock se huru din ätt förökas, huru
din avkomma bliver såsom markens örter.

<span id="an_5:26">5:26</span> I graven kommer du, när du har hunnit din
mognad, såsom sädesskylen bärgas, då dess tid är inne.

<span id="an_5:27">5:27</span> Se, detta hava vi utrannsakat, och så är
det; hör därpå och betänk det väl.

<span id="an_6:1">6:1</span> Då tog Job till orda och sade:

<span id="an_6:2">6:2</span> Ack att min grämelse bleve vägd och min
olycka lagd jämte den på vågen!

<span id="an_6:3">6:3</span> Se, tyngre är den nu än havets sand, därför
kan jag icke styra mina ord.

<span id="an_6:4">6:4</span> Ty den Allsmäktiges pilar hava träffat mig,
och min ande indricker deras gift; ja, förskräckelser ifrån Gud ställa
sig upp mot mig.

<span id="an_6:5">6:5</span> Icke skriar vildåsnan, när hon har friskt
gräs, icke råmar oxen, då han står vid sitt foder?

<span id="an_6:6">6:6</span> Men vem vill äta den mat som ej har smak
eller sälta, och vem finner behag i slemörtens saft?

<span id="an_6:7">6:7</span> Så vägrar nu min själ att komma vid detta,
det är för mig en vämjelig spis.

<span id="an_6:8">6:8</span> Ack att min bön bleve hörd, och att Gud
ville uppfylla mitt hopp!

<span id="an_6:9">6:9</span> O att det täcktes Gud att krossa mig, att
räcka ut sin hand och avskära mitt liv!

<span id="an_6:10">6:10</span> Då funnes ännu för mig någon tröst, jag
kunde då jubla, fastän plågad utan förskoning; jag har ju ej förnekat
den Heliges ord.

<span id="an_6:11">6:11</span> Huru stor är då min kraft, eftersom jag
alltjämt bör hoppas? Och vad väntar mig för ände, eftersom jag skall
vara tålig?

<span id="an_6:12">6:12</span> Min kraft är väl ej såsom stenens, min
kropp är väl icke av koppar?

<span id="an_6:13">6:13</span> Nej, förvisso gives ingen hjälp för mig,
var utväg har blivit mig stängd.

<span id="an_6:14">6:14</span> Den förtvivlade borde ju röna
barmhärtighet av sin vän, men se, man övergiver den Allsmäktiges
fruktan,

<span id="an_6:15">6:15</span> Mina bröder äro trolösa, de äro såsom
regnbäckar, ja, lika bäckarnas rännilar, som snart sina ut,

<span id="an_6:16">6:16</span> som väl kunna gå mörka av vinterns
flöden, när snön har fallit och gömt sig i dem,

<span id="an_6:17">6:17</span> men som åter försvinna, när de träffas av
hettan, och torka bort ifrån sin plats, då värmen kommer.

<span id="an_6:18">6:18</span> Vägfarande där i trakten vika av till
dem, men de finna allenast ödslighet och måste förgås.

<span id="an_6:19">6:19</span> Temas vägfarande skådade dithän, Sabas
köpmanståg hoppades på dem;

<span id="an_6:20">6:20</span> men de kommo på skam i sin förtröstan, de
sågo sig gäckade, när de hade hunnit ditfram.

<span id="an_6:21">6:21</span> Ja, likaså ären I nu ingenting värda,
handfallna stån I av förfäran och förskräckelse.

<span id="an_6:22">6:22</span> Har jag då begärt att I skolen giva mig
gåvor, taga av edert gods för att lösa mig ut,

<span id="an_6:23">6:23</span> att I skolen rädda mig undan min ovän,
köpa mig fri ur våldsverkares hand?

<span id="an_6:24">6:24</span> Undervisen mig, så vill jag tiga, lären
mig att förstå vari jag har farit vilse.

<span id="an_6:25">6:25</span> Gott är förvisso uppriktigt tal, men
tillrättavisning av eder, vad båtar den?

<span id="an_6:26">6:26</span> Haven I då i sinnet att hålla räfst med
ord, och skall den förtvivlade få tala för vinden?

<span id="an_6:27">6:27</span> Då kasten I väl också lott om den
faderlöse, då lären I väl köpslå om eder vän!

<span id="an_6:28">6:28</span> Dock, må det nu täckas eder att akta på
mig; icke vill jag ljuga eder mitt i ansiktet.

<span id="an_6:29">6:29</span> Vänden om! Må sådan orätt icke ske; ja,
vänden ännu om, ty min sak är rättfärdig!

<span id="an_6:30">6:30</span> Skulle väl orätt bo på min tunga, och min
mun, skulle den ej förstå vad fördärvligt är?

<span id="an_7:1">7:1</span> En stridsmans liv lever ju människan på
jorden, och hennes dagar äro såsom dagakarlens dagar.

<span id="an_7:2">7:2</span> Hon är lik en träl som flämtar efter
skugga, lik en dagakarl som får bida efter sin lön.

<span id="an_7:3">7:3</span> Så har jag fått till arvedel månader av
elände; nätter av vedermöda hava blivit min lott.

<span id="an_7:4">7:4</span> Så snart jag har lagt mig, är min fråga:
»När skall jag då få stå upp?» Ty aftonen synes mig så lång; jag är
övermätt av oro, innan morgonen har kommit.

<span id="an_7:5">7:5</span> Med förruttnelsens maskar höljes min kropp,
med en skorpa lik jord; min hud skrymper samman och faller sönder.

<span id="an_7:6">7:6</span> Mina dagar fly snabbare än vävarens spole;
de försvinna utan något hopp.

<span id="an_7:7">7:7</span> Tänk därpå att mitt liv är en fläkt, att
mitt öga icke mer skall få se någon lycka.

<span id="an_7:8">7:8</span> Den nu ser mig, hans öga skall ej vidare
skåda mig; bäst din blick vilar på mig, är jag icke mer.

<span id="an_7:9">7:9</span> Såsom ett moln som har försvunnit och gått
bort, så är den som har farit ned i dödsriket; han kommer ej åter upp
därifrån.

<span id="an_7:10">7:10</span> Aldrig mer vänder han tillbaka till sitt
hus, och hans plats vet icke av honom mer.

<span id="an_7:11">7:11</span> Därför vill jag nu icke lägga band på min
mun, jag vill taga till orda i min andes ångest, jag vill klaga i min
själs bedrövelse.

<span id="an_7:12">7:12</span> Icke är jag väl ett hav eller ett
havsvidunder, så att du måste sätta ut vakt mot mig?

<span id="an_7:13">7:13</span> När jag hoppas att min bädd skall trösta
mig, att mitt läger skall lindra mitt bekymmer,

<span id="an_7:14">7:14</span> då förfärar du mig genom drömmar, och med
syner förskräcker du mig.

<span id="an_7:15">7:15</span> Nej, hellre vill jag nu bliva kvävd,
hellre dö än vara blott knotor!

<span id="an_7:16">7:16</span> Jag är led vid detta; aldrig kommer jag
åter till liv. Låt mig vara; mina dagar äro ju fåfänglighet.

<span id="an_7:17">7:17</span> Vad är då en människa, att du gör så stor
sak av henne, aktar på henne så noga,

<span id="an_7:18">7:18</span> synar henne var morgon, prövar henne vart
ögonblick?

<span id="an_7:19">7:19</span> Huru länge skall det dröja, innan du
vänder din blick ifrån mig, lämnar mig i fred ett litet andetag?

<span id="an_7:20">7:20</span> Om jag än har syndar, vad skadar jag
därmed dig, du människornas bespejare? Varför har du satt mig till ett
mål för dina angrepp och låtit mig bliva en börda för mig själv?

<span id="an_7:21">7:21</span> Varför vill du icke förlåta mig min
överträdelse, icke tillgiva mig min missgärning? Nu måste jag ju snart
gå till vila i stoftet; om du söker efter mig, så är jag icke mer.

<span id="an_8:1">8:1</span> Därefter tog Bildad från Sua till orda och
sade:

<span id="an_8:2">8:2</span> Huru länge vill du hålla på med sådant tal
och låta din muns ord komma såsom en väldig storm?

<span id="an_8:3">8:3</span> Skulle väl Gud kunna kränka rätten? Kan den
Allsmäktige kränka rättfärdigheten?

<span id="an_8:4">8:4</span> Om dina barn hava syndat mot honom och han
gav dem i sina överträdelsers våld,

<span id="an_8:5">8:5</span> så vet, att om du själv söker Gud och beder
till den Allsmäktige om misskund,

<span id="an_8:6">8:6</span> då, om du är ren och rättsinnig, ja, då
skall han vakna upp till din räddning och upprätta din boning, så att du
bor där i rättfärdighet;

<span id="an_8:7">8:7</span> och så skall din första tid synas ringa, då
nu din sista tid har blivit så stor.

<span id="an_8:8">8:8</span> Ty fråga framfarna släkten, och akta på vad
fäderna hava utrönt

<span id="an_8:9">8:9</span> -- vi själva äro ju från i går och veta
intet, en skugga äro våra dagar på jorden;

<span id="an_8:10">8:10</span> men de skola undervisa dig och säga dig
det, ur sina hjärtan skola de hämta fram svar:

<span id="an_8:11">8:11</span> »Icke kan röret växa högt, där marken ej
är sank, eller vassen skjuta i höjden, där vatten ej finnes?

<span id="an_8:12">8:12</span> Nej, bäst den står grön, ej mogen för
skörd, måste den då vissna, före allt annat gräs.

<span id="an_8:13">8:13</span> Så går det alla som förgäta Gud; den
gudlöses hopp måste varda om intet.

<span id="an_8:14">8:14</span> Ty hans tillförsikt visar sig bräcklig
och hans förtröstan lik spindelns väv.

<span id="an_8:15">8:15</span> Han förlitar sig på sitt hus, men det har
intet bestånd; han tryggar sig därvid, men det äger ingen fasthet.

<span id="an_8:16">8:16</span> Lik en frodig planta växer han i solens
sken, ut över lustgården sträcka sig hans skott;

<span id="an_8:17">8:17</span> kring stenröset slingra sig hans rötter,
mellan stenarna bryter han sig fram.

<span id="an_8:18">8:18</span> Men när så Gud rycker bort honom från
hans plats, då förnekar den honom: 'Aldrig har jag sett dig.'

<span id="an_8:19">8:19</span> Ja, så går det med hans levnads fröjd,
och ur mullen få andra växa upp.»

<span id="an_8:20">8:20</span> Se, Gud föraktar icke den som är
ostrafflig, han håller ej heller de onda vid handen.

<span id="an_8:21">8:21</span> Så bida då, till dess han fyller din mun
med löje och dina läppar med jubel.

<span id="an_8:22">8:22</span> De som hata dig varda då höljda med skam,
och de ogudaktigas hyddor skola ej mer vara till.

<span id="an_9:1">9:1</span> Därefter tog Job till orda och sade:

<span id="an_9:2">9:2</span> Ja, förvisso vet jag att så är; huru skulle
en människa kunna hava rätt mot Gud?

<span id="an_9:3">9:3</span> Vill han gå till rätta med henne, så kan
hon ej svara honom på en sak bland tusen.

<span id="an_9:4">9:4</span> Han som är så vis i förstånd och så väldig
i kraft, vem kan trotsa honom och dock slippa undan;

<span id="an_9:5">9:5</span> honom som oförtänkt flyttar bort berg och
omstörtar dem i sin vrede;

<span id="an_9:6">9:6</span> honom som kommer jorden att vackla från sin
plats, och dess pelare bäva därvid;

<span id="an_9:7">9:7</span> honom som befaller solen, så går hon icke
upp, och som sätter stjärnorna under försegling;

<span id="an_9:8">9:8</span> honom som helt allena spänner ut himmelen
och skrider fram över havets toppar;

<span id="an_9:9">9:9</span> honom som har gjort Karlavagnen och Orion,
Sjustjärnorna och söderns Stjärngemak;

<span id="an_9:10">9:10</span> honom som gör stora och outrannsakliga
ting och under, flera än någon kan räkna?

<span id="an_9:11">9:11</span> Se, han far förbi mig, innan jag hinner
att se det, han drager framom mig, förrän jag bliver honom varse.

<span id="an_9:12">9:12</span> Se, han griper sitt rov; vem kan hindra
honom? Vem kan säga till honom: »Vad gör du?»

<span id="an_9:13">9:13</span> Gud, han ryggar icke sin vrede; för honom
har Rahabs följe måst böja sig;

<span id="an_9:14">9:14</span> huru skulle jag då våga svara honom,
välja ut ord till att tala med honom?

<span id="an_9:15">9:15</span> Nej, om jag än hade rätt, tordes jag dock
ej svara; jag finge anropa min motpart om misskund.

<span id="an_9:16">9:16</span> Och om han än svarade mig på mitt rop, så
kunde jag ej tro att han lyssnade till min röst.

<span id="an_9:17">9:17</span> Ty med storm hemsöker han mig och slår
mig med sår på sår, utan sak.

<span id="an_9:18">9:18</span> Han unnar mig icke att hämta andan; nej,
med bedrövelser mättar han mig.

<span id="an_9:19">9:19</span> Gäller det försteg i kraft: »Välan, jag
är redo!», gäller det rätt: »Vem ställer mig till ansvar?»

<span id="an_9:20">9:20</span> Ja, hade jag än rätt, så dömde min mun
mig skyldig; vore jag än ostrafflig, så läte han mig synas vrång.

<span id="an_9:21">9:21</span> Men ostrafflig är jag! Jag aktar ej mitt
liv, jag frågar icke efter, om jag får leva.

<span id="an_9:22">9:22</span> Det må gå som det vill, nu vare det sagt:
han förgör den ostrafflige jämte den ogudaktige.

<span id="an_9:23">9:23</span> Om en landsplåga kommer med plötslig död,
så bespottar han de oskyldigas förtvivlan.

<span id="an_9:24">9:24</span> Jorden är given i de ogudaktigas hand,
och täckelse sätter han för dess domares ögon. Är det ej han som gör
det, vem är det då?

<span id="an_9:25">9:25</span> Min dagar hasta undan snabbare än någon
löpare, de fly bort utan att hava sett någon lycka;

<span id="an_9:26">9:26</span> de ila åstad såsom en farkost av rör,
såsom en örn, när han störtar sig ned på sitt byte.

<span id="an_9:27">9:27</span> Om jag än besluter att förgäta mitt
bekymmer, att låta min sorgsenhet fara och göra mig glad,

<span id="an_9:28">9:28</span> Så måste jag dock bäva för alla mina
kval; jag vet ju att du icke skall döma mig fri.

<span id="an_9:29">9:29</span> Nej, såsom skyldig måste jag stå där;
varför skulle jag då göra mig fåfäng möda?

<span id="an_9:30">9:30</span> Om jag än tvår mig i snö och renar mina
händer i lutsalt,

<span id="an_9:31">9:31</span> så skall du dock sänka mig ned i pölen,
så att mina kläder måste vämjas vid mig.

<span id="an_9:32">9:32</span> Ty han är ej min like, så att jag vågar
svara honom, ej en sådan, att vi kunna gå till doms med varandra;

<span id="an_9:33">9:33</span> ingen skiljeman finnes mellan oss, ingen
som har myndighet över oss båda.

<span id="an_9:34">9:34</span> Må han blott vända av från mig sitt ris,
och må fruktan för honom ej förskräcka mig;

<span id="an_9:35">9:35</span> då skall jag tala utan att rädas för
honom, ty jag vet med min själv att jag icke är en sådan.

<span id="an_10:1">10:1</span> Min själ är led vid livet. Jag vill giva
fritt lopp åt min klagan, jag vill tala i min själs bedrövelse.

<span id="an_10:2">10:2</span> Jag vill säga till Gud: Döm mig icke
skyldig; låt mig veta varför du söker sak mot mig.

<span id="an_10:3">10:3</span> Anstår det dig att öva våld, att förkasta
dina händers verk, medan du låter ditt ljus lysa över de ogudaktigas
rådslag?

<span id="an_10:4">10:4</span> Har du då ögon som en varelse av kött,
eller ser du såsom människor se?

<span id="an_10:5">10:5</span> Är din ålder som en människas ålder,
eller äro dina år såsom en mans tider,

<span id="an_10:6">10:6</span> eftersom du letar efter missgärning hos
mig och söker att hos mig finna synd,

<span id="an_10:7">10:7</span> du som dock vet att jag icke är skyldig,
och att ingen finnes, som kan rädda ur din hand?

<span id="an_10:8">10:8</span> Dina händer hava danat och gjort mig,
helt och i allo; och nu fördärvar du mig!

<span id="an_10:9">10:9</span> Tänk på huru du formade mig såsom lera;
och nu låter du mig åter varda till stoft!

<span id="an_10:10">10:10</span> Ja, du utgöt mig såsom mjölk, och såsom
ostämne lät du mig stelna.

<span id="an_10:11">10:11</span> Med hud och kött beklädde du mig, av
ben och senor vävde du mig samman.

<span id="an_10:12">10:12</span> Liv och nåd beskärde du mig, och genom
din vård bevarades min ande.

<span id="an_10:13">10:13</span> Men därvid gömde du i ditt hjärta den
tanken, jag vet att du hade detta i sinnet:

<span id="an_10:14">10:14</span> om jag syndade, skulle du vakta på mig
och icke lämna min missgärning ostraffad.

<span id="an_10:15">10:15</span> Ve mig, om jag befunnes vara skyldig!
Men vore jag än oskyldig, så finge jag ej lyfta mitt huvud, jag skulle
mättas av skam och skåda min ofärd.

<span id="an_10:16">10:16</span> Höjde jag det likväl, då skulle du
såsom ett lejon jaga mig och alltjämt bevisa din undermakt på mig.

<span id="an_10:17">10:17</span> Nya vittnen mot mig skulle du då föra
fram och alltmer låta mig känna din förtörnelse; med skaror efter skaror
skulle du ansätta mig.

<span id="an_10:18">10:18</span> Varför lät du mig då komma ut ur
modersskötet? Jag borde hava förgåtts, innan något öga såg mig,

<span id="an_10:19">10:19</span> hava blivit såsom hade jag aldrig varit
till; från moderlivet skulle jag hava förts till graven.

<span id="an_10:20">10:20</span> Kort är ju min tid; må han då låta mig
vara, lämna mig i fred, så att jag får en flyktig glädje,

<span id="an_10:21">10:21</span> innan jag går hädan, för att aldrig
komma åter, bort till mörkrets och dödsskuggans land,

<span id="an_10:22">10:22</span> till det land vars dunkel är såsom
djupa vatten, dit där dödsskugga och förvirring råder, ja, där
dagsljuset självt är såsom djupa vatten.

<span id="an_11:1">11:1</span> Därefter tog Sofar från Naama till orda
och sade:

<span id="an_11:2">11:2</span> Skall sådant ordflöde bliva utan svar och
en så stortalig man få rätt?

<span id="an_11:3">11:3</span> Skall ditt lösa tal nödga män till
tystnad, så att du får bespotta, utan att någon kommer dig att blygas?

<span id="an_11:4">11:4</span> Och skall du så få säga: »Vad jag lär är
rätt, och utan fläck har jag varit inför dina ögon»?

<span id="an_11:5">11:5</span> Nej, om allenast Gud ville tala och
upplåta sina läppar till att svara dig,

<span id="an_11:6">11:6</span> om han ville uppenbara dig sin visdoms
lönnligheter, huru han äger förstånd, ja, i dubbelt mått, då insåge du
att Gud, dig till förmån, har lämnat åt glömskan en del av din
missgärning.

<span id="an_11:7">11:7</span> Men kan väl du utrannsaka Guds djuphet
eller fatta den Allsmäktiges fullkomlighet?

<span id="an_11:8">11:8</span> Hög såsom himmelen är den -- vad kan du
göra? djupare än dödsriket -- vad kan du förstå?

<span id="an_11:9">11:9</span> Dess längd sträcker sig vidare än jorden,
och i bredd överträffar den havet.

<span id="an_11:10">11:10</span> När han vill fara fram och spärra någon
inne eller kalla någon till doms, vem kan då hindra honom?

<span id="an_11:11">11:11</span> Han är ju den som känner lögnens män,
fördärv upptäcker han, utan att leta därefter.

<span id="an_11:12">11:12</span> Men lika lätt kan en dåraktig man få
förstånd, som en vildåsnefåle kan födas till människa.

<span id="an_11:13">11:13</span> Om du nu rätt bereder ditt hjärta och
uträcker dina händer till honom,

<span id="an_11:14">11:14</span> om du skaffar bort det fördärv som kan
låda vid din hand och ej låter orättfärdighet bo i dina hyddor,

<span id="an_11:15">11:15</span> ja, då får du upplyfta ditt ansikte
utan skam, du står fast och har intet att frukta.

<span id="an_11:16">11:16</span> Ja, då skall du förgäta din olycka,
blott minnas den såsom vatten som har förrunnit.

<span id="an_11:17">11:17</span> Ditt liv skall då stråla klarare än
middagens sken; och kommer mörker på, så är det som en gryning till
morgon.

<span id="an_11:18">11:18</span> Du kan då vara trygg, ty du äger ett
hopp; du spanar omkring dig och går sedan trygg till vila.

<span id="an_11:19">11:19</span> Ja, du får då ligga i ro, utan att
någon förskräcker dig, och många skola söka din ynnest.

<span id="an_11:20">11:20</span> Men de ogudaktigas ögon skola
försmäkta; ingen tillflykt skall mer finnas för dem, och deras hopp
skall vara att få giva upp andan.

<span id="an_12:1">12:1</span> Därefter tog Job till orda och sade:

<span id="an_12:2">12:2</span> Ja, visst ären I det rätta folket, och
med eder kommer visheten att dö ut!

<span id="an_12:3">12:3</span> Dock, jämväl jag har förstånd så gott som
I, icke står jag tillbaka för eder; ty vem är den som ej begriper slikt?

<span id="an_12:4">12:4</span> Så måste jag då vara ett åtlöje för min
vän, jag som fick svar, så snart jag ropade till Gud; man ler åt en som
är rättfärdig och ostrafflig!

<span id="an_12:5">12:5</span> Ja, med förakt ses olyckan av den som
står säker; förakt väntar dem vilkas fötter vackla.

<span id="an_12:6">12:6</span> Men förhärjares hyddor åtnjuta frid, och
trygghet få sådana som trotsa Gud, de som hava sin gud i sin hand.

<span id="an_12:7">12:7</span> Men fråga du boskapen, den må undervisa
dig, och fåglarna under himmelen, de må upplysa dig;

<span id="an_12:8">12:8</span> eller tala till jorden, hon må undervisa
dig, fiskarna i havet må giva dig besked.

<span id="an_12:9">12:9</span> Vem kan icke lära genom allt detta att
det är HERRENS hand som har gjort det?

<span id="an_12:10">12:10</span> I hans han är ju allt levandes själ och
alla mänskliga varelsers anda.

<span id="an_12:11">12:11</span> Skall icke öra pröva orden, likasom
munnen prövar matens smak?

<span id="an_12:12">12:12</span> Vishet tillkommer ju de gamle och
förstånd dem som länge hava levat.

<span id="an_12:13">12:13</span> Hos Honom finnes vishet och makt, hos
honom råd och förstånd.

<span id="an_12:14">12:14</span> Se, vad han river ned, det bygges ej
upp; för den han spärrar inne kan ingen upplåta.

<span id="an_12:15">12:15</span> Han håller vattnen tillbaka -- se, se
då bliver där torrt, han släpper dem lösa, då fördärva de landet.

<span id="an_12:16">12:16</span> Hos honom är kraft och klokhet, den
förvillade och förvillaren äro båda i hans hand.

<span id="an_12:17">12:17</span> Rådsherrar utblottar han, han för dem i
landsflykt, och domare gör han till dårar.

<span id="an_12:18">12:18</span> Han upplöser konungars välde och sätter
fångbälte om deras höfter.

<span id="an_12:19">12:19</span> Präster utblottar han, han för dem i
landsflykt, och de säkrast rotade kommer han på fall.

<span id="an_12:20">12:20</span> Välbetrodda män berövar han målet och
avhänder de äldste deras insikt.

<span id="an_12:21">12:21</span> Han utgjuter förakt över furstar och
lossar de starkes gördel.

<span id="an_12:22">12:22</span> Han blottar djupen, så att de ej höljas
av mörker, dödsskuggan drager han fram i ljuset.

<span id="an_12:23">12:23</span> Han låter folkslag växa till -- och
förgör dem; han utvidgar deras gränser, men för dem sedan bort.

<span id="an_12:24">12:24</span> Stamhövdingar i landet berövar han
förståndet, han leder dem vilse i väglösa ödemarker.

<span id="an_12:25">12:25</span> De famla i mörkret och hava intet ljus,
han kommer dem att ragla såsom druckna.

<span id="an_13:1">13:1</span> Ja, alltsammans har mitt öga sett, mitt
öra har hört det och nogsamt givit akt.

<span id="an_13:2">13:2</span> Vad I veten, det vet också jag; icke står
jag tillbaka för eder.

<span id="an_13:3">13:3</span> Men till den Allsmäktige vill jag nu
tala, det lyster mig att gå till rätta med Gud.

<span id="an_13:4">13:4</span> Dock, I ären män som spinna ihop lögn,
allasammans hopsätten I fåfängligt tal.

<span id="an_13:5">13:5</span> Om I ändå villen alldeles tiga! Det kunde
tillräknas eder som vishet.

<span id="an_13:6">13:6</span> Hören nu likväl mitt klagomål, och akten
på mina läppars gensagor.

<span id="an_13:7">13:7</span> Viljen I försvara Gud med orättfärdigt
tal och honom till förmån bruka oärligt tal?

<span id="an_13:8">13:8</span> Skolen I visa eder partiska för honom
eller göra eder till sakförare för Gud?

<span id="an_13:9">13:9</span> Icke kan sådant ändas väl, när han håller
räfst med eder? Eller kunnen I gäckas med honom, såsom man kan gäckas
med en människa?

<span id="an_13:10">13:10</span> Nej, förvisso skall han straffa eder,
om I visen en hemlig partiskhet.

<span id="an_13:11">13:11</span> Sannerligen, hans majestät skall då
förskräcka eder, och fruktan för honom skall falla över eder.

<span id="an_13:12">13:12</span> Edra tänkespråk skola då bliva
visdomsord av aska, edra försvarsverk varda såsom vallar av ler.

<span id="an_13:13">13:13</span> Tigen nu för min, så skall jag tala,
gånge så över mig vad det vara må.

<span id="an_13:14">13:14</span> Ja, huru det än går, vill jag fatta
mitt kött mellan tänderna och taga min själ i min hand.

<span id="an_13:15">13:15</span> Må han dräpa mig, jag hoppas intet
annat; min vandel vill jag ändå hålla fram inför honom.

<span id="an_13:16">13:16</span> Redan detta skall lända mig till
frälsning, ty ingen gudlös dristar komma inför honom.

<span id="an_13:17">13:17</span> Hören, hören då mina ord, och låten min
förklaring tränga in i edra öron.

<span id="an_13:18">13:18</span> Se, här lägger jag saken fram; jag vet
att jag skall befinnas hava rätt.

<span id="an_13:19">13:19</span> Eller gives det någon som kan
vederlägga mig? Ja, då vill jag tiga -- och dö.

<span id="an_13:20">13:20</span> Allenast två ting må du ej göra mot
mig, så behöver jag ej dölja mig inför ditt ansikte:

<span id="an_13:21">13:21</span> din hand må du ej låta komma mig när,
och fruktan för dig må icke förskräcka mig.

<span id="an_13:22">13:22</span> Sedan må du åklaga, och jag vill svara,
eller ock skall jag tala, och du må gendriva mig.

<span id="an_13:23">13:23</span> Huru är det alltså med mina
missgärningar och synder? Låt mig få veta min överträdelse och synd.

<span id="an_13:24">13:24</span> Varför döljer du ditt ansikte och aktar
mig såsom din fiende?

<span id="an_13:25">13:25</span> Vill du skrämma ett löv som drives av
vinden, vill du förfölja ett borttorkat strå?

<span id="an_13:26">13:26</span> Du skriver ju bedrövelser på min lott
och giver mig till arvedel min ungdoms missgärningar;

<span id="an_13:27">13:27</span> du sätter mina fötter i stocken, du
vaktar på alla vägar, för mina fotsulor märker du ut stegen.

<span id="an_13:28">13:28</span> Och detta mot en som täres bort lik
murket trä, en som liknar en klädnad sönderfrätt av mal!

<span id="an_14:1">14:1</span> Människan, av kvinna född, lever en liten
tid och mättas av oro;

<span id="an_14:2">14:2</span> lik ett blomster växer hon upp och
vissnar bort, hon flyr undan såsom skuggan och har intet bestånd.

<span id="an_14:3">14:3</span> Och till att vakta på en sådan upplåter
du dina ögon, ja, du drager mig till doms inför dig.

<span id="an_14:4">14:4</span> Som om en ren skulle kunna framgå av en
oren! Sådant kan ju aldrig ske.

<span id="an_14:5">14:5</span> Äro nu människans dagar oryggligt
bestämda, hennes månaders antal fastställt av dig, har du utstakat en
gräns som hon ej kan överskrida,

<span id="an_14:6">14:6</span> vänd då din blick ifrån henne och unna
henne ro, låt henne njuta en dagakarls glädje av sin dag.

<span id="an_14:7">14:7</span> För ett träd finnes ju kvar något hopp;
hugges det än ned, kan det åter skjuta skott, och telningar behöva ej
fattas därpå.

<span id="an_14:8">14:8</span> Om än dess rot tynar hän i jorden och
dess stubbe dör bort i mullen,

<span id="an_14:9">14:9</span> så kan det grönska upp genom vattnets
ångor och skjuta grenar lik ett nyplantat träd.

<span id="an_14:10">14:10</span> Men om en man dör, så ligger han där
slagen; om en människa har givit upp andan, var finnes hon då mer?

<span id="an_14:11">14:11</span> Såsom när vattnet har förrunnit ur en
sjö, och såsom när en flod har sinat bort och uttorkat,

<span id="an_14:12">14:12</span> så ligger mannen där och står ej mer
upp, han vaknar icke åter, så länge himmelen varar; aldrig väckes han
upp ur sin sömn.

<span id="an_14:13">14:13</span> Ack, att du ville gömma mig i
dödsriket, fördölja mig, till dess din vrede hade upphört, staka ut för
mig en tidsgräns och sedan tänka på mig --

<span id="an_14:14">14:14</span> fastän ju ingen kan få liv, när han en
gång är död! Då skulle jag hålla min stridstid ut, ända till dess att
min avlösning komme.

<span id="an_14:15">14:15</span> Du skulle då ropa på mig, och jag
skulle svara dig; efter dina händers verk skulle du längta;

<span id="an_14:16">14:16</span> ja, du skulle då räkna mina steg, du
skulle ej akta på min synd.

<span id="an_14:17">14:17</span> I en förseglad pung låge då min
överträdelse, och du överskylde min missgärning.

<span id="an_14:18">14:18</span> Men såsom själva berget faller och
förvittrar, och såsom klippan flyttas ifrån sin plats,

<span id="an_14:19">14:19</span> såsom stenar nötas sönder genom
vattnet, och såsom mullen sköljes bort av dess flöden, så gör du ock
människans hopp om intet.

<span id="an_14:20">14:20</span> Du slår henne ned för alltid, och hon
far hädan; du förvandlar hennes ansikte och driver henne bort.

<span id="an_14:21">14:21</span> Om hennes barn komma till ära, så
känner hon det icke; om de sjunka ned till ringhet, så aktar hon dock ej
på dem.

<span id="an_14:22">14:22</span> Hennes kropp känner blott sin egen
plåga, hennes själ blott den sorg hon själv får förnimma.

<span id="an_15:1">15:1</span> Därefter tog Elifas från Teman till orda
och sade:

<span id="an_15:2">15:2</span> Skall en vis man tala så i vädret och
fylla upp sitt bröst med östanvind?

<span id="an_15:3">15:3</span> Skall han försvara sin sak med haltlöst
tal, med ord som ingenting bevisa?

<span id="an_15:4">15:4</span> Än mer, du gör gudsfruktan om intet och
kommer med klagolåt inför Gud.

<span id="an_15:5">15:5</span> Ty din ondska lägger dig orden i munnen,
och ditt behag står till illfundigt tal.

<span id="an_15:6">15:6</span> Så dömes du nu skyldig av din mun, ej av
mig, dina egna läppar vittna emot dig.

<span id="an_15:7">15:7</span> Var du den första människa som föddes,
och fick du liv, förrän höjderna funnos?

<span id="an_15:8">15:8</span> Blev du åhörare i Guds hemliga råd och
fick så visheten i ditt våld?

<span id="an_15:9">15:9</span> Vad vet du då, som vi icke veta? Vad
förstår du, som ej är oss kunnigt?

<span id="an_15:10">15:10</span> Gråhårsman och åldring finnes också
bland oss, ja, en som övergår din fader i ålder.

<span id="an_15:11">15:11</span> Försmår du den tröst som Gud har att
bjuda, och det ord som i saktmod talas med dig?

<span id="an_15:12">15:12</span> Vart föres du hän av ditt sinne, och
varför välva dina ögon så,

<span id="an_15:13">15:13</span> i det du vänder ditt raseri mot Gud och
öser ut ord ur din mun?

<span id="an_15:14">15:14</span> Vad är en människa, att hon skulle vara
ren? Vad en av kvinna född, att han skulle vara rättfärdig?

<span id="an_15:15">15:15</span> Se, ej ens på sina heliga kan han
förlita sig, och himlarna äro icke rena inför hans ögon;

<span id="an_15:16">15:16</span> huru mycket mindre då den som är ond
och fördärvad, den man som läskar sig med orättfärdighet såsom med
vatten!

<span id="an_15:17">15:17</span> Jag vill kungöra dig något, så hör nu
mig; det som jag har skådat vill jag förtälja,

<span id="an_15:18">15:18</span> vad visa män hava gjort kunnigt, lagt
fram såsom ett arv ifrån sina fäder,

<span id="an_15:19">15:19</span> ifrån dem som allena fingo landet till
gåva, och bland vilka ingen främling ännu hade trängt in:

<span id="an_15:20">15:20</span> Den ogudaktige har ångest i alla sina
dagar, under de år, helt få, som beskäras en våldsverkare.

<span id="an_15:21">15:21</span> Skräckröster ljuda i hans öron; när han
är som tryggast, kommer förhärjaren över honom.

<span id="an_15:22">15:22</span> Han har intet hopp om räddning ur
mörkret, ty svärdet lurar på honom.

<span id="an_15:23">15:23</span> Såsom flykting söker han sitt bröd: var
är det? Han förnimmer att mörkrets dag är för handen.

<span id="an_15:24">15:24</span> Ångest och trångmål förskräcka honom,
han nedslås av dem såsom av en stridsrustad konung.

<span id="an_15:25">15:25</span> Ty mot Gud räckte han ut sin hand, och
mot den Allsmäktige förhävde han sig;

<span id="an_15:26">15:26</span> han stormade mot honom med trotsig
hals, med sina sköldars ryggar i sluten hop;

<span id="an_15:27">15:27</span> han höljde sitt ansikte med fetma och
samlade hull på sin länd;

<span id="an_15:28">15:28</span> han bosatte sig i städer, dömda till
förstöring, i hus som ej fingo bebos, ty till stenhopar voro de
bestämda.

<span id="an_15:29">15:29</span> Därför bliver han ej rik, och hans gods
består ej, hans skördar luta ej tunga mot jorden.

<span id="an_15:30">15:30</span> Han kan icke undslippa mörkret; hans
telningar skola förtorka av hetta, och själv skall han förgås genom Guds
muns anda.

<span id="an_15:31">15:31</span> I sin förvillelse må han ej lita på vad
fåfängligt är, ty fåfänglighet måste bliva hans lön.

<span id="an_15:32">15:32</span> I förtid skall hans mått varda fyllt,
och hans krona skall ej grönska mer.

<span id="an_15:33">15:33</span> Han bliver lik ett vinträd som i förtid
mister sina druvor, lik ett olivträd som fäller sina blommor.

<span id="an_15:34">15:34</span> Ty den gudlöses hus förbliver
ofruktsamt, såsom eld förtär hyddor där mutor tagas.

<span id="an_15:35">15:35</span> Man går havande med olycka och föder
fördärv; den livsfrukt man alstrar är ett sviket hopp.

<span id="an_16:1">16:1</span> Därefter tog Job till orda och sade:

<span id="an_16:2">16:2</span> Över nog har jag fått höra av sådant;
usla tröstare ären I alla.

<span id="an_16:3">16:3</span> Är det nu slut på detta tal i vädret,
eller eggar dig ännu något till gensvar?

<span id="an_16:4">16:4</span> Jag kunde väl ock tala, jag såsom I; ja,
jag ville att I voren i mitt ställe! Då kunde jag hopsätta ord mot eder
och skaka mot eder mitt huvud till hån.

<span id="an_16:5">16:5</span> Med munnen kunde jag då styrka eder och
med läpparnas ömkan bereda eder lindring.

<span id="an_16:6">16:6</span> Om jag nu talar, så lindras därav ej min
plåga; och tiger jag, icke släpper den mig ändå.

<span id="an_16:7">16:7</span> Nej, nu har all min kraft blivit tömd; du
har ju förött hela mitt hus.

<span id="an_16:8">16:8</span> Och att du har hemsökt mig, det gäller
såsom vittnesbörd; min sjukdom får träda upp och tala mot mig.

<span id="an_16:9">16:9</span> I vrede söndersliter och ansätter man
mig, man biter sina tänder samman emot mig; ja, min ovän vässer mot mig
sina blickar.

<span id="an_16:10">16:10</span> Man spärrar upp munnen mot mig,
smädligt slår man mig på mina kinder; alla rota sig tillsammans emot
mig.

<span id="an_16:11">16:11</span> Gud giver mig till pris åt orättfärdiga
människor och kastar mig i de ogudaktigas händer.

<span id="an_16:12">16:12</span> Jag satt i god ro, då krossade han mig;
han grep mig i nacken och slog mig i smulor. Han satte mig upp till ett
mål för sina skott;

<span id="an_16:13">16:13</span> från alla sidor träffa mig hans pilar,
han genomborrar mina njurar utan förskoning, min galla gjuter han ut på
jorden.

<span id="an_16:14">16:14</span> Han bryter ned mig med stöt på stöt,
han stormar emot mig såsom en kämpe.

<span id="an_16:15">16:15</span> Säcktyg bär jag hopfäst över min hud,
och i stoftet har jag måst sänka mitt horn,

<span id="an_16:16">16:16</span> Mitt anlete är glödande rött av gråt,
och på mina ögonlock är dödsskugga lägrad.

<span id="an_16:17">16:17</span> Och detta, fastän våld ej finnes i mina
händer, och fastän min bön är ren!

<span id="an_16:18">16:18</span> Du jord, överskyl icke mitt blod, och
låt för mitt rop ingen vilostad finnas.

<span id="an_16:19">16:19</span> Se, redan nu har jag i himmelen mitt
vittne, och i höjden den som skall tala för mig.

<span id="an_16:20">16:20</span> Mina vänner hava mig nu till sitt
åtlöje, därför skådar mitt öga med tårar till Gud,

<span id="an_16:21">16:21</span> Ja, må han här skaffa rätt åt en man
mot Gud och åt ett människobarn mot dess nästa.

<span id="an_16:22">16:22</span> Ty få äro de år som skola upprinna,
innan jag vandrar den väg där jag ej mer kommer åter.

<span id="an_17:1">17:1</span> Min livskraft är förstörd, mina dagar
slockna ut, bland gravar får jag min lott.

<span id="an_17:2">17:2</span> Ja, i sanning är jag omgiven av gäckeri,
och avoghet får mitt öga ständigt skåda hos dessa!

<span id="an_17:3">17:3</span> Så ställ nu säkerhet och borgen för mig
hos dig själv; vilken annan vill giva mig sitt handslag?

<span id="an_17:4">17:4</span> Dessas hjärtan har du ju tillslutit för
förstånd, därför skall du icke låta dem triumfera.

<span id="an_17:5">17:5</span> Den som förråder sina vänner till
plundring, på hans barn skola ögonen försmäkta.

<span id="an_17:6">17:6</span> Jag är satt till ett ordspråk bland
folken; en man som man spottar i ansiktet är jag.

<span id="an_17:7">17:7</span> Därför är mitt öga skumt av grämelse, och
mina lemmar äro såsom en skugga allasammans.

<span id="an_17:8">17:8</span> De redliga häpna över sådant, och den
oskyldige uppröres av harm mot den gudlöse.

<span id="an_17:9">17:9</span> Men den rättfärdige håller fast vid sin
väg, och den som har rena händer bemannar sig dess mer.

<span id="an_17:10">17:10</span> Ja, gärna mån I alla ansätta mig på
nytt, jag lär ändå bland eder ej finna någon vis.

<span id="an_17:11">17:11</span> Mina dagar äro förlidna, sönderslitna
äro mina planer, vad som var mitt hjärtas begär.

<span id="an_17:12">17:12</span> Men natten vill man göra till dag,
ljuset skulle vara nära, nu då mörker bryter in.

<span id="an_17:13">17:13</span> Nej, huru jag än bidar, bliver
dödsriket min boning, i mörkret skall jag bädda mitt läger;

<span id="an_17:14">17:14</span> till graven måste jag säga: »Du är min
fader», till förruttnelsens maskar: »Min moder», »Min syster».

<span id="an_17:15">17:15</span> Vad bliver då av mitt hopp, ja, mitt
hopp, vem får skåda det?

<span id="an_17:16">17:16</span> Till dödsrikets bommar far det ned, då
jag nu själv går till vila i stoftet.

<span id="an_18:1">18:1</span> Därefter tog Bildad från Sua till orda
och sade:

<span id="an_18:2">18:2</span> Huru länge skolen I gå på jakt efter ord?
Kommen till förstånd; sedan må vi talas vid.

<span id="an_18:3">18:3</span> Varför skola vi aktas såsom oskäliga
djur, räknas i edra ögon såsom ett förstockat folk?

<span id="an_18:4">18:4</span> Du som i din vrede sliter sönder dig
själv, menar du att dör din skull jorden skall bliva öde och klippan
flyttas bort från sin plats?

<span id="an_18:5">18:5</span> Nej, den ogudaktiges ljus skall slockna
ut, och lågan av hans eld icke giva något sken.

<span id="an_18:6">18:6</span> Ljuset skall förmörkas i hans hydda, och
lampan slockna ut för honom.

<span id="an_18:7">18:7</span> Hans väldiga steg skola stäckas, hans
egna rådslag bringa honom på fall.

<span id="an_18:8">18:8</span> Ty han rusar med sina fötter in i nätet,
försåten lura, där han vandrar fram;

<span id="an_18:9">18:9</span> snaran griper honom om hälen, och gillret
tager honom fatt;

<span id="an_18:10">18:10</span> garn till att fånga honom äro lagda på
marken och snärjande band på hans stig.

<span id="an_18:11">18:11</span> Från alla sidor ängsla honom
förskräckelser, de jaga honom, varhelst han går fram.

<span id="an_18:12">18:12</span> Olyckan vill uppsluka honom, och ofärd
står redo, honom till fall.

<span id="an_18:13">18:13</span> Under hans hud frätas hans lemmar bort,
ja, av dödens förstfödde bortfrätas hans lemmar.

<span id="an_18:14">18:14</span> Ur sin hydda, som han förtröstar på,
ryckes han bort, och till förskräckelsernas konung vandrar han hän.

<span id="an_18:15">18:15</span> I hans hydda får främlingar bo, och
svavel utströs över hans boning.

<span id="an_18:16">18:16</span> Nedantill förtorkas hans rötter, och
ovantill vissnar hans krona bort.

<span id="an_18:17">18:17</span> Hans åminnelse förgås ifrån jorden,
hans namn lever icke kvar i världen.

<span id="an_18:18">18:18</span> Från ljus stötes han ned i mörker och
förjagas ifrån jordens krets.

<span id="an_18:19">18:19</span> Utan barn och avkomma bliver han i sitt
folk, och ingen i hans boningar skall slippa undan.

<span id="an_18:20">18:20</span> Över hans ofärdsdag häpna västerns
folk, och österns män gripas av rysning.

<span id="an_18:21">18:21</span> Ja, så sker det med den orättfärdiges
hem, så går det dens hus, som ej vill veta av Gud.

<span id="an_19:1">19:1</span> Därefter tog Job till orda och sade:

<span id="an_19:2">19:2</span> Huru länge skolen I bedröva min själ och
krossa mig sönder med edra ord?

<span id="an_19:3">19:3</span> Tio gånger haven I nu talat smädligt mot
mig och kränkt mig utan all försyn.

<span id="an_19:4">19:4</span> Om så är, att jag verkligen har farit
vilse, då är förvillelsen min egen sak.

<span id="an_19:5">19:5</span> Men viljen I ändå verkligen förhäva eder
mot mig, och påstån I att smäleken har drabbat mig med skäl,

<span id="an_19:6">19:6</span> så veten fastmer att Gud har gjort mig
orätt och att han har omsnärjt mig med sitt nät.

<span id="an_19:7">19:7</span> Se, jag klagar över våld, men får intet
svar; jag ropar, men får icke rätt.

<span id="an_19:8">19:8</span> Min väg har han spärrat, så att jag ej
kommer fram, och över mina stigar breder han mörker.

<span id="an_19:9">19:9</span> Min ära har han avklätt mig, och från
mitt huvud har han tagit bort kronan.

<span id="an_19:10">19:10</span> Från alla sidor bryter han ned mig, så
att jag förgås; han rycker upp mitt hopp, såsom vore det ett träd.

<span id="an_19:11">19:11</span> Sin vrede låter han brinna mot mig och
aktar mig såsom sina ovänners like.

<span id="an_19:12">19:12</span> Hans skaror draga samlade fram och
bereda sig väg till anfall mot mig; de lägra sig runt omkring min hydda.

<span id="an_19:13">19:13</span> Långt bort ifrån mig har han drivit
mina fränder; mina bekanta äro idel främlingar mot mig.

<span id="an_19:14">19:14</span> Mina närmaste hava dragit sig undan,
och mina förtrogna hava förgätit mig.

<span id="an_19:15">19:15</span> Mitt husfolk och mina tjänstekvinnor
akta mig såsom främling; en främmande man har jag blivit i deras ögon.

<span id="an_19:16">19:16</span> Kallar jag på min tjänare, så svarar
han icke; ödmjukt måste jag bönfalla hos honom.

<span id="an_19:17">19:17</span> Min andedräkt är vidrig för min hustru,
jag väcker leda hos min moders barn.

<span id="an_19:18">19:18</span> Till och med de små barnen visa mig
förakt; så snart jag står upp, tala de ohöviskt emot mig.

<span id="an_19:19">19:19</span> Ja, en styggelse är jag för alla dem
jag umgicks med; de som voro mig kärast hava vänt sig emot mig.

<span id="an_19:20">19:20</span> Benen i min kropp tränga ut i hud och
hull; knappt tandköttet har jag fått behålla kvar.

<span id="an_19:21">19:21</span> Haven misskund, haven misskund med mig,
I mina vänner, då nu Guds hand så har hemsökt mig.

<span id="an_19:22">19:22</span> Varför skolen I förfölja mig, I såsom
Gud, och aldrig bliva mätta av mitt kött?

<span id="an_19:23">19:23</span> Ack att mina ord skreves upp, ack att
de bleve upptecknade i en bok,

<span id="an_19:24">19:24</span> ja, bleve med ett stift av järn och med
bly för evig tid inpräglade i klippan!

<span id="an_19:25">19:25</span> Dock, jag vet att min förlossare lever,
och att han till slut skall stå fram över stoftet.

<span id="an_19:26">19:26</span> Och sedan denna min sargade hud är
borta, skall jag fri ifrån mitt kött få skåda Gud.

<span id="an_19:27">19:27</span> Ja, honom skall jag få skåda, mig till
hjälp, för mina ögon skall jag se honom, ej såsom en främling; därefter
trånar jag i mitt innersta.

<span id="an_19:28">19:28</span> Men när I tänken: »huru skola vi icke
ansätta honom!» -- såsom vore skulden att finna hos mig --

<span id="an_19:29">19:29</span> då mån I taga eder till vara för
svärdet, ty vreden hör till de synder som straffas med svärd; så mån I
då besinna att en dom skall komma.

<span id="an_20:1">20:1</span> Därefter tog Sofar från Naama till orda
och sade:

<span id="an_20:2">20:2</span> På sådant tal giva mina tankar mig ett
svar, än mer, då jag nu är så upprörd i mitt inre.

<span id="an_20:3">20:3</span> Smädlig tillrättavisning måste jag höra,
och man svarar mig med munväder på förståndigt tal.

<span id="an_20:4">20:4</span> Vet du då icke att så har varit från evig
tid, från den stund då människor sattes på jorden:

<span id="an_20:5">20:5</span> att de ogudaktigas jubel varar helt kort
och den gudlöses glädje ett ögonblick?

<span id="an_20:6">20:6</span> Om än hans förhävelse stiger upp till
himmelen och hans huvud når intill molnen,

<span id="an_20:7">20:7</span> Så förgås han dock för alltid och aktas
lik sin träck; de som sågo honom måste fråga: »Var är han?»

<span id="an_20:8">20:8</span> Lik en dröm flyger han bort, och ingen
finner honom mer; han förjagas såsom en syn om natten.

<span id="an_20:9">20:9</span> Det öga som såg honom ser honom icke
åter, och hans plats får ej skåda honom mer.

<span id="an_20:10">20:10</span> Hans barn måste gottgöra hans skulder
till de arma, hans händer återbära hans vinning.

<span id="an_20:11">20:11</span> Bäst ungdomskraften fyller hans ben,
skall den ligga i stoftet med honom.

<span id="an_20:12">20:12</span> Om än ondskan smakar ljuvligt i hans
mun, så att han gömmer den under sin tunga,

<span id="an_20:13">20:13</span> är rädd om den och ej vill gå miste
därom, utan håller den förvarad inom sin gom,

<span id="an_20:14">20:14</span> så förvandlas denna kost i hans inre,
bliver huggormsetter i hans liv.

<span id="an_20:15">20:15</span> Den rikedom han har slukat måste han
utspy; av Gud drives den ut ur hans buk.

<span id="an_20:16">20:16</span> Ja, huggormsgift kommer han att dricka,
av etterormens tunga bliver han dräpt.

<span id="an_20:17">20:17</span> Ingen bäck får vederkvicka hans syn,
ingen ström med flöden av honung och gräddmjölk.

<span id="an_20:18">20:18</span> Sitt fördärv måste han återbära, han
får ej njuta därav; hans fröjd svarar ej mot den rikedom han har vunnit.

<span id="an_20:19">20:19</span> Ty mot de arma övade han våld och lät
dem ligga där; han rev till sig hus som han ej kan hålla vid makt.

<span id="an_20:20">20:20</span> Han visste ej av någon ro för sin buk,
men han skall icke rädda sig med sina skatter.

<span id="an_20:21">20:21</span> Intet slapp undan hans glupskhet,
därför äger och hans lycka intet bestånd.

<span id="an_20:22">20:22</span> Mitt i hans överflöd påkommer honom
nöd, och envar eländig vänder då mot honom sin hand.

<span id="an_20:23">20:23</span> Ja, så måste ske, för att hans buk må
bliva fylld; sin vredes glöd skall Gud sända över honom och låta den
tränga såsom ett regn in i hans kropp.

<span id="an_20:24">20:24</span> Om han flyr undan för vapen av järn, så
genomborras han av kopparbågens skott.

<span id="an_20:25">20:25</span> När han då drager i pilen och den
kommer ut ur hans rygg, när den ljungande udden kommer fram ur hans
galla, då falla dödsfasorna över honom.

<span id="an_20:26">20:26</span> Idel mörker är förvarat åt hans
skatter; till mat gives honom eld som brinner utan pust, den förtär vad
som är kvar i hans hydda.

<span id="an_20:27">20:27</span> Himmelen lägger hans missgärning i
dagen, och jorden reser sig upp emot honom.

<span id="an_20:28">20:28</span> Vad som har samlats i hans hus far åter
sin kos, likt förrinnande vatten, på vredens dag.

<span id="an_20:29">20:29</span> Sådan lott får en ogudaktig människa av
Gud, sådan arvedel har av Gud blivit bestämd åt henne.

<span id="an_21:1">21:1</span> Därefter tog Job till orda och sade:

<span id="an_21:2">21:2</span> Hören åtminstone på mina ord; låten det
vara den tröst som I given mig.

<span id="an_21:3">21:3</span> Haven fördrag med mig, så att jag får
tala; sedan jag har talat, må du bespotta.

<span id="an_21:4">21:4</span> Är då min klagan, såsom när människor
eljest klaga? Eller huru skulle jag kunna vara annat än otålig?

<span id="an_21:5">21:5</span> Akten på mig, så skolen I häpna och
nödgas lägga handen på munnen.

<span id="an_21:6">21:6</span> Ja, när jag tänker därpå, då förskräckes
jag själv, och förfäran griper mitt kött.

<span id="an_21:7">21:7</span> Varför få de ogudaktiga leva, ja, med
åldern växa till i rikedom?

<span id="an_21:8">21:8</span> De se sina barn leva kvar hos sig, och
sin avkomma hava de inför sina ögon.

<span id="an_21:9">21:9</span> Deras hus stå trygga, ej hemsökta av
förskräckelse; Gud låter sitt ris icke komma vid dem.

<span id="an_21:10">21:10</span> När deras boskap parar sig, är det icke
förgäves; lätt kalva deras kor, och icke i otid.

<span id="an_21:11">21:11</span> Sina barn släppa de ut såsom en hjord,
deras piltar hoppa lustigt omkring.

<span id="an_21:12">21:12</span> De stämma upp med pukor och harpor, och
glädja sig vid pipors ljud.

<span id="an_21:13">21:13</span> De förnöta sina dagar i lust, och ned
till dödsriket fara de i frid.

<span id="an_21:14">21:14</span> Och de sade dock till Gud: »Vik ifrån
oss, dina vägar vilja vi icke veta av.

<span id="an_21:15">21:15</span> Vad är den Allsmäktige, att vi skulle
tjäna honom? och vad skulle det hjälpa oss att åkalla honom?»

<span id="an_21:16">21:16</span> Det är sant, i deras egen hand står ej
deras lycka, och de ogudaktigas rådslag vare fjärran ifrån mig!

<span id="an_21:17">21:17</span> Men huru ofta utslocknar väl de
ogudaktigas lampa, huru ofta händer det att ofärd kommer över dem, och
att han tillskiftar dem lotter i vrede?

<span id="an_21:18">21:18</span> De borde ju bliva såsom halm för
vinden, lika agnar som stormen rycker bort.

<span id="an_21:19">21:19</span> »Gud spar åt hans barn att lida för
hans ondska.» Ja, men honom själv borde han vedergälla, så att han finge
känna det.

<span id="an_21:20">21:20</span> Med egna ögon borde han se sitt fall,
och av den Allsmäktiges vrede borde han få dricka.

<span id="an_21:21">21:21</span> Ty vad frågar han efter sitt hus, när
han själv är borta, när hans månaders antal har nått sin ände?

<span id="an_21:22">21:22</span> »Skall man då lära Gud förstånd, honom
som dömer över de högsta?»

<span id="an_21:23">21:23</span> Ja, den ene får dö i sin välmaktstid,
där han sitter i allsköns frid och ro;

<span id="an_21:24">21:24</span> hans stävor hava fått stå fulla med
mjölk, och märgen i hans ben har bevarat sin saft.

<span id="an_21:25">21:25</span> Den andre måste dö med bedrövad själ,
och aldrig fick han njuta av någon lycka.

<span id="an_21:26">21:26</span> Tillsammans ligga de så i stoftet, och
förruttnelsens maskar övertäcka dem.

<span id="an_21:27">21:27</span> Se, jag känner väl edra tankar och de
funder med vilka I viljen nedslå mig.

<span id="an_21:28">21:28</span> I spörjen ju: »Vad har blivit av de
höga herrarnas hus, av hyddorna när de ogudaktiga bodde?»

<span id="an_21:29">21:29</span> Haven I då ej frågat dem som vida foro,
och akten I ej på deras vittnesbörd:

<span id="an_21:30">21:30</span> att den onde bliver sparad på ofärdens
dag och bärgad undan på vredens dag?

<span id="an_21:31">21:31</span> Vem vågar ens förehålla en sådan hans
väg? Vem vedergäller honom, vad han än må göra?

<span id="an_21:32">21:32</span> Och när han har blivit bortförd till
graven, så vakar man sedan där vid kullen.

<span id="an_21:33">21:33</span> Ljuvligt får han vilja under dalens
torvor. I hans spår drager hela världen fram; före honom har och otaliga
gått.

<span id="an_21:34">21:34</span> Huru kunnen I då bjuda mig så fåfänglig
tröst? Av edra svar står allenast trolösheten kvar.

<span id="an_22:1">22:1</span> Därefter tog Elifas från Teman till orda
och sade:

<span id="an_22:2">22:2</span> Kan en man bereda Gud något gagn, så att
det länder honom till gagn, om någon är förståndig?

<span id="an_22:3">22:3</span> Har den Allsmäktige någon båtnad av att
du är rättfärdig, eller någon vinning av att du vandrar ostraffligt?

<span id="an_22:4">22:4</span> Är det för din gudsfruktans skull som han
straffar dig, och som han går med dig till doms?

<span id="an_22:5">22:5</span> Har då icke din ondska varit stor, och
voro ej dina missgärningar utan ände?

<span id="an_22:6">22:6</span> Jo, du tog pant av din broder utan sak,
du plundrade de utblottade på deras kläder.

<span id="an_22:7">22:7</span> Åt den försmäktande gav du intet vatten
att dricka, och den hungrige nekade du bröd.

<span id="an_22:8">22:8</span> För den väldige ville du upplåta landet,
och den myndige skulle få bo däri,

<span id="an_22:9">22:9</span> men änkor lät du gå med tomma händer, och
de faderlösas armar blevo krossade.

<span id="an_22:10">22:10</span> Därför omgives du nu av snaror och
förfäras av plötslig skräck.

<span id="an_22:11">22:11</span> ja, av ett mörker där du intet ser, och
av vattenflöden som övertäcka dig.

<span id="an_22:12">22:12</span> I himmelens höjde är det ju Gud som har
sin boning, och du ser stjärnorna däruppe, huru högt de sitta;

<span id="an_22:13">22:13</span> därför tänker du: »Vad kan Gud veta?
Skulle han kunna döma, han som bor bortom töcknet?

<span id="an_22:14">22:14</span> Molnen äro ju ett täckelse, så att han
intet ser; och på himlarunden är det han har sin gång.»

<span id="an_22:15">22:15</span> Vill du då hålla dig på forntidens väg,
där fördärvets män gingo fram,

<span id="an_22:16">22:16</span> de män som bortrycktes, innan deras tid
var ute, och såsom en ström flöt deras grundval bort,

<span id="an_22:17">22:17</span> de män som sade till Gud: »Vik ifrån
oss», ty vad skulle den Allsmäktige kunna göra dem?

<span id="an_22:18">22:18</span> Det var ju dock han som uppfyllde deras
hus med sitt goda. De ogudaktigas rådslag vare fjärran ifrån mig!

<span id="an_22:19">22:19</span> De rättfärdiga skola se det och glädja
sig, och den oskyldige skall få bespotta dem:

<span id="an_22:20">22:20</span> »Ja, nu äro förvisso våra motståndare
utrotade, och deras överflöd har elden förtärt.»

<span id="an_22:21">22:21</span> Men sök nu förlikning och frid med
honom; därigenom skall lycka falla dig till.

<span id="an_22:22">22:22</span> Tag emot undervisning av hans mun, och
förvara hans ord i ditt hjärta.

<span id="an_22:23">22:23</span> Om du omvänder dig till den
Allsmäktige, så bliver du upprättad; men orättfärdighet må du skaffa
bort ur din hydda.

<span id="an_22:24">22:24</span> Ja kasta din gyllene skatt i stoftet
och Ofirs-guldet ibland bäckens stenar,

<span id="an_22:25">22:25</span> så bliver den Allsmäktige din gyllene
skatt, det ädlaste silver varder han för dig.

<span id="an_22:26">22:26</span> Ja, då skall du hava din lust i den
Allsmäktige och kunna upplyfta ditt ansikte till Gud.

<span id="an_22:27">22:27</span> När du då beder till honom, skall han
höra dig, och de löften du gör skall du få infria.

<span id="an_22:28">22:28</span> Allt vad du besluter skall då lyckas
för dig, och ljus skall skina på dina vägar.

<span id="an_22:29">22:29</span> Om de leda mot djupet och du då beder:
»Uppåt!», så frälsar han mannen som har ödmjukat sig.

<span id="an_22:30">22:30</span> Ja han räddar och den som ej är fri
ifrån skuld; genom dina händers renhet räddas en sådan.

<span id="an_23:1">23:1</span> Därefter tog Job till orda och sade:

<span id="an_23:2">23:2</span> Också i dag vill min klaga göra uppror.
Min hand kännes matt för min suckans skull.

<span id="an_23:3">23:3</span> Om jag blott visste huru jag skulle finna
honom, huru jag kunde komma dit där han bor!

<span id="an_23:4">23:4</span> Jag skulle då lägga fram för honom min
sak och fylla min mun med bevis.

<span id="an_23:5">23:5</span> Jag ville väl höra vad han kunde svara
mig, och förnimma vad han skulle säga till mig.

<span id="an_23:6">23:6</span> Icke med övermakt finge han bekämpa mig,
nej, han borde allenast lyssna till mig.

<span id="an_23:7">23:7</span> Då skulle hans motpart stå här såsom en
redlig man, ja, då skulle jag för alltid komma undan min domare.

<span id="an_23:8">23:8</span> Men går jag mot öster, så är han icke
där; går jag mot väster, så varsnar jag honom ej;

<span id="an_23:9">23:9</span> har han något att skaffa i norr, jag
skådar honom icke; döljer han sig i söder, jag ser honom ej heller där.

<span id="an_23:10">23:10</span> Han vet ju vilken väg jag har vandrat;
han har prövat mig, och jag har befunnits lik guld.

<span id="an_23:11">23:11</span> Vid hans spår har min for hållit fast,
hans väg har jag följt, utan att vika av.

<span id="an_23:12">23:12</span> Från hans läppars bud har jag icke
gjort något avsteg; mer än egna rådslut har jag aktat hans muns tal.

<span id="an_23:13">23:13</span> Men hans vilja är orygglig; vem kan
hindra honom? Vad honom lyster, det gör han ock.

<span id="an_23:14">23:14</span> Ja, han giver mig fullt upp min
beskärda del, och mycket av samma slag har han ännu i förvar.

<span id="an_23:15">23:15</span> Därför gripes jag av förskräckelse för
hans ansikte; när jag betänker det, fruktar jag för honom.

<span id="an_23:16">23:16</span> Det är Gud som har gjort mitt hjärta
försagt, den Allsmäktige är det som har vållat min förskräckelse,

<span id="an_23:17">23:17</span> ty jag fick icke förgås, innan mörkret
kom, dödsnatten undanhöll han mig.

<span id="an_24:1">24:1</span> Varför har den Allsmäktige inga
räfstetider i förvar? varför få hans vänner ej skåda hans hämndedagar?

<span id="an_24:2">24:2</span> Se, råmärken flyttar man undan, rövade
hjordar driver man i bet;

<span id="an_24:3">24:3</span> de faderlösas åsna för man bort och tager
änkans ko i pant.

<span id="an_24:4">24:4</span> Man tränger de fattiga undan från vägen,
de betryckta i landet måste gömma sig med varandra.

<span id="an_24:5">24:5</span> Ja, såsom vildåsnor måste de leva i
öknen; dit gå de och möda sig och söka något till täring; hedmarken är
det bröd de hava åt sina barn.

<span id="an_24:6">24:6</span> På fältet få de till skörd vad boskap
plägar äta, de hämta upp det sista i den ogudaktiges vingård.

<span id="an_24:7">24:7</span> Nakna ligga de om natten, berövade sina
kläder; de hava intet att skyla sig med i kölden.

<span id="an_24:8">24:8</span> Av störtskurar från bergen genomdränkas
de; de famna klippan, ty de äga ej annan tillflykt.

<span id="an_24:9">24:9</span> Den faderlöse slites från sin moders
bröst, och den betryckte drabbas av utpantning.

<span id="an_24:10">24:10</span> Nakna måste de gå omkring, berövade
sina kläder, hungrande nödgas de bära på kärvar.

<span id="an_24:11">24:11</span> Inom sina förtryckares murar måste de
bereda olja, de få trampa vinpressar och därvid lida törst.

<span id="an_24:12">24:12</span> Utstötta ur människors samfund jämra de
sig, ja, från dödsslagnas själar uppstiger ett rop. Men Gud aktar ej på
vad förvänt som sker.

<span id="an_24:13">24:13</span> Andra hava blivit fiender till ljuset;
de känna icke dess vägar och hålla sig ej på dess stigar.

<span id="an_24:14">24:14</span> Vid dagningen står mördaren upp för att
dräpa den betryckte och fattige; och om natten gör han sig till tjuvars
like.

<span id="an_24:15">24:15</span> Äktenskapsbrytarens öga spejar efter
skymningen, han tänker: »Intet öga får känna igen mig», och sätter så
ett täckelse framför sitt ansikte.

<span id="an_24:16">24:16</span> När det är mörkt, bryta sådana sig in i
husen, men under dagen stänga de sig inne; ljuset vilja de icke veta av.

<span id="an_24:17">24:17</span> Ty det svarta mörkret räknas av dem
alla såsom morgon, med mörkrets förskräckelser äro de ju förtrogna.

<span id="an_24:18">24:18</span> »Men hastigt», menen I, »ryckes en
sådan bort av strömmen, förbannad bliver hans del i landet; till
vingårdarna får han ej mer styra sina steg.

<span id="an_24:19">24:19</span> Såsom snövatten förtäres av torka och
hetta, så förtär dödsriket den som har syndat.

<span id="an_24:20">24:20</span> Hans moders liv förgäter honom, maskar
frossa på honom, ingen finnes, som bevarar hans minne; såsom ett träd
brytes orättfärdigheten av.

<span id="an_24:21">24:21</span> Så går det, när någon plundrar den
ofruktsamma, som intet föder, och när någon icke gör gott mot änkan.»

<span id="an_24:22">24:22</span> Ja, men han uppehåller ock våldsmännen
genom sin kraft, de få stå upp, när de redan hade förlorat hoppet om
livet;

<span id="an_24:23">24:23</span> han giver dem trygghet, så att de få
vila, och hans ögon vaka över deras vägar.

<span id="an_24:24">24:24</span> När de hava stigit till sin höjd,
beskäres dem en snar hädanfärd, de sjunka då ned och dö som alla andra;
likasom axens toppar vissna de bort.

<span id="an_24:25">24:25</span> Är det ej så, vem vill då vederlägga
mig, vem kan göra mina ord om intet?

<span id="an_25:1">25:1</span> Därefter tog Bildad från Sua till orda
och sade:

<span id="an_25:2">25:2</span> Hos honom är väldighet och förskräckande
makt, hos honom, som skapar frid i sina himlars höjd.

<span id="an_25:3">25:3</span> Vem finnes, som förmår räkna hans skaror?
Och vem överstrålas ej av hans ljus?

<span id="an_25:4">25:4</span> Huru skulle då en människa kunna hava
rätt mot Gud eller en av kvinna född kunna befinnas ren?

<span id="an_25:5">25:5</span> Se, ej ens månen skiner nog klart, ej ens
stjärnorna äro rena i hans ögon;

<span id="an_25:6">25:6</span> huru mycket mindre då människan, det
krypet, människobarnet, den masken!

<span id="an_26:1">26:1</span> Därefter tog Job till orda och sade:

<span id="an_26:2">26:2</span> Vilken hjälp har du ej skänkt den
vanmäktige, huru har du ej stärkt den maktlöses arm!

<span id="an_26:3">26:3</span> Vilka råd har du ej givit den ovise, och
vilket överflöd av klokhet har du ej lagt i dagen!

<span id="an_26:4">26:4</span> Vem gav dig kraft att tala sådana ord,
och vems ande var det som kom till orda ur dig?

<span id="an_26:5">26:5</span> Dödsrikets skuggor gripas av ångest,
djupets vatten och de som bo däri.

<span id="an_26:6">26:6</span> Dödsriket ligger blottat för honom, och
avgrunden har intet täckelse.

<span id="an_26:7">26:7</span> Han spänner ut nordanrymden över det
tomma och hänger upp jorden på intet.

<span id="an_26:8">26:8</span> Han samlar vatten i sina moln såsom i ett
knyte, och skyarna brista icke under bördan.

<span id="an_26:9">26:9</span> Han gömmer sin tron för vår åsyn, han
omhöljer den med sina skyar.

<span id="an_26:10">26:10</span> En rundel har han välvt såsom gräns för
vattnen, där varest ljus ändas i mörker.

<span id="an_26:11">26:11</span> Himmelens pelare skälva, de gripas av
förfäran vid hans näpst.

<span id="an_26:12">26:12</span> Med sin kraft förskräckte han havet,
och genom sitt förstånd sönderkrossade han Rahab.

<span id="an_26:13">26:13</span> Blott han andades, blev himmelen klar;
hans hand genomborrade den snabba ormen.

<span id="an_26:14">26:14</span> Se, detta är allenast utkanterna av
hans verk; en sakta viskning är allt vad vi förnimma därom. Hans
allmakts dunder, vem skulle kunna fatta det?

<span id="an_27:1">27:1</span> Åter hov Job upp sin röst och kvad:

<span id="an_27:2">27:2</span> Så sant Gud lever, han som har förhållit
mig min rätt, den Allsmäktige, som har vållat min själs bedrövelse:

<span id="an_27:3">27:3</span> aldrig, så länge ännu min ande är i mig
och Guds livsfläkt är kvar i min näsa,

<span id="an_27:4">27:4</span> aldrig skola mina läppar tala vad
orättfärdigt är, och min tunga bära fram oärligt tal.

<span id="an_27:5">27:5</span> Bort det, att jag skulle giva eder rätt!
Intill min död låter jag min ostrafflighet ej tagas ifrån mig.

<span id="an_27:6">27:6</span> Vid min rättfärdighet håller jag fast och
släpper den icke, mitt hjärta förebrår mig ej för någon av mina dagar.

<span id="an_27:7">27:7</span> Nej, såsom ogudaktig må min fiende stå
där och min motståndare såsom orättfärdig.

<span id="an_27:8">27:8</span> Ty vad hopp har den gudlöse när hans liv
avskäres, när hans själ ryckes bort av Gud?

<span id="an_27:9">27:9</span> Månne Gud skall höra hans rop, när nöden
kommer över honom?

<span id="an_27:10">27:10</span> Eller kan en sådan hava sin lust i den
Allsmäktige, kan han åkalla Gud alltid?

<span id="an_27:11">27:11</span> Jag vill undervisa eder om huru Gud går
till väga; huru den Allsmäktige tänker, vill jag icke fördölja.

<span id="an_27:12">27:12</span> Dock, I haven ju själva allasammans
skådat det; huru kunnen I då hängiva eder åt så fåfängliga tankar?

<span id="an_27:13">27:13</span> Hören vad den ogudaktiges lott bliver
hos Gud, vilken arvedel våldsverkaren får av den Allsmäktige:

<span id="an_27:14">27:14</span> Om hans barn bliva många, så är
vinningen svärdets; hans avkomlingar få ej bröd att mätta sig med.

<span id="an_27:15">27:15</span> De som slippa undan läggas i graven
genom pest, och hans änkor kunna icke hålla sin klagogråt.

<span id="an_27:16">27:16</span> Om han ock hopar silver såsom stoft och
lägger kläder på hög såsom lera,

<span id="an_27:17">27:17</span> så är det den rättfärdige som får kläda
sig i vad han lägger på hög, och den skuldlöse kommer att utskifta
silvret.

<span id="an_27:18">27:18</span> Det hus han bygger bliver så
förgängligt som malen, det skall likna skjulet som vaktaren gör sig.

<span id="an_27:19">27:19</span> Rik lägger han sig och menar att intet
skall tagas bort; men när han öppnar sina ögon, är ingenting kvar.

<span id="an_27:20">27:20</span> Såsom vattenfloder taga förskräckelser
honom fatt, om natten rövas han bort av stormen.

<span id="an_27:21">27:21</span> Östanvinden griper honom, så att han
far sin kos, den rycker honom undan från hans plats.

<span id="an_27:22">27:22</span> Utan förskoning skjuter Gud sina pilar
mot honom; för hans hand måste han flykta med hast.

<span id="an_27:23">27:23</span> Då slår man ihop händerna, honom till
hån; man visslar åt honom på platsen där han var.

<span id="an_28:1">28:1</span> Silvret har ju sin gruva, sin fyndort har
guldet, som man renar;

<span id="an_28:2">28:2</span> järn hämtas upp ur jorden, och stenar
smältas till koppar.

<span id="an_28:3">28:3</span> Man sätter då gränser för mörkret, och
rannsakar ned till yttersta djupet,

<span id="an_28:4">28:4</span> Där spränger man schakt långt under
markens bebyggare, där färdas man förgäten djupt under vandrarens fot,
där hänger man svävande, fjärran ifrån människor.

<span id="an_28:5">28:5</span> Ovan ur jorden uppväxer bröd, men därnere
omvälves den såsom av eld.

<span id="an_28:6">28:6</span> Där, bland dess stenar, har safiren sitt
fäste, guldmalm hämtar man ock där.

<span id="an_28:7">28:7</span> Stigen ditned är ej känd av örnen, och
falkens öga har ej utspanat den;

<span id="an_28:8">28:8</span> den har ej blivit trampad av stolta
vilddjur, intet lejon har gått därfram.

<span id="an_28:9">28:9</span> Ja, där bär man hand på hårda stenen;
bergen omvälvas ända ifrån rötterna.

<span id="an_28:10">28:10</span> In i klipporna bryter man sig gångar,
där ögat får se allt vad härligt är.

<span id="an_28:11">28:11</span> Vattenådror täppas till och hindras att
gråta. Så dragas dolda skatter fram i ljuset.

<span id="an_28:12">28:12</span> Men visheten, var finnes hon, och var
har förståndet sin boning?

<span id="an_28:13">28:13</span> Priset för henne känner ingen människa;
hon står ej att finna i de levandes land.

<span id="an_28:14">28:14</span> Djupet säger: »Hon är icke här», och
havet säger: »Hos mig är hon icke.»

<span id="an_28:15">28:15</span> Hon köper icke för ädlaste metall, med
silver gäldas ej hennes värde.

<span id="an_28:16">28:16</span> Hon väges icke upp med guld från Ofir,
ej med dyrbar onyx och safir.

<span id="an_28:17">28:17</span> Guld och glas kunna ej liknas vid
henne; hon får ej i byte mot gyllene klenoder.

<span id="an_28:18">28:18</span> Koraller och kristall må icke ens
nämnas; svårare är förvärva vishet än pärlor.

<span id="an_28:19">28:19</span> Etiopisk topas kan ej liknas vid henne;
hon väges icke upp med renaste guld.

<span id="an_28:20">28:20</span> Ja, visheten, varifrån kommer väl hon,
och var har förståndet sin boning?

<span id="an_28:21">28:21</span> Förborgad är hon för alla levandes
ögon, för himmelens fåglar är hon fördold;

<span id="an_28:22">28:22</span> avgrunden och döden giva till känna;
»Blott hörsägner om henne förnummo våra öron.»

<span id="an_28:23">28:23</span> Gud, han är den som känner vägen till
henne, han är den som vet var hon har sin boning.

<span id="an_28:24">28:24</span> Ty han förmår skåda till jordens ändar,
allt vad som finnes under himmelen ser han.

<span id="an_28:25">28:25</span> När han mätte ut åt vinden dess styrka
och avvägde vattnen efter mått,

<span id="an_28:26">28:26</span> när han stadgade en lag för regnet och
en väg för tordönets stråle,

<span id="an_28:27">28:27</span> då såg han och uppenbarade henne, då
lät han henne stå fram, då utforskade han henne.

<span id="an_28:28">28:28</span> Och till människorna sade han så: »Se
Herrens fruktan, det är vishet, och att fly det onda är förstånd.»

<span id="an_29:1">29:1</span> Åter hov Job upp sin röst och kvad:

<span id="an_29:2">29:2</span> Ack att jag vore såsom i forna månader,
såsom i de dagar då Gud gav mig sitt beskydd,

<span id="an_29:3">29:3</span> då hans lykta sken över mitt huvud och
jag vid hans ljus gick fram genom mörkret!

<span id="an_29:4">29:4</span> Ja, vore jag såsom i min mognads dagar,
då Guds huldhet vilade över min hydda,

<span id="an_29:5">29:5</span> då ännu den Allsmäktige var med mig och
mina barn stodo runt omkring mig,

<span id="an_29:6">29:6</span> då mina fötter badade i gräddmjölk och
klippan invid mig göt ut bäckar av olja!

<span id="an_29:7">29:7</span> När jag då gick upp till porten i staden
och intog mitt säte på torget,

<span id="an_29:8">29:8</span> då drogo de unga sig undan vid min åsyn,
de gamla reste sig upp och blevo stående.

<span id="an_29:9">29:9</span> Då höllo hövdingar tillbaka sina ord och
lade handen på munnen;

<span id="an_29:10">29:10</span> furstarnas röst ljöd då dämpad, och
deras tunga lådde vid gommen.

<span id="an_29:11">29:11</span> Ja, vart öra som hörde prisade mig då
säll, och vart öga som såg bar vittnesbörd om mig;

<span id="an_29:12">29:12</span> ty jag räddade den betryckte som
ropade, och den faderlöse, den som ingen hjälpare hade.

<span id="an_29:13">29:13</span> Den olyckliges välsignelse kom då över
mig, och änkans hjärta uppfyllde jag med jubel.

<span id="an_29:14">29:14</span> I rättfärdighet klädde jag mig, och den
var såsom min klädnad; rättvisa bar jag såsom mantel och huvudbindel.

<span id="an_29:15">29:15</span> Ögon blev jag då åt den blinde, och
fötter var jag åt den halte.

<span id="an_29:16">29:16</span> Jag var då en fader för de fattiga, och
den okändes sak redde jag ut.

<span id="an_29:17">29:17</span> Jag krossade den orättfärdiges käkar
och ryckte rovet undan hans tänder.

<span id="an_29:18">29:18</span> Jag tänkte då: »I mitt näste skall jag
få dö, mina dagar skola bliva många såsom sanden.

<span id="an_29:19">29:19</span> Min rot ligger ju öppen för vatten, och
i min krona faller nattens dagg.

<span id="an_29:20">29:20</span> Min ära bliver ständigt ny, och min
båge föryngras i min hand.»

<span id="an_29:21">29:21</span> Ja, på mig hörde man då och väntade,
man lyssnade under tystnad på mitt råd.

<span id="an_29:22">29:22</span> Sedan jag hade talat, talade ingen
annan; såsom ett vederkvickande flöde kommo mina ord över dem.

<span id="an_29:23">29:23</span> De väntade på mig såsom på regn, de
spärrade upp sina munnar såsom efter vårregn.

<span id="an_29:24">29:24</span> När de misströstade, log jag emot dem,
och mitt ansiktes klarhet kunde de icke förmörka.

<span id="an_29:25">29:25</span> Täcktes jag besöka dem, så måste jag
sitta främst; jag tronade då såsom en konung i sin skara, lik en man som
har tröst för de sörjande.

<span id="an_30:1">30:1</span> Och nu le de åt mig, människor som äro
yngre till åren än jag, män vilkas fäder jag aktade ringa, ja, ej ens
hade velat sätta bland mina vallhundar.

<span id="an_30:2">30:2</span> Vad skulle de också kunna gagna mig med
sin hjälp, dessa människor som sakna all manlig kraft?

<span id="an_30:3">30:3</span> Utmärglade äro de ju av brist och svält;
de gnaga sin föda av torra öknen, som redan i förväg är öde och ödslig.

<span id="an_30:4">30:4</span> Saltörter plocka de där bland snåren, och
ginströtter är vad de hava till mat.

<span id="an_30:5">30:5</span> Ur människors samkväm drives de ut, man
ropar efter dem såsom efter tjuvar.

<span id="an_30:6">30:6</span> I gruvliga klyftor måste de bo, i hålor
under jorden och i bergens skrevor.

<span id="an_30:7">30:7</span> Bland snåren häva de upp sitt tjut, under
nässlor ligga de skockade,

<span id="an_30:8">30:8</span> en avföda av dårar och ärelöst folk,
utjagade ur landet med hugg och slag.

<span id="an_30:9">30:9</span> Och för sådana har jag nu blivit en visa,
de hava mig till ämne för sitt tal;

<span id="an_30:10">30:10</span> med avsky hålla de sig fjärran ifrån
mig, de hava ej försyn för att spotta åt mig.

<span id="an_30:11">30:11</span> Nej, mig till plåga, lossa de alla
band, alla tyglar kasta de av inför mig.

<span id="an_30:12">30:12</span> Invid min högra sida upphäver sig
ynglet; mina fötter vilja de stöta undan. De göra sig vägar som skola
leda till min ofärd.

<span id="an_30:13">30:13</span> Stigen framför mig hava de rivit upp.
De göra sitt bästa till att fördärva mig, de som dock själva äro
hjälplösa.

<span id="an_30:14">30:14</span> Såsom genom en bred rämna bryta de in;
de vältra sig fram under murarnas brak.

<span id="an_30:15">30:15</span> Förskräckelser välvas ned över mig.
Såsom en storm bortrycka de min ära, och såsom ett moln har min välfärd
farit bort.

<span id="an_30:16">30:16</span> Och nu utgjuter sig min själ inom mig,
eländesdagar hålla mig fast.

<span id="an_30:17">30:17</span> Natten bortfräter benen i min kropp,
och kvalen som gnaga mig veta ej av vila.

<span id="an_30:18">30:18</span> Genom övermäktig kraft har mitt
kroppshölje blivit vanställt, såsom en livklädnad hänger det omkring
mig.

<span id="an_30:19">30:19</span> I orenlighet har jag blivit nedstjälpt,
och själv är jag nu lik stoft och aska.

<span id="an_30:20">30:20</span> Jag ropar till dig, men du svarar mig
icke; jag står här, men de bespejar mig allenast.

<span id="an_30:21">30:21</span> Du förvandlas för mig till en grym
fiende, med din starka hand ansätter du mig.

<span id="an_30:22">30:22</span> Du lyfter upp mig i stormvinden och för
mig hän, och i bruset låter du mig försmälta av ångest.

<span id="an_30:23">30:23</span> Ja, jag förstår att du vill föra mig
till döden, till den boning dit allt levande församlas.

<span id="an_30:24">30:24</span> Men skulle man vid sitt fall ej få
sträcka ut handen, ej ropa efter hjälp, när ofärd har kommit?

<span id="an_30:25">30:25</span> Grät jag ej själv över den som hade
hårda dagar, och ömkade sig min själ ej över den fattige?

<span id="an_30:26">30:26</span> Se, jag väntade mig lycka, men olycka
kom; jag hoppades på ljus, men mörker kom.

<span id="an_30:27">30:27</span> Därför sjuder mitt innersta och får
ingen ro, eländesdagar hava ju mött mig.

<span id="an_30:28">30:28</span> Med mörknad hud går jag, fastän ej
bränd av solen; mitt i församlingen står jag upp och skriar.

<span id="an_30:29">30:29</span> En broder har jag blivit till
schakalerna, och en frände är jag vorden till strutsarna.

<span id="an_30:30">30:30</span> Min hud har svartnat och lossnat från
mitt kött, benen i min kropp äro förbrända av hetta.

<span id="an_30:31">30:31</span> I sorgelåt är mitt harpospel förbytt,
mina pipors klang i högljudd gråt.

<span id="an_31:1">31:1</span> Ett förbund slöt jag med mina ögon:
aldrig skulle jag skåda efter någon jungfru.

<span id="an_31:2">31:2</span> Vilken lott finge jag eljest av Gud i
höjden, vilken arvedel av den Allsmäktige därovan?

<span id="an_31:3">31:3</span> Ofärd kommer ju över de orättfärdiga, och
olycka drabbar ogärningsmän.

<span id="an_31:4">31:4</span> Ser icke han mina vägar, räknar han ej
alla mina steg?

<span id="an_31:5">31:5</span> Har jag väl umgåtts med lögn, och har min
fot varit snar till svek?

<span id="an_31:6">31:6</span> Nej, må jag vägas på en riktig våg, så
skall Gud förnimma min ostrafflighet.

<span id="an_31:7">31:7</span> Hava mina steg vikit av ifrån vägen, har
mitt hjärta följt efter mina ögon, eller låder vid min händer en fläck?

<span id="an_31:8">31:8</span> Då må en annan äta var jag har sått, och
vad jag har planterat må ryckas upp med roten.

<span id="an_31:9">31:9</span> Har mitt hjärta låtit dåra sig av någon
kvinna, så att jag har stått på lur vid min nästas dörr?

<span id="an_31:10">31:10</span> Då må min hustru mala mjöl åt en annan,
och främmande män må då famntaga henne.

<span id="an_31:11">31:11</span> Ja, sådant hade varit en skändlighet,
en straffbar missgärning hade det varit,

<span id="an_31:12">31:12</span> en eld som skulle förtära intill
avgrunden och förhärja till roten all min gröda.

<span id="an_31:13">31:13</span> Har jag kränkt min tjänares eller
tjänarinnas rätt, när de hade någon tvist med mig?

<span id="an_31:14">31:14</span> Vad skulle jag då göra, när Gud stode
upp, och när han hölle räfst, vad kunde jag då svara honom?

<span id="an_31:15">31:15</span> Han som skapade mig skapade ju och dem
i moderlivet, han, densamme, har berett dem i modersskötet.

<span id="an_31:16">31:16</span> Har jag vägrat de arma vad de begärde
eller låtit änkans ögon försmäkta?

<span id="an_31:17">31:17</span> Har jag ätit mitt brödstycke allena,
utan att den faderlöse och har fått äta därav?

<span id="an_31:18">31:18</span> Nej, från min ungdom fostrades han hos
mig såsom hos en fader, och från min moders liv var jag änkors ledare.

<span id="an_31:19">31:19</span> Har jag kunnat se en olycklig gå utan
kläder, se en fattig ej äga något att skyla sig med?

<span id="an_31:20">31:20</span> Måste ej fastmer hans länd välsigna
mig, och fick han ej värma sig i ull av mina lamm?

<span id="an_31:21">31:21</span> Har jag lyft min hand mot den
faderlöse, därför att jag såg mig hava medhåll i porten?

<span id="an_31:22">31:22</span> Då må min axel lossna från sitt fäste
och min arm brytas av ifrån sin led.

<span id="an_31:23">31:23</span> Jag måste då frukta ofärd ifrån Gud och
skulle stå maktlös inför hans majestät.

<span id="an_31:24">31:24</span> Har jag satt mitt hopp till guldet och
kallat guldklimpen min förtröstan?

<span id="an_31:25">31:25</span> Var det min glädje att min rikedom blev
så stor, och att min hand förvärvade så mycket?

<span id="an_31:26">31:26</span> Hände det, när jag såg solljuset, huru
det sken, och månen, huru härligt den gick fram,

<span id="an_31:27">31:27</span> att mitt hjärta hemligen lät dåra sig,
så att jag med handkyss gav dem min hyllning?

<span id="an_31:28">31:28</span> Nej, också det hade varit en straffbar
missgärning; därmed hade jag ju förnekat Gud i höjden.

<span id="an_31:29">31:29</span> Har jag glatt mig åt min fiendes ofärd
och fröjdats, när olycka träffade honom?

<span id="an_31:30">31:30</span> Nej, jag tillstadde ej min mun att
synda så, ej att med förbannelse begära hans liv.

<span id="an_31:31">31:31</span> Och kan mitt husfolk icke bevittna att
envar fick mätta sig av kött vid mitt bord?

<span id="an_31:32">31:32</span> Främlingen behövde ej stanna över
natten på gatan, mina dörrar lät jag stå öppna utåt vägen.

<span id="an_31:33">31:33</span> Har jag på människovis skylt mina
överträdelser och gömt min missgärning i min barm,

<span id="an_31:34">31:34</span> av fruktan för den stora hopen och av
rädsla för stamfränders förakt, så att jag teg och ej gick utom min
dörr?

<span id="an_31:35">31:35</span> Ack att någon funnes, som ville höra
mig! Jag har sagt mitt ord. Den Allsmäktige må nu svara mig; ack att jag
finge min vederparts motskrift!

<span id="an_31:36">31:36</span> Sannerligen, jag skulle då bära den
högt på min skuldra, såsom en krona skulle jag fästa den på mig.

<span id="an_31:37">31:37</span> Jag ville då göra honom räkenskap för
alla mina steg, lik en furste skulle jag då träda inför honom.

<span id="an_31:38">31:38</span> Har min mark höjt rop över mig, och
hava dess fåror gråtit med varandra?

<span id="an_31:39">31:39</span> Har jag förtärt dess gröda obetald
eller utpinat dess brukares liv?

<span id="an_31:40">31:40</span> Då må törne växa upp för vete, och
ogräs i stället för korn. Slut på Jobs tal.

<span id="an_32:1">32:1</span> De tre männen upphörde nu att svara Job,
eftersom han höll sig själv för rättfärdig.

<span id="an_32:2">32:2</span> Då blev Elihu, Barakels son, från Bus, av
Rams släkt, upptänd av vrede. Mot Job upptändes han av vrede, därför att
denne menade sig hava rätt mot Gud;

<span id="an_32:3">32:3</span> och mot hans tre vänner upptändes hans
vrede, därför att de icke funno något svar varmed de kunde vederlägga
Job.

<span id="an_32:4">32:4</span> Hittills hade Elihu dröjt att tala till
Job, därför att de andra voro äldre till åren än han.

<span id="an_32:5">32:5</span> Men då nu Elihu såg att de tre männen
icke mer hade något att svara, upptändes hans vrede.

<span id="an_32:6">32:6</span> Så tog då Elihu, Barakels son, från Bus,
till orda och sade; Ung till åren är jag, I däremot ären gamla. Därför
höll jag mig tillbaka och var försagd och lade ej fram för eder min
mening.

<span id="an_32:7">32:7</span> Jag tänkte: »Må åldern tala, och må årens
mängd förkunna visdom.»

<span id="an_32:8">32:8</span> Dock, på anden i människorna kommer det
an, den Allsmäktiges livsfläkt giver dem förstånd.

<span id="an_32:9">32:9</span> Icke de åldriga äro alltid visast, icke
de äldsta förstå bäst vad rätt är.

<span id="an_32:10">32:10</span> Därför säger jag nu: Hör mig; jag vill
lägga fram min mening, också jag.

<span id="an_32:11">32:11</span> Se, jag väntade på vad I skullen tala,
jag lyssnade efter förstånd ifrån eder, efter skäl som I skullen draga
fram.

<span id="an_32:12">32:12</span> Ja, noga aktade jag på eder. Men se,
ingen fanns, som vederlade Job, ingen bland eder, som kunde svara på
hans ord.

<span id="an_32:13">32:13</span> Nu mån I icke säga: »Vi möttes av
vishet; Gud, men ingen människa, kan nedslå denne.»

<span id="an_32:14">32:14</span> Skäl mot min mening har han icke lagt
fram, ej heller skall jag bemöta honom med edra bevis.

<span id="an_32:15">32:15</span> Se, nu stå de bestörta och svara ej
mer, målet i munnen hava de mist.

<span id="an_32:16">32:16</span> Och jag skulle vänta, då de nu intet
kunna säga, då de stå där och ej mer hava något svar!

<span id="an_32:17">32:17</span> Nej, också jag vill svara i min
ordning, jag vill lägga fram min mening, också jag.

<span id="an_32:18">32:18</span> Ty, fullt upp har jag av skäl, anden i
mitt inre vill spränga mig sönder.

<span id="an_32:19">32:19</span> Ja, mitt inre är såsom instängt vin,
likt en lägel med nytt vin är det nära att brista.

<span id="an_32:20">32:20</span> Så vill jag då tala och skaffa mig
luft, jag vill upplåta mina läppar och svara.

<span id="an_32:21">32:21</span> Jag får ej hava anseende till personen,
och jag skall ej till någon tala inställsamma ord.

<span id="an_32:22">32:22</span> Nej, jag förstår ej att tala
inställsamma ord; huru lätt kunde ej eljest min skapare rycka mig bort!

<span id="an_33:1">33:1</span> Men hör nu, Job, mina ord, och lyssna
till allt vad jag vill säga.

<span id="an_33:2">33:2</span> Se, jag upplåter nu mina läppar, min
tunga tager till orda i min mun.

<span id="an_33:3">33:3</span> Ur ett redbart hjärta framgår mitt tal,
och vad mina läppar förstå säga de ärligt ut.

<span id="an_33:4">33:4</span> Guds ande är det som har gjort mig, den
Allsmäktiges fläkt beskär mig liv.

<span id="an_33:5">33:5</span> Om du förmår, så må du nu svara mig; red
dig till strid mot mig, träd fram.

<span id="an_33:6">33:6</span> Se, jag är likställd med dig inför Gud,
jag är danad av en nypa ler, också jag.

<span id="an_33:7">33:7</span> Ja, fruktan för mig behöver ej förskräcka
dig, ej heller kan min myndighet trycka dig ned.

<span id="an_33:8">33:8</span> Men nu sade du så inför mina öron, så
ljödo de ord jag hörde:

<span id="an_33:9">33:9</span> »Ren är jag och fri ifrån överträdelse,
oskyldig är jag och utan missgärning;

<span id="an_33:10">33:10</span> men se, han finner på sak mot mig, han
aktar mig såsom sin fiende.

<span id="an_33:11">33:11</span> Han sätter mina fötter i stocken,
vaktar på alla mina vägar.»

<span id="an_33:12">33:12</span> Nej, häri har du orätt, svarar jag dig.
Gud är ju förmer än en människa.

<span id="an_33:13">33:13</span> Huru kan du gå till rätta med honom,
såsom gåve han aldrig svar i sin sak?

<span id="an_33:14">33:14</span> Både på ett sätt och på två talar Gud,
om man också ej aktar därpå.

<span id="an_33:15">33:15</span> I drömmen, i nattens syn, när sömnen
har fallit tung över människorna och de vila i slummer på sitt läger,

<span id="an_33:16">33:16</span> då öppnar han människornas öron och
sätter inseglet på sina varningar till dem,

<span id="an_33:17">33:17</span> när han vill avvända någon från en
ogärning eller hålla högmodet borta ifrån en människa.

<span id="an_33:18">33:18</span> Så bevarar han hennes själ från graven
och hennes liv ifrån att förgås genom vapen.

<span id="an_33:19">33:19</span> Hon bliver ock agad genom plågor på
sitt läger och genom ständig oro, allt intill benen.

<span id="an_33:20">33:20</span> Hennes sinne får leda vid maten, och
hennes själ vid den föda hon älskade.

<span id="an_33:21">33:21</span> Hennes hull förtvinar, till dess intet
är att se, ja, hennes ben täras bort intill osynlighet.

<span id="an_33:22">33:22</span> Så nalkas hennes själ till graven och
hennes liv hän till dödens makter.

<span id="an_33:23">33:23</span> Men om en ängel då finnes, som vakar
över henne, en medlare, någon enda av de tusen, och denne får lära
människan hennes plikt,

<span id="an_33:24">33:24</span> då förbarmar Gud sig över henne och
säger; »Fräls henne, så att hon slipper fara ned i graven; lösepenningen
har jag nu fått.»

<span id="an_33:25">33:25</span> Hennes kropp får då ny ungdomskraft,
hon bliver åter såsom under sin styrkas dagar.

<span id="an_33:26">33:26</span> När hon då beder till Gud, är han henne
nådig och låter henne se sitt ansikte med jubel; han giver så den mannen
hans rättfärdighet åter.

<span id="an_33:27">33:27</span> Så får denne då sjunga inför
människorna och säga: »Väl syndade jag, och väl kränkte jag rätten, dock
vederfors mig ej vad jag hade förskyllt;

<span id="an_33:28">33:28</span> ty han förlossade min själ, så att den
undslapp graven, och mitt liv får nu med lust skåda ljuset.»

<span id="an_33:29">33:29</span> Se, detta allt kommer Gud åstad, både
två gånger och tre, för den mannen,

<span id="an_33:30">33:30</span> till att rädda hans själ från graven,
så att han får njuta av de levandes ljus.

<span id="an_33:31">33:31</span> Akta nu härpå, du Job, och hör mig;
tig, så att jag får tala.

<span id="an_33:32">33:32</span> Dock, har du något att säga, så svara
mig; tala, ty gärna gåve jag dig rätt.

<span id="an_33:33">33:33</span> Varom icke, så är det du som må höra på
mig; du må tiga, så att jag får lära dig vishet.

<span id="an_34:1">34:1</span> Och Elihu tog till orda och sade:

<span id="an_34:2">34:2</span> Hören, I vise, mina ord; I förståndige,
lyssnen till mig.

<span id="an_34:3">34:3</span> Örat skall ju pröva orden, och munnen
smaken hos det man vill äta.

<span id="an_34:4">34:4</span> Må vi nu utvälja åt oss vad rätt är,
samfällt söka förstå vad gott är.

<span id="an_34:5">34:5</span> Se, Job har sagt: »Jag är oskyldig. Gud
har förhållit mig min rätt.

<span id="an_34:6">34:6</span> Fastän jag har rätt, måste jag stå såsom
lögnare; dödsskjuten är jag, jag som intet har brutit.»

<span id="an_34:7">34:7</span> Var finnes en man som är såsom Job? Han
läskar sig med bespottelse såsom med vatten,

<span id="an_34:8">34:8</span> han gör sig till ogärningsmäns
stallbroder och sällar sig till ogudaktiga människor.

<span id="an_34:9">34:9</span> Ty han säger: »Det gagnar en man till
intet, om han håller sig väl med Gud.»

<span id="an_34:10">34:10</span> Hören mig därför, I förståndige män:
Bort det, att Gud skulle begå någon orätt, att den Allsmäktige skulle
göra vad orättfärdigt är!

<span id="an_34:11">34:11</span> Nej, han vedergäller var människa efter
hennes gärningar och lönar envar såsom hans vandel har förtjänat.

<span id="an_34:12">34:12</span> Ty Gud gör i sanning intet som är
orätt, den Allsmäktige kan icke kränka rätten.

<span id="an_34:13">34:13</span> Vem har bjudit honom att vårda sig om
jorden, och vem lade på honom bördan av hela jordens krets?

<span id="an_34:14">34:14</span> Om han ville tänka allenast på sig
själv och åter draga till sig sin anda och livsfläkt,

<span id="an_34:15">34:15</span> då skulle på en gång allt kött förgås,
och människorna skulle vända åter till stoft.

<span id="an_34:16">34:16</span> Men märk nu väl och hör härpå, lyssna
till vad mina ord förkunna.

<span id="an_34:17">34:17</span> Skulle den förmå regera, som hatade vad
rätt är? Eller fördömer du den som är den störste i rättfärdighet?

<span id="an_34:18">34:18</span> Får man då säga till en konung: »Du
ogärningsman», eller till en furste: »Du ogudaktige»?

<span id="an_34:19">34:19</span> Gud har ju ej anseende till någon
hövdings person, han aktar den rike ej för mer än den fattige, ty alla
äro de hans händers verk.

<span id="an_34:20">34:20</span> I ett ögonblick omkomma de, mitt i
natten: folkhopar gripas av bävan och förgås, de väldige ryckas bort,
utan människohand.

<span id="an_34:21">34:21</span> Ty hans ögon vakta på var mans vägar,
och alla deras steg, dem ser han.

<span id="an_34:22">34:22</span> Intet mörker finnes och ingen skugga så
djup, att ogärningsmän kunna fördölja sig däri.

<span id="an_34:23">34:23</span> Ty länge behöver Gud ej vakta på en
människa, innan hon måste stå till doms inför honom.

<span id="an_34:24">34:24</span> Han krossar de väldige utan rannsakning
och låter så andra träda fram i deras ställe.

<span id="an_34:25">34:25</span> Ja, han märker väl vad de göra, han
omstörtar dem om natten och låter dem förgås.

<span id="an_34:26">34:26</span> Såsom ogudaktiga tuktar han dem öppet,
inför människors åsyn,

<span id="an_34:27">34:27</span> eftersom de veko av ifrån honom och ej
aktade på alla hans vägar.

<span id="an_34:28">34:28</span> De bragte så den armes rop inför honom,
och rop av betryckta fick han höra.

<span id="an_34:29">34:29</span> Vem vågar då fördöma, om han stillar
larmet? Ja, vem vill väl skåda honom, om han döljer sitt ansikte, för
ett folk eller för en enskild man,

<span id="an_34:30">34:30</span> när han vill rycka makten ifrån gudlösa
människor och hindra dem att bliva snaror för folket?

<span id="an_34:31">34:31</span> Kan man väl säga till Gud: »Jag måste
lida, jag som ändå intet har förbrutit.

<span id="an_34:32">34:32</span> Visa mig du vad som går över mitt
förstånd; om jag har gjort något orätt, vill jag då ej göra så mer.»

<span id="an_34:33">34:33</span> Skall då han, för ditt klanders skull,
giva vedergällning såsom du vill? Du själv, och icke jag, må döma därom;
ja, tala du ut vad du menar.

<span id="an_34:34">34:34</span> Men kloka män skola säga så till mig,
visa män, när de få höra mig:

<span id="an_34:35">34:35</span> »Job talar utan någon insikt, hans ord
äro utan förstånd.»

<span id="an_34:36">34:36</span> Så må nu Job utstå prövningar allt
framgent, då han vill försvara sig på ogärningsmäns sätt.

<span id="an_34:37">34:37</span> Till sin synd lägger han ju uppenbar
ondska, oss till hån slår han ihop sina händer och talar stora ord mot
Gud.

<span id="an_35:1">35:1</span> Och Elihu tog till orda och sade:

<span id="an_35:2">35:2</span> Menar du att sådant är riktigt? Kan du
påstå att du har rätt mot Gud,

<span id="an_35:3">35:3</span> du som frågar vad rättfärdighet gagnar
dig, vad den båtar dig mer än synd?

<span id="an_35:4">35:4</span> Svar härpå vill jag giva dig, jag ock
dina vänner med dig.

<span id="an_35:5">35:5</span> Skåda upp mot himmelen och se, betrakta
skyarna, som gå där högt över dig.

<span id="an_35:6">35:6</span> Om du syndar, vad gör du väl honom
därmed? Och om dina överträdelser äro många, vad skadar du honom därmed?

<span id="an_35:7">35:7</span> Eller om du är rättfärdig, vad giver du
honom, och vad undfår han av din hand?

<span id="an_35:8">35:8</span> Nej, för din like kunde din ogudaktighet
något betyda och för en människoson din rättfärdighet.

<span id="an_35:9">35:9</span> Väl klagar man, när våldsgärningarna äro
många, man ropar om hjälp mot de övermäktigas arm;

<span id="an_35:10">35:10</span> men ingen frågar: »Var är min Gud, min
skapare, han som låter lovsånger ljuda mitt i natten,

<span id="an_35:11">35:11</span> han som giver oss insikt framför
markens djur och vishet framför himmelens fåglar?»

<span id="an_35:12">35:12</span> Därför är det man får ropa utan svar om
skydd mot de ondas övermod.

<span id="an_35:13">35:13</span> Se, på fåfängliga böner hör icke Gud,
den Allsmäktige aktar icke på slikt;

<span id="an_35:14">35:14</span> allra minst, när du påstår att du icke
får skåda honom, att du måste vänta på honom, fastän saken är uppenbar.

<span id="an_35:15">35:15</span> Och nu menar du att hans vrede ej
håller någon räfst, och att han föga bekymrar sig om människors övermod?

<span id="an_35:16">35:16</span> Ja, till fåfängligt tal spärrar Job upp
sin mun, utan insikt talar han stora ord.

<span id="an_36:1">36:1</span> Vidare sade Elihu:

<span id="an_36:2">36:2</span> Bida ännu litet, så att jag får giva dig
besked, ty ännu något har jag att säga till Guds försvar.

<span id="an_36:3">36:3</span> Min insikt vill jag hämta vida ifrån, och
åt min skapare vill jag skaffa rätt.

<span id="an_36:4">36:4</span> Ja, förvisso skola mina ord icke vara
lögn; en man med fullgod insikt har du framför dig.

<span id="an_36:5">36:5</span> Se, Gud är väldig, men han försmår dock
ingen, han som är så väldig i sitt förstånds kraft.

<span id="an_36:6">36:6</span> Den ogudaktige låter han ej bliva vid
liv, men åt de arma skaffar han rätt.

<span id="an_36:7">36:7</span> Han tager ej sina ögon från de
rättfärdiga; de få trona i konungars krets, för alltid låter han dem
sitta där i höghet.

<span id="an_36:8">36:8</span> Och om de läggas bundna i kedjor och
fångas i eländets snaror,

<span id="an_36:9">36:9</span> så vill han därmed visa dem vad de hava
gjort, och vilka överträdelser de hava begått i sitt högmod;

<span id="an_36:10">36:10</span> han vill då öppna deras öra för tuktan
och mana dem att vända om ifrån fördärvet.

<span id="an_36:11">36:11</span> Om de då höra på honom och underkasta
sig, så få de framleva sina dagar i lycka och sina år i ljuvlig ro.

<span id="an_36:12">36:12</span> Men höra de honom ej, så förgås de
genom vapen och omkomma, när de minst tänka det.

<span id="an_36:13">36:13</span> Ja, de som med gudlöst hjärta hängiva
sig åt vrede och icke anropa honom, när han lägger dem i band,

<span id="an_36:14">36:14</span> deras själ skall i deras ungdom ryckas
bort av döden, och deras liv skall dela tempelbolares lott.

<span id="an_36:15">36:15</span> Genom lidandet vill han rädda den
lidande, och genom betrycket vill han öppna hans öra.

<span id="an_36:16">36:16</span> Så sökte han ock draga dig ur nödens
gap, ut på en rymlig plats, där intet trångmål rådde; och ditt bord
skulle bliva fullsatt med feta rätter.

<span id="an_36:17">36:17</span> Men nu bär du till fullo
ogudaktighetens dom; ja, dom och rättvisa hålla dig nu fast.

<span id="an_36:18">36:18</span> Ty vrede borde ej få uppegga dig under
din tuktans tid, och huru svårt du än har måst plikta, borde du ej därav
ledas vilse.

<span id="an_36:19">36:19</span> Huru kan han lära dig bedja, om icke
genom nöd och genom allt som nu har prövat din kraft?

<span id="an_36:20">36:20</span> Du må ej längta så ivrigt efter natten,
den natt då folken skola ryckas bort ifrån sin plats.

<span id="an_36:21">36:21</span> Tag dig till vara, så att du ej vänder
dig till vad fördärvligt är; sådant behagar dig ju mer än att lida.

<span id="an_36:22">36:22</span> Se, Gud är upphöjd genom sin kraft. Var
finnes någon mästare som är honom lik?

<span id="an_36:23">36:23</span> Vem har föreskrivit honom hans väg, och
vem kan säga: »Du gör vad orätt är?»

<span id="an_36:24">36:24</span> Tänk då på att upphöja hans gärningar,
dem vilka människorna besjunga

<span id="an_36:25">36:25</span> och som de alla skåda med lust, de
dödliga, om de än blott skönja dem i fjärran.

<span id="an_36:26">36:26</span> Ja, Gud är för hög för vårt förstånd,
hans år äro flera än någon kan utrannsaka.

<span id="an_36:27">36:27</span> Se, vattnets droppar drager han uppåt,
och de sila ned såsom regn, där hans dimma går fram;

<span id="an_36:28">36:28</span> skyarna gjuta dem ut såsom en ström,
låta dem drypa ned över talrika människor.

<span id="an_36:29">36:29</span> Ja, kan någon fatta molnens utbredning,
braket som utgår från hans hydda?

<span id="an_36:30">36:30</span> Se, sitt ljungeldsljus breder han ut
över molnen, och själva havsgrunden höljer han in däri.

<span id="an_36:31">36:31</span> Ty så utför han sina domar över folken;
så bereder han ock näring i rikligt mått.

<span id="an_36:32">36:32</span> I ljungeldsljus höljer han sina händer
och sänder det ut mot dem som begynna strid.

<span id="an_36:33">36:33</span> Budskap om honom bär hans dunder;
själva boskapen bebådar hans antåg.

<span id="an_37:1">37:1</span> Ja, vid sådant förskräckes mitt hjärta,
bävande spritter det upp.

<span id="an_37:2">37:2</span> Hören, hören huru hans röst ljuder vred,
hören dånet som går ut ur hans mun.

<span id="an_37:3">37:3</span> Han sänder det åstad, så långt himmelen
når, och sina ljungeldar bort till jordens ändar.

<span id="an_37:4">37:4</span> Efteråt ryter så dånet, när han dundrar
med sin väldiga röst; och på ljungeldarna spar han ej, då hans röst
låter höra sig.

<span id="an_37:5">37:5</span> Ja, underbart dundrar Gud med sin röst,
stora ting gör han, utöver vad vi förstå.

<span id="an_37:6">37:6</span> Se, åt snön giver han bud: »Fall ned till
jorden», så ock åt regnskuren, åt sitt regnflödes mäktiga skur.

<span id="an_37:7">37:7</span> Därmed fjättrar han alla människors
händer, så att envar som han har skapat kan lära därav.

<span id="an_37:8">37:8</span> Då draga sig vilddjuren in i sina
gömslen, och i sina kulor lägga de sig till ro.

<span id="an_37:9">37:9</span> Från Stjärngemaket kommer då storm och
köld genom nordanhimmelens stjärnor;

<span id="an_37:10">37:10</span> med sin andedräkt sänder Gud frost, och
de vida vattnen betvingas.

<span id="an_37:11">37:11</span> Skyarna lastar han ock med väta och
sprider omkring sina ljungeldsmoln.

<span id="an_37:12">37:12</span> De måste sväva än hit, än dit,
alltefter hans rådslut och de uppdrag de få, vadhelst han ålägger dem på
jordens krets.

<span id="an_37:13">37:13</span> Än är det som tuktoris, än med hjälp åt
hans jord, än är det med nåd som han låter dem komma.

<span id="an_37:14">37:14</span> Lyssna då härtill, du Job; stanna och
betänk Guds under.

<span id="an_37:15">37:15</span> Förstår du på vad sätt Gud styr deras
gång och låter ljungeldarna lysa fram ur sina moln?

<span id="an_37:16">37:16</span> Förstår du lagen för skyarnas jämvikt,
den Allvises underbara verk?

<span id="an_37:17">37:17</span> Förstår du huru kläderna bliva dig så
heta, när han låter jorden domna under sunnanvinden?

<span id="an_37:18">37:18</span> Kan du välva molnhimmelen så som han,
så fast som en spegel av gjuten metall?

<span id="an_37:19">37:19</span> Lär oss då vad vi skola säga till
honom; för vårt mörkers skull hava vi intet att lägga fram.

<span id="an_37:20">37:20</span> Ej må det bebådas honom att jag vill
tala. Månne någon begär sitt eget fördärv?

<span id="an_37:21">37:21</span> Men synes icke redan skenet? Strålande
visar han sig ju mellan skyarna, där vinden har gått fram och sopat dem
undan.

<span id="an_37:22">37:22</span> I guldglans kommer han från norden. Ja,
Gud är höljd i fruktansvärt majestät;

<span id="an_37:23">37:23</span> den Allsmäktige kunna vi icke fatta,
honom som är så stor i kraft, honom som ej kränker rätten, ej strängaste
rättfärdighet.

<span id="an_37:24">37:24</span> Fördenskull frukta människorna honom;
men de självkloka -- dem alla aktar han ej på.

<span id="an_38:1">38:1</span> Och HERREN svarade Job ur stormvinden och
sade:

<span id="an_38:2">38:2</span> Vem är du som stämplar vishet såsom
mörker, i det att du talar så utan insikt?

<span id="an_38:3">38:3</span> Omgjorda nu såsom ej man dina länder; jag
vill fråga dig, och du må giva mig besked.

<span id="an_38:4">38:4</span> Var var du, när jag lade jordens grund?
Säg det, om du har ett så stort förstånd.

<span id="an_38:5">38:5</span> Vem har fastställt hennes mått -- du vet
ju det? Och vem spände sitt mätsnöre ut över henne?

<span id="an_38:6">38:6</span> Var fingo hennes pelare sina fästen, och
vem var det som lade hennes hörnsten,

<span id="an_38:7">38:7</span> medan morgonstjärnorna tillsammans
jublade och alla Guds söner höjde glädjerop?

<span id="an_38:8">38:8</span> Och vem satte dörrar för havet, när det
föddes och kom ut ur moderlivet,

<span id="an_38:9">38:9</span> när jag gav det moln till beklädnad och
lät töcken bliva dess linda,

<span id="an_38:10">38:10</span> när jag åt det utstakade min gräns och
satte bom och dörrar därför,

<span id="an_38:11">38:11</span> och sade: »Härintill skall du komma,
men ej vidare, här skola dina stolta böljor lägga sig»?

<span id="an_38:12">38:12</span> Har du i din tid bjudit dagen att gry
eller anvisat åt morgonrodnaden dess plats,

<span id="an_38:13">38:13</span> där den skulle fatta jorden i dess
flikar, så att de ogudaktiga skakades bort därifrån?

<span id="an_38:14">38:14</span> Då ändrar den form såsom leran under
signetet, och tingen stå fram såsom klädda i skrud;

<span id="an_38:15">38:15</span> då berövas de ogudaktiga sitt ljus, och
den arm som lyftes för högt brytes sönder.

<span id="an_38:16">38:16</span> Har du stigit ned till havets källor
och vandrat omkring på djupets botten?

<span id="an_38:17">38:17</span> Hava dödens portar avslöjat sig för
dig, ja, såg du dödsskuggans portar?

<span id="an_38:18">38:18</span> Har du överskådat jordens vidder? Om du
känner allt detta, så låt höra.

<span id="an_38:19">38:19</span> Vet du vägen dit varest ljuset bor,
eller platsen där mörkret har sin boning,

<span id="an_38:20">38:20</span> så att du kan hämta dem ut till deras
gräns och finna stigarna som leda till deras hus?

<span id="an_38:21">38:21</span> Visst kan du det, ty så tidigt blev du
ju född, så stort är ju dina dagars antal!

<span id="an_38:22">38:22</span> Har du varit framme vid snöns
förrådshus? Och haglets förrådshus, du såg väl dem

<span id="an_38:23">38:23</span> -- de förråd som jag har sparat till
hemsökelsens tid, till stridens och drabbningens dag?

<span id="an_38:24">38:24</span> Vet du vägen dit varest ljuset delar
sig, dit där stormen sprider sig ut över jorden?

<span id="an_38:25">38:25</span> Vem har åt regnflödet öppnat en ränna
och banat en väg för tordönets stråle,

<span id="an_38:26">38:26</span> till att sända regn över länder där
ingen bor, över öknar, där ingen människa finnes,

<span id="an_38:27">38:27</span> till att mätta ödsliga ödemarker och
giva växt åt gräsets brodd?

<span id="an_38:28">38:28</span> Säg om regnet har någon fader, och vem
han är, som födde daggens droppar?

<span id="an_38:29">38:29</span> Ur vilken moders liv är det isen gick
fram, och vem är hon som födde himmelens rimfrost?

<span id="an_38:30">38:30</span> Se, vattnet tätnar och bliver likt
sten, så ytan sluter sig samman över djupet.

<span id="an_38:31">38:31</span> Knyter du tillhopa Sjustjärnornas
knippe? Och förmår du att lossa Orions band?

<span id="an_38:32">38:32</span> Är det du som, när tid är, för
himmelstecknen fram, och som leder Björninnan med hennes ungar?

<span id="an_38:33">38:33</span> Ja, förstår du himmelens lagar, och
ordnar du dess välde över jorden?

<span id="an_38:34">38:34</span> Kan du upphöja din röst till molnen och
förmå vattenflöden att övertäcka dig?

<span id="an_38:35">38:35</span> Kan du sända ljungeldar åstad, så att
de gå, så att de svara dig: »Ja vi äro redo»?

<span id="an_38:36">38:36</span> Vem har lagt vishet i de mörka molnen,
och vem gav förstånd åt järtecknen i luften?

<span id="an_38:37">38:37</span> Vem håller med sin vishet räkning på
skyarna? Och himmelens läglar, vem häller ut dem,

<span id="an_38:38">38:38</span> medan mullen smälter såsom malm och
jordkokorna klibbas tillhopa?

<span id="an_39:1">39:1</span> Är det du som jagar upp rov åt lejoninnan
och stillar de unga lejonens hunger,

<span id="an_39:2">39:2</span> när de trycka sig ned i sina kulor eller
ligga på lur i snåret?

<span id="an_39:3">39:3</span> Vem är det som skaffar mat åt korpen, när
hans ungar ropar till Gud, där de sväva omkring utan föda?

<span id="an_39:4">39:4</span> Vet du tiden för stengetterna att föda,
vakar du över när hindarna bör kalva?

<span id="an_39:5">39:5</span> Räknar du månaderna som de skola gå
dräktiga, ja, vet du tiden för dem att föda?

<span id="an_39:6">39:6</span> De böja sig ned, de avbörda sig sina
foster, hastigt göra de sig fria ifrån födslovåndan.

<span id="an_39:7">39:7</span> Deras ungar frodas och växa till på
marken, så springa de sin väg och vända ej tillbaka.

<span id="an_39:8">39:8</span> Vem har skänkt vildåsnan hennes frihet,
vem har lossat den skyggas band?

<span id="an_39:9">39:9</span> Se, hedmarken gav jag henne till hem, och
saltöknen blev hennes boning.

<span id="an_39:10">39:10</span> Hon ler åt larmet i staden, hon hör
ingen pådrivares rop.

<span id="an_39:11">39:11</span> Vad hon spanar upp på berget har hon
till bete, hon letar efter allt som är grönt.

<span id="an_39:12">39:12</span> Skall vildoxen finnas hågad att tjäna
dig och att stanna över natten invid din krubba?

<span id="an_39:13">39:13</span> Kan du tvinga vildoxen att gå i fåran
efter töm och förmå honom att i ditt spår harva markerna jämna?

<span id="an_39:14">39:14</span> Kan du lita på honom, då ju hans kraft
är så stor, kan du betro åt honom ditt arbetes frukt?

<span id="an_39:15">39:15</span> Överlåter du åt honom att föra hem din
säd och att hämta den tillhopa till din loge?

<span id="an_39:16">39:16</span> Strutshonans vingar flaxa med fröjd,
men vad modersömhet visa väl hennes pennor, hennes fjädrar?

<span id="an_39:17">39:17</span> Åt jorden överlåter hon ju sina ägg och
ruvar dem ovanpå sanden.

<span id="an_39:18">39:18</span> Hon bryr sig ej om att en fot kan
krossa dem, att ett vilddjur kan trampa dem sönder.

<span id="an_39:19">39:19</span> Hård är hon mot sin avkomma, såsom vore
den ej hennes; att hennes avel kan gå under, det bekymrar henne ej.

<span id="an_39:20">39:20</span> Ty Gud har gjort henne glömsk för
vishet, han har ej tilldelat henne förstånd.

<span id="an_39:21">39:21</span> Men när det gäller, piskar hon sig
själv upp till språng; då ler hon åt både häst och man.

<span id="an_39:22">39:22</span> Är det du som giver åt hästen hans
styrka och kläder hans hals med brusande man?

<span id="an_39:23">39:23</span> Är det du som lär honom gräshoppans
språng? Hans stolta frustning, en förskräckelse är den!

<span id="an_39:24">39:24</span> Han skrapar marken och fröjdar sig i
sin kraft och rusar så fram mot väpnade skaror.

<span id="an_39:25">39:25</span> Han ler åt fruktan och känner ej
förfäran, han ryggar icke tillbaka för svärd.

<span id="an_39:26">39:26</span> Omkring honom ljuder ett rassel av
koger, av ljungande spjut och lans.

<span id="an_39:27">39:27</span> Han skakas och rasar och uppslukar
marken, han kan icke styra sig, när basunen har ljudit.

<span id="an_39:28">39:28</span> För var basunstöt frustar han: Huj!
Ännu i fjärran vädrar han striden, anförarnas rop och larmet av
härskrin.

<span id="an_39:29">39:29</span> Är det ett verk av ditt förstånd, att
falken svingar sig upp och breder ut sina vingar till flykt mot söder?

<span id="an_39:30">39:30</span> Eller är det på ditt bud som örnen
stiger så högt och bygger sitt näste i höjden?

<span id="an_39:31">39:31</span> På klippan bor han, där har han sitt
tillhåll, på klippans spets och på branta berget.

<span id="an_39:32">39:32</span> Därifrån spanar han efter sitt byte,
långt bort i fjärran skådar hans ögon.

<span id="an_39:33">39:33</span> Hans ungar frossa på blod, och där
slagna ligga, där finner man honom.

<span id="an_39:34">39:34</span> Så svarade nu HERREN Job och sade:

<span id="an_39:35">39:35</span> Vill du tvista med den Allsmäktige, du
mästare? Svara då, du som så klagar på Gud!

<span id="an_39:36">39:36</span> Job svarade HERREN och sade:

<span id="an_39:37">39:37</span> Nej, därtill är jag för ringa; vad
skulle jag svara dig? Jag måste lägga handen på munnen.

<span id="an_39:38">39:38</span> En gång har jag talat, och nu säger jag
intet mer; ja, två gånger, men jag gör det icke åter.

<span id="an_40:1">40:1</span> Och HERREN talade till Job ur stormvinden
och sade:

<span id="an_40:2">40:2</span> Omgjorda såsom en man dina länder; jag
vill fråga dig, och du må giva mig besked.

<span id="an_40:3">40:3</span> Vill du göra min rätt om intet och döma
mig skyldig, för att själv stå såsom rättfärdig?

<span id="an_40:4">40:4</span> Har du en sådan arm som Gud, och förmår
du dundra med din röst såsom han?

<span id="an_40:5">40:5</span> Pryd dig då med ära och höghet, kläd dig
i majestät och härlighet.

<span id="an_40:6">40:6</span> Gjut ut din vredes förgrymmelse, ödmjuka
med en blick allt vad högt är.

<span id="an_40:7">40:7</span> Ja, kuva med en blick allt vad högt är,
slå ned de ogudaktiga på stället.

<span id="an_40:8">40:8</span> Göm dem i stoftet allasammans, ja,
fjättra deras ansikten i mörkret.

<span id="an_40:9">40:9</span> Då vill jag prisa dig, också jag, för
segern som din högra hand har berett dig.

<span id="an_40:10">40:10</span> Se, Behemot, han är ju mitt verk såväl
som du. Han lever av gräs såsom en oxe.

<span id="an_40:11">40:11</span> Och se vilken kraft han äger i sina
länder, vilken styrka han har i sin buks muskler.

<span id="an_40:12">40:12</span> Han bär sin svans så styv som en ceder,
ett konstrikt flätverk äro senorna i hans lår.

<span id="an_40:13">40:13</span> Hans benpipor äro såsom rör av koppar,
benen i hans kropp likna stänger av järn.

<span id="an_40:14">40:14</span> Förstlingen är han av vad Gud har
gjort; hans skapare själv har givit honom hans skära.

<span id="an_40:15">40:15</span> Ty foder åt honom frambära bergen, där
de vilda djuren alla hava sin lek.

<span id="an_40:16">40:16</span> Under lotusträd lägger han sig ned, i
skygdet av rör och vass.

<span id="an_40:17">40:17</span> Lotusträd giva honom tak och skugga,
pilträd hägna honom runt omkring.

<span id="an_40:18">40:18</span> Är floden än så våldsam, så ängslas han
dock icke; han är trygg, om ock en Jordan bryter fram mot hans gap.

<span id="an_40:19">40:19</span> Vem kan fånga honom, när han är på sin
vakt, vem borrar en snara genom hans nos?

<span id="an_40:20">40:20</span> Kan du draga upp Leviatan med krok och
med en metrev betvinga hans tunga?

<span id="an_40:21">40:21</span> Kan du sätta en sävhank i hans nos
eller borra en hake genom hans käft?

<span id="an_40:22">40:22</span> Menar du att han skall slösa på dig
många böner eller tala till dig med mjuka ord?

<span id="an_40:23">40:23</span> Att han skall vilja sluta fördrag med
dig, så att du finge honom till din träl för alltid?

<span id="an_40:24">40:24</span> Kan du hava honom till leksak såsom en
fågel och sätta honom i band åt dina tärnor?

<span id="an_40:25">40:25</span> Pläga fiskarlag köpslå om honom och
stycka ut hans kropp mellan krämare?

<span id="an_40:26">40:26</span> Kan du skjuta hans hud full med spjut
och hans huvud med fiskharpuner?

<span id="an_40:27">40:27</span> Ja, försök att bära hand på honom du
skall minnas den striden och skall ej föra så mer.

<span id="an_40:28">40:28</span> Nej, den sådant vågar, hans hopp bliver
sviket, han fälles till marken redan vid hans åsyn.

<span id="an_41:1">41:1</span> Så oförvägen är ingen, att han törs reta
denne. Vem vågar då sätta sig upp mot mig själv?

<span id="an_41:2">41:2</span> Vem har först givit mig något, som jag
alltså bör betala igen? Mitt är ju allt vad som finnes under himmelen.

<span id="an_41:3">41:3</span> Jag vill ej höra upp att tala om hans
lemmar, om huru väldig han är, och huru härligt han är danad.

<span id="an_41:4">41:4</span> Vem mäktar rycka av honom hans pansar?
Vem vågar sig in mellan hans käkars par?

<span id="an_41:5">41:5</span> Hans gaps dörrar, vem vill öppna dem?
Runtom hans tänder bor ju förskräckelse.

<span id="an_41:6">41:6</span> Stolta sitta på honom sköldarnas rader;
hopslutna äro de med fast försegling.

<span id="an_41:7">41:7</span> Tätt fogar sig den ena intill den andra,
icke en vindfläkt tränger in mellan dem.

<span id="an_41:8">41:8</span> Var och en håller ihop med den nästa, de
gripa in i varandra och skiljas ej åt.

<span id="an_41:9">41:9</span> När han fnyser, strålar det av ljus; hans
blickar äro såsom morgonrodnadens ögonbryn.

<span id="an_41:10">41:10</span> Bloss fara ut ur hans gap, eldgnistor
springa fram därur.

<span id="an_41:11">41:11</span> Från hans näsborrar utgår rök såsom ur
en sjudande panna på bränslet.

<span id="an_41:12">41:12</span> Hans andedräkt framgnistrar eldkol, och
lågor bryta fram ur hans gap.

<span id="an_41:13">41:13</span> På hans hals har kraften sin boning,
och framför honom stapplar försagdhet.

<span id="an_41:14">41:14</span> Själva det veka på hans buk är ett
stadigt fogverk, det sitter orubbligt, såsom gjutet på honom.

<span id="an_41:15">41:15</span> Hans hjärta är fast såsom sten, fast
såsom bottenstenen i kvarnen.

<span id="an_41:16">41:16</span> När han reser sig, bäva hjältar, av
ångest mista de all sans.

<span id="an_41:17">41:17</span> Angripes han med ett svärd, så håller
det ej stånd, ej heller spjut eller pil eller pansar.

<span id="an_41:18">41:18</span> Han aktar järn såsom halm och koppar
såsom murket trä.

<span id="an_41:19">41:19</span> Bågskott skrämma honom ej bort,
slungstenar förvandlas för honom till strå;

<span id="an_41:20">41:20</span> ja, stridsklubbor aktar han såsom strå,
han ler åt rasslet av lansar.

<span id="an_41:21">41:21</span> På sin buk bär han skarpa eggar, spår
såsom av en tröskvagn ristar han i dyn.

<span id="an_41:22">41:22</span> Han gör djupet sjudande som en gryta,
likt en salvokokares kittel förvandlar han vattnet.

<span id="an_41:23">41:23</span> Bakom honom strålar vägen av ljus,
djupet synes bära silverhår.

<span id="an_41:24">41:24</span> Ja, på jorden finnes intet som är honom
likt, otillgänglig för fruktan skapades han.

<span id="an_41:25">41:25</span> På allt vad högt är ser han med förakt,
konung är han över alla stolta vilddjur.

<span id="an_42:1">42:1</span> Job svarade HERREN och sade:

<span id="an_42:2">42:2</span> Ja, jag vet att du förmår allt, och att
intet som du besluter är dig för svårt.

<span id="an_42:3">42:3</span> Vem var då jag som i oförstånd gav vishet
namn av mörker? Jag ordade ju om vad jag icke begrep, om det som var mig
för underbart och det jag ej kunde förstå.

<span id="an_42:4">42:4</span> Men hör nu, så vill jag tala; jag vill
fråga dig, och du må giva mig besked.

<span id="an_42:5">42:5</span> Blott hörsägner hade jag förnummit om
dig, men nu har jag fått se dig med egna ögon.

<span id="an_42:6">42:6</span> Därför tager jag det tillbaka och ångrar
mig, i stoft och aska.

<span id="an_42:7">42:7</span> Sedan HERREN hade talat så till Job, sade
han till Elifas från Teman: »Min vrede är upptänd mot dig och dina båda
vänner, därför att I icke haven talat om mig vad rätt är, såsom min
tjänare Job har gjort.

<span id="an_42:8">42:8</span> Så tagen eder nu sju tjurar och sju
vädurar, och gån till min tjänare Job och offren dem såsom brännoffer
för eder; ock låten min tjänare Job bedja för eder. Till äventyrs skall
jag då, av nåd mot honom, avstå från att göra något förskräckligt mot
eder, till straff därför att I icke haven talat om mig vad rätt är,
såsom min tjänare Job har gjort.»

<span id="an_42:9">42:9</span> Då gingo Elifas från Teman, Bildad från
Sua och Sofar från Naaman åstad och gjorde såsom HERREN hade tillsagt
dem; och HERREN tog nådigt emot Jobs bön.

<span id="an_42:10">42:10</span> Och då nu Job bad för sina vänner,
upprättade HERREN åter honom själv; HERREN gav Job dubbelt igen mot vad
han förut hade haft.

<span id="an_42:11">42:11</span> Och alla hans bröder och systrar och
alla hans forna bekanta kommo till honom och höllo måltid med honom i
hans hus, och ömkade honom för alla de olyckor som HERREN hade låtit
komma över honom. Och de gåvo honom vardera en kesita och en guldring.

<span id="an_42:12">42:12</span> Och HERREN välsignade slutet av Jobs
levnad ännu mer än begynnelsen, så att han fick fjorton tusen får, sex
tusen kameler, ett tusen par oxar och ett tusen åsninnor.

<span id="an_42:13">42:13</span> Och han fick sju söner och tre döttrar.

<span id="an_42:14">42:14</span> Den första dottern kallade han Jemima,
den andra Kesia och den tredje Keren-Happuk.

<span id="an_42:15">42:15</span> Och så sköna kvinnor som Jobs döttrar
funnos icke i hela landet; och deras fader gav dem arvedel bland deras
bröder.

<span id="an_42:16">42:16</span> Och Job levde därefter ett hundra
fyrtio år, och fick se sina barn och barnbarn i fyra led.

<span id="an_42:17">42:17</span> Sedan dog Job, gammal och mätt på att
leva.

------------------------------------------------------------------------

[Next: Psalms](psa.md)
