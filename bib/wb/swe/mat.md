[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mal)  [Next](mar) 

------------------------------------------------------------------------

### Swedish Bible: Matthew

<span id="an_1:1">1:1</span> Detta är Jesu Kristi, Davids sons, Abrahams
sons, släkttavla.

<span id="an_1:2">1:2</span> Abraham födde Isak, Isak födde Jakob, Jakob
födde Judas och hans bröder;

<span id="an_1:3">1:3</span> Judas födde Fares och Sara med Tamar, Fares
födde Esrom, Esrom födde Aram;

<span id="an_1:4">1:4</span> Aram födde Aminadab, Aminadab födde
Naasson, Naasson födde Salmon;

<span id="an_1:5">1:5</span> Salmon födde Boes med Rakab, Boes födde
Jobed med Rut, Jobed födde Jessai;

<span id="an_1:6">1:6</span> Jessai födde David, konungen, David födde
Salomo med Urias' hustru;

<span id="an_1:7">1:7</span> Salomo födde Roboam, Roboam födde Abia.
Abia födde Asaf;

<span id="an_1:8">1:8</span> Asaf födde Josafat, Josafat födde Joram,
Joram födde Osias;

<span id="an_1:9">1:9</span> Osias födde Joatam, Joatam födde Akas, Akas
födde Esekias;

<span id="an_1:10">1:10</span> Esekias födde Manasses, Manasses födde
Amos, Amos födde Josias;

<span id="an_1:11">1:11</span> Josias födde Jekonias och hans bröder,
vid den tid då folket blev bortfört i fångenskap till Babylonien.

<span id="an_1:12">1:12</span> Sedan folket hade blivit bortfört i
fångenskap till Babylonien, födde Jekonias Salatiel, Salatiel födde
Sorobabel;

<span id="an_1:13">1:13</span> Sorobabel födde Abiud, Abiud födde
Eljakim, Eljakim födde Asor;

<span id="an_1:14">1:14</span> Asor födde Sadok, Sadok födde Akim, Akim
födde Eliud;

<span id="an_1:15">1:15</span> Eliud födde Eleasar, Eleasar födde
Mattan, Mattan födde Jakob;

<span id="an_1:16">1:16</span> Jakob födde Josef, Marias man, och av
henne föddes Jesus, som kallas Kristus.

<span id="an_1:17">1:17</span> Så utgöra släktlederna från Abraham
intill David tillsammans fjorton leder, och från David intill dess att
folket blev bortfört i fångenskap till Babylonien fjorton leder, och
från det att folket blev bortfört i fångenskap till Babylonien intill
Kristus fjorton leder.

<span id="an_1:18">1:18</span> Med Jesu Kristi födelse gick det så till.
Sedan Maria, hans moder, hade blivit trolovad med Josef, befanns hon,
förrän de kommo tillsammans, vara havande av helig ande.

<span id="an_1:19">1:19</span> Nu var Josef, hennes man, en rättsinnig
man och ville icke utsätta henne for vanära; därför beslöt han att
hemligen skilja sig från henne.

<span id="an_1:20">1:20</span> Men när han hade fått detta i sinnet, se,
då visade sig i drömmen en Herrens ängel för honom och sade: »Josef,
Davids son, frukta icke att taga till dig Maria, din hustru; ty det som
är avlat i henne är av helig ande.

<span id="an_1:21">1:21</span> Och hon skall föda en son, och honom
skall du giva namnet Jesus, ty han skall frälsa sitt folk ifrån deras
synder.»

<span id="an_1:22">1:22</span> Allt detta har skett, för att det skulle
fullbordas, som var sagt av Herren genom profeten som sade:

<span id="an_1:23">1:23</span> »Se, jungfrun skall bliva havande och
föda en son, och man skall giva honom namnet Emmanuel» (det betyder Gud
med oss).

<span id="an_1:24">1:24</span> När Josef hade vaknat upp ur sömnen,
gjorde han som Herrens ängel hade befallt honom och tog sin hustru till
sig.

<span id="an_1:25">1:25</span> Och han kände henne icke, förrän hon hade
fött en son; och honom gav han namnet Jesus.

<span id="an_2:1">2:1</span> När nu Jesus var född i Betlehem i Judeen,
på konung Herodes' tid, då kommo vise män från österns länder till
Jerusalem

<span id="an_2:2">2:2</span> och sade: »Var är den nyfödde judakonungen?
Vi hava nämligen sett hans stjärna i östern och hava kommit för att giva
honom vår hyllning.»

<span id="an_2:3">2:3</span> När konung Herodes hörde detta, blev han
förskräckt, och hela Jerusalem med honom.

<span id="an_2:4">2:4</span> Och han församlade alla överstepräster och
skriftlärde bland folket och frågade dem var Messias skulle födas.

<span id="an_2:5">2:5</span> De svarade honom: »I Betlehem i Judeen; ty
så är skrivet genom profeten:

<span id="an_2:6">2:6</span> 'Och du Betlehem, du judiska bygd,
ingalunda är du minst bland Juda furstar, ty av dig skall utgå en furste
som skall vara en herde för mitt folk Israel.'»

<span id="an_2:7">2:7</span> Då kallade Herodes hemligen till sig de
vise männen och utfrågade dem noga om tiden då stjärnan hade visat sig.

<span id="an_2:8">2:8</span> Sedan lät han dem fara till Betlehem och
sade: »Faren åstad och forsken noga efter barnet; och när I haven funnit
det, så låten mig veta detta, för att också jag må komma och giva det
min hyllning.»

<span id="an_2:9">2:9</span> När de hade hört konungens ord, foro de
åstad; och se, stjärnan som de hade sett i östern gick framför dem, till
dess att den kom över det ställe där barnet var. Där stannade den.

<span id="an_2:10">2:10</span> Och när de sågo stjärnan, uppfylldes de
av mycket stor glädje.

<span id="an_2:11">2:11</span> Och de gingo in i huset och fingo se
barnet med Maria, dess moder. Då föllo de ned och gåvo det sin hyllning;
och de togo fram sina skatter och framburo åt det skänker: guld, rökelse
och myrra.

<span id="an_2:12">2:12</span> Sedan fingo de, genom en uppenbarelse i
drömmen, befallning att icke återvända till Herodes; och de drogo så en
annan väg tillbaka till sitt land.

<span id="an_2:13">2:13</span> Men när de hade dragit åstad, se, då
visade sig i drömmen en Herrens ängel för Josef och sade: »Stå upp och
tag barnet och dess moder med dig, och fly till Egypten, och bliv kvar
där, till dess jag säger dig till; ty Herodes tänker söka efter barnet
för att förgöra det.»

<span id="an_2:14">2:14</span> Då stod han upp och tog barnet och dess
moder med sig om natten, och drog bort till Egypten.

<span id="an_2:15">2:15</span> Där blev han kvar intill Herodes' död,
för att det skulle fullbordas, som var sagt av Herren genom profeten som
sade: »Ut ur Egypten kallade jag min son.»

<span id="an_2:16">2:16</span> När Herodes nu såg att han hade blivit
gäckad av de vise männen, blev han mycket vred. Och han sände åstad och
lät döda alla de gossebarn i Betlehem och hela området däromkring, som
voro två år gamla och därunder, detta enligt den uppgift om tiden, som
han hade fått genom att utfråga de vise männen.

<span id="an_2:17">2:17</span> Då fullbordades det som var sagt genom
profeten Jeremias, när han sade:

<span id="an_2:18">2:18</span> »Ett rop hördes i Rama, gråt och mycken
jämmer; det var Rakel som begrät sina barn, och hon ville icke låta
trösta sig, eftersom de icke mer voro till.»

<span id="an_2:19">2:19</span> Men när Herodes var död, se, då visade
sig i drömmen en Herrens ängel for Josef, i Egypten,

<span id="an_2:20">2:20</span> och sade: »Stå upp och tag barnet och
dess moder med dig, och begiv dig till Israels land; ty de som traktade
efter barnets liv äro nu döda.»

<span id="an_2:21">2:21</span> Då stod han upp och tog barnet och dess
moder med sig, och kom så till Israels land.

<span id="an_2:22">2:22</span> Men när han hörde att Arkelaus regerade
över Judeen; efter sin fader Herodes, fruktade han att begiva sig dit;
och på grund av en uppenbarelse i drömmen drog han bort till Galileens
bygder.

<span id="an_2:23">2:23</span> Och när han hade kommit dit, bosatte han
sig i en stad som hette Nasaret, för att det skulle fullbordas, som var
sagt genom profeterna, att han skulle kallas nasaré.

<span id="an_3:1">3:1</span> Vid den tiden uppträdde Johannes döparen
och predikade i Judeens öken

<span id="an_3:2">3:2</span> och sade: »Gören bättring, ty himmelriket
är nära.»

<span id="an_3:3">3:3</span> Det var om denne som profeten Esaias
talade, när han sade: »Hör rösten av en som ropar i öknen: 'Bereden
vägen för Herren, gören stigarna jämna för honom.'»

<span id="an_3:4">3:4</span> Och Johannes hade kläder av kamelhår och
bar en lädergördel om sina länder, och hans mat var gräshoppor och
vildhonung.

<span id="an_3:5">3:5</span> Och från Jerusalem och hela Judeen och hela
trakten omkring Jordan gick då folket ut till honom

<span id="an_3:6">3:6</span> och lät döpa sig av honom i floden Jordan,
och bekände därvid sina synder.

<span id="an_3:7">3:7</span> Men när han såg många fariséer och
sadducéer komma för att låta döpa sig, sade han till dem: »I huggormars
avföda, vem har ingivit eder att söka komma undan den tillstundande
vredesdomen?

<span id="an_3:8">3:8</span> Bären då ock sådan frukt som tillhör
bättringen.

<span id="an_3:9">3:9</span> Och menen icke att I kunnen säga vid eder
själva: 'Vi hava ju Abraham till fader'; ty jag säger eder att Gud av
dessa stenar kan uppväcka barn åt Abraham.

<span id="an_3:10">3:10</span> Och redan är yxan satt till roten på
träden; så bliver då vart träd som icke bär god frukt avhugget och
kastat i elden.

<span id="an_3:11">3:11</span> Jag döper eder i vatten till bättring,
men den som kommer efter mig, han är starkare än jag, och jag är icke
ens värdig att bära hans skor; han skall döpa eder i helig ande och eld.

<span id="an_3:12">3:12</span> Han har sin kastskovel i handen, och han
skall noga rensa sin loge och samla in sitt vete i ladan; men agnarna
skall han bränna upp i en eld som icke utsläckes.»

<span id="an_3:13">3:13</span> Därefter kom Jesus från Galileen till
Johannes, vid Jordan, för att låta döpa sig av honom;

<span id="an_3:14">3:14</span> men denne ville hindra honom och sade:
»Jag behövde döpas av dig, och du kommer till mig?»

<span id="an_3:15">3:15</span> Då svarade Jesus och sade till honom:
»Låt det nu så ske; ty det höves oss att så uppfylla all rättfärdighet.
Då tillstadde han honom det.

<span id="an_3:16">3:16</span> Och när Jesus var döpt, steg han strax
upp ur vattnet; och se, då öppnades himmelen, och han såg Guds Ande
sänka sig ned såsom en duva och komma över honom.

<span id="an_3:17">3:17</span> Och från himmelen kom en röst, som sade:
»Denne är min älskade Son, i vilken jag har funnit behag.»

<span id="an_4:1">4:1</span> Därefter blev Jesus av Anden förd upp i
öknen, för att han skulle frestas av djävulen.

<span id="an_4:2">4:2</span> Och när han hade fastat i fyrtio dagar och
fyrtio nätter, blev han omsider hungrig.

<span id="an_4:3">4:3</span> Då trädde frestaren fram och sade till
honom: »Är du Guds Son, så bjud att dessa stenar bliva bröd.»

<span id="an_4:4">4:4</span> Men han svarade och sade: »Det är skrivet:
'Människan skall leva icke allenast av bröd, utan av allt det som utgår
av Guds mun.'»

<span id="an_4:5">4:5</span> Därefter tog djävulen honom med sig till
den heliga staden och ställde honom uppe på helgedomens mur

<span id="an_4:6">4:6</span> och sade till honom: »Är du Guds Son, så
kasta dig ned; det är ju skrivet: 'Han skall giva sina änglar befallning
om dig, och de skola bära dig på händerna, så att du icke stöter din fot
mot någon sten.'»

<span id="an_4:7">4:7</span> Jesus sade till honom: »Det är ock skrivet:
'Du skall icke fresta Herren, din Gud.'»

<span id="an_4:8">4:8</span> Åter tog djävulen honom med sig, upp på ett
mycket högt berg, och visade honom alla riken i världen och deras
härlighet

<span id="an_4:9">4:9</span> och sade till honom: »Allt detta vill jag
giva dig, om du faller ned och tillbeder mig.»

<span id="an_4:10">4:10</span> Då sade Jesus till honom: »Gå bort,
Satan; ty det är skrivet: 'Herren, din Gud, skall du tillbedja, och
honom allena skall du tjäna.'»

<span id="an_4:11">4:11</span> Då lämnade djävulen honom; och se, änglar
trädde fram och betjänade honom.

<span id="an_4:12">4:12</span> Men när han hörde att Johannes hade
blivit satt i fängelse, drog han sig tillbaka till Galileen.

<span id="an_4:13">4:13</span> Och han lämnade Nasaret och begav sig
till Kapernaum, som ligger vid sjön, på Sabulons och Neftalims område,
och bosatte sig där,

<span id="an_4:14">4:14</span> för att det skulle fullbordas, som var
sagt genom profeten Esaias, när han sade:

<span id="an_4:15">4:15</span> »Sabulons land och Neftalims land,
trakten åt havet till, landet på andra sidan Jordan, hedningarnas
Galileen --

<span id="an_4:16">4:16</span> det folk som där satt i mörker fick se
ett stort ljus; ja, de som sutto i dödens ängd och skugga, för dem gick
upp ett ljus.»

<span id="an_4:17">4:17</span> Från den tiden begynte Jesus predika och
säga: »Gören bättring, ty himmelriket är nära.»

<span id="an_4:18">4:18</span> Då han nu vandrade utmed Galileiska sjön,
fick han se två bröder, Simon, som kallas Petrus, och Andreas, hans
broder, kasta ut nät i sjön, ty de voro fiskare.

<span id="an_4:19">4:19</span> Och han sade till dem: »Följen mig så
skall jag göra eder till människofiskare.»

<span id="an_4:20">4:20</span> Strax lämnade de näten och följde honom.

<span id="an_4:21">4:21</span> När han hade gått därifrån ett stycke
längre fram, fick han se två andra bröder, Jakob, Sebedeus' son, och
Johannes, hans broder, där de jämte sin fader Sebedeus sutto i båten och
ordnade sina nät; och han kallade dem till sig.

<span id="an_4:22">4:22</span> Och strax lämnade de båten och sin fader
och följde honom.

<span id="an_4:23">4:23</span> Och han gick omkring i hela Galileen och
undervisade i deras synagogor och predikade evangelium om riket och
botade alla slags sjukdomar och allt slags skröplighet bland folket.

<span id="an_4:24">4:24</span> Och ryktet om honom gick ut över hela
Syrien, och man förde till honom alla sjuka som voro hemsökta av olika
slags lidanden och plågor, alla som voro besatta eller månadsrasande
eller lama; och han botade dem.

<span id="an_4:25">4:25</span> Och honom följde mycket folk ifrån
Galileen och Dekapolis och Jerusalem och Judeen och från landet på andra
sidan Jordan.

<span id="an_5:1">5:1</span> När han nu såg folket, gick han upp på
berget; och sedan han hade satt sig ned, trädde hans lärjungar fram till
honom.

<span id="an_5:2">5:2</span> Då öppnade han sin mun och undervisade dem
och sade:

<span id="an_5:3">5:3</span> »Saliga äro de som äro fattiga i anden, ty
dem hör himmelriket till.

<span id="an_5:4">5:4</span> Saliga äro de som sörja, ty de skola bliva
tröstade.

<span id="an_5:5">5:5</span> Saliga äro de saktmodiga, ty de skola
besitta jorden.

<span id="an_5:6">5:6</span> Saliga äro de som hungra och törsta efter
rättfärdighet, ty de skola bliva mättade.

<span id="an_5:7">5:7</span> Saliga äro de barmhärtiga, ty dem skall
vederfaras barmhärtighet.

<span id="an_5:8">5:8</span> Saliga äro de renhjärtade, ty de skola se
Gud.

<span id="an_5:9">5:9</span> Saliga äro de fridsamma, ty de skola kallas
Guds barn.

<span id="an_5:10">5:10</span> Saliga äro de som lida förföljelse för
rättfärdighets skull, ty dem hör himmelriket till.

<span id="an_5:11">5:11</span> Ja, saliga ären I, när människorna för
min skull smäda och förfölja eder och sanningslöst säga allt ont mot
eder.

<span id="an_5:12">5:12</span> Glädjens och fröjden eder, ty eder lön är
stor i himmelen. Så förföljde man ju ock profeterna, som voro före eder.

<span id="an_5:13">5:13</span> I ären jordens salt; men om saltet mister
sin sälta, varmed skall man då giva det sälta igen? Till intet annat
duger det än till att kastas ut och trampas ned av människorna.

<span id="an_5:14">5:14</span> I ären världens ljus. Icke kan en stad
döljas, som ligger uppe på ett berg?

<span id="an_5:15">5:15</span> Ej heller tänder man ett ljus och sätter
det under skäppan, utan man sätter det på ljusstaken, så att det lyser
för alla dem som äro i huset.

<span id="an_5:16">5:16</span> På samma sätt må ock edert ljus lysa
inför människorna, så att de se edra goda gärningar och prisa eder
Fader, som är i himmelen.

<span id="an_5:17">5:17</span> I skolen icke mena att jag har kommit för
att upphäva lagen eller profeterna. Jag har icke kommit för att upphäva,
utan för att fullborda.

<span id="an_5:18">5:18</span> Ty sannerligen säger jag eder: Intill
dess himmel och jord förgås, skall icke den minsta bokstav, icke en enda
prick av lagen förgås, förrän det allt har fullbordats.

<span id="an_5:19">5:19</span> Därför, den som upphäver ett av de minsta
bland dessa bud och lär människorna så, han skall räknas för en av de
minsta i himmelriket; men den som håller dem och lär människorna så, han
skall räknas för stor i himmelriket.

<span id="an_5:20">5:20</span> Ty jag säger eder, att om eder
rättfärdighet icke övergår de skriftlärdes och fariséernas, så skolen I
icke komma in i himmelriket.

<span id="an_5:21">5:21</span> I haven hört att det är sagt till de
gamle: 'Du skall icke dräpa; och den som dräper, han är hemfallen åt
Domstolens dom.'

<span id="an_5:22">5:22</span> Men jag säger eder: Var och en som
vredgas på sin broder, han är hemfallen åt Domstolens dom; men den som
säger till sin broder: 'Du odåga', han är hemfallen åt Stora rådets dom;
och den som säger: 'Du dåre', han är hemfallen åt det brinnande Gehenna.

<span id="an_5:23">5:23</span> Därför, om du kommer med din gåva till
altaret, och där drager dig till minnes att din broder har något emot
dig,

<span id="an_5:24">5:24</span> så lägg ned din gåva där framför altaret,
och gå först bort och förlik dig med din broder, och kom sedan och bär
fram din gåva.

<span id="an_5:25">5:25</span> Var villig till snar förlikning med din
motpart, medan du ännu är med honom på vägen, så att din motpart icke
drager dig inför domaren, och domaren överlämnar dig åt rättstjänaren,
och du bliver kastad i fängelse.

<span id="an_5:26">5:26</span> Sannerligen säger jag dig: Du skall icke
slippa ut därifrån, förrän du har betalt den yttersta skärven.

<span id="an_5:27">5:27</span> I haven hört att det är sagt: 'Du skall
icke begå äktenskapsbrott.'

<span id="an_5:28">5:28</span> Men jag säger eder: Var och en som med
begärelse ser på en annans hustru, han har redan begått äktenskapsbrott
med henne i sitt hjärta.

<span id="an_5:29">5:29</span> Om nu ditt högra öga är dig till
förförelse, så riv ut det och kasta det ifrån dig; ty det är bättre för
dig att en av dina lemmar fördärvas, än att hela din kropp kastas i
Gehenna.

<span id="an_5:30">5:30</span> Och om din högra hand är dig till
förförelse, så hugg av den och kasta den ifrån dig; ty det är bättre för
dig att en av dina lemmar fördärvas, än att hela din kropp kommer till
Gehenna.

<span id="an_5:31">5:31</span> Det är ock sagt: 'Den som vill skilja sig
från sin hustru han skall giva henne skiljebrev.'

<span id="an_5:32">5:32</span> Men jag säger eder: Var och en som
skiljer sig från sin hustru för någon annan saks skull än för otukt, han
bliver orsak till att äktenskapsbrott begås med henne. Och den som tager
en frånskild kvinna till hustru, han begår äktenskapsbrott.

<span id="an_5:33">5:33</span> Ytterligare haven I hört att det är sagt
till de gamle: 'Du skall icke svärja falskt' och 'Du skall hålla din ed
inför Herren.'

<span id="an_5:34">5:34</span> Men jag säger eder att I alls icke skolen
svärja, varken vid himmelen, ty den är 'Guds tron',

<span id="an_5:35">5:35</span> ej heller vid jorden, ty den är 'hans
fotapall', ej heller vid Jerusalem, ty det är 'den store Konungens
stad';

<span id="an_5:36">5:36</span> ej heller må du svärja vid ditt huvud, ty
du kan icke göra ett enda hår vare sig vitt eller svart;

<span id="an_5:37">5:37</span> utan sådant skall edert tal vara, att ja
är ja, och nej är nej. Vad därutöver är, det är av ondo.

<span id="an_5:38">5:38</span> I haven hört att det är sagt: 'Öga för
öga och tand för tand.'

<span id="an_5:39">5:39</span> Men jag säger eder att I icke skolen stå
emot en oförrätt; utan om någon slår dig på den högra kinden, så vänd
ock den andra till åt honom;

<span id="an_5:40">5:40</span> och om någon vill gå till rätta med dig
för att beröva dig din livklädnad, så låt honom få manteln med;

<span id="an_5:41">5:41</span> och om någon tvingar dig att till hans
tjänst gå med en mil, så gå två med honom.

<span id="an_5:42">5:42</span> Giv åt den som beder dig, och vänd dig
icke bort ifrån den som vill låna av dig.

<span id="an_5:43">5:43</span> I haven hört att det är sagt: 'Du skall
älska din nästa och hata din ovän.'

<span id="an_5:44">5:44</span> Men jag säger eder: Älsken edra ovänner,
och bedjen för dem som förfölja eder,

<span id="an_5:45">5:45</span> och varen så eder himmelske Faders barn;
han låter ju sin sol gå upp över både onda och goda och låter det regna
över både rättfärdiga och orättfärdiga.

<span id="an_5:46">5:46</span> Ty om I älsken dem som älska eder, vad
lön kunnen I få därför? Göra icke publikanerna detsamma?

<span id="an_5:47">5:47</span> Och om I visen vänlighet mot edra bröder
allenast, vad synnerligt gören I därmed? Göra icke hedningarna detsamma?

<span id="an_5:48">5:48</span> Varen alltså I fullkomliga, såsom eder
himmelske Fader är fullkomlig.»

<span id="an_6:1">6:1</span> »Tagen eder till vara för att öva eder
rättfärdighet inför människorna, för att bliva sedda av dem; annars
haven I ingen lön hos eder Fader, som är i himmelen.

<span id="an_6:2">6:2</span> Därför, när du giver en allmosa, så låt
icke stöta i basun för dig, såsom skrymtarna göra i synagogorna och på
gatorna, för att de skola bliva prisade av människorna. Sannerligen
säger jag eder: De hava fått ut sin lön.

<span id="an_6:3">6:3</span> Nej, när du giver en allmosa, låt då din
vänstra hand icke få veta vad den högra gör,

<span id="an_6:4">6:4</span> så att din allmosa gives i det fördolda. Då
skall din Fader, som ser i det fördolda, vedergälla dig.

<span id="an_6:5">6:5</span> Och när I bedjen, skolen I icke vara såsom
skrymtarna, vilka gärna stå i synagogorna och i gathörnen och bedja, för
att bliva sedda av människorna. Sannerligen säger jag eder: De hava fått
ut sin lön.

<span id="an_6:6">6:6</span> Nej, när du vill bedja, gå då in i din
kammare, och stäng igen din dörr, och bed till din Fader i det fördolda.
Då skall din Fader, som ser i det fördolda, vedergälla dig.

<span id="an_6:7">6:7</span> Men i edra böner skolen I icke hopa tomma
ord såsom hedningarna, vilka mena att de skola bliva bönhörda för sina
många ords skull.

<span id="an_6:8">6:8</span> Så varen då icke lika dem; eder Fader vet
ju vad I behöven, förrän I bedjen honom.

<span id="an_6:9">6:9</span> I skolen alltså bedja sålunda: 'Fader vår,
som är i himmelen! Helgat varde ditt namn;

<span id="an_6:10">6:10</span> tillkomme ditt rike; ske din vilja, såsom
i himmelen, så ock på jorden;

<span id="an_6:11">6:11</span> vårt dagliga bröd giv oss i dag;

<span id="an_6:12">6:12</span> och förlåt oss våra skulder, såsom ock vi
förlåta dem oss skyldiga äro;

<span id="an_6:13">6:13</span> och inled oss icke i frestelse, utan
fräls oss ifrån ondo.'

<span id="an_6:14">6:14</span> Ty om I förlåten människorna deras
försyndelser, så skall ock eder himmelske Fader förlåta eder;

<span id="an_6:15">6:15</span> men om I icke förlåten människorna, så
skall ej heller eder Fader förlåta edra försyndelser.

<span id="an_6:16">6:16</span> Och när I fasten, skolen I icke visa en
bedrövad uppsyn såsom skrymtarna, vilka vanställa sina ansikten för att
bliva sedda av människorna med sin fasta. Sannerligen säger jag eder: De
hava fått ut sin lön.

<span id="an_6:17">6:17</span> Nej, när du fastar, smörj då ditt huvud
och två ditt ansikte,

<span id="an_6:18">6:18</span> för att du icke må bliva sedd av
människorna med din fasta, utan allenast av din Fader, som är i det
fördolda. Då skall din Fader, som ser i det fördolda, vedergälla dig.

<span id="an_6:19">6:19</span> Samlen eder icke skatter på jorden, där
mott och mal förstöra, och där tjuvar bryta sig in och stjäla,

<span id="an_6:20">6:20</span> utan samlen eder skatter i himmelen, där
mott och mal icke förstöra, och där inga tjuvar bryta sig in och stjäla.

<span id="an_6:21">6:21</span> Ty där din skatt är, där kommer ock ditt
hjärta att vara.

<span id="an_6:22">6:22</span> Ögat är kroppens lykta. Om nu ditt öga är
friskt, så får hela din kropp ljus.

<span id="an_6:23">6:23</span> Men om ditt öga är fördärvat, då bliver
hela din kropp höljd i mörker. Är det nu så, att ljuset, som du har i
dig, är mörker, huru djupt bliver då icke mörkret!

<span id="an_6:24">6:24</span> Ingen kan tjäna två herrar; ty antingen
kommer han då att hata den ene och älska den andre, eller kommer han att
hålla sig till den förre och förakta den senare. I kunnen icke tjäna
både Gud och Mamon.

<span id="an_6:25">6:25</span> Därför säger jag eder: Gören eder icke
bekymmer för edert liv, vad I skolen äta eller dricka, ej heller för
eder kropp, vad I skolen kläda eder med. Är icke livet mer än maten, och
kroppen mer än kläderna?

<span id="an_6:26">6:26</span> Sen på fåglarna under himmelen: de så
icke, ej heller skörda de, ej heller samla de in i lador; och likväl
föder eder himmelske Fader dem. Ären I icke mycket mer än de?

<span id="an_6:27">6:27</span> Vilken av eder kan, med allt sitt
bekymmer, lägga en enda aln till sin livslängd?

<span id="an_6:28">6:28</span> Och varför bekymren I eder för kläder?
Beskåden liljorna på marken, huru de växa: de arbeta icke, ej heller
spinna de;

<span id="an_6:29">6:29</span> och likväl säger jag eder att icke ens
Salomo i all sin härlighet var så klädd som en av dem.

<span id="an_6:30">6:30</span> Kläder nu Gud så gräset på marken, vilket
i dag står och i morgon kastas i ugnen, skulle han då icke mycket mer
kläda eder, I klentrogne?

<span id="an_6:31">6:31</span> Så gören eder nu icke bekymmer, och sägen
icke: 'Vad skola vi äta?' eller: 'Vad skola vi dricka?' eller: 'Vad
skola vi kläda oss med?'

<span id="an_6:32">6:32</span> Efter allt detta söka ju hedningarna, och
eder himmelske Fader vet att I behöven allt detta.

<span id="an_6:33">6:33</span> Nej, söken först efter hans rike och hans
rättfärdighet, så skall också allt detta andra tillfalla eder.

<span id="an_6:34">6:34</span> Gören eder alltså icke bekymmer för
morgondagen, ty morgondagen skall själv bära sitt bekymmer. Var dag har
nog av sin egen plåga.»

<span id="an_7:1">7:1</span> »Dömen icke, på det att I icke mån bliva
dömda;

<span id="an_7:2">7:2</span> ty med den dom varmed I dömen skolen I
bliva dömda, och med det mått som I mäten med skall ock mätas åt eder.

<span id="an_7:3">7:3</span> Huru kommer det till, att du ser grandet i
din broders öga, men icke bliver varse bjälken i ditt eget öga?

<span id="an_7:4">7:4</span> Eller huru kan du säga till din broder:
'Låt mig taga ut grandet ur ditt öga', du som har en bjälke i ditt eget
öga?

<span id="an_7:5">7:5</span> Du skrymtare, tag först ut bjälken ur ditt
eget öga; därefter må du se till, att du kan taga ut grandet ur din
broders öga.

<span id="an_7:6">7:6</span> Given icke åt hundarna vad heligt är, och
kasten icke edra pärlor för svinen, på det att dessa icke må trampa dem
under fötterna och sedan vända sig om och sarga eder.

<span id="an_7:7">7:7</span> Bedjen, och eder skall varda givet; söken,
och I skolen finna; klappen, och för eder skall varda upplåtet.

<span id="an_7:8">7:8</span> Ty var och en som beder, han får; och den
som söker, han finner; och för den som klappar skall varda upplåtet.

<span id="an_7:9">7:9</span> Eller vilken är den man bland eder, som
räcker sin son en sten, när han beder honom om bröd,

<span id="an_7:10">7:10</span> eller som räcker honom en orm, när han
beder om fisk?

<span id="an_7:11">7:11</span> Om nu I, som ären onda, förstån att giva
edra barn goda gåvor, huru mycket mer skall icke då eder Fader, som är i
himmelen, giva vad gott är åt dem som bedja honom!

<span id="an_7:12">7:12</span> Därför, allt vad I viljen att människorna
skola göra eder, det skolen I ock göra dem; ty detta är lagen och
profeterna.

<span id="an_7:13">7:13</span> Gån in genom den trånga porten. Ty vid
och bred är den väg som leder till fördärvet, och många äro de som gå
fram på den;

<span id="an_7:14">7:14</span> och den port är trång och den väg är
smal, som leder till livet, och få äro de som finna den.

<span id="an_7:15">7:15</span> Tagen eder till vara för falska profeter,
som komma till eder i fårakläder, men invärtes äro glupande ulvar.

<span id="an_7:16">7:16</span> Av deras frukt skolen I känna dem. Icke
hämtar man väl vindruvor från törnen, eller fikon från tistlar?

<span id="an_7:17">7:17</span> Så bär vart och ett gott träd god frukt,
men ett dåligt träd bär ond frukt.

<span id="an_7:18">7:18</span> Ett gott träd kan icke bära ond frukt, ej
heller kan ett dåligt träd bära god frukt.

<span id="an_7:19">7:19</span> Vart träd som icke bär god frukt bliver
avhugget och kastat i elden.

<span id="an_7:20">7:20</span> Alltså skolen I känna dem av deras frukt.
--

<span id="an_7:21">7:21</span> Icke kommer var och en in i himmelriket,
som säger till mig: 'Herre, Herre', utan den som gör min himmelske
Faders vilja.

<span id="an_7:22">7:22</span> Många skola på 'den dagen' säga till mig:
'Herre, Herre, hava vi icke profeterat i ditt namn och genom ditt namn
drivit ut onda andar och genom ditt namn gjort många kraftgärningar?'

<span id="an_7:23">7:23</span> Men då skall jag betyga för dem: 'Jag har
aldrig känt eder; gån bort ifrån mig, I ogärningsmän.'

<span id="an_7:24">7:24</span> Därför, var och en som hör dessa mina ord
och gör efter dem, han må liknas vid en förståndig man som byggde sitt
hus på hälleberget.

<span id="an_7:25">7:25</span> Och slagregn föll, och vattenströmmarna
kommo, och vindarna blåste och kastade sig mot det huset; och likväl
föll det icke omkull, eftersom det var grundat på hälleberget.

<span id="an_7:26">7:26</span> Men var och en som hör dessa mina ord och
icke gör efter dem, han må liknas vid en oförståndig man som byggde sitt
hus på sanden.

<span id="an_7:27">7:27</span> Och slagregn föll, och vattenströmmarna
kommo, och vindarna blåste och slogo mot det huset; och det föll omkull,
och dess fall var stort.»

<span id="an_7:28">7:28</span> När Jesus hade slutat detta tal, häpnade
folket över hans förkunnelse;

<span id="an_7:29">7:29</span> ty han förkunnade sin lära för dem med
makt och myndighet, och icke såsom deras skriftlärde.

<span id="an_8:1">8:1</span> Sedan han hade kommit ned från berget,
följde honom mycket folk.

<span id="an_8:2">8:2</span> Då trädde en spetälsk man fram och föll ned
för honom och sade: »Herre, vill du, så kan du göra mig ren.»

<span id="an_8:3">8:3</span> Då räckte han ut handen och rörde vid honom
och sade: »Jag vill; bliv ren.» Och strax blev han ren från sin
spetälska.

<span id="an_8:4">8:4</span> Och Jesus sade till honom: »Se till, att du
icke säger detta för någon; men gå bort och visa dig för prästen, och
frambär den offergåva som Moses har påbjudit, till ett vittnesbörd för
dem.»

<span id="an_8:5">8:5</span> När han därefter kom in i Kapernaum, trädde
en hövitsman fram till honom och bad honom

<span id="an_8:6">8:6</span> och sade: »Herre, min tjänare ligger
därhemma lam och lider svårt.»

<span id="an_8:7">8:7</span> Han sade till honom: »Skall då jag komma
och bota honom?»

<span id="an_8:8">8:8</span> Hövitsmannen svarade och sade: »Herre, jag
är icke värdig att du går in under mitt tak. Men säg allenast ett ord,
så bliver min tjänare frisk.

<span id="an_8:9">8:9</span> Jag är ju själv en man som står under
andras befäl: jag har ock krigsmän under mig, och om jag säger till en
av dem: 'Gå', så går han, eller till en annan: 'Kom', så kommer han; och
om jag säger till min tjänare: 'Gör det', då gör han så.»

<span id="an_8:10">8:10</span> När Jesus hörde detta, förundrade han sig
och sade till dem som följde honom: »Sannerligen säger jag eder: I
Israel har jag icke hos någon funnit så stor tro.

<span id="an_8:11">8:11</span> Och jag säger eder: Många skola komma
från öster och väster och få vara med Abraham, Isak och Jakob till bords
i himmelriket,

<span id="an_8:12">8:12</span> men rikets barn skola bliva utkastade i
mörkret därutanför; där skall vara gråt och tandagnisslan.»

<span id="an_8:13">8:13</span> Och Jesus sade till hövitsmannen: »Gå;
såsom du tror, så må det ske dig.» Och i samma stund blev tjänaren
frisk.

<span id="an_8:14">8:14</span> När Jesus sedan kom in i Petrus' hus,
fick han se hans svärmoder ligga sjuk i feber.

<span id="an_8:15">8:15</span> Då rörde han vid hennes hand, och febern
lämnade henne; och hon stod upp och betjänade honom.

<span id="an_8:16">8:16</span> Men när det hade blivit afton, förde man
till honom många som voro besatta; och han drev ut andarna med sitt
blotta ord, och alla som voro sjuka botade han,

<span id="an_8:17">8:17</span> för att det skulle fullbordas, som var
sagt genom profeten Esaias, när han sade: »Han tog på sig våra
krankheter, och våra sjukdomar bar han.»

<span id="an_8:18">8:18</span> Då nu Jesus såg mycket folk omkring sig,
bjöd han att man skulle fara över till andra stranden.

<span id="an_8:19">8:19</span> Och en skriftlärd kom fram och sade till
honom: »Mästare, jag vill följa dig varthelst du går.»

<span id="an_8:20">8:20</span> Då svarade Jesus honom: »Rävarna hava
kulor, och himmelens fåglar hava nästen; men Människosonen har ingen
plats där han kan vila sitt huvud.»

<span id="an_8:21">8:21</span> Och en annan av hans lärjungar sade till
honom: »Herre, tillstäd mig att först gå bort och begrava min fader.»

<span id="an_8:22">8:22</span> Då svarade Jesus honom: »Följ du mig, och
låt de döda begrava sina döda.»

<span id="an_8:23">8:23</span> Och han steg i båten, och hans lärjungar
följde honom.

<span id="an_8:24">8:24</span> Och se, då uppstod en häftig storm på
sjön, så att vågorna slogo över båten; men han låg och sov.

<span id="an_8:25">8:25</span> Då gingo de fram och väckte honom och
sade: »Herre, hjälp oss; vi förgås.»

<span id="an_8:26">8:26</span> Han sade till dem: »I klentrogne, varför
rädens I?» Därefter stod han upp och näpste vindarna och sjön, och det
blev alldeles lugnt.

<span id="an_8:27">8:27</span> Och människorna förundrade sig och sade:
»Vad är denne för en, eftersom både vindarna och sjön äro honom lydiga?»

<span id="an_8:28">8:28</span> När han så hade kommit över till
gadarenernas land på andra stranden, kommo två besatta emot honom, ut
från gravarna där. Och de voro mycket våldsamma, så att ingen kunde
färdas den vägen fram.

<span id="an_8:29">8:29</span> Dessa ropade då och sade: »Vad har du med
oss att göra, du Guds Son? Har du kommit hit för att plåga oss, förrän
tid är?»

<span id="an_8:30">8:30</span> Nu gick där långt ifrån dem en stor
svinhjord i bet.

<span id="an_8:31">8:31</span> Och de onda andarna bådo honom och sade:
»Om du vill driva ut oss så låt oss fara in i svinhjorden.»

<span id="an_8:32">8:32</span> Då sade han till dem: »Faren åstad.» Och
de gåvo sig åstad och foro in i svinen. Och se, då störtade sig hela
hjorden utför branten ned i sjön och omkom i vattnet.

<span id="an_8:33">8:33</span> Men herdarna flydde; och när de hade
kommit in i staden, omtalade de alltsammans, och särskilt vad som hade
skett med de besatta.

<span id="an_8:34">8:34</span> Då gick hela staden ut för att möta
Jesus; och när de fingo se honom, bådo de att han skulle begiva sig bort
ifrån deras område.

<span id="an_9:1">9:1</span> Och han steg i en båt och for över och kom
till sin egen stad.

<span id="an_9:2">9:2</span> Då förde de till honom en lam man, som låg
på en säng. När Jesus såg deras tro sade han till den lame: »Var vid
gott mod, min son; dina synder förlåtas dig.»

<span id="an_9:3">9:3</span> Då sade några av de skriftlärde vid sig
själva: »Denne hädar.»

<span id="an_9:4">9:4</span> Men Jesus förstod deras tankar och sade:
»Varför tänken I i edra hjärtan vad ont är?

<span id="an_9:5">9:5</span> Vilket är lättare, att säga: 'Dina synder
förlåtas dig' eller att säga: 'Stå upp och gå'?

<span id="an_9:6">9:6</span> Men för att I skolen veta att Människosonen
har makt här på jorden att förlåta synder, så stå upp» -- sade han nu
till den lame -- »och tag din säng och gå hem.»

<span id="an_9:7">9:7</span> Då stod han upp och gick hem.

<span id="an_9:8">9:8</span> När folket såg detta, blevo de häpna och
prisade Gud, som hade givit sådan makt åt människor.

<span id="an_9:9">9:9</span> När Jesus därifrån gick vidare fram, fick
han se en man, som hette Matteus, sitta vid tullhuset. Och han sade till
denne: »Följ mig.» Då stod han upp och följde honom.

<span id="an_9:10">9:10</span> När han därefter låg till bords i hans
hus, kommo många publikaner och syndare dit och voro bordsgäster där,
jämte Jesus och hans lärjungar.

<span id="an_9:11">9:11</span> Men då fariséerna sågo detta, sade de
till hans lärjungar: »Huru kan eder mästare äta med publikaner och
syndare?»

<span id="an_9:12">9:12</span> När han hörde detta, sade han: »Det är
icke de friska som behöva läkare, utan de sjuka.

<span id="an_9:13">9:13</span> Men gån I åstad och lären eder vad de
orden betyda: 'Jag har behag till barmhärtighet, och icke till offer.'
Ty jag har icke kommit för att kalla rättfärdiga, utan för att kalla
syndare.»

<span id="an_9:14">9:14</span> Därefter kommo Johannes' lärjungar till
honom och sade: »Varför fasta icke dina lärjungar då vi och fariséerna
ofta fasta?»

<span id="an_9:15">9:15</span> Jesus svarade dem: »Icke kunna väl
bröllopsgästerna sörja, så länge brudgummen är hos dem? Men den tid
skall komma, då brudgummen tages ifrån dem, och då skola de fasta. --

<span id="an_9:16">9:16</span> Ingen sätter en lapp av okrympt tyg på en
gammal mantel, ty det isatta stycket skulle riva bort ännu mer av
manteln, och hålet skulle bliva värre.

<span id="an_9:17">9:17</span> Ej heller slår man nytt vin I gamla
skinnläglar; om någon så gjorde, skulle läglarna sprängas sönder och
vinet spillas ut, jämte det att läglarna fördärvades. Nej, man slår nytt
vin i nya läglar, så bliva båda delarna bevarade.»

<span id="an_9:18">9:18</span> Medan han talade detta till dem, trädde
en synagogföreståndare fram och föll ned för honom och sade: »Min dotter
har just nu dött, men kom och lägg din hand på henne, så bliver hon åter
levande.»

<span id="an_9:19">9:19</span> Då stod Jesus upp och följde honom med
sina lärjungar.

<span id="an_9:20">9:20</span> Men en kvinna, som i tolv år hade lidit
av blodgång, närmade sig honom bakifrån och rörde vid hörntofsen på hans
mantel.

<span id="an_9:21">9:21</span> Ty hon sade vid sig själv: »Om jag
allenast får röra vid hans mantel, så bliver jag hulpen.»

<span id="an_9:22">9:22</span> Då vände Jesus sig om, och när han fick
se henne, sade han: »Var vid gott mod, min dotter; din tro har hjälpt
dig.» Och kvinnan var hulpen från den stunden.

<span id="an_9:23">9:23</span> När Jesus sedan kom in i föreståndarens
hus och fick se flöjtblåsarna och folket som höjde klagolåt,

<span id="an_9:24">9:24</span> sade han: »Gån bort härifrån; ty flickan
är icke död, hon sover.» Då hånlogo de åt honom.

<span id="an_9:25">9:25</span> Men sedan folket hade blivit utvisat,
gick han in och tog flickan vid handen. Då stod hon upp.

<span id="an_9:26">9:26</span> Och ryktet härom gick ut över hela det
landet.

<span id="an_9:27">9:27</span> När Jesus gick därifrån, följde honom två
blinda som ropade och sade: »Davids son, förbarma dig över oss.»

<span id="an_9:28">9:28</span> Och då han kom hem, trädde de blinda fram
till honom; och Jesus frågade dem: »Tron I att jag kan göra detta?» De
svarade honom: »Ja, Herre.»

<span id="an_9:29">9:29</span> Då rörde han vid deras ögon och sade:
»Ske eder efter eder tro.»

<span id="an_9:30">9:30</span> Och deras ögon öppnades. Och Jesus
tillsade dem strängeligen att se till, att ingen finge veta detta.

<span id="an_9:31">9:31</span> Men de gingo åstad och utspridde ryktet
om honom över hela det landet.

<span id="an_9:32">9:32</span> När dessa voro på väg ut, förde man till
honom en dövstum som var besatt.

<span id="an_9:33">9:33</span> Och när den onde anden hade blivit
utdriven, talade den dövstumme. Och folket förundrade sig och sade:
»Sådant har aldrig förut varit sett i Israel.»

<span id="an_9:34">9:34</span> Men fariséerna sade: »Det är med de onda
andarnas furste som han driver ut de onda andarna.»

<span id="an_9:35">9:35</span> Och Jesus gick omkring i alla städer och
byar och undervisade i deras synagogor och predikade evangelium om riket
och botade alla slags sjukdomar och allt slags skröplighet.

<span id="an_9:36">9:36</span> Och när han såg folkskarorna, ömkade han
sig över dem, eftersom de voro så illa medfarna och uppgivna, »lika får
som icke hava någon herde.»

<span id="an_9:37">9:37</span> Därför sade han till sina lärjungar:
»Skörden är mycken, men arbetarna äro få.

<span id="an_9:38">9:38</span> Bedjen fördenskull skördens Herre att han
sänder ut arbetare till sin skörd.»

<span id="an_10:1">10:1</span> Och han kallade till sig sina tolv
lärjungar och gav dem makt över orena andar, till att driva ut dem, så
ock makt att bota alla slags sjukdomar och allt slags skröplighet.

<span id="an_10:2">10:2</span> Och dessa äro de tolv apostlarnas namn:
först Simon, som kallas Petrus, och Andreas, hans broder; vidare Jakob,
Sebedeus' son, och Johannes, hans broder;

<span id="an_10:3">10:3</span> Filippus och Bartolomeus; Tomas och
Matteus, publikanen; Jakob, Alfeus' son, och Lebbeus;

<span id="an_10:4">10:4</span> Simon ivraren och Judas Iskariot,
densamme som förrådde honom.

<span id="an_10:5">10:5</span> Dessa tolv sände Jesus ut; och han bjöd
dem och sade: »Ställen icke eder färd till hedningarna, och gån icke in
i någon samaritisk stad,

<span id="an_10:6">10:6</span> utan gån hellre till de förlorade fåren
av Israels hus.

<span id="an_10:7">10:7</span> Och där I gån fram skolen I predika och
säga: 'Himmelriket är nära.'

<span id="an_10:8">10:8</span> Boten sjuka, uppväcken döda, gören
spetälska rena, driven ut onda andar. I haven fått för intet; så given
ock för intet.

<span id="an_10:9">10:9</span> Skaffen eder icke guld eller silver eller
koppar i edra bälten,

<span id="an_10:10">10:10</span> icke någon ränsel för eder färd, ej
heller dubbla livklädnader, ej heller skor eller stav; ty arbetaren är
värd sin mat.

<span id="an_10:11">10:11</span> Men när I haven kommit in i någon stad
eller by, så utforsken vilken därinne som är värdig, och stannen hos
honom, till dess I lämnen den orten.

<span id="an_10:12">10:12</span> Och när I kommen in i ett hus, så
hälsen det.

<span id="an_10:13">10:13</span> Om då det huset är värdigt, så må den
frid I tillönsken det komma däröver; men om det icke är värdigt, då må
den frid I tillönsken det vända tillbaka till eder.

<span id="an_10:14">10:14</span> Och om man på något ställe icke tager
emot eder och icke hör på edra ord, så gån ut ur det huset eller den
staden, och skudden stoftet av edra fötter.

<span id="an_10:15">10:15</span> Sannerligen säger jag eder: För Sodoms
och Gomorras land skall det på domens dag bliva drägligare än för den
staden.

<span id="an_10:16">10:16</span> Se, jag sänder eder åstad såsom får
mitt in ibland ulvar. Varen fördenskull kloka såsom ormar och menlösa
såsom duvor.

<span id="an_10:17">10:17</span> Tagen eder till vara för människorna;
ty de skola draga eder inför domstolar, och i sina synagogor skola de
gissla eder;

<span id="an_10:18">10:18</span> och I skolen föras fram också inför
landshövdingar och konungar, för min skull, till ett vittnesbörd för dem
och för hedningarna.

<span id="an_10:19">10:19</span> Men när man drager eder inför rätta,
gören eder då icke bekymmer för huru eller vad I skolen tala; ty vad I
skolen tala skall bliva eder givet i den stunden.

<span id="an_10:20">10:20</span> Det är icke I som skolen tala, utan det
är eder Faders Ande som skall tala i eder.

<span id="an_10:21">10:21</span> Och den ene brodern skall då överlämna
den andre till att dödas, ja ock fadern sitt barn; och barn skola sätta
sig upp mot sina föräldrar och skola döda dem.

<span id="an_10:22">10:22</span> Och I skolen bliva hatade av alla, för
mitt namns skull. Men den som är ståndaktig intill änden, han skall
bliva frälst. --

<span id="an_10:23">10:23</span> När de nu förfölja eder i en stad, så
flyn till en annan; och om de också där förfölja eder, så flyn till ännu
en annan. Ty sannerligen säger jag eder: I skolen icke hava hunnit
igenom alla Israels städer, förrän Människosonen kommer.

<span id="an_10:24">10:24</span> Lärjungen är icke förmer än sin
mästare, ej heller är tjänaren förmer än sin herre.

<span id="an_10:25">10:25</span> Det må vara lärjungen nog, om det går
honom såsom hans mästare, och tjänaren, om det går honom såsom hans
herre. Om de hava kallat husbonden för Beelsebul, huru mycket mer skola
de icke så kalla hans husfolk!

<span id="an_10:26">10:26</span> Frukten alltså icke för dem; ty intet
är förborgat, som icke skall bliva uppenbarat, och intet är fördolt, som
icke skall bliva känt.

<span id="an_10:27">10:27</span> Vad jag säger eder i mörkret, det
skolen säga i ljuset, och vad I hören viskas i edert öra, det skolen I
predika på taken.

<span id="an_10:28">10:28</span> Och frukten icke för dem som väl kunna
dräpa kroppen, men icke hava makt att dräpa själen, utan frukten fastmer
honom som har makt att förgöra både själ och kropp i Gehenna. --

<span id="an_10:29">10:29</span> Säljas icke två sparvar för en skärv?
Och icke en av dem faller till jorden utan eder Faders vilja.

<span id="an_10:30">10:30</span> Men på eder äro till och med huvudhåren
allasammans räknade.

<span id="an_10:31">10:31</span> Frukten alltså icke; I ären mer värda
än många sparvar.

<span id="an_10:32">10:32</span> Därför, var och en som bekänner mig
inför människorna, honom skall ock jag kännas vid inför min Fader, som
är i himmelen.

<span id="an_10:33">10:33</span> Men den som förnekar mig inför
människorna, honom skall ock jag förneka inför min Fader, som är i
himmelen.

<span id="an_10:34">10:34</span> I skolen icke mena att jag har kommit
för att sända frid på jorden. Jag har icke kommit för att sända frid,
utan svärd.

<span id="an_10:35">10:35</span> Ja, jag har kommit för att uppväcka
söndring, så att 'sonen sätter sig upp mot sin fader och dottern mot sin
moder och sonhustrun mot sin svärmoder,

<span id="an_10:36">10:36</span> och envar får sitt eget husfolk till
fiender'.

<span id="an_10:37">10:37</span> Den som älskar fader eller moder mer än
mig, han är mig icke värdig, och den som älskar son eller dotter mer än
mig, han är mig icke värdig;

<span id="an_10:38">10:38</span> och den som icke tager sitt kors på sig
och efterföljer mig, han är mig icke värdig.

<span id="an_10:39">10:39</span> Den som finner sitt liv, han skall
mista det, och den som mister sitt liv, för min skull, han skall finna
det. --

<span id="an_10:40">10:40</span> Den som tager emot eder, han tager emot
mig, och den som tager emot mig, han tager emot honom som har sänt mig.

<span id="an_10:41">10:41</span> Den som tager emot en profet, därför
att det är en profet, han skall få en profets lön; och den som tager
emot en rättfärdig man, därför att det är en rättfärdig man, han skall
få en rättfärdig mans lön.

<span id="an_10:42">10:42</span> Och den som giver en av dessa små
allenast en bägare friskt vatten att dricka, därför att det är en
lärjunge -- sannerligen säger jag eder: Han skall ingalunda gå miste om
sin lön.»

<span id="an_11:1">11:1</span> När Jesus hade givit sina tolv lärjungar
alla dessa bud, gick han därifrån vidare, för att undervisa och predika
i deras städer.

<span id="an_11:2">11:2</span> Men när Johannes i sitt fängelse fick
höra om Kristi gärningar, sände han bud med sina lärjungar

<span id="an_11:3">11:3</span> och lät fråga honom: »Är du den som
skulle komma, eller skola vi förbida någon annan?»

<span id="an_11:4">11:4</span> Då svarade Jesus och sade till dem: »Gån
tillbaka och omtalen för Johannes vad I hören och sen:

<span id="an_11:5">11:5</span> blinda få sin syn, halta gå, spetälska
bliva rena, döva höra, döda uppstå, och 'för fattiga förkunnas glädjens
budskap'.

<span id="an_11:6">11:6</span> Och salig är den för vilken jag icke
bliver en stötesten.»

<span id="an_11:7">11:7</span> När dessa sedan gingo bort, begynte Jesus
tala till folket om Johannes: »Varför var det I gingen ut i öknen? Var
det för att se ett rör som drives hit och dit av vinden?

<span id="an_11:8">11:8</span> Eller varför gingen I ut? Var det för att
se en människa klädd i fina kläder? De som bära fina kläder, dem finnen
I ju i konungapalatsen.

<span id="an_11:9">11:9</span> Varför gingen I då ut? Var det för att se
en profet? Ja, jag säger eder: Ännu mer än en profet är han.

<span id="an_11:10">11:10</span> Han är den om vilken det är skrivet:
'Se, jag sänder ut min ängel framför dig, och han skall bereda vägen för
dig.'

<span id="an_11:11">11:11</span> Sannerligen säger jag eder: Bland dem
som äro födda av kvinnor har ingen uppstått, som har varit större än
Johannes döparen; men den som är minst i himmelriket är likväl större än
han.

<span id="an_11:12">11:12</span> Och från Johannes döparens dagar intill
denna stund tränger himmelriket fram med storm, och människor storma
fram och rycka det till sig.

<span id="an_11:13">11:13</span> Ty alla profeterna och lagen hava
profeterat intill Johannes;

<span id="an_11:14">11:14</span> och om I viljen tro det: han är Elias,
den som skulle komma.

<span id="an_11:15">11:15</span> Den som har öron, han höre.

<span id="an_11:16">11:16</span> Men vad skall jag likna detta släkte
vid? Det är likt barn som sitta på torgen och ropa till andra barn

<span id="an_11:17">11:17</span> och säga: 'Vi hava spelat för eder, och
I haven icke dansat; vi hava sjungit sorgesång, och I haven icke jämrat
eder.'

<span id="an_11:18">11:18</span> Ty Johannes kom, och han varken äter
eller dricker, och så säger man: 'Han är besatt av en ond ande.'

<span id="an_11:19">11:19</span> Människosonen kom, och han både äter
och dricker, och nu säger man: 'Se vilken frossare och vindrinkare han
är, en publikaners och syndares vän!' Men Visheten har fått rätt av sina
barn.»

<span id="an_11:20">11:20</span> Därefter begynte han tala bestraffande
ord till de städer i vilka han hade utfört så många av sina
kraftgärningar, och förehålla dem att de icke hade gjort bättring:

<span id="an_11:21">11:21</span> »Ve dig, Korasin! Ve dig, Betsaida! Ty
om de kraftgärningar som äro gjorda i eder hade blivit gjorda i Tyrus
och Sidon, så skulle de för länge sedan hava gjort bättring i säck och
aska.

<span id="an_11:22">11:22</span> Men jag säger eder: För Tyrus och Sidon
skall det på domens dag bliva drägligare än för eder.

<span id="an_11:23">11:23</span> Och du, Kapernaum, skall väl du bliva
upphöjt till himmelen? Nej, ned till dödsriket måste du fara. Ty om de
kraftgärningar som äro gjorda i dig hade blivit gjorda i Sodom, så
skulle det hava stått ännu i dag.

<span id="an_11:24">11:24</span> Men jag säger eder att det för Sodoms
land skall på domens dag bliva drägligare än för dig.»

<span id="an_11:25">11:25</span> Vid den tiden talade Jesus och sade:
»Jag prisar dig, Fader, du himmelens och jordens Herre, för att du väl
har dolt detta för de visa och kloka, men uppenbarat det för de
enfaldiga.

<span id="an_11:26">11:26</span> Ja, Fader; så har ju varit ditt behag.

<span id="an_11:27">11:27</span> Allt har av min Fader blivit förtrott
åt mig. Och ingen känner Sonen utom Fadern, ej heller känner någon
Fadern utom Sonen och den för vilken Sonen vill göra honom känd. --

<span id="an_11:28">11:28</span> Kommen till mig, I alla som arbeten och
ären betungade, så skall jag giva eder ro.

<span id="an_11:29">11:29</span> Tagen på eder mitt ok och lären av mig,
ty jag är saktmodig och ödmjuk i hjärtat; 'så skolen I finna ro för edra
själar'.

<span id="an_11:30">11:30</span> Ty mitt ok är milt, och min börda är
lätt.»

<span id="an_12:1">12:1</span> Vid den tiden tog Jesus på sabbaten vägen
genom ett sädesfält; och hans lärjungar blevo hungriga och begynte rycka
av ax och äta.

<span id="an_12:2">12:2</span> När fariséerna sågo detta, sade de till
honom: »Se, dina lärjungar göra vad som icke är lovligt att göra på en
sabbat.»

<span id="an_12:3">12:3</span> Han svarade dem: »Haven I icke läst vad
David gjorde, när han och de som följde honom blevo hungriga:

<span id="an_12:4">12:4</span> huru han då gick in i Guds hus, och huru
de åto skådebröden, fastän det ju varken för honom eller för dem som
följde honom var lovligt att äta sådant bröd, utan allenast för
prästerna?

<span id="an_12:5">12:5</span> Eller haven I icke läst i lagen att
prästerna på sabbaten bryta sabbaten i helgedomen, och likväl äro utan
skuld?

<span id="an_12:6">12:6</span> Men jag säger eder: Här är vad som är
förmer än helgedomen.

<span id="an_12:7">12:7</span> Och haden I förstått vad det är: 'Jag har
behag till barmhärtighet, och icke till offer', så skullen I icke hava
dömt dem skyldiga, som äro utan skuld.

<span id="an_12:8">12:8</span> Ty Människosonen är herre över sabbaten.»

<span id="an_12:9">12:9</span> Och han gick därifrån vidare och kom in i
deras synagoga.

<span id="an_12:10">12:10</span> Och se, där var en man som hade en
förvissnad hand. Då frågade de honom och sade: »Är det lovligt att bota
sjuka på sabbaten?» De ville nämligen få något att anklaga honom för.

<span id="an_12:11">12:11</span> Men han sade till dem: »Om någon bland
eder har ett får, och detta på sabbaten faller i en grop, fattar han
icke då i det och drager upp det?

<span id="an_12:12">12:12</span> Huru mycket mer värd är nu icke en
människa än ett får! Alltså är det lovligt att på sabbaten göra vad gott
är.»

<span id="an_12:13">12:13</span> Därefter sade han till mannen: »Räck ut
din hand.» Och han räckte ut den, och den blev frisk igen och färdig
såsom den andra. --

<span id="an_12:14">12:14</span> Då gingo fariséerna bort och fattade
det beslutet om honom, att de skulle förgöra honom.

<span id="an_12:15">12:15</span> Men när Jesus fick veta detta, gick han
bort därifrån; och många följde honom, och han botade dem alla,

<span id="an_12:16">12:16</span> men förbjöd dem strängeligen att
utbreda ryktet om honom.

<span id="an_12:17">12:17</span> Ty det skulle fullbordas, som var sagt
genom profeten Esaias, när han sade:

<span id="an_12:18">12:18</span> »Se, över min tjänare, som jag har
utvalt, min älskade, i vilken min själ har funnit behag, över honom
skall jag låta min Ande komma, och han skall förkunna rätten bland
folken.

<span id="an_12:19">12:19</span> Han skall icke kiva eller skria, och
hans röst skall man icke höra på gatorna,

<span id="an_12:20">12:20</span> Ett brutet rör skall han icke
sönderkrossa, och en rykande veke skall han icke utsläcka, intill dess
att han har fört rätten fram till seger.

<span id="an_12:21">12:21</span> Och till hans namn skola folken sätta
sitt hopp.»

<span id="an_12:22">12:22</span> Då förde man till honom en besatt, som
var blind och dövstum. Och han botade honom, så att den dövstumme talade
och såg.

<span id="an_12:23">12:23</span> Och allt folket uppfylldes av häpnad
och sade: »Månne icke denne är Davids son?»

<span id="an_12:24">12:24</span> Men när fariséerna hörde detta, sade
de: »Det är allenast med Beelsebul, de onda andarnas furste, som denne
driver ut de onda andarna.»

<span id="an_12:25">12:25</span> Men han förstod deras tankar och sade
till dem: »Vart rike som har kommit i strid med sig självt bliver
förött, och intet samhälle eller hus som har kommit i strid med sig
självt kan hava bestånd.

<span id="an_12:26">12:26</span> Om nu Satan driver ut Satan, så har han
kommit i strid med sig själv. Huru kan då hans rike hava bestånd?

<span id="an_12:27">12:27</span> Och om det är med Beelsebul som jag
driver ut de onda andarna, med vem driva då edra egna anhängare ut dem?
De skola alltså vara edra domare.

<span id="an_12:28">12:28</span> Om det åter är med Guds Ande som jag
driver ut de onda andarna, så har ju Guds rike kommit till eder. --

<span id="an_12:29">12:29</span> Eller huru kan någon gå in i en stark
mans hus och beröva honom hans bohag, såframt han icke förut har bundit
den starke? Först därefter kan han plundra hans hus.

<span id="an_12:30">12:30</span> Den som icke är med mig, han är emot
mig, och den som icke församlar med mig, han förskingrar.

<span id="an_12:31">12:31</span> Därför säger jag eder: All annan synd
och hädelse skall bliva människorna förlåten, men hädelse mot Anden
skall icke bliva förlåten.

<span id="an_12:32">12:32</span> Ja, om någon säger något mot
Människosonen, så skall det bliva honom förlåtet; men om någon säger
något mot den helige Ande, så skall det icke bliva honom förlåtet,
varken i denna tidsåldern eller i den tillkommande.

<span id="an_12:33">12:33</span> I måsten döma så: antingen är trädet
gott, och då måste dess frukt vara god; eller är trädet dåligt, och då
måste dess frukt vara dålig. Ty av frukten känner man trädet.

<span id="an_12:34">12:34</span> I huggormars avföda, huru skullen I
kunna tala något gott, då I själva ären onda? Vad hjärtat är fullt av,
det talar ju munnen.

<span id="an_12:35">12:35</span> En god människa bär ur sitt goda förråd
fram vad gott är, och en ond människa bär ur sitt onda förråd fram vad
ont är.

<span id="an_12:36">12:36</span> Men jag säger eder, att för vart
fåfängligt ord som människorna tala skola de göra räkenskap på domens
dag.

<span id="an_12:37">12:37</span> Ty efter dina ord skall du dömas
rättfärdig, och efter dina ord skall du dömas skyldig.»

<span id="an_12:38">12:38</span> Då togo några av de skriftlärde och
fariséerna till orda och sade till honom: »Mästare, vi skulle vilja se
något tecken av dig.»

<span id="an_12:39">12:39</span> Men han svarade och sade till dem: »Ett
ont och trolöst släkte är detta! Det åstundar ett tecken, men intet
annat tecken skall givas det än profeten Jonas' tecken.

<span id="an_12:40">12:40</span> Ty likasom Jonas tre dagar och tre
nätter var i den stora fiskens buk, så skall ock Människosonen tre dagar
och tre nätter vara i jordens sköte.

<span id="an_12:41">12:41</span> Ninevitiska män skola vid domen träda
fram tillsammans med detta släkte och bliva det till dom. Ty de gjorde
bättring vid Jonas' predikan; och se, här är vad som är mer än Jonas.

<span id="an_12:42">12:42</span> Drottningen av Söderlandet skall vid
domen träda fram tillsammans med detta släkte och bliva det till dom. Ty
hon kom från jordens ända för att höra Salomos visdom; och se, här är
vad som är mer än Salomo.

<span id="an_12:43">12:43</span> När en oren ande har farit ut ur en
människa, vandrar han omkring i ökentrakter och söker efter ro, men
finner ingen.

<span id="an_12:44">12:44</span> Då säger han: 'Jag vill vända tillbaka
till mitt hus, som jag gick ut ifrån.' Och när han kommer dit och finner
det stå ledigt och vara fejat och prytt,

<span id="an_12:45">12:45</span> då går han åstad och tager med sig sju
andra andar, som äro värre än han själv, och de gå ditin och bo där; och
så bliver för den människan det sista värre än det första. Så skall det
ock gå med detta onda släkte.»

<span id="an_12:46">12:46</span> Medan han ännu talade till folket,
kommo hans moder och hans bröder och stannade därutanför och ville tala
med honom.

<span id="an_12:47">12:47</span> Då sade någon till honom: »Se, din
moder och dina bröder stå härutanför och vilja tala med dig.»

<span id="an_12:48">12:48</span> Men han svarade och sade till den som
omtalade detta för honom: »Vilken är min moder, och vilka äro mina
bröder?»

<span id="an_12:49">12:49</span> Och han räckte ut handen mot sina
lärjungar och sade: »Se här är min moder, och här äro mina bröder!

<span id="an_12:50">12:50</span> Ty var och en som gör min himmelske
Faders vilja, den är min broder och min syster och min moder.»

<span id="an_13:1">13:1</span> Samma dag gick Jesus ut från huset där
han bodde och satte sig vid sjön.

<span id="an_13:2">13:2</span> Då församlade sig mycket folk omkring
honom. Därför steg han i en båt; och han satt i den, medan allt folket
stod på stranden.

<span id="an_13:3">13:3</span> Och han talade till dem mycket i
liknelser; han sade: »En såningsman gick ut för att så.

<span id="an_13:4">13:4</span> Och när han sådde, föll somt vid vägen,
och fåglarna kommo och åto upp det.

<span id="an_13:5">13:5</span> Och somt föll på stengrund, där det icke
hade mycket jord, och det kom strax upp, eftersom det icke hade djup
jord;

<span id="an_13:6">13:6</span> men när solen hade gått upp, förbrändes
det, och eftersom det icke hade någon rot, torkade det bort.

<span id="an_13:7">13:7</span> Och somt föll bland törnen, och törnena
sköto upp och förkvävde det.

<span id="an_13:8">13:8</span> Men somt föll i god jord, och det gav
frukt, dels hundrafalt, dels sextiofalt, dels trettiofalt.

<span id="an_13:9">13:9</span> Den som har öron, han höre.»

<span id="an_13:10">13:10</span> Då trädde lärjungarna fram och sade
till honom: »Varför talar du till dem i liknelser?»

<span id="an_13:11">13:11</span> Han svarade och sade: »Eder är givet
att lära känna himmelrikets hemligheter, men dem är det icke givet.

<span id="an_13:12">13:12</span> Ty den som har, åt honom skall varda
givet, så att han får över nog; men den som icke har, från honom skall
tagas också det han har.

<span id="an_13:13">13:13</span> Därför talar jag till dem i liknelser,
eftersom de med seende ögon intet se, och med hörande öron intet höra,
och intet heller förstå.

<span id="an_13:14">13:14</span> Så fullbordas på dem Esaias' profetia,
den som säger: 'Med hörande öron skolen I höra, och dock alls intet
förstå, och med seende ögon skolen I se, och dock alls intet förnimma.

<span id="an_13:15">13:15</span> Ty detta folks hjärta har blivit
förstockat, och med öronen höra de illa, och sina ögon hava de
tillslutit, så att de icke se med sina ögon, eller höra med sina öron,
eller förstå med sina hjärtan, och omvända sig och bliva helade av mig.

<span id="an_13:16">13:16</span> Men saliga äro edra ögon, som se, och
edra öron, som höra.

<span id="an_13:17">13:17</span> Ty sannerligen säger jag eder: Många
profeter och rättfärdiga män åstundade att se det som I sen, men fingo
dock icke se det, och att höra det som I hören, men fingo dock icke höra
det.

<span id="an_13:18">13:18</span> Hören alltså I vad som menas med
liknelsen om såningsmannen.

<span id="an_13:19">13:19</span> När någon hör ordet om riket, men icke
förstår det, då kommer den onde och river bort det som såddes i hans
hjärta. Om en sådan människa kan det sägas att säden såddes vid vägen.

<span id="an_13:20">13:20</span> Och att den såddes på stengrunden, det
är sagt om den som väl hör ordet och strax tager emot det med glädje,

<span id="an_13:21">13:21</span> men som icke har någon rot i sig, utan
bliver beståndande allenast till en tid, och när bedrövelse eller
förföljelse påkommer för ordets skull, då kommer han strax på fall.

<span id="an_13:22">13:22</span> Och att den såddes bland törnena, det
är sagt om den som väl hör ordet, men låter tidens omsorger och
rikedomens bedrägliga lockelse förkväva det, så att han bliver utan
frukt.

<span id="an_13:23">13:23</span> Men att den såddes i den goda jorden,
det är sagt om den som både hör ordet och förstår det, och som jämväl
bär frukt och giver dels hundrafalt, dels sextiofalt, dels trettiofalt.»

<span id="an_13:24">13:24</span> En annan liknelse framställde han för
dem; han sade: »Med himmelriket är det, såsom när en man sådde god säd i
sin åker;

<span id="an_13:25">13:25</span> men när folket sov, kom hans ovän och
sådde ogräs mitt ibland vetet och gick sedan sin väg.

<span id="an_13:26">13:26</span> När nu säden sköt upp och satte frukt,
så visade sig ock ogräset.

<span id="an_13:27">13:27</span> Då trädde husbondens tjänare fram och
sade till honom: 'Herre, du sådde ju god säd i din åker; varifrån har
den då fått ogräs?

<span id="an_13:28">13:28</span> Han svarade dem: 'En ovän har gjort
detta.' Tjänarna sade till honom: 'Vill du alltså att vi skola gå åstad
och samla det tillhopa?'

<span id="an_13:29">13:29</span> Men han svarade: 'Nej; ty då kunden I
rycka upp vetet jämte ogräset, när I samlen detta tillhopa.

<span id="an_13:30">13:30</span> Låten båda slagen växa tillsammans
intill skördetiden; och när skördetiden är inne, vill jag säga till
skördemännen: 'Samlen först tillhopa ogräset, och binden det i knippor
till att brännas upp, och samlen sedan in vetet i min lada.'»

<span id="an_13:31">13:31</span> En annan liknelse framställde han för
dem; han sade: »Himmelriket är likt ett senapskorn som en man tager och
lägger ned i sin åker.

<span id="an_13:32">13:32</span> Det är minst av alla frön, men när det
har växt upp, är det störst bland kryddväxter; ja, det bliver ett träd,
så att himmelens fåglar komma och bygga sina nästen på dess grenar.»

<span id="an_13:33">13:33</span> En annan liknelse framställde han för
dem: »Himmelriket är likt en surdeg som en kvinna tager och blandar in i
tre skäppor mjöl, till dess alltsammans bliver syrat.»

<span id="an_13:34">13:34</span> Allt detta talade Jesus i liknelser
till folket, och utan liknelser talade han intet till dem.

<span id="an_13:35">13:35</span> Ty det skulle fullbordas, som var sagt
genom profeten som sade: »Jag vill öppna min mun till liknelser,
uppenbara vad förborgat har varit från världens begynnelse.»

<span id="an_13:36">13:36</span> Därefter lät han folket gå och gick
själv hem. Och hans lärjungar trädde fram till honom och sade: »Uttyd
för oss liknelsen om ogräset i åkern.»

<span id="an_13:37">13:37</span> Han svarade och sade: »Den som sår den
goda säden är Människosonen.

<span id="an_13:38">13:38</span> Åkern är världen. Den goda säden, det
är rikets barn, men ogräset är ondskans barn.

<span id="an_13:39">13:39</span> Ovännen, som sådde det, är djävulen.
Skördetiden är tidens ände. Skördemännen är änglar.

<span id="an_13:40">13:40</span> Såsom nu ogräset samlas tillhopa och
brännes upp i eld, så skall det ock ske vid tidens ände.

<span id="an_13:41">13:41</span> Människosonen skall då sända ut sina
änglar, och de skola samla tillhopa och föra bort ur hans rike alla dem
som äro andra till fall, och dem som göra vad orätt är,

<span id="an_13:42">13:42</span> och skola kasta dem i den brinnande
ugnen; där skall vara gråt och tandagnisslan.

<span id="an_13:43">13:43</span> Då skola de rättfärdiga lysa såsom
solen, i sin Faders rike. Den som har öron, han höre.

<span id="an_13:44">13:44</span> Himmelriket är likt en skatt som har
blivit gömd i en åker. Och en man finner den, men håller det hemligt;
och i sin glädje går han bort och säljer allt vad han äger och köper den
åkern.

<span id="an_13:45">13:45</span> Ytterligare är det med himmelriket,
såsom när en köpman söker efter goda pärlor;

<span id="an_13:46">13:46</span> och då han har funnit en dyrbar pärla,
går han bort och säljer vad han äger och köper den.

<span id="an_13:47">13:47</span> Ytterligare är det med himmelriket,
såsom när en not kastas i havet och samlar tillhopa fiskar av alla slag.

<span id="an_13:48">13:48</span> När den så bliver full, drager man upp
den på stranden och sätter sig ned och samlar de goda i kärl, men de
dåliga kastar man bort. --

<span id="an_13:49">13:49</span> Så skall det ock ske vid tidens ände:
änglarna skola gå ut och skilja de onda från de rättfärdiga

<span id="an_13:50">13:50</span> och kasta dem i den brinnande ugnen;
där skall vara gråt och tandagnisslan.

<span id="an_13:51">13:51</span> Haven I förstått allt detta?» De
svarade honom: »Ja.»

<span id="an_13:52">13:52</span> Då sade han till dem: »Så är nu var
skriftlärd, som har blivit en lärjunge för himmelriket, lik en husbonde
som ur sitt förråd bär fram nytt och gammalt.»

<span id="an_13:53">13:53</span> När Jesus hade framställt alla dessa
liknelser, drog han bort därifrån.

<span id="an_13:54">13:54</span> Och han kom till sin fädernestad, och
där undervisade han folket i deras synagoga, så att de häpnade och sade:
»Varifrån har han fått denna vishet? Och hans kraftgärningar, varifrån
komma de?

<span id="an_13:55">13:55</span> Är då denne icke timmermannens son?
Heter icke hans moder Maria, och heta icke hans bröder Jakob och Josef
och Simon och Judas?

<span id="an_13:56">13:56</span> Och hans systrar, bo de icke alla hos
oss? Varifrån har han då fått allt detta?»

<span id="an_13:57">13:57</span> Så blev han för dem en stötesten. Men
Jesus sade till dem: »En profet är icke föraktad utom i sin fädernestad
och i sitt eget hus.»

<span id="an_13:58">13:58</span> Och för deras otros skull gjorde han
där icke många kraftgärningar.

<span id="an_14:1">14:1</span> Vid den tiden fick Herodes, landsfursten,
höra ryktet om Jesus.

<span id="an_14:2">14:2</span> Då sade han till sina tjänare: »Det är
Johannes döparen. Han har uppstått från de döda, och därför verka dessa
krafter i honom.»

<span id="an_14:3">14:3</span> Herodes hade nämligen låtit gripa
Johannes och binda honom och sätta honom i fängelse, för Herodias', sin
broder Filippus' hustrus, skull.

<span id="an_14:4">14:4</span> Ty Johannes hade sagt till honom: »Det är
icke lovligt för dig att hava henne.»

<span id="an_14:5">14:5</span> Och han hade velat döda honom, men han
fruktade för folket, eftersom de höllo honom för en profet.

<span id="an_14:6">14:6</span> Men så kom Herodes' födelsedag. Då
dansade Herodias' dotter inför dem; och hon behagade Herodes så mycket,

<span id="an_14:7">14:7</span> att han med en ed lovade att giva henne
vad helst hon begärde.

<span id="an_14:8">14:8</span> Hon sade då, såsom hennes moder ingav
henne: »Giv mig här på ett fat Johannes döparens huvud.»

<span id="an_14:9">14:9</span> Då blev konungen bekymrad, men för edens
och för bordsgästernas skull bjöd han att man skulle giva henne det,

<span id="an_14:10">14:10</span> och sände åstad och lät halshugga
Johannes i fängelset.

<span id="an_14:11">14:11</span> Och hans huvud blev framburet på ett
fat och givet åt flickan; och hon bar det till sin moder.

<span id="an_14:12">14:12</span> Men hans lärjungar kommo och togo hans
döda kropp och begrovo honom. Sedan gingo de och omtalade det för Jesus.

<span id="an_14:13">14:13</span> Då Jesus hörde detta, for han i en båt
därifrån bort till en öde trakt, där de kunde vara allena. Men när
folket fick höra härom, kommo de landvägen efter honom från städerna.

<span id="an_14:14">14:14</span> Och då han steg i land, fick han se att
där var mycket folk; och han ömkade sig över dem och botade deras sjuka.

<span id="an_14:15">14:15</span> Men när det led mot aftonen, trädde
hans lärjungar fram till honom och sade: »Trakten är öde, och tiden är
redan framskriden. Låt folket skiljas åt, så att de kunna gå bort i
byarna och köpa sig mat.»

<span id="an_14:16">14:16</span> Men Jesus sade till dem: »De behöva
icke gå bort; given I dem att äta.»

<span id="an_14:17">14:17</span> De svarade honom: »Vi hava här icke mer
än fem bröd och två fiskar.»

<span id="an_14:18">14:18</span> Då sade han: »Bären dem hit till mig.»

<span id="an_14:19">14:19</span> Därefter tillsade han folket att lägga
sig ned i gräset. Och han tog de fem bröden och de två fiskarna och såg
upp till himmelen och välsignade dem. Och han bröt bröden och gav dem åt
lärjungarna, och lärjungarna gåvo åt folket.

<span id="an_14:20">14:20</span> Och de åto alla och blevo mätta Sedan
samlade man upp de överblivna styckena, tolv korgar fulla.

<span id="an_14:21">14:21</span> Men de som hade ätit voro vid pass fem
tusen män, förutom kvinnor och barn.

<span id="an_14:22">14:22</span> Strax därefter nödgade han sina
lärjungar att stiga i båten och före honom fara över till andra
stranden, medan han tillsåg att folket skildes åt.

<span id="an_14:23">14:23</span> Och sedan detta hade skett, gick han
upp på berget för att vara allena och bedja. När det så hade blivit
afton, var han där ensam.

<span id="an_14:24">14:24</span> Båten var då redan många stadier från
land och hårt ansatt av vågorna, ty vinden låg emot.

<span id="an_14:25">14:25</span> Men under fjärde nattväkten kom Jesus
till dem, gående fram över sjön.

<span id="an_14:26">14:26</span> När då lärjungarna fingo se honom gå på
sjön, blevo de förfärade och sade: »Det är en vålnad», och ropade av
förskräckelse.

<span id="an_14:27">14:27</span> Men Jesus begynte strax tala till dem
och sade: »Varen vid gott mod; det är jag, varen icke förskräckta.»

<span id="an_14:28">14:28</span> Då svarade Petrus honom och sade:
»Herre, är det du, så bjud mig att komma till dig på vattnet.»

<span id="an_14:29">14:29</span> Han sade: »Kom.» Då steg Petrus ut ur
båten och begynte gå på vattnet och kom till Jesus.

<span id="an_14:30">14:30</span> Men när han såg huru stark vinden var,
blev han förskräckt; och då han nu begynte sjunka, ropade han och sade:
»Herre, hjälp mig.»

<span id="an_14:31">14:31</span> Och strax räckte Jesus ut handen och
fattade i honom och sade till honom: »Du klentrogne, varför tvivlade
du?»

<span id="an_14:32">14:32</span> När de sedan hade kommit upp i båten,
lade sig vinden.

<span id="an_14:33">14:33</span> Men de som voro i båten föllo ned för
honom och sade: »Förvisso är du Guds Son.»

<span id="an_14:34">14:34</span> När de hade farit över, kommo de till
Gennesarets land.

<span id="an_14:35">14:35</span> Då nu folket där på orten kände igen
honom, sände de ut bud i hela trakten däromkring, och man förde till
honom alla som voro sjuka.

<span id="an_14:36">14:36</span> Och de bådo honom att allenast få röra
vid hörntofsen på hans mantel; och alla som rörde vid den blevo hulpna.

<span id="an_15:1">15:1</span> Härefter kommo fariséer och skriftlärde
från Jerusalem till Jesus och sade:

<span id="an_15:2">15:2</span> »Varför överträda dina lärjungar de
äldstes stadgar? De två ju icke sina händer, när de skola äta.»

<span id="an_15:3">15:3</span> Men han svarade och sade till dem:
»Varför överträden I själva Guds bud, för edra stadgars skull?

<span id="an_15:4">15:4</span> Gud har ju sagt: 'Hedra din fader och din
moder' och: 'Den som smädar sin fader eller sin moder, han skall döden
dö.'

<span id="an_15:5">15:5</span> Men I sägen, att om någon säger till sin
fader eller sin moder: 'Vad du av mig kunde hava fått till hjälp, det
giver jag i stället såsom offergåva', då behöver han alls icke hedra sin
fader eller sin moder.

<span id="an_15:6">15:6</span> I haven så gjort Guds budord om intet,
för edra stadgars skull.

<span id="an_15:7">15:7</span> I skrymtare, rätt profeterade Esaias om
eder, när han sade:

<span id="an_15:8">15:8</span> 'Detta folk ärar mig med sina läppar, men
deras hjärtan äro långt ifrån mig;

<span id="an_15:9">15:9</span> och fåfängt dyrka de mig, eftersom de
läror de förkunna äro människobud.'»

<span id="an_15:10">15:10</span> Och han kallade folket till sig och
sade till dem: »Hören och förstån.

<span id="an_15:11">15:11</span> Icke vad som går in i munnen orenar
människan, men vad som går ut ifrån munnen, det orenar människan.»

<span id="an_15:12">15:12</span> Då trädde hans lärjungar fram och sade
till honom: »Vet du, att när fariséerna hörde det du nu sade, var det
för dem en stötesten?»

<span id="an_15:13">15:13</span> Men han svarade och sade: »Var planta
som min himmelske Fader icke har planterat skall ryckas upp med
rötterna.

<span id="an_15:14">15:14</span> Frågen icke efter dem. De äro blinda
ledare; och om en blind leder en blind, så falla de båda i gropen.»

<span id="an_15:15">15:15</span> Då tog Petrus till orda och sade till
honom: »Uttyd för oss detta bildliga tal.»

<span id="an_15:16">15:16</span> Han sade: »Ären då också I ännu utan
förstånd?

<span id="an_15:17">15:17</span> Insen I icke att allt som går in i
munnen, det går ned i buken och har sin naturliga utgång?

<span id="an_15:18">15:18</span> Men vad som går ut ifrån munnen, det
kommer från hjärtat, och det är detta som orenar människan.

<span id="an_15:19">15:19</span> Ty från hjärtat komma onda tankar,
mord, äktenskapsbrott, otukt, tjuveri, falskt vittnesbörd, hädelse.

<span id="an_15:20">15:20</span> Det är detta som orenar människan; men
att äta med otvagna händer, det orenar icke människan.»

<span id="an_15:21">15:21</span> Och Jesus begav sig bort därifrån och
drog sig undan till trakten av Tyrus och Sidon.

<span id="an_15:22">15:22</span> Då kom en kananeisk kvinna från det
området och ropade och sade: »Herre, Davids son, förbarma dig över mig.
Min dotter plågas svårt av en ond ande.»

<span id="an_15:23">15:23</span> Men han svarade henne icke ett ord. Då
trädde hans lärjungar fram och bådo honom och sade: »Giv henne besked;
hon förföljer oss ju med sitt ropande.»

<span id="an_15:24">15:24</span> Han svarade och sade: »Jag är icke
utsänd till andra än till de förlorade fåren av Israels hus.»

<span id="an_15:25">15:25</span> Men hon kom fram och föll ned för honom
och sade: »Herre, hjälp mig.»

<span id="an_15:26">15:26</span> Då svarade han och sade: »Det är
otillbörligt att taga brödet från barnen och kasta det åt hundarna.»

<span id="an_15:27">15:27</span> Hon sade: »Ja, Herre. Också äta ju
hundarna allenast av de smulor som falla ifrån deras herrars bord.»

<span id="an_15:28">15:28</span> Då svarade Jesus och sade till henne:
»O kvinna, din tro är stor. Ske dig såsom du vill.» Och hennes dotter
var frisk ifrån den stunden.

<span id="an_15:29">15:29</span> Men Jesus gick därifrån vidare och kom
till Galileiska sjön. Och han gick upp på berget och satte sig där.

<span id="an_15:30">15:30</span> Då kom mycket folk till honom, och de
hade med sig halta, blinda, dövstumma, lytta och många andra; dem lade
de ned för hans fötter, och han botade dem,

<span id="an_15:31">15:31</span> så att folket förundrade sig, när de
funno dövstumma tala, lytta vara friska och färdiga, halta gå och blinda
se. Och man prisade Israels Gud.

<span id="an_15:32">15:32</span> Och Jesus kallade sina lärjungar till
sig och sade: »Jag ömkar mig över folket, ty det är redan tre dagar som
de hava dröjt kvar hos mig, och de hava intet att äta; och jag vill icke
låta dem gå ifrån mig fastande, för att de icke skola uppgivas på
vägen.»

<span id="an_15:33">15:33</span> Då sade lärjungarna till honom:
»Varifrån skola vi här, i en öken, få så mycket bröd, att vi kunna mätta
så mycket folk?»

<span id="an_15:34">15:34</span> Jesus frågade dem: »Huru många bröd
haven I?» De svarade: »Sju, och därtill några få småfiskar.»

<span id="an_15:35">15:35</span> Då tillsade han folket att lägra sig på
marken.

<span id="an_15:36">15:36</span> Och han tog de sju bröden, så ock
fiskarna, och tackade Gud och bröt bröden och gav åt lärjungarna, och
lärjungarna gåvo åt folket.

<span id="an_15:37">15:37</span> Så åto de alla och blevo mätta. Och de
överblivna styckena samlade man sedan upp, sju korgar fulla.

<span id="an_15:38">15:38</span> Men de som hade ätit voro fyra tusen
män, förutom kvinnor och barn.

<span id="an_15:39">15:39</span> Sedan lät han folket skiljas åt och
steg i båten och for till Magadans område.

<span id="an_16:1">16:1</span> Och fariséerna och sadducéerna kommo dit
och ville sätta honom på prov; de begärde att han skulle låta dem se
något tecken från himmelen.

<span id="an_16:2">16:2</span> Men han svarade och sade till dem: »Om
aftonen sägen I: 'Det bliver klart väder, ty himmelen är röd',

<span id="an_16:3">16:3</span> och om morgonen: 'Det bliver oväder i
dag, ty himmelen är mulen och röd.' Ja, om himmelens utseende förstån I
att döma, men om tidernas tecken kunnen I icke döma.

<span id="an_16:4">16:4</span> Ett ont och trolöst släkte är detta! Det
åstundar ett tecken, men intet annat tecken skall givas det än Jonas'
tecken.» Och så lämnade han dem och gick sin väg.

<span id="an_16:5">16:5</span> När sedan lärjungarna foro åstad, över
till andra stranden, hade de förgätit att taga med sig bröd.

<span id="an_16:6">16:6</span> Och Jesus sade till dem: »Sen till, att I
tagen eder till vara för fariséernas och sadducéernas surdeg.»

<span id="an_16:7">16:7</span> Då talade de med varandra och sade: »Det
är därför att vi icke hava tagit med oss bröd.»

<span id="an_16:8">16:8</span> Men när Jesus märkte detta, sade han: »I
klentrogne, varför talen I eder emellan om att I icke haven bröd med
eder?

<span id="an_16:9">16:9</span> Förstån I ännu ingenting? Och kommen I
icke ihåg de fem bröden åt de fem tusen, och huru många korgar I då
togen upp?

<span id="an_16:10">16:10</span> Ej heller de sju bröden åt de fyra
tusen, och huru många korgar I då togen upp?

<span id="an_16:11">16:11</span> Huru kommer det då till, att I icke
förstån att det ej var om bröd som jag talade till eder? Tagen eder till
vara för fariséernas och sadducéernas surdeg.»

<span id="an_16:12">16:12</span> Då förstodo de att det icke var för
surdeg i bröd som han hade bjudit dem att taga sig till vara, utan för
fariséernas och sadducéernas lära.

<span id="an_16:13">16:13</span> Men när Jesus kom till trakten av
Cesarea Filippi, frågade han sina lärjungar och sade: »Vem säger folket
Människosonen vara?»

<span id="an_16:14">16:14</span> De svarade: »Somliga säga Johannes
döparen, andra Elias, andra åter Jeremias eller en annan av profeterna.»

<span id="an_16:15">16:15</span> Då frågade han dem: »Vem sägen då I mig
vara?»

<span id="an_16:16">16:16</span> Simon Petrus svarade och sade: »Du är
Messias, den levande Gudens Son.»

<span id="an_16:17">16:17</span> Då svarade Jesus och sade till honom:
»Salig är du, Simon, Jonas' son; ty kött och blod har icke uppenbarat
detta för dig, utan min Fader, som är i himmelen.

<span id="an_16:18">16:18</span> Så säger ock jag dig att du är Petrus;
och på denna klippa skall jag bygga min församling, och dödsrikets
portar skola icke bliva henne övermäktiga.

<span id="an_16:19">16:19</span> Jag skall giva dig himmelrikets
nycklar: allt vad du binder på jorden, det skall vara bundet i himmelen;
och allt vad du löser på jorden, det skall vara löst i himmelen.»

<span id="an_16:20">16:20</span> Därefter förbjöd han lärjungarna att
för någon säga att han var Messias.

<span id="an_16:21">16:21</span> Från den tiden begynte Jesus förklara
för sina lärjungar, att han måste gå till Jerusalem och lida mycket av
de äldste och översteprästerna och de skriftlärde, och att han skulle
bliva dödad, men att han på tredje dagen skulle uppstå igen.

<span id="an_16:22">16:22</span> Då tog Petrus honom avsides och begynte
ivrigt motsäga honom och sade: »Bevare dig Gud, Herre! Ingalunda får
detta vederfaras dig.»

<span id="an_16:23">16:23</span> Men han vände sig om och sade till
Petrus: »Gå bort, Satan, och stå mig icke i vägen; du är för mig en
stötesten, ty dina tankar äro icke Guds tankar, utan människotankar.»

<span id="an_16:24">16:24</span> Därefter sade Jesus till sina
lärjungar: »Om någon vill efterfölja mig, så försake han sig själv och
tage sitt kors på sig: så följe han mig.

<span id="an_16:25">16:25</span> Ty den som vill bevara sitt liv, han
skall mista det; men den som mister sitt liv, för min skull, han skall
finna det.

<span id="an_16:26">16:26</span> Och vad hjälper det en människa, om hon
vinner hela världen, men förlorar sin själ? Eller vad kan en människa
giva till lösen för sin själ?

<span id="an_16:27">16:27</span> Människosonen skall komma i sin Faders
härlighet med sina änglar, och då skall han vedergälla var och en efter
hans gärningar.

<span id="an_16:28">16:28</span> Sannerligen säger jag eder: Bland dem
som här stå finnas några som icke skola smaka döden, förrän de få se
Människosonen komma i sitt rike.»

<span id="an_17:1">17:1</span> Sex dagar därefter tog Jesus med sig
Petrus och Jakob och Johannes, Jakobs broder, och förde dem upp på ett
högt berg, där de voro allena.

<span id="an_17:2">17:2</span> Och hans utseende förvandlades inför dem:
hans ansikte sken såsom solen, och hans kläder blevo vita såsom ljuset.

<span id="an_17:3">17:3</span> Och se, för dem visade sig Moses och
Elias, i samtal med honom.

<span id="an_17:4">17:4</span> Då tog Petrus till orda och sade till
Jesus: »Herre, här är oss gott att vara; vill du, så skall jag här göra
tre hyddor, åt dig en och åt Moses en och åt Elias en.»

<span id="an_17:5">17:5</span> Och se, medan han ännu talade,
överskyggade dem en ljus sky, och ur skyn kom en röst som sade: »Denne
är min älskade Son, i vilken jag har funnit behag; hören honom.»

<span id="an_17:6">17:6</span> När lärjungarna hörde detta, föllo de ned
på sina ansikten i stor förskräckelse.

<span id="an_17:7">17:7</span> Men Jesus gick fram och rörde vid dem och
sade: »Stån upp, och varen icke förskräckta.»

<span id="an_17:8">17:8</span> När de då lyfte upp sina ögon, sågo de
ingen utom Jesus allena.

<span id="an_17:9">17:9</span> Då de sedan gingo ned från berget, bjöd
Jesus dem och sade: »Omtalen icke för någon denna syn, förrän
Människosonen har uppstått från de döda.»

<span id="an_17:10">17:10</span> Men lärjungarna frågade honom och sade:
»Huru kunna då de skriftlärde säga att Elias först måste komma?»

<span id="an_17:11">17:11</span> Han svarade och sade: »Elias måste
visserligen komma och upprätta allt igen;

<span id="an_17:12">17:12</span> men jag säger eder att Elias redan har
kommit. Men de ville icke veta av honom, utan förforo mot honom alldeles
såsom de ville. Sammalunda skall ock Människosonen få lida genom dem.»

<span id="an_17:13">17:13</span> Då förstodo lärjungarna att det var om
Johannes döparen som han talade till dem.

<span id="an_17:14">17:14</span> När de därefter kommo till folket,
trädde en man fram till honom och föll på knä för honom

<span id="an_17:15">17:15</span> och sade: »Herre, förbarma dig över min
son ty han är månadsrasande och plågas svårt; ofta faller han i elden
och ofta i vattnet.

<span id="an_17:16">17:16</span> Och jag förde honom till dina
lärjungar, men de kunde icke bota honom.»

<span id="an_17:17">17:17</span> Då svarade Jesus och sade: »O du
otrogna och vrånga släkte, huru länge måste jag vara bland eder? Huru
länge måste jag härda ut med eder? Fören honom hit till mig.»

<span id="an_17:18">17:18</span> Och Jesus tilltalade honom strängt, och
den onde anden for ut ur honom; och gossen var botad från den stunden.

<span id="an_17:19">17:19</span> Sedan, när de voro allena, trädde
lärjungarna fram till Jesus och frågade: »Varför kunde icke vi driva ut
honom?»

<span id="an_17:20">17:20</span> Han svarade dem: »För eder otros skull.
Ty sannerligen säger jag eder: Om I haven tro, vore den ock blott såsom
ett senapskorn, så skolen I kunna säga till detta berg: 'Flytta dig
härifrån dit bort', och det skall flytta sig; ja, intet skall då vara
omöjligt för eder.»

<span id="an_17:22">17:22</span> Medan de nu tillsammans vandrade
omkring i Galileen, sade Jesus till dem: »Människosonen skall bliva
överlämnad i människors händer,

<span id="an_17:23">17:23</span> och man skall döda honom, men på tredje
dagen skall han uppstå igen.» Då blevo de mycket bedrövade.

<span id="an_17:24">17:24</span> Och när de hade kommit till Kapernaum,
trädde de som uppburo tempelskatten fram till Petrus och sade: »Plägar
icke eder mästare betala tempelskatt?»

<span id="an_17:25">17:25</span> Han svarade: »Jo.» När han sedan hade
kommit hem, förekom honom Jesus med frågan: »Vad synes dig, Simon? Av
vilka taga jordens konungar tull eller skatt, av sina söner eller av
andra människor?»

<span id="an_17:26">17:26</span> Han svarade: »Av andra människor.» Då
sade Jesus till honom: »Alltså äro då sönerna fria.

<span id="an_17:27">17:27</span> Men för att vi icke skola bliva dem
till en stötesten, så gå ned till sjön och kasta ut en krok. Tag så den
första fisk som du drager upp, och när du öppnar munnen på den skall du
där finna en silverpenning. Tag den, och giv den åt dem for mig och
dig.»

<span id="an_18:1">18:1</span> I samma stund trädde lärjungarna fram
till Jesus och frågade: »Vilken är den störste i himmelriket?»

<span id="an_18:2">18:2</span> Då kallade han fram ett barn och ställde
det mitt ibland dem

<span id="an_18:3">18:3</span> och sade: »Sannerligen säger jag eder: Om
I icke omvänden eder och bliven såsom barn, skolen I icke komma in i
himmelriket.

<span id="an_18:4">18:4</span> Den som nu så ödmjukar sig, att han
bliver såsom detta barn, han är den störste i himmelriket.

<span id="an_18:5">18:5</span> Och den som tager emot ett sådant barn I
mitt namn, han tager emot mig.

<span id="an_18:6">18:6</span> Men den som förför en av dessa små som
tro på mig, för honom vore det bättre att en kvarnsten hängdes om hans
hals och han sänktes ned i havets djup.

<span id="an_18:7">18:7</span> Ve världen för förförelsers skull!
Förförelser måste ju komma; men ve den människa genom vilken förförelsen
kommer!

<span id="an_18:8">18:8</span> Om nu din hand eller din fot är dig till
förförelse, så hugg av den och kasta den ifrån dig. Det är bättre för
dig att ingå i livet lytt eller halt, än att hava båda händerna eller
båda fötterna i behåll och kastas i den eviga elden.

<span id="an_18:9">18:9</span> Och om ditt öga är dig till förförelse,
så riv ut det och kasta det ifrån dig. Det är bättre för dig att ingå i
livet enögd, än att hava båda ögonen i behåll och kastas i det brinnande
Gehenna.

<span id="an_18:10">18:10</span> Sen till, att I icke förakten någon av
dessa små; ty jag säger eder att deras änglar i himmelen alltid se min
himmelske Faders ansikte.

<span id="an_18:12">18:12</span> Vad synes eder? Om en man har hundra
får, och ett av dem har kommit vilse, lämnar han icke då de nittionio på
bergen och går åstad och söker efter det som har kommit vilse?

<span id="an_18:13">18:13</span> Och händer det då att han finner det --
sannerligen säger jag eder: då gläder han sig mer över det fåret än över
de nittionio som icke hade kommit vilse.

<span id="an_18:14">18:14</span> Så är det ej heller eder himmelske
Faders vilja att någon av dessa små skall gå förlorad.

<span id="an_18:15">18:15</span> Men om din broder försyndar sig, så gå
åstad och förehåll honom det enskilt. Om han då lyssnar till dig, så har
du vunnit din broder.

<span id="an_18:16">18:16</span> Men om han icke lyssnar till dig, så
tag med dig ännu en eller två, för att 'var sak må avgöras efter två
eller tre vittnens utsago'.

<span id="an_18:17">18:17</span> Lyssnar han icke till dem, så säg det
till församlingen. Lyssnar han ej heller till församlingen, så vare han
för dig såsom en hedning och en publikan.

<span id="an_18:18">18:18</span> Sannerligen säger jag eder: Allt vad I
binden på jorden, det skall vara bundet i himmelen; och allt vad I lösen
på jorden, det skall vara löst i himmelen.

<span id="an_18:19">18:19</span> Ytterligare säger jag eder, att om två
av eder här på jorden komma överens att bedja om något, vad det vara må,
så skall det beskäras dem av min Fader, som är i himmelen.

<span id="an_18:20">18:20</span> Ty var två eller tre är församlade i
mitt namn, där är jag mitt ibland dem.»

<span id="an_18:21">18:21</span> Då trädde Petrus fram och sade till
honom: »Herre, huru många gånger skall jag förlåta min broder, om han
försyndar sig mot mig? Är sju gånger nog?»

<span id="an_18:22">18:22</span> Jesus svarade honom: »Jag säger dig:
Icke sju gånger, utan sjuttio gånger sju gånger.

<span id="an_18:23">18:23</span> Alltså är det med himmelriket, såsom
när en konung ville hålla räkenskap med sina tjänare.

<span id="an_18:24">18:24</span> Och när han begynte hålla räkenskap,
förde man fram till honom en som var skyldig honom tio tusen pund.

<span id="an_18:25">18:25</span> Men då denna icke kunde betala, bjöd
hans herre att han skulle säljas, så ock hans hustru och barn och allt
vad han ägde, för att skulden måtte bliva betald.

<span id="an_18:26">18:26</span> Då föll tjänaren ned för hans fötter
och sade: 'Hav tålamod med mig, så skall jag betala dig alltsammans.'

<span id="an_18:27">18:27</span> Och tjänarens herre ömkade sig över
honom och gav honom fri och efterskänkte honom hans skuld.

<span id="an_18:28">18:28</span> Men när samme tjänare kom ut, träffade
han på en av sina medtjänare, som var skyldig honom hundra
silverpenningar; och han tog fast denne och grep honom vid strupen och
sade: 'Betala vad du är skyldig.'

<span id="an_18:29">18:29</span> Då föll hans medtjänare ned och bad
honom och sade: 'Hav tålamod med mig, så skall jag betala dig.'

<span id="an_18:30">18:30</span> Men han ville icke, utan gick åstad och
lät sätta honom i fängelse, till dess han hade betalt vad han var
skyldig.

<span id="an_18:31">18:31</span> Då nu hans medtjänare sågo det som
skedde, togo de mycket illa vid sig och gingo och berättade för sin
herre allt som hade skett.

<span id="an_18:32">18:32</span> Då kallade hans herre honom till sig
och sade till honom: 'Du onde tjänare, allt vad du var skyldig
efterskänkte jag dig, eftersom du bad mig därom.

<span id="an_18:33">18:33</span> Borde då icke också du hava förbarmat
dig över din medtjänare, såsom jag förbarmade mig över dig?'

<span id="an_18:34">18:34</span> Och i sin vrede överlämnade hans herre
honom i fångknektarnas våld, intill dess han hade betalt allt vad han
var skyldig.

<span id="an_18:35">18:35</span> Så skall ock min himmelske Fader göra
med eder, om I icke av hjärtat förlåten var och en sin broder.»

<span id="an_19:1">19:1</span> När Jesus hade slutat detta tal, drog han
bort ifrån Galileen och begav sig, genom landet på andra sidan Jordan,
till Judeens område.

<span id="an_19:2">19:2</span> Och mycket folk följde honom, och han
botade där de sjuka.

<span id="an_19:3">19:3</span> Då ville några fariséer snärja honom och
trädde fram till honom och sade: »Är det lovligt att skilja sig från sin
hustru av vilken orsak som helst?»

<span id="an_19:4">19:4</span> Men han svarade och sade: »Haven I icke
läst att Skaparen redan i begynnelsen 'gjorde dem till man och kvinna'

<span id="an_19:5">19:5</span> och sade: 'Fördenskull skall en man
övergiva sin fader och sin moder och hålla sig till sin hustru, och de
tu skola varda ett kött'?

<span id="an_19:6">19:6</span> Så äro de icke mer två, utan ett kött.
Vad nu Gud har sammanfogat, det må människan icke åtskilja.»

<span id="an_19:7">19:7</span> Då sade de till honom: »Huru kunde då
Moses bjuda att man skulle giva hustrun skiljebrev och så skilja sig
från henne?»

<span id="an_19:8">19:8</span> Han svarade dem: »För edra hjärtans
hårdhets skull tillstadde Moses eder att skiljas från edra hustrur, men
från begynnelsen har det icke varit så.

<span id="an_19:9">19:9</span> Och jag säger eder: Den som för någon
annan orsaks skull än för otukt skiljer sig från sin hustru och tager
sig en annan hustru, han begår äktenskapsbrott.»

<span id="an_19:10">19:10</span> Då sade lärjungarna till honom: »Är det
så med mannens ställning till hustrun, då är det icke rådligt att gifta
sig.»

<span id="an_19:11">19:11</span> Men han svarade dem: »Icke alla kunna
taga emot det ordet, utan allenast de åt vilka sådant är givet.

<span id="an_19:12">19:12</span> Ty visserligen finnas somliga som genom
födelsen, allt ifrån moderlivet, äro oskickliga till äktenskap, andra
åter som av människor hava gjorts oskickliga därtill, men somliga finnas
ock, som för himmelrikets skull självmant hava gjort sig oskickliga
därtill. Den som kan taga emot detta, han tage emot det.»

<span id="an_19:13">19:13</span> Därefter buros barn fram till honom,
för att han skulle lägga händerna på dem och bedja; men lärjungarna
visade bort dem.

<span id="an_19:14">19:14</span> Då sade Jesus: »Låten barnen vara, och
förmenen dem icke att komma till mig; ty himmelriket hör sådana till.»

<span id="an_19:15">19:15</span> Och han lade händerna på dem och gick
sedan därifrån.

<span id="an_19:16">19:16</span> Då trädde en man fram till honom och
sade: »Mästare, vad gott skall jag göra för att få evigt liv?»

<span id="an_19:17">19:17</span> Han sade till honom: »Varför frågar du
mig om vad som är gott? En finnes som är god. Men vill du ingå i livet,
så håll buden.»

<span id="an_19:18">19:18</span> Han frågade: »Vilka?» Jesus svarade:
»'Du skall icke dräpa', 'Du skall icke begå äktenskapsbrott', 'Du skall
icke stjäla', 'Du skall icke bära falskt vittnesbörd',

<span id="an_19:19">19:19</span> 'Hedra din fader och din moder' och 'Du
skall älska din nästa såsom dig själv.'»

<span id="an_19:20">19:20</span> Då sade den unge mannen till honom:
»Allt detta har jag hållit. Vad fattas mig ännu?»

<span id="an_19:21">19:21</span> Jesus svarade honom: »Vill du vara
fullkomlig, så gå bort och sälj vad du äger och giv åt de fattiga; då
skall du få en skatt i himmelen. Och kom sedan och följ mig.»

<span id="an_19:22">19:22</span> Men när den unge mannen hörde detta,
gick han bedrövad bort, ty han hade många ägodelar.

<span id="an_19:23">19:23</span> Då sade Jesus till sina lärjungar:
»Sannerligen säger jag eder: För den som är rik är det svårt att komma
in i himmelriket.

<span id="an_19:24">19:24</span> Ja, jag säger eder: Det är lättare för
en kamel att komma in genom ett nålsöga, än för den som är rik att komma
in i Guds rike.»

<span id="an_19:25">19:25</span> När lärjungarna hörde detta, blevo de
mycket häpna och sade: »Vem kan då bliva frälst?»

<span id="an_19:26">19:26</span> Men Jesus såg på dem och sade till dem:
»För människor är detta omöjligt, men för Gud är allting möjligt.»

<span id="an_19:27">19:27</span> Då tog Petrus till orda och sade till
honom: »Se, vi hava övergivit allt och följt dig; vad skola vi få
därför?»

<span id="an_19:28">19:28</span> Jesus svarade dem: »Sannerligen säger
jag eder: När världen födes på nytt, då när Människosonen sätter sig på
sin härlighets tron, då skolen också I, som haven efterföljt mig, få
sitta på tolv troner såsom domare över Israels tolv stammar.

<span id="an_19:29">19:29</span> Och var och en som har övergivit hus,
eller bröder eller systrar, eller fader eller moder, eller barn, eller
jordagods, för mitt namns skull, han skall få mångfaldigt igen, och
skall få evigt liv till arvedel.

<span id="an_19:30">19:30</span> Men många som äro de första skola bliva
de sista, och många som äro de sista skola bliva de första.»

<span id="an_20:1">20:1</span> »Ty med himmelriket är det, såsom när en
husbonde bittida om morgonen gick ut för att leja åt sig arbetare till
sin vingård.

<span id="an_20:2">20:2</span> Och när han hade kommit överens med
arbetarna om en viss dagspenning, sände han dem till sin vingård.

<span id="an_20:3">20:3</span> När han sedan gick ut vid tredje timmen,
fick han se några andra stå sysslolösa på torget;

<span id="an_20:4">20:4</span> och han sade till dem: 'Gån ock I till
min vingård, så skall jag giva eder vad skäligt är.'

<span id="an_20:5">20:5</span> Och de gingo. Åter gick han ut vid sjätte
timmen och vid nionde och gjorde sammalunda.

<span id="an_20:6">20:6</span> Också vid elfte timmen gick han ut och
fann då några andra stå där; och han sade till dem: 'Varför stån I här
hela dagen sysslolösa?'

<span id="an_20:7">20:7</span> De svarade honom: 'Därför att ingen har
lejt oss.' Då sade han till dem: 'Gån ock I till min vingård.'

<span id="an_20:8">20:8</span> När det så hade blivit afton, sade
vingårdens herre till sin förvaltare: 'Kalla fram arbetarna och giv dem
deras lön, men begynn med de sista och gå så tillbaka ända till de
första.'

<span id="an_20:9">20:9</span> Då nu de kommo fram, som voro lejda vid
elfte timmen, fick var och en av dem full dagspenning.

<span id="an_20:10">20:10</span> När sedan de första kommo, trodde de
att de skulle få mer, men också var och en av dem fick samma
dagspenning.

<span id="an_20:11">20:11</span> När de så fingo, knorrade de mot
husbonden.

<span id="an_20:12">20:12</span> och sade: 'Dessa sista hava arbetat
allenast en timme, och du har ändå ställt dem lika med oss, som hava
burit dagens tunga och solens hetta?'

<span id="an_20:13">20:13</span> Då svarade han en av dem och sade: 'Min
vän, jag gör dig ingen orätt. Kom du icke överens med mig om den
dagspenningen?

<span id="an_20:14">20:14</span> Tag vad dig tillkommer och gå. Men åt
denne siste vill jag giva lika mycket som åt dig.

<span id="an_20:15">20:15</span> Har jag icke lov att göra såsom jag
vill med det som är mitt? Eller skall du med onda ögon se på att jag är
så god?' --

<span id="an_20:16">20:16</span> Så skola de sista bliva de första, och
de första bliva de sista.»

<span id="an_20:17">20:17</span> Då nu Jesus ville gå upp till
Jerusalem, tog han till sig de tolv, så att de voro allena; och under
vägen sade han till dem:

<span id="an_20:18">20:18</span> »Se, vi gå nu upp till Jerusalem, och
Människosonen skall bliva överlämnad åt översteprästerna och de
skriftlärde, och de skola döma honom till döden

<span id="an_20:19">20:19</span> och överlämna honom åt hedningarna till
att begabbas och gisslas och korsfästas; men på tredje dagen skall han
uppstå igen.»

<span id="an_20:20">20:20</span> Då trädde Sebedeus' söners moder fram
till honom med sina söner och föll ned för honom och ville begära något
av honom.

<span id="an_20:21">20:21</span> Han frågade henne: »Vad vill du?» Hon
svarade honom: »Säg att i ditt rike den ene av dessa mina två söner
skall få sitta på din högra sida, och den andre på din vänstra.»

<span id="an_20:22">20:22</span> Men Jesus svarade och sade: »I veten
icke vad I begären. Kunnen I dricka den kalk som jag skall dricka?» De
svarade honom: »Det kunna vi.»

<span id="an_20:23">20:23</span> Då sade han till dem: »Ja, väl skolen I
få dricka min kalk, men platsen på min högra sida och platsen på min
vänstra tillkommer det icke mig att bortgiva, utan de skola tillfalla
dem för vilka så är bestämt av min Fader.»

<span id="an_20:24">20:24</span> När de tio andra hörde detta, blevo de
misslynta på de två bröderna.

<span id="an_20:25">20:25</span> Då kallade Jesus dem till sig och sade:
»I veten att furstarna uppträda mot sina folk såsom herrar, och att de
mäktige låta folken känna sin myndighet.

<span id="an_20:26">20:26</span> Så är det icke bland eder; utan den som
vill bliva störst bland eder, han vare de andras tjänare,

<span id="an_20:27">20:27</span> och den som vill vara främst bland
eder, han vare de andras dräng,

<span id="an_20:28">20:28</span> likasom Människosonen har kommit, icke
för att låta tjäna sig, utan för att tjäna och giva sitt liv till lösen
för många.»

<span id="an_20:29">20:29</span> När de sedan gingo ut ifrån Jeriko,
följde honom mycket folk.

<span id="an_20:30">20:30</span> Och se, två blinda sutto där vid vägen.
När dessa hörde att det var Jesus som gick där fram, ropade de och sade:
»Herre, förbarma dig över oss, du Davids son.»

<span id="an_20:31">20:31</span> Och folket tillsade dem strängeligen
att de skulle tiga; men de ropade dess mer och sade: »Herre, förbarma
dig över oss, du Davids son.»

<span id="an_20:32">20:32</span> Då stannade Jesus och kallade dem till
sig och sade: »Vad viljen I att jag skall göra eder?»

<span id="an_20:33">20:33</span> De svarade honom: »Herre, låt våra ögon
bliva öppnade.»

<span id="an_20:34">20:34</span> Då förbarmade sig Jesus över dem och
rörde vid deras ögon, och strax fingo de sin syn och följde honom.

<span id="an_21:1">21:1</span> När de nu nalkades Jerusalem och kommo
till Betfage vid Oljeberget, då sände Jesus åstad två lärjungar

<span id="an_21:2">21:2</span> och sade till dem: »Gån in i byn som
ligger mitt framför eder, så skolen I strax finna en åsninna stå där
bunden och en fåle bredvid henne; lösen dem och fören dem till mig.

<span id="an_21:3">21:3</span> Och om någon säger något till eder, så
skolen I svara: 'Herren behöver dem'; då skall han strax släppa dem.»

<span id="an_21:4">21:4</span> Detta har skett, för att det skulle
fullbordas, som var sagt genom profeten som sade:

<span id="an_21:5">21:5</span> »Sägen till dottern Sion: 'Se, din konung
kommer till dig, saktmodig, ridande på en åsna, på en arbetsåsninnas
fåle.'»

<span id="an_21:6">21:6</span> Och lärjungarna gingo åstad och gjorde
såsom Jesus hade befallt dem

<span id="an_21:7">21:7</span> och ledde till honom åsninnan och fålen;
och de lade sina mantlar på denne, och han satte sig därovanpå.

<span id="an_21:8">21:8</span> Och folkskaran, som var mycket stor,
bredde ut sina mantlar på vägen; men somliga skuro kvistar av träden och
strödde på vägen.

<span id="an_21:9">21:9</span> Och folket, både de som gingo före honom
och de som följde efter, ropade och sade: »Hosianna Davids son!
Välsignad vare han som kommer, i Herrens namn. Hosianna i höjden!»

<span id="an_21:10">21:10</span> När han så drog in i Jerusalem, kom
hela staden i rörelse, och man frågade: »Vem är denne?»

<span id="an_21:11">21:11</span> Och folket sade: »Det är Jesus,
profeten, från Nasaret i Galileen.»

<span id="an_21:12">21:12</span> Och Jesus gick in i helgedomen. Och han
drev ut alla dem som sålde och köpte i helgedomen, och han stötte omkull
växlarnas bord och duvomånglarnas säten.

<span id="an_21:13">21:13</span> Och han sade till dem: »Det är skrivet:
'Mitt hus skall kallas ett bönehus.' Men I gören det till en rövarkula.»

<span id="an_21:14">21:14</span> Och blinda och halta kommo fram till
honom i helgedomen, och han botade dem.

<span id="an_21:15">21:15</span> Men när översteprästerna och de
skriftlärde sågo de under som han gjorde, och sågo barnen som ropade i
helgedomen och sade: »Hosianna Davids son!», då förtröt detta dem;

<span id="an_21:16">21:16</span> och de sade till honom: »Hör du vad
dessa säga?» Då svarade Jesus dem: »Ja; haven I aldrig läst: 'Av barns
och spenabarns mun har du berett dig lov'?»

<span id="an_21:17">21:17</span> Därefter lämnade han dem och gick ut ur
staden till Betania och stannade där över natten.

<span id="an_21:18">21:18</span> När han sedan på morgonen gick in till
staden igen, blev han hungrig.

<span id="an_21:19">21:19</span> Och då han fick se ett fikonträd vid
vägen, gick han fram till det, men fann intet därpå, utom allenast löv.
Då sade han till det: »Aldrig någonsin mer skall frukt växa på dig.» Och
strax förtorkades fikonträdet.

<span id="an_21:20">21:20</span> När lärjungarna sågo detta, förundrade
de sig och sade: »Huru kunde fikonträdet så i hast förtorkas?»

<span id="an_21:21">21:21</span> Då svarade Jesus och sade till dem:
»Sannerligen säger jag eder: Om I haven tro och icke tvivlen, så skolen
I icke allenast kunna göra sådant som skedde med fikonträdet, utan I
skolen till och med kunna säga till detta berg: 'Häv dig upp och kasta
dig i havet', och det skall ske.

<span id="an_21:22">21:22</span> Och allt vad I med tro bedjen om i eder
bön, det skolen I få.»

<span id="an_21:23">21:23</span> När han därefter hade kommit in i
helgedomen, trädde översteprästerna och folkets äldste fram till honom,
där han undervisade; och de sade: »Med vad myndighet gör du detta? Och
vem har givit dig sådan myndighet?»

<span id="an_21:24">21:24</span> Jesus svarade och sade till dem: »Också
jag vill ställa en fråga till eder; om I svaren mig på den, så skall ock
jag säga eder med vad myndighet jag gör detta».

<span id="an_21:25">21:25</span> Johannes' döpelse, varifrån var den:
från himmelen eller från människor?» Då överlade de med varandra och
sade: »Om vi svara: 'Från himmelen', så frågar han oss: 'Varför trodden
I honom då icke?'

<span id="an_21:26">21:26</span> Men om vi svara: 'Från människor', då
måste vi frukta för folket, ty alla hålla de Johannes för en profet.»

<span id="an_21:27">21:27</span> De svarade alltså Jesus och sade: »Vi
veta det icke.» Då sade ock han till dem: »Så säger icke heller jag eder
med vad myndighet jag gör detta.

<span id="an_21:28">21:28</span> Men vad synes eder? En man hade två
söner. Och han kom till den förste och sade: 'Min son, gå i dag och
arbeta i vingården.'

<span id="an_21:29">21:29</span> Han svarade och sade: 'Jag vill icke';
men efteråt ångrade han sig och gick.

<span id="an_21:30">21:30</span> Och han kom till den andre och sade
sammalunda. Då svarade denne och sade: 'Ja, herre'; men han gick icke,

<span id="an_21:31">21:31</span> Vilken av de två gjorde vad fadern
ville?» De svarade: »Den förste.» Jesus sade till dem: »Ja, sannerligen
säger jag eder: Publikaner och skökor skola förr gå in i Guds rike än I.

<span id="an_21:32">21:32</span> Ty Johannes kom och lärde eder
rättfärdighetens väg, och I trodden honom icke, men publikaner och
skökor trodde honom. Och fastän I sågen detta, ångraden I eder icke
heller efteråt, så att I trodden honom.

<span id="an_21:33">21:33</span> Hören nu en annan liknelse: En husbonde
planterade en vingård, och han satte stängsel omkring den och högg ut
ett presskar därinne och byggde ett vakttorn; därefter lejde han ut den
åt vingårdsmän och for utrikes.

<span id="an_21:34">21:34</span> När sedan frukttiden nalkades, sände
han sina tjänare till vingårdsmännen för att uppbära frukten åt honom.

<span id="an_21:35">21:35</span> Men vingårdsmännen togo fatt på hans
tjänare, och en misshandlade de, en annan dräpte de, en tredje stenade
de.

<span id="an_21:36">21:36</span> Åter sände han åstad andra tjänare,
flera än de förra, men de gjorde med dem sammalunda.

<span id="an_21:37">21:37</span> Slutligen sände han till dem sin son,
ty han tänkte: 'De skola väl hava försyn för min son.'

<span id="an_21:38">21:38</span> Men när vingårdsmännen fingo se hans
son, sade de till varandra: 'Denne är arvingen; kom, låt oss dräpa
honom, så få vi hans arv.'

<span id="an_21:39">21:39</span> Och de togo fatt på honom och förde
honom ut ur vingården och dräpte honom.

<span id="an_21:40">21:40</span> När nu vingårdens herre kommer, vad
skall han då göra med de vingårdsmännen?»

<span id="an_21:41">21:41</span> De svarade honom: »Eftersom de hava
illa gjort, skall han illa förgöra dem, och vingården skall han lämna åt
andra vingårdsmän, som giva honom frukten, när tiden därtill är inne.»

<span id="an_21:42">21:42</span> Jesus sade till dem: »Ja, haven I
aldrig läst i skrifterna: 'Den sten som byggningsmännen förkastade. den
har blivit en hörnsten; av Herren har den blivit detta, och underbar är
den i våra ögon'?

<span id="an_21:43">21:43</span> Därför säger jag eder att Guds rike
skall tagas ifrån eder, och givas åt ett folk som bär dess frukt.»

<span id="an_21:45">21:45</span> Då nu översteprästerna och fariséerna
hörde hans liknelser, förstodo de att det var om dem som han talade.

<span id="an_21:46">21:46</span> Och de hade gärna velat gripa honom,
men de fruktade för folket, eftersom man höll honom för en profet.

<span id="an_22:1">22:1</span> Och Jesus begynte åter tala till dem i
liknelser och sade:

<span id="an_22:2">22:2</span> »Med himmelriket är det, såsom när en
konung gjorde bröllop åt sin son.

<span id="an_22:3">22:3</span> Han sände ut sina tjänare för att kalla
till bröllopet dem som voro bjudna; men de ville icke komma.

<span id="an_22:4">22:4</span> Åter sände han ut andra tjänare och
befallde dem att säga till dem som voro bjudna: 'Jag har nu tillrett min
måltid, mina oxar och min gödboskap äro slaktade, och allt är redo;
kommen till bröllopet.'

<span id="an_22:5">22:5</span> Men de aktade icke därpå, utan gingo
bort, den ene till sitt jordagods, den andre till sin köpenskap.

<span id="an_22:6">22:6</span> Och de övriga grepo hans tjänare och
misshandlade och dräpte dem.

<span id="an_22:7">22:7</span> Då blev konungen vred och sände ut sitt
krigsfolk och förgjorde dråparna och brände upp deras stad.

<span id="an_22:8">22:8</span> Därefter sade han till sina tjänare:
'Bröllopet är tillrett, men de som voro bjudna voro icke värdiga.

<span id="an_22:9">22:9</span> Gån därför ut till vägskälen och bjuden
till bröllopet alla som I träffen på.'

<span id="an_22:10">22:10</span> Och tjänarna gingo ut på vägarna och
samlade tillhopa alla som de träffade på, både onda och goda, och
bröllopssalen blev full av bordsgäster.

<span id="an_22:11">22:11</span> Men när konungen nu kom in för att se
på gästerna, fick han där se en man som icke var klädd i bröllopskläder.

<span id="an_22:12">22:12</span> Då sade han till honom: 'Min vän, huru
har du kommit hitin, då du icke bär bröllopskläder?' Och han kunde intet
svara.

<span id="an_22:13">22:13</span> Då sade konungen till tjänarna: 'Gripen
honom vid händer och fötter, och kasten honom ut i mörkret härutanför.'
Där skall vara gråt och tandagnisslan.

<span id="an_22:14">22:14</span> Ty många äro kallade, men få utvalda.»

<span id="an_22:15">22:15</span> Därefter gingo fariséerna bort och
fattade det beslutet att de skulle söka snärja honom genom något hans
ord.

<span id="an_22:16">22:16</span> Och de sände till honom sina lärjungar,
tillika med herodianerna, och läto dem säga: »Mästare, vi veta att du är
sannfärdig och lär om Guds väg vad sant är, utan att fråga efter någon;
ty du ser icke till personen.

<span id="an_22:17">22:17</span> Så säg oss då: Vad synes dig? Är det
lovligt att giva kejsaren skatt, eller är det icke lovligt?»

<span id="an_22:18">22:18</span> Men Jesus märkte deras ondska och sade:
»Varför söken I att snärja mig, I skrymtare?

<span id="an_22:19">22:19</span> Låten mig se skattepenningen.» Då
lämnade de fram till honom en penning.

<span id="an_22:20">22:20</span> Därefter frågade han dem: »Vems bild
och överskrift är detta?»

<span id="an_22:21">22:21</span> De svarade: »Kejsarens.» Då sade han
till dem: »Så given då kejsaren vad kejsaren tillhör, och Gud vad Gud
tillhör.»

<span id="an_22:22">22:22</span> När de hörde detta, förundrade de sig.
Och de lämnade honom och gingo sin väg.

<span id="an_22:23">22:23</span> Samma dag trädde några sadducéer fram
till honom och ville påstå att det icke gives någon uppståndelse; de
frågade honom

<span id="an_22:24">22:24</span> och sade: »Mästare, Moses har sagt: 'Om
någon dör barnlös, så skall hans broder i hans ställe äkta hans hustru
och skaffa avkomma åt sin broder.'

<span id="an_22:25">22:25</span> Nu voro hos oss sju bröder. Den förste
tog sig hustru och dog, och eftersom han icke hade någon avkomma,
lämnade han sin hustru efter sig åt sin broder.

<span id="an_22:26">22:26</span> Sammalunda ock den andre och den
tredje, allt intill den sjunde.

<span id="an_22:27">22:27</span> Sist av alla dog hustrun.

<span id="an_22:28">22:28</span> Vilken av de sju skall då vid
uppståndelsen få henne till hustru? De hade ju alla äktat henne.»

<span id="an_22:29">22:29</span> Jesus svarade och sade till dem: »I
faren vilse, ty I förstån icke skrifterna, ej heller Guds kraft.

<span id="an_22:30">22:30</span> Vid uppståndelsen taga män sig icke
hustrur, ej heller givas hustrur åt män, utan de äro då såsom änglarna i
himmelen.

<span id="an_22:31">22:31</span> Men vad nu angår de dödas uppståndelse,
haven I icke läst vad eder är sagt av Gud:

<span id="an_22:32">22:32</span> 'Jag är Abrahams Gud och Isaks Gud och
Jakobs Gud'? Han är en Gud icke för döda, utan för levande.»

<span id="an_22:33">22:33</span> När folket hörde detta, häpnade de över
hans undervisning.

<span id="an_22:34">22:34</span> Men när fariséerna fingo höra att han
hade stoppat munnen till på sadducéerna, samlade de sig tillhopa;

<span id="an_22:35">22:35</span> och en av dem, som var lagklok, ville
snärja honom och frågade:

<span id="an_22:36">22:36</span> »Mästare, vilket är det yppersta budet
i lagen?»

<span id="an_22:37">22:37</span> Då svarade han honom: »'Du skall älska
HERREN, din Gud, av allt ditt hjärta och av all din själ och av allt
ditt förstånd.'

<span id="an_22:38">22:38</span> Detta är det yppersta och förnämsta
budet.

<span id="an_22:39">22:39</span> Därnäst kommer ett som är detta likt:
'Du skall älska din nästa såsom dig själv.'

<span id="an_22:40">22:40</span> På dessa två bud hänger hela lagen och
profeterna.»

<span id="an_22:41">22:41</span> Men då nu fariséerna voro församlade,
frågade Jesus dem

<span id="an_22:42">22:42</span> och sade: »Vad synes eder om Messias,
vems son är han?» De svarade honom: »Davids.»

<span id="an_22:43">22:43</span> Då sade han till dem: »Huru kan då
David, genom andeingivelse, kalla honom 'herre'? Han säger ju:

<span id="an_22:44">22:44</span> 'Herren sade till min herre: Sätt dig
på min högra sida, till dess jag har lagt dina fiender under dina
fötter.'

<span id="an_22:45">22:45</span> Om nu David kallar honom 'herre', huru
kan han då vara hans son?»

<span id="an_22:46">22:46</span> Och ingen förmådde svara honom ett ord.
Ej heller dristade sig någon från den dagen att vidare ställa någon
fråga till honom.

<span id="an_23:1">23:1</span> Därefter talade Jesus till folket och
till sina lärjungar

<span id="an_23:2">23:2</span> och sade: »På Moses' stol hava de
skriftlärde och fariséerna satt sig.

<span id="an_23:3">23:3</span> Därför, allt vad de säga eder, det skolen
I göra och hålla, men efter deras gärningar skolen I icke göra; ty de
säga, men göra icke.

<span id="an_23:4">23:4</span> De binda ihop tunga bördor och lägga dem
på människornas skuldror, men själva vilja de icke röra ett finger för
att flytta dem.

<span id="an_23:5">23:5</span> Och alla sina gärningar göra de för att
bliva sedda av människorna. De göra sina böneremsor breda och
hörntofsarna på sina mantlar stora.

<span id="an_23:6">23:6</span> De vilja gärna hava de främsta platserna
vid gästabuden och sitta främst i synagogorna

<span id="an_23:7">23:7</span> och vilja gärna bliva hälsade på torgen
och av människorna kallas 'rabbi'.

<span id="an_23:8">23:8</span> Men I skolen icke låta kalla eder
'rabbi', ty en är eder Mästare, och I ären alla bröder.

<span id="an_23:9">23:9</span> Ej heller skolen I kalla någon på jorden
eder 'fader', ty en är eder Fader, han som är i himmelen.

<span id="an_23:10">23:10</span> Ej heller skolen I låta kalla eder
'läromästare', ty en är eder läromästare, Kristus.

<span id="an_23:11">23:11</span> Den som är störst bland eder, han vare
de andras tjänare.

<span id="an_23:12">23:12</span> Men den som upphöjer sig, han skall
bliva förödmjukad, och den som ödmjukar sig, han skall bliva upphöjd.

<span id="an_23:13">23:13</span> Ve eder, I skriftlärde och fariséer, I
skrymtare, som tillsluten himmelriket för människorna! Själva kommen I
icke ditin, och dem som vilja komma dit tillstädjen I icke att komma in.

<span id="an_23:15">23:15</span> Ve eder, I skriftlärde och fariséer, I
skrymtare, som faren omkring över vatten och land för att göra en
proselyt, och när någon har blivit det, gören I honom till ett Gehennas
barn, dubbelt värre än I själva ären!

<span id="an_23:16">23:16</span> Ve eder, I blinde ledare, som sägen:
'Om någon svär vid templet, så betyder det intet; men om någon svär vid
guldet i templet, då är han bunden av sin ed'!

<span id="an_23:17">23:17</span> I dåraktige och blinde, vilket är då
förmer, guldet eller templet, som har helgat guldet?

<span id="an_23:18">23:18</span> Så ock: 'Om någon svär vid altaret, så
betyder det intet; men om någon svär vid offergåvan som ligger därpå, då
är han bunden av sin ed.'

<span id="an_23:19">23:19</span> I blinde, vilket är då förmer,
offergåvan eller altaret, som helgar offergåvan?

<span id="an_23:20">23:20</span> Den som svär vid altaret, han svär
alltså både vid detta och vid allt som ligger därpå.

<span id="an_23:21">23:21</span> Och den som svär vid templet, han svär
både vid detta och vid honom som bor däri.

<span id="an_23:22">23:22</span> Och den som svär vid himmelen, han svär
både vid Guds tron och vid honom som sitter därpå.

<span id="an_23:23">23:23</span> Ve eder, I skriftlärde och fariséer. I
skrymtare, som given tionde av mynta och dill och kummin, men underlåten
det som är viktigast i lagen, nämligen rätten och barmhärtigheten och
troheten! Det ena borden I göra, men icke underlåta det andra.

<span id="an_23:24">23:24</span> I blinde ledare, som silen bort myggan
och sväljen kamelen!

<span id="an_23:25">23:25</span> Ve eder, I skriftlärde och fariséer, I
skrymtare, som gören det yttre av bägaren och fatet rent, medan de inuti
äro fulla av vad I haven förvärvat genom rofferi och omättlig ondska!

<span id="an_23:26">23:26</span> Du blinde farisé, gör först insidan av
bägaren ren, för att sedan också dess utsida må bliva ren.

<span id="an_23:27">23:27</span> Ve eder, I skriftlärde och fariséer, I
skrymtare, som ären lika vitmenade gravar, vilka väl utanpå synas
prydliga, men inuti äro fulla av de dödas ben och allt slags orenlighet!

<span id="an_23:28">23:28</span> Så synens ock I utvärtes för
människorna rättfärdiga, men invärtes ären I fulla av skrymteri och
orättfärdighet.

<span id="an_23:29">23:29</span> Ve eder, I skriftlärde och fariséer, I
skrymtare, som byggen upp profeternas gravar och pryden de rättfärdigas
grifter

<span id="an_23:30">23:30</span> och sägen: 'Om vi hade levat på våra
fäders tid, så skulle vi icke hava varit delaktiga med dem i profeternas
blod'!

<span id="an_23:31">23:31</span> Så vittnen I då om eder själva, att I
ären barn av dem som dräpte profeterna.

<span id="an_23:32">23:32</span> Nåväl, uppfyllen då I edra fäders mått.

<span id="an_23:33">23:33</span> I ormar, I huggormars avföda, huru
skullen I kunna söka undgå att dömas till Gehenna?

<span id="an_23:34">23:34</span> Se, därför sänder jag till eder
profeter och vise och skriftlärde. Somliga av dem skolen I dräpa och
korsfästa, och somliga av dem skolen I gissla i edra synagogor och
förfölja ifrån den ena staden till den andra.

<span id="an_23:35">23:35</span> Och så skall över eder komma allt
rättfärdigt blod som är utgjutet på jorden, ända ifrån den rättfärdige
Abels blod intill Sakarias', Barakias' sons blod, hans som I dräpten
mellan templet och altaret.

<span id="an_23:36">23:36</span> Sannerligen säger jag eder: Allt detta
skall komma över detta släkte.

<span id="an_23:37">23:37</span> Jerusalem, Jerusalem, du som dräper
profeterna och stenar dem som äro sända till dig! Huru ofta har jag icke
velat församla dina barn, likasom hönan församlar sina kycklingar under
sina vingar! Men I haven icke velat.

<span id="an_23:38">23:38</span> Se, edert hus skall komma att stå
övergivet och öde.

<span id="an_23:39">23:39</span> Ty jag säger eder: Härefter skolen I
icke få se mig, intill den tid då I sägen: 'Välsignad vare han som
kommer, i Herrens namn.'»

<span id="an_24:1">24:1</span> Och Jesus gick därifrån, ut ur
helgedomen. Hans lärjungar trädde då fram och bådo honom giva akt på
helgedomens byggnader.

<span id="an_24:2">24:2</span> Då svarade han och sade till dem: »Ja, I
sen nu allt detta; men sannerligen säger jag eder: Här skall icke lämnas
sten på sten; allt skall bliva nedbrutet.»

<span id="an_24:3">24:3</span> När han sedan satt på Oljeberget, trädde
hans lärjungar fram till honom, medan de voro allena, och sade: »Säg oss
när detta skall ske, och vad som bliver tecknet till din tillkommelse
och tidens ände.»

<span id="an_24:4">24:4</span> Då svarade Jesus och sade till dem: »Sen
till, att ingen förvillar eder.

<span id="an_24:5">24:5</span> Ty många skola komma under mitt namn och
säga: 'Jag är Messias' och skola förvilla många.

<span id="an_24:6">24:6</span> Och I skolen få höra krigslarm och rykten
om krig; sen då till, att I icke förloren besinningen, ty sådant måste
komma, men därmed är ännu icke änden inne.

<span id="an_24:7">24:7</span> Ja, folk skall resa sig upp mot folk och
rike mot rike, och det skall bliva hungersnöd och jordbävningar på den
ena orten efter den andra;

<span id="an_24:8">24:8</span> men allt detta är allenast begynnelsen
till 'födslovåndorna'.

<span id="an_24:9">24:9</span> Då skall man prisgiva eder till
misshandling, och man skall dräpa eder, och I skolen bliva hatade av
alla folk, för mitt namns skull.

<span id="an_24:10">24:10</span> Och då skola många komma på fall, och
den ene skall förråda den andre, och den ene skall hata den andre.

<span id="an_24:11">24:11</span> Och många falska profeter skola uppstå
och skola förvilla många.

<span id="an_24:12">24:12</span> Och därigenom att laglösheten förökas,
skall kärleken hos de flesta kallna.

<span id="an_24:13">24:13</span> Men den som är ståndaktig intill änden,
han skall bliva frälst.

<span id="an_24:14">24:14</span> Och detta evangelium om riket skall
bliva predikat i hela världen, till ett vittnesbörd för alla folk. Och
sedan skall änden komma.

<span id="an_24:15">24:15</span> När I nu fån se 'förödelsens
styggelse', om vilken är talat genom profeten Daniel, stå på helig plats
-- den som läser detta, han give akt därpå --

<span id="an_24:16">24:16</span> då må de som äro i Judeen fly bort till
bergen,

<span id="an_24:17">24:17</span> och den som är på taket må icke stiga
ned för att hämta vad som finnes i hans hus,

<span id="an_24:18">24:18</span> och den som är ute på marken må icke
vända tillbaka för att hämta sin mantel.

<span id="an_24:19">24:19</span> Och ve dem som äro havande, eller som
giva di på den tiden!

<span id="an_24:20">24:20</span> Men bedjen att eder flykt icke må ske
om vintern eller på sabbaten.

<span id="an_24:21">24:21</span> Ty då skall det bliva 'en stor
vedermöda, vars like icke har förekommit allt ifrån världens begynnelse
intill nu', ej heller någonsin skall förekomma.

<span id="an_24:22">24:22</span> Och om den tiden icke bleve förkortad,
så skulle intet kött bliva frälst; men för de utvaldas skull skall den
tiden bliva förkortad.

<span id="an_24:23">24:23</span> Om någon då säger till eder: 'Se här är
Messias', eller: 'Där är han', så tron det icke.

<span id="an_24:24">24:24</span> Ty människor som falskeligen säga sig
vara Messias skola uppstå, så ock falska profeter, och de skola göra
stora tecken och under, för att, om möjligt förvilla jämväl de utvalda.

<span id="an_24:25">24:25</span> Jag har nu sagt eder det förut.

<span id="an_24:26">24:26</span> Därför, om man säger till eder: 'Se,
han är i öknen', så gån icke ditut, eller: 'Se, han är inne i huset', så
tron det icke.

<span id="an_24:27">24:27</span> Ty såsom ljungelden, när den går ut
från öster, synes ända till väster, så skall Människosonens tillkommelse
vara. --

<span id="an_24:28">24:28</span> Där åteln är, dit skola rovfåglarna
församla sig.

<span id="an_24:29">24:29</span> Men strax efter den tidens vedermöda
skall solen förmörkas och månen upphöra att giva sitt sken, och
stjärnorna skola falla ifrån himmelen, och himmelens makter skola bäva.

<span id="an_24:30">24:30</span> Och då skall Människosonens tecken visa
sig på himmelen, och alla släkter på jorden skola då jämra sig. Och man
skall få se 'Människosonen komma på himmelens skyar' med stor makt och
härlighet.

<span id="an_24:31">24:31</span> Och han skall sända ut sina änglar med
starkt basunljud, och de skola församla hans utvalda från de fyra
väderstrecken, från himmelens ena ända till den andra.

<span id="an_24:32">24:32</span> Ifrån fikonträdet mån I här hämta en
liknelse. När dess kvistar begynna att få save och löven spricka ut, då
veten I att sommaren är nära.

<span id="an_24:33">24:33</span> Likaså, när I sen allt detta, då kunnen
I ock veta att han är nära och står för dörren.

<span id="an_24:34">24:34</span> Sannerligen säger jag eder: Detta
släkte skall icke förgås, förrän allt detta sker.

<span id="an_24:35">24:35</span> Himmel och jord skola förgås, men mina
ord skola aldrig förgås.

<span id="an_24:36">24:36</span> Men om den dagen och den stunden vet
ingen något, icke ens änglarna i himmelen, ingen utom Fadern allena.

<span id="an_24:37">24:37</span> Ty såsom det skedde på Noas tid, så
skall det ske vid Människosonens tillkommelse.

<span id="an_24:38">24:38</span> Såsom människorna levde på den tiden,
före floden: de åto och drucko, män togo sig hustrur, och hustrur gåvos
åt män, ända till den dag då Noa gick in i arken;

<span id="an_24:39">24:39</span> och de visste av intet, förrän floden
kom och tog dem allasammans bort -- så skall det ske vid Människosonens
tillkommelse.

<span id="an_24:40">24:40</span> Då skola två män vara tillsammans ute
på marken; en skall bliva upptagen, och en skall lämnas kvar.

<span id="an_24:41">24:41</span> Två kvinnor skola mala på samma kvarn;
en skall bliva upptagen, och en skall lämnas kvar.

<span id="an_24:42">24:42</span> Vaken fördenskull; ty I veten icke
vilken dag vår Herre kommer.

<span id="an_24:43">24:43</span> Men det förstån I väl, att om husbonden
visste under vilken nattväkt tjuven skulle komma, så vakade han och
tillstadde icke att någon bröt sig in i hans hus.

<span id="an_24:44">24:44</span> Varen därför ock I redo; ty i en stund
då I icke vänten det skall Människosonen komma.

<span id="an_24:45">24:45</span> Finnes nu någon trogen och förståndig
tjänare, som av sin herre har blivit satt över hans husfolk för att giva
dem mat i rätt tid --

<span id="an_24:46">24:46</span> salig är då den tjänaren, om hans
herre, när han kommer, finner honom göra så.

<span id="an_24:47">24:47</span> Sannerligen säger jag eder: Han skall
sätta honom över allt vad han äger.

<span id="an_24:48">24:48</span> Men om så är, att tjänaren är en ond
man, som säger i sitt hjärta: 'Min herre kommer icke så snart',

<span id="an_24:49">24:49</span> och han begynner slå sina medtjänare
och äter och dricker med dem som äro druckna,

<span id="an_24:50">24:50</span> då skall den tjänarens herre komma på
en dag då han icke väntar det, och i en stund då han icke tänker sig
det,

<span id="an_24:51">24:51</span> och han skall låta hugga honom i
stycken och låta honom få sin del med skrymtare. Där skall vara gråt och
tandagnisslan.»

<span id="an_25:1">25:1</span> »Då skall det vara med himmelriket, såsom
när tio jungfrur togo sina lampor och gingo ut för att möta brudgummen.

<span id="an_25:2">25:2</span> Men fem av dem voro oförståndiga, och fem
voro förståndiga.

<span id="an_25:3">25:3</span> De oförståndiga togo väl sina lampor, men
togo ingen olja med sig.

<span id="an_25:4">25:4</span> De förståndiga åter togo olja i sina
kärl, tillika med lamporna.

<span id="an_25:5">25:5</span> Då nu brudgummen dröjde, blevo de alla
sömniga och somnade.

<span id="an_25:6">25:6</span> Men vid midnattstiden ljöd ett anskri:
'Se brudgummen kommer! Gån ut och möten honom.'

<span id="an_25:7">25:7</span> Då stodo alla jungfrurna upp och redde
till sina lampor.

<span id="an_25:8">25:8</span> Och de oförståndiga sade till de
förståndiga: 'Given oss av eder olja, ty våra lampor slockna.'

<span id="an_25:9">25:9</span> Men de förståndiga svarade och sade:
'Nej, den skulle ingalunda räcka till för både oss och eder. Gån hellre
bort till dem som sälja, och köpen åt eder.'

<span id="an_25:10">25:10</span> Men när de gingo bort för att köpa, kom
brudgummen, och de som voro redo gingo in med honom till bröllopet, och
dörren stängdes igen.

<span id="an_25:11">25:11</span> Omsider kommo ock de andra jungfrurna
och sade: 'Herre, herre, låt upp för oss.'

<span id="an_25:12">25:12</span> Men han svarade och sade: 'Sannerligen
säger jag eder: Jag känner eder icke.'

<span id="an_25:13">25:13</span> Vaken fördenskull; ty I veten icke
dagen, ej heller stunden.

<span id="an_25:14">25:14</span> Ty det skall ske, likasom när en man
som ville fara utrikes kallade till sig sina tjänare och överlämnade åt
dem sina ägodelar;

<span id="an_25:15">25:15</span> åt en gav han fem pund, åt en annan två
och åt en tredje ett pund, åt var och en efter hans förmåga, och for
utrikes.

<span id="an_25:16">25:16</span> Strax gick då den som hade fått de fem
punden bort och förvaltade dem så, att han med dem vann andra fem pund.

<span id="an_25:17">25:17</span> Den som hade fått de två punden vann på
samma sätt andra två.

<span id="an_25:18">25:18</span> Men den som hade fått ett pund gick
bort och grävde en grop i jorden och gömde där sin herres penningar.

<span id="an_25:19">25:19</span> En lång tid därefter kom tjänarnas
herre hem och höll räkenskap med dem.

<span id="an_25:20">25:20</span> Då trädde den fram, som hade fått de
fem punden, och bar fram andra fem pund och sade: 'Herre, du överlämnade
åt mig fem pund; se, andra fem pund har jag vunnit.'

<span id="an_25:21">25:21</span> Hans herre svarade honom: 'Rätt så, du
gode och trogne tjänare! När du var satt över det som ringa är, var du
trogen; jag skall sätta dig över mycket. Gå in i din herres glädje.'

<span id="an_25:22">25:22</span> Så trädde ock den fram, som hade fått
de två punden, och sade: 'Herre, du överlämnade åt mig två pund; se,
andra två pund har jag vunnit.'

<span id="an_25:23">25:23</span> Hans herre svarade honom: 'Rätt så, du
gode och trogne tjänare! När du var satt över det som ringa är, var du
trogen; jag skall sätta dig över mycket. Gå in i din herres glädje.'

<span id="an_25:24">25:24</span> Sedan trädde ock den fram, som hade
fått ett pund, och sade: 'Herre, jag hade lärt känna dig såsom en sträng
man, som vill skörda, där du icke har sått, och inbärga, där du icke har
utstrött;

<span id="an_25:25">25:25</span> och av fruktan för dig gick jag bort
och gömde ditt pund i jorden. Se här har du vad dig tillhör.'

<span id="an_25:26">25:26</span> Då svarade hans herre och sade till
honom: 'Du onde och late tjänare, du visste att jag vill skörda, där jag
icke har sått, och inbärga, där jag icke har utstrött?

<span id="an_25:27">25:27</span> Då borde du också hava satt in mina
penningar i en bank, så att jag hade fått igen mitt med ränta, när jag
kom hem.

<span id="an_25:28">25:28</span> Tagen därför ifrån honom hans pund, och
given det åt den som har de tio punden.

<span id="an_25:29">25:29</span> Ty var och en som har, åt honom skall
varda givet, så att han får över nog; men den som icke har, från honom
skall tagas också det han har.

<span id="an_25:30">25:30</span> Och kasten den oduglige tjänaren ut i
mörkret härutanför.' Där skall vara gråt och tandagnisslan.

<span id="an_25:31">25:31</span> Men när Människosonen kommer i sin
härlighet, och alla änglar med honom, då skall han sätta sig på sin
härlighets tron.

<span id="an_25:32">25:32</span> Och inför honom skola församlas alla
folk och han skall skilja dem från varandra, såsom en herde skiljer
fåren ifrån getterna.

<span id="an_25:33">25:33</span> Och fåren skall han ställa på sin högra
sida, och getterna på den vänstra.

<span id="an_25:34">25:34</span> Därefter skall Konungen säga till dem
som stå på hans högra sida: 'Kommen, I min Faders välsignade, och tagen
i besittning det rike som är tillrett åt eder från världens begynnelse.

<span id="an_25:35">25:35</span> Ty jag var hungrig, och I gåven mig att
äta; jag var törstig, och I gåven mig att dricka; jag var husvill, och I
gåven mig härbärge,

<span id="an_25:36">25:36</span> naken, och I klädden mig; jag var sjuk,
och I besökten mig; jag var i fängelse, och I kommen till mig.'

<span id="an_25:37">25:37</span> Då skola de rättfärdiga svara honom och
säga: 'Herre, när sågo vi dig hungrig och gåvo dig mat, eller törstig
och gåvo dig att dricka?

<span id="an_25:38">25:38</span> Och när sågo vi dig husvill och gåvo
dig härbärge, eller naken och klädde dig?

<span id="an_25:39">25:39</span> Och när sågo vi dig sjuk eller i
fängelse och kommo till dig?'

<span id="an_25:40">25:40</span> Då skall Konungen svara och säga till
dem: 'Sannerligen säger jag eder: Vadhelst I haven gjort mot en av dessa
mina minsta bröder, det haven I gjort mot mig.'

<span id="an_25:41">25:41</span> Därefter skall han ock säga till dem
som stå på hans vänstra sida: 'Gån bort ifrån mig, I förbannade, till
den eviga elden, som är tillredd åt djävulen och hans änglar.

<span id="an_25:42">25:42</span> Ty jag var hungrig, och I gåven mig
icke att äta; jag var törstig, och I gåven mig icke att dricka;

<span id="an_25:43">25:43</span> jag var husvill, och I gåven mig icke
härbärge, naken, och I klädden mig icke, sjuk och i fängelse, och I
besökten mig icke.'

<span id="an_25:44">25:44</span> Då skola också de svara och säga:
'Herre, när sågo vi dig hungrig eller törstig eller husvill eller naken
eller sjuk eller i fängelse och tjänade dig icke?'

<span id="an_25:45">25:45</span> Då skall han svara dem och säga:
'Sannerligen säger jag eder: Vadhelst I icke haven gjort mot en av dessa
minsta, det haven I ej heller gjort mot mig.'

<span id="an_25:46">25:46</span> Och dessa skola då då bort till evigt
straff, men de rättfärdiga till evigt liv.»

<span id="an_26:1">26:1</span> När nu Jesus hade talat allt detta till
slut, sade han till sina lärjungar:

<span id="an_26:2">26:2</span> »I veten att det två dagar härefter är
påsk; då skall Människosonen bliva förrådd och utlämnad till att
korsfästas.»

<span id="an_26:3">26:3</span> Därefter församlade sig översteprästerna
och folkets äldste hos översteprästen, som hette Kaifas, i hans hus,

<span id="an_26:4">26:4</span> och rådslogo om att låta gripa Jesus med
list och döda honom.

<span id="an_26:5">26:5</span> Men de sade: »Icke under högtiden, för
att ej oroligheter skola uppstå bland folket.»

<span id="an_26:6">26:6</span> Men när Jesus var i Betania, i Simon den
spetälskes hus,

<span id="an_26:7">26:7</span> framträdde till honom en kvinna som hade
med sig en alabasterflaska med dyrbar smörjelse; denna göt hon ut över
hans huvud, där han låg till bords.

<span id="an_26:8">26:8</span> Då lärjungarna sågo detta, blevo de
misslynta och sade: »Varför skulle detta förspillas?

<span id="an_26:9">26:9</span> Man hade ju kunnat sälja det för mycket
penningar och giva dessa åt de fattiga.»

<span id="an_26:10">26:10</span> När Jesus märkte detta, sade han till
dem: »Varför oroen I kvinnan? Det är en god gärning som hon har gjort
mot mig.

<span id="an_26:11">26:11</span> De fattiga haven I ju alltid ibland
eder, men mig haven I icke alltid.

<span id="an_26:12">26:12</span> När hon göt ut denna smörjelse på min
kropp, gjorde hon det såsom en tillredelse till min begravning.

<span id="an_26:13">26:13</span> Sannerligen säger jag eder: Varhelst i
hela världen detta evangelium bliver predikat, där skall ock det som hon
nu har gjort bliva omtalat, henne till åminnelse.»

<span id="an_26:14">26:14</span> Därefter gick en av de tolv, den som
hette Judas Iskariot, bort till översteprästerna

<span id="an_26:15">26:15</span> och sade: »Vad viljen I giva mig för
att jag skall överlämna honom åt eder?» Då vägde de upp åt honom trettio
silverpenningar.

<span id="an_26:16">26:16</span> Och från den stunden sökte han efter
lägligt tillfälle att förråda honom.

<span id="an_26:17">26:17</span> Men på första dagen i det osyrade
brödets högtid trädde lärjungarna fram till Jesus och frågade: »Var vill
du att vi skola reda till åt dig att äta påskalammet?»

<span id="an_26:18">26:18</span> Han svarade: »Gån in i staden till den
och den och sägen till honom: 'Mästaren låter säga: Min tid är nära; hos
dig vill jag hålla påskhögtid med mina lärjungar.'»

<span id="an_26:19">26:19</span> Och lärjungarna gjorde såsom Jesus hade
befallt dem och redde till påskalammet.

<span id="an_26:20">26:20</span> När det nu hade blivit afton, lade han
sig till bords med de tolv.

<span id="an_26:21">26:21</span> Och medan de åto, sade han:
»Sannerligen säger jag eder: En av eder skall förråda mig.»

<span id="an_26:22">26:22</span> Då blevo de mycket bedrövade och
begynte fråga honom, var efter annan: »Icke är det väl jag, Herre?»

<span id="an_26:23">26:23</span> Då svarade han och sade: »Den som jämte
mig nu doppade handen i fatet, han skall förråda mig.

<span id="an_26:24">26:24</span> Människosonen skall gå bort, såsom det
är skrivet om honom; men ve den människa genom vilken Människosonen
bliver förrådd! Det hade varit bättre för den människan, om hon icke
hade blivit född.»

<span id="an_26:25">26:25</span> Judas, han som förrådde honom, tog då
till orda och frågade: »Rabbi, icke är det väl jag?» Han svarade honom:
»Du har själv sagt det.»

<span id="an_26:26">26:26</span> Medan de nu åto, tog Jesus ett bröd och
välsignade det och bröt det och gav åt lärjungarna och sade: »Tagen och
äten; detta är min lekamen.»

<span id="an_26:27">26:27</span> Och han tog en kalk och tackade Gud och
gav åt dem och sade: »Dricken härav alla;

<span id="an_26:28">26:28</span> ty detta är mitt blod, förbundsblodet,
som varder utgjutet för många till syndernas förlåtelse.

<span id="an_26:29">26:29</span> Och jag säger eder: Härefter skall jag
icke mer dricka av det som kommer från vinträd, förrän på den dag då jag
dricker det nytt med eder i min Faders rike.»

<span id="an_26:30">26:30</span> När de sedan hade sjungit lovsången,
gingo de ut till Oljeberget.

<span id="an_26:31">26:31</span> Då sade Jesus till dem: »I denna natt
skolen I alla komma på fall för min skull, ty det är skrivet: 'Jag skall
slå herden, och fåren i hjorden skola förskingras.'

<span id="an_26:32">26:32</span> Men efter min uppståndelse skall jag
före eder gå till Galileen.»

<span id="an_26:33">26:33</span> Då svarade Petrus och sade till honom:
»Om än alla andra komma på fall för din skull, så skall dock jag aldrig
komma på fall.»

<span id="an_26:34">26:34</span> Jesus sade till honom: »Sannerligen
säger jag dig: I denna natt, förrän hanen har galit, skall du tre gånger
förneka mig.»

<span id="an_26:35">26:35</span> Petrus svarade honom: »Om jag än måste
dö med dig, så skall jag dock förvisso icke förneka dig.» Sammalunda
sade ock alla de andra lärjungarna.

<span id="an_26:36">26:36</span> Därefter kom Jesus med dem till ett
ställe som hette Getsemane. Och han sade till lärjungarna: »Bliven kvar
här, medan jag går dit bort och beder.»

<span id="an_26:37">26:37</span> Och han tog med sig Petrus och
Sebedeus' två söner; och han begynte bedrövas och ängslas.

<span id="an_26:38">26:38</span> Då sade han till dem: »Min själ är
djupt bedrövad, ända till döds; stannen kvar här och vaken med mig.»

<span id="an_26:39">26:39</span> Därefter gick han litet längre bort och
föll ned på sitt ansikte och bad och sade: »Min Fader, om det är
möjligt, så gånge denna kalk ifrån mig. Dock icke såsom jag vill, utan
såsom du vill!»

<span id="an_26:40">26:40</span> Sedan kom han tillbaka till lärjungarna
och fann dem sovande. Då sade han till Petrus: »Så litet förmådden I då
vaka en kort stund med mig!

<span id="an_26:41">26:41</span> Vaken, och bedjen att I icke mån komma
i frestelse. Anden är villig, men köttet är svagt.»

<span id="an_26:42">26:42</span> Åter gick han bort, för andra gången,
och bad och sade: »Min Fader, om detta icke kan gå ifrån mig, utan jag
måste dricka denna kalk, så ske din vilja.»

<span id="an_26:43">26:43</span> När han sedan kom tillbaka, fann han
dem åter sovande, ty deras ögon voro förtyngda.

<span id="an_26:44">26:44</span> Då lät han dem vara och gick åter bort
och bad, för tredje gången, och sade återigen samma ord.

<span id="an_26:45">26:45</span> Därefter kom han tillbaka till
lärjungarna och sade till dem: »Ja, I soven ännu alltjämt och vilen
eder! Se, stunden är nära då Människosonen skall bliva överlämnad i
syndares händer.

<span id="an_26:46">26:46</span> Stån upp, låt oss gå; se, den är nära,
som förråder mig.»

<span id="an_26:47">26:47</span> Och se, medan han ännu talade, kom
Judas, en av de tolv, och jämte honom en stor folkskara, med svärd och
stavar, utsänd från översteprästerna och folkets äldste.

<span id="an_26:48">26:48</span> Men förrädaren hade givit dem ett
tecken; han hade sagt: »Den som jag kysser, den är det; honom skolen I
gripa.»

<span id="an_26:49">26:49</span> Och han trädde nu strax fram till Jesus
och sade: »Hell dig, rabbi!» och kysste honom häftigt.

<span id="an_26:50">26:50</span> Jesus sade till honom: »Min vän, gör
vad du är här för att göra.» Då stego de fram och grepo Jesus och togo
honom fången.

<span id="an_26:51">26:51</span> Men en av dem som voro med Jesus förde
handen till sitt svärd och drog ut det och högg till översteprästens
tjänare och högg så av honom örat.

<span id="an_26:52">26:52</span> Då sade Jesus till honom: »Stick ditt
svärd tillbaka i skidan: ty alla som taga till svärd skola förgöras
genom svärd.

<span id="an_26:53">26:53</span> Eller menar du att jag icke kunde
utbedja mig av min Fader, att han nu sände till min tjänst mer än tolv
legioner änglar?

<span id="an_26:54">26:54</span> Men huru bleve då skrifterna
fullbordade, som säga att så måste ske?»

<span id="an_26:55">26:55</span> I samma stund sade Jesus till
folkskaran: »Såsom mot en rövare haven I gått ut med svärd och stavar
för att fasttaga mig. Var dag har jag suttit i helgedomen och
undervisat, utan att I haven gripit mig.

<span id="an_26:56">26:56</span> Men allt detta har skett, för att
profeternas skrifter skola fullbordas.» Då övergåvo alla lärjungarna
honom och flydde.

<span id="an_26:57">26:57</span> Men de som hade gripit Jesus förde
honom bort till översteprästen Kaifas, hos vilken de skriftlärde och de
äldste hade församlat sig.

<span id="an_26:58">26:58</span> Och Petrus följde honom på avstånd ända
till översteprästens gård; där gick han in och satte sig bland
rättstjänarna för att se vad slutet skulle bliva.

<span id="an_26:59">26:59</span> Och översteprästerna och hela Stora
rådet sökte efter något falskt vittnesbörd mot Jesus, för att kunna döda
honom;

<span id="an_26:60">26:60</span> men fastän många falska vittnen trädde
fram, funno de likväl intet. Slutligen trädde dock två män fram

<span id="an_26:61">26:61</span> och sade: »Denne har sagt: 'Jag kan
bryta ned Guds tempel och på tre dagar bygga upp det igen.'»

<span id="an_26:62">26:62</span> Då stod översteprästen upp och sade
till honom: »Svarar du intet? Huru är det med det som dessa vittna mot
dig?»

<span id="an_26:63">26:63</span> Men Jesus teg. Då sade översteprästen
till honom: »Jag besvär dig vid den levande Guden, att du säger oss om
du är Messias, Guds Son.»

<span id="an_26:64">26:64</span> Jesus svarade honom: »Du har själv sagt
det. Men jag säger eder: Härefter skolen I få se Människosonen sitta på
Maktens högra sida och komma på himmelens skyar.»

<span id="an_26:65">26:65</span> Då rev översteprästen sönder sina
kläder och sade: »Han har hädat. Vad behöva vi mer några vittnen? I
haven nu hört hädelsen.

<span id="an_26:66">26:66</span> Vad synes eder?» De svarade och sade:
»Han är skyldig till döden.»

<span id="an_26:67">26:67</span> Därefter spottade man honom i ansiktet
och slog honom på kinderna, den ene med knytnäven, den andre med flata
handen,

<span id="an_26:68">26:68</span> och sade: »Profetera för oss, Messias:
vem var det som slog dig?»

<span id="an_26:69">26:69</span> Men Petrus satt utanför på gården. Då
kom en tjänstekvinna fram till honom och sade: »Också du var med Jesus
från Galileen.»

<span id="an_26:70">26:70</span> Men han nekade inför alla och sade:
»Jag förstår icke vad du menar.»

<span id="an_26:71">26:71</span> När han sedan hade kommit ut i porten,
fick en annan kvinna se honom och sade till dem som voro där: »Denne var
med Jesus från Nasaret.»

<span id="an_26:72">26:72</span> Åter nekade han med en ed och sade:
»Jag känner icke den mannen.»

<span id="an_26:73">26:73</span> Litet därefter kommo de kringstående
fram och sade till Petrus: »Förvisso är också du en av dem; redan ditt
uttal röjer dig ju.»

<span id="an_26:74">26:74</span> Då begynte han förbanna sig och svärja:
»Jag känner icke den mannen.» Och i detsamma gol hanen.

<span id="an_26:75">26:75</span> Då kom Petrus ihåg Jesu ord, huru han
hade sagt: »Förrän hanen gal, skall du tre gånger förneka mig.» Och han
gick ut och grät bitterligen.

<span id="an_27:1">27:1</span> Men när det hade blivit morgon, fattade
alla översteprästerna och folkets äldste det beslutet angående Jesus,
att de skulle döda honom.

<span id="an_27:2">27:2</span> Och de läto binda honom och förde honom
bort och överlämnade honom åt Pilatus, landshövdingen.

<span id="an_27:3">27:3</span> När då Judas, som hade förrått honom, såg
att han var dömd, ångrade han sig och bar de trettio silverpenningarna
tillbaka till översteprästerna och de äldste

<span id="an_27:4">27:4</span> och sade: »Jag har syndat därigenom att
jag har förrått oskyldigt blod.» Men de svarade: »Vad kommer det oss
vid? Du får själv svara därför.»

<span id="an_27:5">27:5</span> Då kastade han silverpenningarna i
templet och gick sin väg. Sedan gick han bort och hängde sig.

<span id="an_27:6">27:6</span> Men översteprästerna togo
silverpenningarna och sade: »Det är icke lovligt att lägga dem i
offerkistan, eftersom det är blodspenningar.»

<span id="an_27:7">27:7</span> Och sedan de hade fattat sitt beslut,
köpte de för dem Krukmakaråkern till begravningsplats för främlingar.

<span id="an_27:8">27:8</span> Därför kallas den åkern ännu i dag
Blodsåkern.

<span id="an_27:9">27:9</span> Så fullbordades det som var sagt genom
profeten Jeremias, när han sade: »Och jag tog de trettio
silverpenningarna -- priset för den man vilkens värde hade blivit
bestämt, den som israelitiska män hade värderat --

<span id="an_27:10">27:10</span> och jag gav dem till betalning för
Krukmakaråkern, i enlighet med Herrens befallning till mig.»

<span id="an_27:11">27:11</span> Men Jesus ställdes fram inför
landshövdingen. Och landshövdingen frågade honom och sade: »Är du
judarnas konung?» Jesus svarade honom: »Du säger det själv.»

<span id="an_27:12">27:12</span> Men när översteprästerna och de äldste
framställde sina anklagelser mot honom, svarade han intet.

<span id="an_27:13">27:13</span> Då sade Pilatus till honom: »Hör du
icke huru mycket de hava att vittna mot dig?»

<span id="an_27:14">27:14</span> Men han svarade honom icke på en enda
fråga, så att landshövdingen mycket förundrade sig.

<span id="an_27:15">27:15</span> Nu var det sed att landshövdingen vid
högtiden gav folket en fånge lös, vilken de ville.

<span id="an_27:16">27:16</span> Och man hade då en beryktad fånge, som
hette Barabbas.

<span id="an_27:17">27:17</span> När de nu voro församlade, frågade
Pilatus dem: »Vilken viljen I att jag skall giva eder lös, Barabbas
eller Jesus, som kallas Messias?»

<span id="an_27:18">27:18</span> Han visste nämligen att det var av
avund som man hade dragit Jesus inför rätta.

<span id="an_27:19">27:19</span> Och medan han satt på domarsätet, hade
hans hustru sänt bud till honom och låtit säga: »Befatta dig icke med
denne rättfärdige man; ty jag har i natt lidit mycket i drömmen för hans
skull.»

<span id="an_27:20">27:20</span> Men översteprästerna och de äldste hade
övertalat folket att begära Barabbas och låta förgöra Jesus.

<span id="an_27:21">27:21</span> När alltså landshövdingen nu frågade
dem och sade: »Vilken av de två viljen I att jag skall giva eder lös?»,
så svarade de: »Barabbas.»

<span id="an_27:22">27:22</span> Då frågade Pilatus dem: »Vad skall jag
då göra med Jesus, som kallas Messias?» De svarade alla: »Låt korsfästa
honom.»

<span id="an_27:23">27:23</span> Men han frågade: »Vad ont har han då
gjort?» Då skriade de ännu ivrigare: »Låt korsfästa honom.»

<span id="an_27:24">27:24</span> När nu Pilatus såg att han intet kunde
uträtta, utan att larmet blev allt starkare, lät han hämta vatten och
tvådde sina händer i folkets åsyn och sade: »Jag är oskyldig till denne
mans blod. I fån själva svara därför.»

<span id="an_27:25">27:25</span> Och allt folket svarade och sade: »Hans
blod komme över oss och över våra barn.»

<span id="an_27:26">27:26</span> Då gav han dem Barabbas lös; men Jesus
lät han gissla och utlämnade honom sedan till att korsfästas.

<span id="an_27:27">27:27</span> Då togo landshövdingens krigsmän Jesus
med sig in i pretoriet och församlade hela den romerska vakten omkring
honom.

<span id="an_27:28">27:28</span> Och de togo av honom hans kläder och
satte på honom en röd mantel

<span id="an_27:29">27:29</span> och vredo samman en krona av törnen och
satte den på hans huvud, och i hans högra hand satte de ett rör. Sedan
böjde de knä inför honom och begabbade honom och sade: »Hell dig,
judarnas konung!»

<span id="an_27:30">27:30</span> Och de spottade på honom och togo röret
och slogo honom därmed i huvudet.

<span id="an_27:31">27:31</span> Och när de så hade begabbat honom,
klädde de av honom manteln och satte på honom hans egna kläder och förde
honom bort till att korsfästas.

<span id="an_27:32">27:32</span> Då de nu voro på väg ditut, träffade de
på en man från Cyrene, som hette Simon. Honom tvingade de att gå med och
bära hans kors.

<span id="an_27:33">27:33</span> Och när de hade kommit till en plats
som kallades Golgata (det betyder huvudskalleplats),

<span id="an_27:34">27:34</span> räckte de honom vin att dricka, blandat
med galla; men då han hade smakat därpå, ville han icke dricka det.

<span id="an_27:35">27:35</span> Och när de hade korsfäst honom, delade
de hans kläder mellan sig genom att kasta lott om dem.

<span id="an_27:36">27:36</span> Sedan sutto de där och höllo vakt om
honom.

<span id="an_27:37">27:37</span> Och över hans huvud hade man satt upp
en överskrift, som angav vad han var anklagad för, och den lydde så:
»Denne är Jesus, judarnas konung.»

<span id="an_27:38">27:38</span> Med honom korsfästes då ock två rövare,
den ene på högra sidan och den andre på vänstra.

<span id="an_27:39">27:39</span> Och de som gingo där förbi bespottade
honom och skakade huvudet

<span id="an_27:40">27:40</span> och sade: »Du som bryter ned templet
och inom tre dagar bygger upp det igen, hjälp dig nu själv, om du är
Guds Son, och stig ned från korset.»

<span id="an_27:41">27:41</span> Sammalunda talade ock översteprästerna,
jämte de skriftlärde och de äldste, begabbande ord och sade:

<span id="an_27:42">27:42</span> »Andra har han hjälpt; sig själv kan
han icke hjälpa. Han är ju Israels konung; han stige nu ned från korset,
så vilja vi tro på honom.

<span id="an_27:43">27:43</span> Han har satt sin förtröstan på Gud, må
nu han frälsa honom, om han har behag till honom, han har ju sagt: 'Jag
är Guds Son.'»

<span id="an_27:44">27:44</span> På samma sätt smädade honom också
rövarna som voro korsfästa med honom.

<span id="an_27:45">27:45</span> Men vid sjätte timmen kom över hela
landet ett mörker, som varade ända till nionde timmen.

<span id="an_27:46">27:46</span> Och vid nionde timmen ropade Jesus med
hög röst och sade: »Eli, Eli, lema sabaktani?»; det betyder: »Min Gud,
min Gud, varför har du övergivit mig?»

<span id="an_27:47">27:47</span> Men när några av dem som stodo där
borde detta, sade de: »Han kallar på Elias.»

<span id="an_27:48">27:48</span> Och strax skyndade en av dem fram och
tog en svamp och fyllde den med ättikvin och satte den på ett rör och
gav honom att dricka.

<span id="an_27:49">27:49</span> Men de andra sade: »Låt oss se om Elias
kommer och hjälper honom.»

<span id="an_27:50">27:50</span> Åter ropade Jesus med hög röst och gav
upp andan.

<span id="an_27:51">27:51</span> Och se, då rämnade förlåten i templet i
två stycken, uppifrån och ända ned, och jorden skalv, och klipporna
rämnade,

<span id="an_27:52">27:52</span> och gravarna öppnades, och många
avsomnade heligas kroppar stodo upp.

<span id="an_27:53">27:53</span> De gingo ut ur sina gravar och kommo
efter hans uppståndelse in i den heliga staden och uppenbarade sig för
många.

<span id="an_27:54">27:54</span> Men när hövitsmannen och de som med
honom höllo vakt om Jesus sågo jordbävningen och det övriga som skedde,
blevo de mycket förskräckta och sade: »Förvisso var denne Guds Son.»

<span id="an_27:55">27:55</span> Och många kvinnor som hade följt Jesus
från Galileen och tjänat honom, stodo där på avstånd och sågo vad som
skedde.

<span id="an_27:56">27:56</span> Bland dessa voro Maria från Magdala och
den Maria som var Jakobs och Joses' moder, så ock Sebedeus' söners
moder.

<span id="an_27:57">27:57</span> Men när det hade blivit afton, kom en
rik man från Arimatea, vid namn Josef, som ock hade blivit en Jesu
lärjunge;

<span id="an_27:58">27:58</span> denne gick till Pilatus och utbad sig
att få Jesu kropp. Då bjöd Pilatus att man skulle lämna ut den åt honom.

<span id="an_27:59">27:59</span> Och Josef tog hans kropp och svepte den
i en ren linneduk

<span id="an_27:60">27:60</span> och lade den i den nya grav som han
hade låtit hugga ut åt sig i klippan; och sedan han hade vältrat en stor
sten för ingången till graven, gick han därifrån.

<span id="an_27:61">27:61</span> Men Maria från Magdala och den andra
Maria voro där, och de sutto gent emot graven.

<span id="an_27:62">27:62</span> Följande dag, som var dagen efter
tillredelsedagen, församlade sig översteprästerna och fariséerna och
gingo till Pilatus

<span id="an_27:63">27:63</span> och sade: »Herre, vi hava dragit oss
till minnes att den villoläraren sade, medan han ännu levde: 'Efter tre
dagar skall jag uppstå.'

<span id="an_27:64">27:64</span> Bjud fördenskull att man skyddar graven
intill tredje dagen, så att hans lärjungar icke komma och stjäla bort
honom, och sedan säga till folket att han har uppstått från de döda. Då
bliver den sista villan värre än den första.»

<span id="an_27:65">27:65</span> Pilatus svarade dem: »Där haven I vakt;
gån åstad och skydden graven så gott I kunnen.»

<span id="an_27:66">27:66</span> Och de gingo åstad och skyddade graven,
i det att de icke allenast satte ut vakten, utan ock förseglade stenen.

<span id="an_28:1">28:1</span> När sabbaten hade gått till ända, i
gryningen till första veckodagen, kommo Maria från Magdala och den andra
Maria för att se graven.

<span id="an_28:2">28:2</span> Då blev det en stor jordbävning; ty en
Herrens ängel steg ned från himmelen och gick fram och vältrade bort
stenen och satte sig på den.

<span id="an_28:3">28:3</span> Och han var att skåda såsom en ljungeld,
och hans kläder voro vita såsom snö.

<span id="an_28:4">28:4</span> Och väktarna skälvde av förskräckelse för
honom och blevo såsom döda.

<span id="an_28:5">28:5</span> Men ängeln talade och sade till
kvinnorna: »Varen I icke förskräckta; jag vet att I söken Jesus, den
korsfäste.

<span id="an_28:6">28:6</span> Han är icke här, ty han är uppstånden,
såsom han hade förutsagt. Kommen hit, och sen platsen där han har legat.

<span id="an_28:7">28:7</span> Och gån så åstad med hast, och sägen till
hans lärjungar att han är uppstånden från de döda. Och han skall före
eder gå till Galileen; där skolen I få se honom. Jag har nu sagt eder
det.»

<span id="an_28:8">28:8</span> Och de gingo med hast bort ifrån graven,
under fruktan och med stor glädje, och skyndade åstad för att omtala det
för hans lärjungar.

<span id="an_28:9">28:9</span> Men se, då kom Jesus emot dem och sade:
»Hell eder!» Och de gingo fram och fattade om hans fötter och tillbådo
honom.

<span id="an_28:10">28:10</span> Då sade Jesus till dem: »Frukten icke;
gån åstad och omtalen detta för mina bröder, på det att de må gå till
Galileen; där skola de få se mig.»

<span id="an_28:11">28:11</span> Men under det att de voro på vägen,
kommo några av väktarna till staden och underrättade översteprästerna om
allt det som hade hänt.

<span id="an_28:12">28:12</span> Då församlade sig dessa jämte de
äldste; och sedan de hade fattat sitt beslut, gåvo de en ganska stor
summa penningar åt krigsmännen

<span id="an_28:13">28:13</span> och sade: »Så skolen I säga: 'Hans
lärjungar kommo om natten och stulo bort honom, medan vi sovo.'

<span id="an_28:14">28:14</span> Och om saken kommer för landshövdingens
öron, så skola vi ställa honom till freds och sörja för, att I kunnen
vara utan bekymmer.»

<span id="an_28:15">28:15</span> Och de togo emot penningarna och gjorde
såsom man hade lärt dem. Och det talet utspriddes bland judarna och är
gängse bland dem ännu i denna dag.

<span id="an_28:16">28:16</span> Men de elva lärjungarna begåvo sig till
det berg i Galileen, dit Jesus hade bjudit dem att gå.

<span id="an_28:17">28:17</span> Och när de fingo se honom, tillbådo de
honom. Dock funnos några som tvivlade.

<span id="an_28:18">28:18</span> Då trädde Jesus fram och talade till
dem och sade: »Mig är given all makt i himmelen och på jorden.

<span id="an_28:19">28:19</span> Gån fördenskull ut och gören alla folk
till lärjungar, döpande dem i Faderns och Sonens och den helige Andes
namn,

<span id="an_28:20">28:20</span> lärande dem att hålla allt vad jag har
befallt eder. Och se, jag är med eder alla dagar intill tidens ände.»

------------------------------------------------------------------------

[Next: Mark](mar)
