[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](job)  [Next](pro.md) 

------------------------------------------------------------------------

### Swedish Bible: Psalms

<span id="an_1:1">1:1</span> Säll är den man som icke vandrar i de
ogudaktigas råd och icke träder in på syndares väg, ej heller sitter där
bespottare sitta,

<span id="an_1:2">1:2</span> utan har sin lust i HERRENS lag och tänker
på hans lag både dag och natt.

<span id="an_1:3">1:3</span> Han är såsom ett träd, planterat vid
vattenbäckar, vilket bär sin frukt i sin tid, och vars löv icke vissna;
och allt vad han gör, det lyckas väl.

<span id="an_1:4">1:4</span> Icke så de ogudaktiga, utan de äro såsom
agnar som vinden bortför.

<span id="an_1:5">1:5</span> Därför skola de ogudaktiga icke bestå i
domen, ej heller syndarna i de rättfärdigas församling.

<span id="an_1:6">1:6</span> Ty HERREN känner de rättfärdigas väg, men
de ogudaktigas väg förgås.

<span id="an_2:1">2:1</span> Varför larma hedningarna och tänka folken
fåfänglighet?

<span id="an_2:2">2:2</span> Jordens konungar resa sig upp, och
furstarna rådslå med varandra, mot HERREN och hans smorde:

<span id="an_2:3">2:3</span> »Låt oss slita sönder deras bojor och kasta
deras band ifrån oss.»

<span id="an_2:4">2:4</span> Han som bor i himmelen ler, HERREN
bespottar dem.

<span id="an_2:5">2:5</span> Då talar han till dem i sin vrede, och i
sin förgrymmelse förskräcker han dem:

<span id="an_2:6">2:6</span> »Jag själv har insatt min konung på Sion,
mitt heliga berg.»

<span id="an_2:7">2:7</span> Jag vill förtälja om vad beslutet är;
HERREN sade till mig: »Du är min son, jag har i dag fött dig.

<span id="an_2:8">2:8</span> Begär av mig, så skall jag giva dig
hedningarna till arvedel och jordens ändar till egendom.

<span id="an_2:9">2:9</span> Du skall sönderslå dem med järnspira, såsom
lerkärl skall du krossa dem.»

<span id="an_2:10">2:10</span> Så kommen nu till förstånd, I konungar;
låten varna eder, I domare på jorden.

<span id="an_2:11">2:11</span> Tjänen HERREN med fruktan, och fröjden
eder med bävan.

<span id="an_2:12">2:12</span> Hyllen sonen, så att han icke vredgas och
I förgåns på eder väg; ty snart kunde hans vrede upptändas. Saliga äro
alla de som taga sin tillflykt till honom.

<span id="an_3:1">3:1</span> En psalm av David, när han flydde för sin
son Absalom.

<span id="an_3:2">3:2</span> HERRE, huru många äro icke mina ovänner!
Ja, många resa sig upp mot mig.

<span id="an_3:3">3:3</span> Många säga om mig: »Det finnes ingen
frälsning för honom hos Gud.»

<span id="an_3:4">3:4</span> Men du, HERRE, är en sköld för mig; du är
min ära och den som upplyfter mitt huvud.

<span id="an_3:5">3:5</span> Jag höjer min röst och ropar till HERREN,
och han svarar mig från sitt heliga berg. Sela.

<span id="an_3:6">3:6</span> Jag lade mig och somnade in; jag har åter
vaknat upp, ty HERREN uppehåller mig.

<span id="an_3:7">3:7</span> Jag fruktar icke för skaror av många tusen,
som lägra sig mot mig runt omkring.

<span id="an_3:8">3:8</span> Stå upp, HERRE, fräls mig, min Gud; ty du
slår alla mina fiender på kinden, du krossar de ogudaktigas tänder.

<span id="an_3:9">3:9</span> Hos HERREN är frälsningen; över ditt folk
komme din välsignelse. Sela.

<span id="an_4:1">4:1</span> För sångmästaren, med strängaspel; en psalm
av David.

<span id="an_4:2">4:2</span> När jag ropar, så svara mig, du min
rättfärdighets Gud, du som i trångmål skaffar mig rum; var mig nådig och
hör min bön.

<span id="an_4:3">4:3</span> I herrar, huru länge skall min ära vara
vänd i smälek, huru länge skolen I älska fåfänglighet och fara efter
lögn? Sela.

<span id="an_4:4">4:4</span> Besinnen dock att HERREN har utvalt åt sig
den fromme; HERREN hör, när jag ropar till honom.

<span id="an_4:5">4:5</span> Vredgens, men synden icke; eftersinnen i
edra hjärtan, på edra läger, och varen stilla. Sela.

<span id="an_4:6">4:6</span> Offren rätta offer, och förtrösten på
HERREN.

<span id="an_4:7">4:7</span> Många säga: »Vem skall låta oss se det gott
är?» Upplyft du över oss ditt ansiktes ljus, o HERRE.

<span id="an_4:8">4:8</span> Du giver mig glädje i hjärtat, större än
andras, när de få säd och vin i myckenhet.

<span id="an_4:9">4:9</span> I frid vill jag lägga mig ned, och i frid
skall jag somna in, ty du, HERRE, låter mig bo avskild och i trygghet.

<span id="an_5:1">5:1</span> För sångmästaren, till Nehilót; en psalm av
David.

<span id="an_5:2">5:2</span> Lyssna till mina ord, HERRE; förnim min
suckan.

<span id="an_5:3">5:3</span> Akta på mitt klagorop, du min konung och
min Gud; ty till dig vill jag ställa min bön.

<span id="an_5:4">5:4</span> HERRE, bittida hör du nu min röst, bittida
frambär jag mitt offer till dig och skådar efter dig.

<span id="an_5:5">5:5</span> Ty du är icke en Gud som har behag till
ogudaktighet; den som är ond får icke bo hos dig.

<span id="an_5:6">5:6</span> De övermodiga bestå icke inför dina ögon;
du hatar alla ogärningsmän.

<span id="an_5:7">5:7</span> Du förgör dem som tala lögn; de blodgiriga
och falska äro en styggelse för HERREN.

<span id="an_5:8">5:8</span> Men jag får gå in i ditt hus, genom din
stora nåd; jag får tillbedja i din fruktan, vänd mot ditt heliga tempel.

<span id="an_5:9">5:9</span> HERRE, led mig genom din rättfärdighet, för
mina förföljares skull; gör din väg jämn för mig.

<span id="an_5:10">5:10</span> Ty i deras mun är intet visst, deras
innersta är fördärv, en öppen grav är deras strupe, sin tunga göra de
hal.

<span id="an_5:11">5:11</span> Döm dem, o Gud; må de komma på fall med
sina anslag. Driv bort dem för deras många överträdelsers skull,
eftersom de äro gensträviga mot dig.

<span id="an_5:12">5:12</span> Men låt alla dem glädjas, som taga sin
tillflykt till dig; evinnerligen må de jubla, ty du beskärmar dem; i dig
må de fröjda sig, som hava ditt namn kärt.

<span id="an_5:13">5:13</span> Ty du, HERRE, välsignar den rättfärdige;
du betäcker honom med nåd såsom med en sköld.

<span id="an_6:1">6:1</span> För sångmästaren, med strängaspel, till
Seminit; en psalm av David.

<span id="an_6:2">6:2</span> HERRE, straffa mig icke i din vrede, och
tukta mig icke i din förtörnelse.

<span id="an_6:3">6:3</span> Var mig nådig, HERRE, ty jag försmäktar;
hela mig, HERRE, ty ända in i mitt innersta är jag förskräckt.

<span id="an_6:4">6:4</span> Ja, min själ är storligen förskräckt; ack
HERRE, huru länge?

<span id="an_6:5">6:5</span> Vänd åter, HERRE, rädda min själ, fräls mig
för din nåds skull.

<span id="an_6:6">6:6</span> Ty i döden tänker man icke på dig; vem
tackar dig i dödsriket?

<span id="an_6:7">6:7</span> Jag är så trött av suckande; var natt
fuktar jag min säng och väter mitt läger med mina tårar.

<span id="an_6:8">6:8</span> Av sorg är mitt öga förmörkat; det har
åldrats för alla mina ovänners skull.

<span id="an_6:9">6:9</span> Viken bort ifrån mig, alla I ogärningsmän;
ty HERREN har hört min högljudda gråt.

<span id="an_6:10">6:10</span> HERREN har hört min åkallan, min bön
upptager HERREN.

<span id="an_6:11">6:11</span> Alla mina fiender skola komma på skam och
storligen förskräckas; de skola vika tillbaka och komma på skam med
hast.

<span id="an_7:1">7:1</span> En sång av David, som han sjöng till HERREN
för benjaminiten Kus' ords skull.

<span id="an_7:2">7:2</span> HERRE, min Gud, till dig tager jag min
tillflykt; fräls mig från alla mina förföljare och rädda mig,

<span id="an_7:3">7:3</span> så att de icke, såsom lejon, sönderslita
min själ och rycka bort henne utan räddning.

<span id="an_7:4">7:4</span> HERRE, min Gud, har jag gjort sådant, och
är orätt i mina händer,

<span id="an_7:5">7:5</span> har jag med ont vedergällt ned som höll
frid med mig eller plundrat den som var min ovän utan sak,

<span id="an_7:6">7:6</span> så förfölje fienden min själ och tage henne
fatt och trampe mitt liv till jorden och lägge min ära i stoftet. Sela.

<span id="an_7:7">7:7</span> Stå upp, HERRE, i din vrede, res dig mot
mina ovänners raseri och vakna upp till min hjälp, du som har påbjudit
dom.

<span id="an_7:8">7:8</span> Må folkens församling omgiva dig, och må du
över den vända åter till höjden.

<span id="an_7:9">7:9</span> HERREN håller dom över folken; skaffa mig
rätt, HERRE, efter min rättfärdighet och ostrafflighet.

<span id="an_7:10">7:10</span> Låt de ogudaktigas ondska få en ände, men
håll den rättfärdige vid makt; ty du, som prövar hjärtan och njurar, är
en rättfärdig Gud.

<span id="an_7:11">7:11</span> Min sköld är i Guds hand; han frälsar de
rättsinniga.

<span id="an_7:12">7:12</span> Gud är en rättfärdig domare och en Gud
som dagligen vredgas.

<span id="an_7:13">7:13</span> Om någon icke vill omvända sig, så vässer
han sitt svärd, sin båge spänner han och gör den redo;

<span id="an_7:14">7:14</span> och han riktar mot honom dödande skott,
sina pilar gör han brinnande.

<span id="an_7:15">7:15</span> Se, denne är i födsloarbete med fördärv,
han går havande med olycka, men han föder ett intet.

<span id="an_7:16">7:16</span> Han gräver en grop och gör den djup, men
han faller själv i den grav som han gräver.

<span id="an_7:17">7:17</span> Den olycka han tänkte vålla vänder
tillbaka på hans huvud, och över hans hjässa kommer hans ondska.

<span id="an_7:18">7:18</span> Jag vill tacka HERREN efter hans
rättfärdighet och lovsjunga HERRENS, den Högstes, namn.

<span id="an_8:1">8:1</span> För sångmästaren, till Gittít; en psalm av
David.

<span id="an_8:2">8:2</span> HERRE, vår Herre, huru härligt är icke ditt
namn över hela jorden, du som har satt ditt majestät på himmelen!

<span id="an_8:3">8:3</span> Av barns och spenabarns mun har du
upprättat en makt, för dina ovänners skull, till att nedslå fienden och
den hämndgirige.

<span id="an_8:4">8:4</span> När jag ser din himmel, dina fingrars verk,
månen och stjärnorna, som du har berett,

<span id="an_8:5">8:5</span> vad är då en människa, att du tänker på
henne, eller en människoson, att du låter dig vårda om honom.

<span id="an_8:6">8:6</span> Dock gjorde du honom nästan till ett
gudaväsen; med ära och härlighet krönte du honom.

<span id="an_8:7">8:7</span> Du satte honom till herre över dina händers
verk; allt lade du under hans fötter:

<span id="an_8:8">8:8</span> får och oxar, allasammans, så ock
vildmarkens djur,

<span id="an_8:9">8:9</span> fåglarna under himmelen och fiskarna i
havet, vad som vandrar havens vägar.

<span id="an_8:10">8:10</span> HERRE, vår Herre, huru härligt är icke
ditt namn över hela jorden!

<span id="an_9:1">9:1</span> För sångmästaren, till Mutlabbén; en psalm
av David.

<span id="an_9:2">9:2</span> Jag vill tacka HERREN av allt mitt hjärta;
jag vill förtälja alla dina under.

<span id="an_9:3">9:3</span> Jag vill vara glad och fröjdas i dig, jag
vill lovsjunga ditt namn, du den Högste.

<span id="an_9:4">9:4</span> Ty mina fiender vika tillbaka, de falla och
förgås för ditt ansikte.

<span id="an_9:5">9:5</span> Ja, du har utfört min rätt och min sak; du
sitter på din tron såsom en rättfärdig domare.

<span id="an_9:6">9:6</span> Du har näpst hedningarna och förgjort de
ogudaktiga; deras namn har du utplånat för alltid och evinnerligen.

<span id="an_9:7">9:7</span> Fienderna äro nedgjorda, utrotade för
alltid; deras städer har du omstörtat, deras åminnelse har förgåtts.

<span id="an_9:8">9:8</span> Men HERREN tronar evinnerligen, sin stol
har han berett till doms;

<span id="an_9:9">9:9</span> och han skall döma jordens krets med
rättfärdighet, han skall skipa lag bland folken med rättvisa.

<span id="an_9:10">9:10</span> Så vare då HERREN en borg för den
förtryckte, en borg i nödens tider.

<span id="an_9:11">9:11</span> Och må de som känna ditt namn förtrösta
på dig; ty du övergiver icke dem som söka dig, HERRE.

<span id="an_9:12">9:12</span> Lovsjungen HERREN, som bor i Sion,
förkunnen bland folken hans gärningar.

<span id="an_9:13">9:13</span> Ty han som utkräver blodskulder har
kommit ihåg dem; han har icke förgätit de betrycktas klagorop.

<span id="an_9:14">9:14</span> Var mig nådig, HERRE; se huru jag plågas
av dem som hata mig, du som lyfter mig upp från dödens portar;

<span id="an_9:15">9:15</span> på det att jag må förtälja allt ditt lov
och i dottern Sions portar fröjda mig över din frälsning.

<span id="an_9:16">9:16</span> Hedningarna hava sjunkit ned i den grav
som de grävde; i det nät som de lade ut har deras fot blivit fångad.

<span id="an_9:17">9:17</span> HERREN har gjort sig känd, han har hållit
dom; han snärjer den ogudaktige i hans händers verk. Higgajón. Sela.

<span id="an_9:18">9:18</span> DE ogudaktiga vika tillbaka, ned i
dödsriket, alla hedningar, de som förgäta Gud.

<span id="an_9:19">9:19</span> Ty icke för alltid skall den fattige vara
förgäten, de betrycktas hopp skall ej varda om intet evinnerligen.

<span id="an_9:20">9:20</span> Stå upp, HERRE; låt icke människor få
överhanden, låt hedningarna bliva dömda inför ditt ansikte.

<span id="an_9:21">9:21</span> Låt, o HERRE, förskräckelse komma över
dem; må hedningarna förnimma att de äro människor. Sela.

<span id="an_10:1">10:1</span> Varför, HERRE, står du så långt ifrån och
fördöljer dig i nödens tider?

<span id="an_10:2">10:2</span> Genom de ogudaktigas övermod måste den
arme lida. Må de fångas i de ränker som de hava uttänkt!

<span id="an_10:3">10:3</span> Ty den ogudaktige berömmer sig av sin
själs lystnad, och den rovgirige talar förgripligt och föraktar HERREN.

<span id="an_10:4">10:4</span> Den ogudaktige säger i sitt högmod: »Han
frågar icke därefter.» »Det finnes ingen Gud», så äro alla hans tankar.

<span id="an_10:5">10:5</span> Trygga äro alltid hans vägar, dina domar
gå högt över hans blickar; alla sina ovänner räknar han för intet.

<span id="an_10:6">10:6</span> Han säger i sitt hjärta: »Jag skall icke
vackla, över mig skall i evighet ingen olycka komma.»

<span id="an_10:7">10:7</span> Hans mun är full av förbannelse, av svek
och förtryck; hans tunga gömmer olycka och fördärv.

<span id="an_10:8">10:8</span> Han lägger sig i försåt vid gårdarna, i
lönndom vill han dräpa den oskyldige; hans ögon lura på den olycklige.

<span id="an_10:9">10:9</span> Han ligger i försåt på lönnligt ställe,
såsom ett lejon i sitt snår, han ligger i försåt för att gripa den arme;
han griper den arme, i det han drager honom in i sitt nät.

<span id="an_10:10">10:10</span> Han trycker sig ned, han ligger på lur,
och de olyckliga falla i hans klor.

<span id="an_10:11">10:11</span> Han säger i sitt hjärta: »Gud förgäter
det, han har dolt sitt ansikte, han ser det aldrig.»

<span id="an_10:12">10:12</span> Stå upp, HERRE; Gud, upplyft din hand,
förgät icke de arma.

<span id="an_10:13">10:13</span> Varför skall den ogudaktige få förakta
Gud och säga i sitt hjärta att du icke frågar därefter?

<span id="an_10:14">10:14</span> Du har ju sett det, ty du giver akt på
olycka och jämmer, för att taga det i din hand. Åt dig överlämnar den
olycklige sin sak; du blev den faderlöses hjälpare.

<span id="an_10:15">10:15</span> Bryt sönder den ogudaktiges arm, och
hemsök de ondas ogudaktighet, så att du icke mer finner den.

<span id="an_10:16">10:16</span> Ja, HERREN är konung alltid och
evinnerligen; hedningarna utrotas ur hans land.

<span id="an_10:17">10:17</span> De ödmjukas trängtan hör du, HERRE; du
gör deras hjärtan ståndaktiga; du låter ditt öra giva akt

<span id="an_10:18">10:18</span> för att skaffa den faderlöse och
förtryckte rätt, så att människor, komna av jord, ej längre vålla
skräck.

<span id="an_11:1">11:1</span> För sångmästaren; av David. Till HERREN
Har jag tagit min tillflykt. Huru kunnen I då säga till mig: »Flyn såsom
fåglar till edert berg;

<span id="an_11:2">11:2</span> ty se, de ogudaktiga spänna bågen, de
hava lagt sin pil på strängen, för att i mörkret skjuta på de
rättsinniga.

<span id="an_11:3">11:3</span> När grundvalarna upprivas, vad kan då den
rättfärdige uträtta?»

<span id="an_11:4">11:4</span> HERREN är i sitt heliga tempel, HERRENS
tron är i himmelen; hans ögon skåda, hans blickar pröva människors barn.

<span id="an_11:5">11:5</span> HERREN prövar den rättfärdige; men den
ogudaktige och den som älskar våld, dem hatar hans själ.

<span id="an_11:6">11:6</span> Han skall låta ljungeldssnaror regna över
de ogudaktiga; eld och svavel och glödande vind, det är den kalk som
bliver dem beskärd.

<span id="an_11:7">11:7</span> Ty HERREN är rättfärdig, han älskar
rättfärdigheten; de redliga skola skåda hans ansikte.

<span id="an_12:1">12:1</span> För sångmästaren, till Seminít; en psalm
av David.

<span id="an_12:2">12:2</span> Fräls, HERRE; ty de fromma äro borta, de
trogna äro försvunna ifrån människors barn.

<span id="an_12:3">12:3</span> De tala lögn, den ene med den andre; med
hala läppar tala de, och med dubbelt hjärta.

<span id="an_12:4">12:4</span> HERREN utrote alla hala läppar, den tunga
som talar stora ord,

<span id="an_12:5">12:5</span> dem som säga: »Genom vår tunga äro vi
starka, våra läppar stå oss bi; vem är herre över oss?»

<span id="an_12:6">12:6</span> »Eftersom de arma lida övervåld och de
fattiga klaga, vill jag nu stå upp», säger HERREN; »jag vill skaffa
frälsning åt den som längtar därefter.»

<span id="an_12:7">12:7</span> HERRENS tal är ett rent tal, likt silver
som rinner ned mot jorden, luttrat i degeln, renat sju gånger.

<span id="an_12:8">12:8</span> Du, HERRE, skall bevara dem, du skall
beskydda dem för detta släkte evinnerligen.

<span id="an_12:9">12:9</span> Ty runt omkring dem vandra de ogudaktiga,
då nu uselheten är rådande bland människors barn.

<span id="an_13:1">13:1</span> För sångmästaren; en psalm av David.

<span id="an_13:2">13:2</span> Huru länge, HERRE; skall du så alldeles
förgäta mig? Huru länge skall du fördölja ditt ansikte för mig?

<span id="an_13:3">13:3</span> Huru länge skall jag bekymras i min själ
och ängslas i mitt hjärta dagligen? Huru länge skall min fiende förhäva
sig över mig?

<span id="an_13:4">13:4</span> Skåda ned, svara mig, HERRE, min Gud;
upplys mina ögon, så att jag icke somnar in i döden;

<span id="an_13:5">13:5</span> på det att min fiende icke må säga: »Jag
blev honom övermäktig», och på att mina ovänner ej må fröjda sig, när
jag vacklar.

<span id="an_13:6">13:6</span> Jag förtröstar på din nåd, mitt hjärta
fröjde sig över din frälsning. Jag vill sjunga till HERRENS ära, ty han
har gjort väl mot mig.

<span id="an_14:1">14:1</span> För sångmästaren; av David. Dårarna säga
i sina hjärtan: »Det finnes ingen Gud.» Fördärv och styggelse är deras
verk; ingen finnes, som gör vad gott är.

<span id="an_14:2">14:2</span> HERREN skådar ned från himmelen på
människors barn, för att se om det finnes någon förståndig, någon som
söker Gud.

<span id="an_14:3">14:3</span> Nej, alla äro de avfälliga, allasammans
äro de fördärvade; ingen finnes, som gör vad gott är, det finnes icke en
enda.

<span id="an_14:4">14:4</span> Hava de då intet fått förnimma, alla
dessa ogärningsmän, dessa som uppäta mitt folk, likasom åte de bröd, och
som icke åkalla HERREN?

<span id="an_14:5">14:5</span> Jo, där överföll dem förskräckelse -- ty
Gud är hos de rättfärdigas släkte.

<span id="an_14:6">14:6</span> Den betrycktes rådslag mån I söka bringa
på skam, HERREN är ju ändå hans tillflykt.

<span id="an_14:7">14:7</span> Ack att från Sion komme frälsning för
Israel! När HERREN vill åter upprätta sitt folk, då skall Jakob fröjda
sig, då skall Israel vara glad.

<span id="an_15:1">15:1</span> En psalm av David. HERRE, vem får bo i
din hydda? Vem får dväljas på ditt heliga berg?

<span id="an_15:2">15:2</span> Den som vandrar ostraffligt och gör vad
rätt är och talar sanning av hjärtat;

<span id="an_15:3">15:3</span> den som icke bär förtal på sin tunga, den
som icke gör sin broder något ont och icke drager smälek över sin nästa;

<span id="an_15:4">15:4</span> den som aktar den förkastlige för intet,
men ärar dem som frukta HERREN; den som svär sig till skada, men ej
bryter sin ed;

<span id="an_15:5">15:5</span> den som icke driver ocker med sina
penningar och icke tager mutor för att fälla den oskyldige. Den som så
handlar, han skall icke vackla till evig tid.

<span id="an_16:1">16:1</span> En sång av David. Bevara mig, Gud, ty jag
tager min tillflykt till dig.

<span id="an_16:2">16:2</span> Jag säger till HERREN: »Du är ju Herren;
för mig finnes intet gott utom dig;

<span id="an_16:3">16:3</span> de heliga som finnas i landet, de äro de
härliga till vilka jag har allt mitt behag.»

<span id="an_16:4">16:4</span> Men de som taga sig en annan gud, de hava
stora vedermödor; jag vill icke offra deras drickoffer av blod eller
taga deras namn på mina läppar.

<span id="an_16:5">16:5</span> HERREN är min beskärda del och bägare; du
är den som uppehåller min arvedel.

<span id="an_16:6">16:6</span> En lott har tillfallit mig i det
ljuvliga, ja, ett arv som behagar mig väl.

<span id="an_16:7">16:7</span> Jag vill lova HERREN, ty han giver mig
råd; ännu om natten manar mig mitt innersta.

<span id="an_16:8">16:8</span> Jag har haft HERREN för mina ögon alltid;
ja, han är på min högra sida, jag skall icke vackla.

<span id="an_16:9">16:9</span> Fördenskull gläder sig mitt hjärta, och
min ära fröjdar sig; jämväl min kropp får bo i trygghet.

<span id="an_16:10">16:10</span> Ty du skall icke lämna min själ åt
dödsriket, du skall icke låta din fromme få se graven.

<span id="an_16:11">16:11</span> Du skall kungöra mig livets väg; inför
ditt ansikte är glädje till fyllest, ljuvlighet i din högra hand
evinnerligen.

<span id="an_17:1">17:1</span> En bön av David. Hör, o HERRE, en
rättfärdig sak, akta på mitt rop, lyssna till min bön; den kommer icke
ifrån falska läppar.

<span id="an_17:2">17:2</span> Av dig må jag få min rätt; dina ögon må
skåda vad rättvist är.

<span id="an_17:3">17:3</span> Du prövar mitt hjärta, du utrannsakar
mig, men du finner intet; ingen ond tanke går ut ur min mun.

<span id="an_17:4">17:4</span> Efter dina läppars ord, och vad människor
än må göra, tager jag mig till vara för våldsverkares stigar.

<span id="an_17:5">17:5</span> Mina steg hålla sig stadigt på dina
vägar, mina fötter vackla icke.

<span id="an_17:6">17:6</span> Så åkallar jag nu dig, ty du, Gud, skall
svara mig; böj ditt öra till mig, hör mitt tal.

<span id="an_17:7">17:7</span> Bevisa din underbara nåd, du som frälsar
undan motståndarna dem som taga sin tillflykt till din högra hand.

<span id="an_17:8">17:8</span> Bevara mig såsom en ögonsten, beskärma
mig under dina vingars skugga

<span id="an_17:9">17:9</span> för de ogudaktiga, som vilja fördärva
mig, för mina dödsfiender, som omringa mig.

<span id="an_17:10">17:10</span> Sitt hjärta förstocka de; med sin mun
tala de stora ord.

<span id="an_17:11">17:11</span> Nu äro de omkring mig, var vi gå, deras
ögon speja efter huru de skola böja mig till jorden.

<span id="an_17:12">17:12</span> Ja, denne är lik ett lejon som längtar
efter rov, lik ett ungt lejon som ligger i försåt.

<span id="an_17:13">17:13</span> Stå upp, HERRE; träd emot honom, slå
honom ned, rädda med ditt svärd min själ från den ogudaktige,

<span id="an_17:14">17:14</span> ja, med din hand, från människorna,
HERRE, från denna världens människor, som hava sin del i detta livet,
och vilkas buk du fyller med dina håvor, som hava söner i mängd och
lämna sitt överflöd åt sina barn.

<span id="an_17:15">17:15</span> Men jag skall skåda ditt ansikte i
rättfärdighet; när jag uppvaknar, vill jag mätta mig av din åsyn.

<span id="an_18:1">18:1</span> För sångmästaren; av HERRENS tjänare
David, som talade till HERREN denna sångs ord, när HERREN hade räddat
honom från alla hans fienders hand och ur Sauls våld.

<span id="an_18:2">18:2</span> Han sade: Hjärtligen kär har jag dig,
HERRE, min starkhet,

<span id="an_18:3">18:3</span> HERRE, mitt bergfäste, min borg och min
räddare, min Gud, min klippa, till vilken jag tager min tillflykt, min
sköld och min frälsnings horn, mitt värn.

<span id="an_18:4">18:4</span> HERREN, den högtlovade, åkallar jag, och
från mina fiender bliver jag frälst.

<span id="an_18:5">18:5</span> Dödens band omvärvde mig, och fördärvets
strömmar förskräckte mig.

<span id="an_18:6">18:6</span> Dödsrikets band omslöto mig, dödens
snaror föllo över mig.

<span id="an_18:7">18:7</span> Men jag åkallade HERREN i min nöd och
ropade till min Gud. Han hörde från sin himmelska boning min röst, och
mitt rop inför honom kom till hans öron.

<span id="an_18:8">18:8</span> Då skalv jorden och bävade, och bergens
grundvalar darrade; de skakades, ty hans vrede var upptänd.

<span id="an_18:9">18:9</span> Rök steg upp från hans näsa och
förtärande eld från hans mun; eldsglöd ljungade från honom.

<span id="an_18:10">18:10</span> Och han sänkte himmelen och for ned,
och töcken var under hans fötter.

<span id="an_18:11">18:11</span> Han for på keruben och flög, han
svävade på vindens vingar.

<span id="an_18:12">18:12</span> Han gjorde mörker till sitt täckelse,
till en hydda som omslöt honom; mörka vatten, tjocka moln.

<span id="an_18:13">18:13</span> Av glansen framför honom veko molnen
undan; hagel föll, och eldsglöd for ned.

<span id="an_18:14">18:14</span> Och HERREN dundrade i himmelen, den
Högste lät höra sin röst; hagel föll, och eldsglöd for ned.

<span id="an_18:15">18:15</span> Han sköt sina pilar och förskingrade
dem, ljungeldar i mängd och förvirrade dem.

<span id="an_18:16">18:16</span> Vattnens bäddar kommo i dagen, och
jordens grundvalar blottades, för din näpst, o HERRE, för din vredes
stormvind.

<span id="an_18:17">18:17</span> Han räckte ut sin hand från höjden och
fattade mig, han drog mig upp ur de stora vattnen.

<span id="an_18:18">18:18</span> Han räddade mig från min starke fiende
och från mina ovänner, ty de voro mig övermäktiga.

<span id="an_18:19">18:19</span> De överföllo mig på min olyckas dag,
men HERREN blev mitt stöd.

<span id="an_18:20">18:20</span> Han förde mig ut på rymlig plats; han
räddade mig, ty han hade behag till mig.

<span id="an_18:21">18:21</span> HERREN lönar mig efter min
rättfärdighet; efter mina händers renhet vedergäller han mig.

<span id="an_18:22">18:22</span> Ty jag höll mig på HERRENS vägar och
avföll icke från min Gud i ogudaktighet;

<span id="an_18:23">18:23</span> nej, alla hans rätter hade jag för
ögonen, och hans stadgar lät jag icke vika ifrån mig.

<span id="an_18:24">18:24</span> Så var jag ostrafflig inför honom och
tog mig till vara för missgärning.

<span id="an_18:25">18:25</span> Därför vedergällde mig HERREN efter min
rättfärdighet, efter mina händers renhet inför hans ögon.

<span id="an_18:26">18:26</span> Mot den fromme bevisar du dig from, mot
en ostrafflig man bevisar du dig ostrafflig.

<span id="an_18:27">18:27</span> Mot den rene bevisar du dig ren, men
mot den vrånge bevisar du dig avog.

<span id="an_18:28">18:28</span> Ty du frälsar ett betryckt folk, men
stolta ögon ödmjukar du.

<span id="an_18:29">18:29</span> Ja, du låter min lampa brinna klart;
HERREN, min Gud, gör mitt mörker ljuset.

<span id="an_18:30">18:30</span> Ja, med dig kan jag nedslå härskaror,
och med min Gud stormar jag murar.

<span id="an_18:31">18:31</span> Guds väg är ostrafflig; HERRENS tal är
luttrat. En sköld är han för alla som taga sin tillflykt till honom.

<span id="an_18:32">18:32</span> Ty vem är Gud förutom HERREN, och vem
är en klippa utom vår Gud?

<span id="an_18:33">18:33</span> Gud, du som omgjordade mig med kraft
och lät min väg vara lyckosam,

<span id="an_18:34">18:34</span> du som gjorde mina fötter såsom hindens
och ställde mig på mina höjder,

<span id="an_18:35">18:35</span> du som lärde mina händer att strida och
mina armar att spänna kopparbågen!

<span id="an_18:36">18:36</span> Du gav mig din frälsnings sköld, och
din högra hand stödde mig, och ditt saktmod gjorde mig stor;

<span id="an_18:37">18:37</span> du skaffade rum för mina steg, där jag
gick, och mina fötter vacklade icke.

<span id="an_18:38">18:38</span> Jag förföljde mina fiender och hann upp
dem; jag vände icke tillbaka, förrän jag hade gjort ände på dem.

<span id="an_18:39">18:39</span> Jag slog dem, så att de icke mer kunde
resa sig; de föllo under mina fötter.

<span id="an_18:40">18:40</span> Du omgjordade mig med kraft till
striden, du böjde mina motståndare under mig.

<span id="an_18:41">18:41</span> Mina fiender drev du på flykten för
mig, och dem som hatade mig förgjorde jag.

<span id="an_18:42">18:42</span> De ropade, men det fanns ingen som
frälste; till HERREN, men han svarade dem icke.

<span id="an_18:43">18:43</span> Och jag stötte dem sönder till stoft
för vinden, jag kastade ut dem såsom orenlighet på gatan.

<span id="an_18:44">18:44</span> Du räddade mig ur folkets strider, du
satte mig till ett huvud över hedningar; folkslag som jag ej kände blevo
mina tjänare.

<span id="an_18:45">18:45</span> Vid blotta ryktet hörsammade de mig;
främlingar visade mig underdånighet.

<span id="an_18:46">18:46</span> Ja, främlingarnas mod vissnade bort;
med bävan övergåvo de sina borgar.

<span id="an_18:47">18:47</span> HERREN lever! Lovad vare min klippa,
och upphöjd vare min frälsnings Gud!

<span id="an_18:48">18:48</span> Gud, som har givit mig hämnd och
tvingat folken under mig;

<span id="an_18:49">18:49</span> du som har befriat mig från mina
fiender och upphöjt mig över mina motståndare, räddat mig från våldets
man!

<span id="an_18:50">18:50</span> Fördenskull vill jag tacka dig bland
hedningarna, HERRE, och lovsjunga ditt namn.

<span id="an_18:51">18:51</span> Ty du giver din konung stor seger och
gör nåd mot din smorde, mot David och hans säd till evig tid.

<span id="an_19:1">19:1</span> För sångmästaren; en psalm av David.

<span id="an_19:2">19:2</span> Himlarna förtälja Guds ära, och fästet
förkunnar hans händers verk;

<span id="an_19:3">19:3</span> den ena dagen talar därom till den andra,
och den ena natten kungör det för den andra;

<span id="an_19:4">19:4</span> det är ej ett tal eller språk vars ljud
icke höres.

<span id="an_19:5">19:5</span> De sträcka sig ut över hela jorden, och
deras ord gå till världens ändar. Åt solen har han gjort en hydda i dem;

<span id="an_19:6">19:6</span> och den är såsom en brudgum som går ut ur
sin kammare, den fröjdar sig, såsom en hjälte, att löpa sin bana.

<span id="an_19:7">19:7</span> Vid himmelens ända är det den går upp,
och dess omlopp når intill himmelens gränser, och intet är skylt för
dess hetta.

<span id="an_19:8">19:8</span> HERRENS lag är utan brist och
vederkvicker själen; HERRENS vittnesbörd är fast och gör den enfaldige
vis.

<span id="an_19:9">19:9</span> HERRENS befallningar äro rätta och giva
glädje åt hjärtat; HERRENS bud är klart och upplyser ögonen.

<span id="an_19:10">19:10</span> HERRENS fruktan är ren och består
evinnerligen; HERRENS rätter äro sanning, allasammans rättfärdiga.

<span id="an_19:11">19:11</span> De äro dyrbarare än guld, ja, än fint
guld i mängd; de äro sötare än honung, ja, än renaste honung.

<span id="an_19:12">19:12</span> Av dem hämtar ock din tjänare varning;
den som håller dem har stor lön.

<span id="an_19:13">19:13</span> Vem märker själv huru ofta han felar?
Förlåt mig mina hemliga brister.

<span id="an_19:14">19:14</span> Bevara ock din tjänare för fräcka
människor; låt dem icke få makt med mig, så bliver jag ostrafflig och
varder fri ifrån svår överträdelse.

<span id="an_19:15">19:15</span> Låt min muns tal täckas dig och mitt
hjärtas tankar, HERRE, min klippa och min förlossare.

<span id="an_20:1">20:1</span> För sångmästaren; en psalm av David.

<span id="an_20:2">20:2</span> HERREN bönhöre dig på nödens dag, Jakobs
Guds namn beskydde dig.

<span id="an_20:3">20:3</span> Han sände dig hjälp från helgedomen, och
stödje dig från Sion.

<span id="an_20:4">20:4</span> Han tänke på alla dina spisoffer och
upptage med välbehag ditt brännoffer. Sela.

<span id="an_20:5">20:5</span> Han give dig vad ditt hjärta begär och
fullborde alla dina rådslag.

<span id="an_20:6">20:6</span> Må vi få jubla över din seger och i vår
Guds namn resa upp baneret; HERREN uppfylle alla dina böner.

<span id="an_20:7">20:7</span> Nu vet jag att HERREN giver seger åt sin
smorde; han svarar honom från sin heliga himmel, genom väldiga gärningar
giver hans högra hand seger.

<span id="an_20:8">20:8</span> De andra prisa vagnar, de prisa hästar,
men vi prisa HERRENS, vår Guds, namn.

<span id="an_20:9">20:9</span> De sjunka ned och falla, men vi resa oss
upp och bliva beståndande.

<span id="an_20:10">20:10</span> HERRE, giv seger; ja, konungen svare
oss på den tid då vi ropa.

<span id="an_21:1">21:1</span> För sångmästaren; en psalm av David.

<span id="an_21:2">21:2</span> HERRE, över din makt gläder sig konungen;
huru fröjdas han icke högeligen över din seger!

<span id="an_21:3">21:3</span> Vad hans hjärta önskar har du givit
honom, och hans läppars begäran har du icke vägrat honom. Sela.

<span id="an_21:4">21:4</span> Ty du kommer honom till mötes med
välsignelser av vad gott är; du sätter på hans huvud en gyllene krona.

<span id="an_21:5">21:5</span> Han bad dig om liv, och du gav honom det,
ett långt liv alltid och evinnerligen.

<span id="an_21:6">21:6</span> Stor är hans ära genom din seger;
majestät och härlighet beskär du honom.

<span id="an_21:7">21:7</span> Ja, du låter honom bliva till välsignelse
evinnerligen; du fröjdar honom med glädje inför ditt ansikte.

<span id="an_21:8">21:8</span> Ty konungen förtröstar på HERREN, och
genom den Högstes nåd skall han icke vackla.

<span id="an_21:9">21:9</span> Din hand skall nå alla dina fiender; din
högra hand skall träffa dem som hata dig.

<span id="an_21:10">21:10</span> Du skall låta dem känna det såsom i en
glödande ugn, när du låter se ditt ansikte. HERREN skall fördärva dem i
sin vrede; eld skall förtära dem.

<span id="an_21:11">21:11</span> Deras livsfrukt skall du utrota från
jorden och deras avkomma från människors barn.

<span id="an_21:12">21:12</span> Ty de ville draga ont över dig; de
tänkte ut ränker, men de förmå intet.

<span id="an_21:13">21:13</span> Nej, du skall driva dem tillbaka; med
din båge skall du sikta mot deras anleten.

<span id="an_21:14">21:14</span> Upphöjd vare du, HERREN, i din makt; vi
vilja besjunga och lovsäga din hjältekraft.

<span id="an_22:1">22:1</span> För sångmästaren, efter »Morgonrodnadens
hind»; en psalm av David.

<span id="an_22:2">22:2</span> Min Gud, min Gud, varför har du övergivit
mig? Jag brister ut och klagar, men min frälsning är fjärran.

<span id="an_22:3">22:3</span> Men Gud, jag ropar om dagen, men du
svarar icke, så ock om natten, men jag får ingen ro.

<span id="an_22:4">22:4</span> Och dock är du den Helige, den som tronar
på Israels lovsånger.

<span id="an_22:5">22:5</span> På dig förtröstade våra fäder; de
förtröstade, och du räddade dem.

<span id="an_22:6">22:6</span> Till dig ropade de och blevo hulpna; på
dig förtröstade de och kommo icke på skam.

<span id="an_22:7">22:7</span> Men jag är en mask, och icke en människa,
till smälek bland män, föraktad av folket.

<span id="an_22:8">22:8</span> Alla som se mig bespotta mig; de spärra
upp munnen, de skaka huvudet:

<span id="an_22:9">22:9</span> »Befall dig åt HERREN! Han befrie honom,
han rädde honom, ty han har ju behag till honom.»

<span id="an_22:10">22:10</span> Ja, det var du som hämtade mig ut ur
moderlivet och lät mig vila trygg vid min moders bröst.

<span id="an_22:11">22:11</span> På dig är jag kastad allt ifrån
modersskötet; du är min Gud allt ifrån min moders liv.

<span id="an_22:12">22:12</span> Var icke långt ifrån mig, ty nöd är
nära, och det finnes ingen hjälpare.

<span id="an_22:13">22:13</span> Tjurar i mängd omgiva mig, Basans oxar
omringa mig.

<span id="an_22:14">22:14</span> Såsom glupande och rytande lejon
spärrar man upp gapet mot mig.

<span id="an_22:15">22:15</span> Jag är lik vatten som utgjutes, alla
mina leder hava skilts åt; mitt hjärta är såsom vax, det smälter i mitt
liv.

<span id="an_22:16">22:16</span> Min kraft är förtorkad och lik en
lerskärva, min tunga låder vid min gom, och du lägger mig i dödens
stoft.

<span id="an_22:17">22:17</span> Ty hundar omgiva mig; de ondas hop har
kringränt mig, mina händer och fötter hava de genomborrat.

<span id="an_22:18">22:18</span> Jag kan räkna alla mina ben; de skåda
därpå, de se med lust på mig.

<span id="an_22:19">22:19</span> De dela mina kläder mellan sig och
kasta lott om min klädnad.

<span id="an_22:20">22:20</span> Men du, HERRE, var icke fjärran; du min
starkhet, skynda till min hjälp.

<span id="an_22:21">22:21</span> Rädda min själ från svärdet, mitt liv
ur hundarnas våld.

<span id="an_22:22">22:22</span> Fräls mig från lejonets gap. Ja, du
bönhör mig och räddar mig undan vildoxarnas horn.

<span id="an_22:23">22:23</span> Då skall jag förkunna ditt namn för
mina bröder, mitt i församlingen skall jag prisa dig:

<span id="an_22:24">22:24</span> I som frukten HERREN, loven honom; ären
honom, alla Jakobs barn, och bäven för honom, alla Israels barn.

<span id="an_22:25">22:25</span> Ty han föraktade icke den betrycktes
elände och höll det icke för en styggelse; han fördolde icke sitt
ansikte för honom, och när han ropade, lyssnade han till honom.

<span id="an_22:26">22:26</span> Genom dig skall min lovsång ljuda i den
stora församlingen; mina löften får jag infria inför dem som frukta
honom.

<span id="an_22:27">22:27</span> De ödmjuka skola äta och bliva mätta,
de som söka HERREN skola få lova honom; ja, edra hjärtan skola leva
evinnerligen.

<span id="an_22:28">22:28</span> Alla jordens ändar skola betänka det
och omvända sig till HERREN. Hedningarnas alla släkter skola tillbedja
inför dig.

<span id="an_22:29">22:29</span> Ty riket är HERRENS, och han råder över
hedningarna.

<span id="an_22:30">22:30</span> Ja, alla mäktiga på jorden skola äta
och tillbedja; inför honom skola knäböja alla de som måste fara ned i
graven, de som icke kunna behålla sin själv vid liv.

<span id="an_22:31">22:31</span> Kommande ättled skola tjäna honom; man
skall förtälja om Herren för ett annat släkte.

<span id="an_22:32">22:32</span> Man skall träda upp och förkunna hans
rättfärdighet, ja, bland folk som skola födas att han har gjort det.

<span id="an_23:1">23:1</span> En psalm av David. HERREN är min herde,
mig skall intet fattas,

<span id="an_23:2">23:2</span> han låter mig vila på gröna ängar; han
för mig till vatten där jag finner ro,

<span id="an_23:3">23:3</span> han vederkvicker min själ; han leder mig
på rätta vägar, för sitt namns skull.

<span id="an_23:4">23:4</span> Om jag ock vandrar i dödsskuggans dal,
fruktar jag intet ont, ty du är med mig; din käpp och stav, de trösta
mig.

<span id="an_23:5">23:5</span> Du bereder för mig ett bord i mina
ovänners åsyn; du smörjer mitt huvud med olja och låter min bägare flöda
över.

<span id="an_23:6">23:6</span> Godhet allenast och nåd skola följa mig i
alla mina livsdagar, och jag skall åter få bo i HERRENS hus,
evinnerligen.

<span id="an_24:1">24:1</span> Av David; en psalm. Jorden är HERRENS och
allt vad därpå är, jordens krets och de som bo därpå.

<span id="an_24:2">24:2</span> Ty han är den som har lagt hennes grund
på haven, den som på strömmarna har berett henne fäste.

<span id="an_24:3">24:3</span> Vem får gå upp på HERRENS berg, och vem
får träda in i hans helgedom?

<span id="an_24:4">24:4</span> Den som har oskyldiga händer och rent
hjärta, den som icke vänder sin själ till lögn och den som icke svär
falskt.

<span id="an_24:5">24:5</span> Han skall undfå välsignelse av HERREN och
rättfärdighet av sin frälsnings Gud.

<span id="an_24:6">24:6</span> Sådant är det släkte som frågar efter
honom; de som söka ditt ansikte, de äro Jakobs barn. Sela.

<span id="an_24:7">24:7</span> Höjen, I portar, edra huvuden, höjen
eder, I eviga dörrar, för att ärans konung må draga därin.

<span id="an_24:8">24:8</span> Vem är då ärans konung? Det är HERREN,
stark och väldig, HERREN, väldig i strid.

<span id="an_24:9">24:9</span> Höjen, I portar, edra huvuden, höjen dem,
I eviga dörrar, för att ärans konung må draga därin.

<span id="an_24:10">24:10</span> Vem är då denne ärans konung? Det är
HERREN Sebaot; han är ärans konung. Sela.

<span id="an_25:1">25:1</span> Av David. Till dig, HERRE, upplyfter jag
min själ.

<span id="an_25:2">25:2</span> Min Gud, på dig förtröstar jag; låt mig
icke komma på skam, låt icke mina fiender fröjda sig över mig.

<span id="an_25:3">25:3</span> Nej, ingen kommer på skam, som förbidar
dig; på skam kommer de som, utan sak, handla trolöst.

<span id="an_25:4">25:4</span> HERRE, kungör mig dina vägar, lär mig
dina stigar.

<span id="an_25:5">25:5</span> Led mig i din sanning, och lär mig, ty du
är min frälsnings Gud; dig förbidar jag alltid.

<span id="an_25:6">25:6</span> Tänk, HERRE, på din barmhärtighet och din
nåd, ty de äro av evighet.

<span id="an_25:7">25:7</span> Tänk icke på min ungdoms synder och på
mina överträdelser, utan tänk på mig efter din nåd, för din godhets
skull, HERRE.

<span id="an_25:8">25:8</span> HERREN är god och rättfärdig, därför
undervisar han syndare om vägen.

<span id="an_25:9">25:9</span> Han leder de ödmjuka rätt, han lär de
ödmjuka sin väg.

<span id="an_25:10">25:10</span> Alla HERRENS vägar äro nåd och
trofasthet för dem som hålla hans förbund och vittnesbörd.

<span id="an_25:11">25:11</span> För ditt namns skull, HERRE, förlåt min
missgärning, ty den är stor.

<span id="an_25:12">25:12</span> Finnes det en man som fruktar HERREN,
då undervisar han honom om den väg han bör välja.

<span id="an_25:13">25:13</span> Han själv skall leva i lycka, och hans
efterkommande skola besitta landet.

<span id="an_25:14">25:14</span> HERREN har sin umgängelse med dem som
frukta honom, och sitt förbund vill han kungöra för dem.

<span id="an_25:15">25:15</span> Mina ögon se alltid till HERREN, ty han
drager mina fötter ur nätet.

<span id="an_25:16">25:16</span> Vänd dig till mig och var mig nådig; ty
jag är ensam och betryckt.

<span id="an_25:17">25:17</span> Mitt hjärtas ångest är stor; för mig ut
ur mitt trångmål.

<span id="an_25:18">25:18</span> Se till mitt lidande och min vedermöda,
och förlåt mig alla mina synder.

<span id="an_25:19">25:19</span> Se därtill att mina fiender äro så
många och hata mig med orätt.

<span id="an_25:20">25:20</span> Bevara min själ och rädda mig; låt mig
icke komma på skam, ty jag tager min tillflykt till dig.

<span id="an_25:21">25:21</span> Ostrafflighet och redlighet bevare mig,
ty jag förbidar dig.

<span id="an_25:22">25:22</span> Förlossa Israel, o Gud, ur all dess
nöd.

<span id="an_26:1">26:1</span> Av David. Skaffa mig rätt, HERRE, ty jag
vandrar i ostrafflighet, och jag förtröstar på HERREN utan att vackla.

<span id="an_26:2">26:2</span> Pröva mig, HERRE, och försök mig;
rannsaka mina njurar och mitt hjärta.

<span id="an_26:3">26:3</span> Ty din nåd är inför mina ögon, och jag
vandrar i din sanning.

<span id="an_26:4">26:4</span> Jag sitter icke hos lögnens män, och med
hycklare har jag icke min umgängelse.

<span id="an_26:5">26:5</span> Jag hatar de ondas församling, och hos de
ogudaktiga sitter jag icke.

<span id="an_26:6">26:6</span> Jag tvår mina händer i oskuld, och kring
ditt altare, HERRE, vill jag vandra,

<span id="an_26:7">26:7</span> för att höja min röst till tacksägelse
och förtälja alla dina under.

<span id="an_26:8">26:8</span> HERRE, jag har din boning kär och den
plats där din härlighet bor.

<span id="an_26:9">26:9</span> Ryck icke min själ bort med syndare, icke
mitt liv med de blodgiriga,

<span id="an_26:10">26:10</span> i vilkas händer är skändlighet, och
vilkas högra hand är full av mutor.

<span id="an_26:11">26:11</span> Jag vandrar ju i ostrafflighet;
förlossa mig och var mig nådig.

<span id="an_26:12">26:12</span> Ja, min fot står på jämn mark; i
församlingarna skall jag lova HERREN.

<span id="an_27:1">27:1</span> Av David. HERREN är mitt ljus och min
frälsning; för vem skulle jag frukta? HERREN är mitt livs värn; för vem
skulle jag rädas?

<span id="an_27:2">27:2</span> När de onda draga emot mig och vilja
uppsluka mig, då stappla de själva och falla, mina motståndare och
fiender.

<span id="an_27:3">27:3</span> Om ock en här lägrar sig mot mig, så
fruktar ändå icke mitt hjärta; om krig uppstår mot mig, så är jag dock
trygg.

<span id="an_27:4">27:4</span> Ett har jag begärt av HERREN, därefter
traktar jag: att jag må få bo i HERRENS hus i alla mina livsdagar, för
att skåda HERRENS ljuvlighet och betrakta hans tempel.

<span id="an_27:5">27:5</span> Ty han döljer mig i sin hydda på olyckans
dag, han beskärmar mig i sitt tjäll, han för mig upp på en klippa.

<span id="an_27:6">27:6</span> Och nu skall mitt huvud resa sig över
mina fiender runt omkring mig, och jag vill offra i hans hydda jublets
offer, jag vill sjunga till HERRENS ära och lovsäga honom.

<span id="an_27:7">27:7</span> Hör, o HERRE! Jag höjer min röst och
ropar, var mig nådig och svara mig.

<span id="an_27:8">27:8</span> Mitt hjärta förehåller dig ditt ord:
»Söken mitt ansikte.» Ja, ditt ansikte, HERRE, söker jag;

<span id="an_27:9">27:9</span> fördölj icke ditt ansikte för mig. Driv
icke bort din tjänare i vrede, du som har varit min hjälp; förskjut mig
icke, övergiv mig icke, du min frälsnings Gud.

<span id="an_27:10">27:10</span> Nej, om än min fader och min moder
övergiva mig, skall HERREN upptaga mig.

<span id="an_27:11">27:11</span> Visa mig, HERRE, din väg, och led mig
på en jämn stig, för mina förföljares skull.

<span id="an_27:12">27:12</span> Överlämna mig icke åt mina ovänners
vilja; ty mot mig uppstå falska vittnen och män som andas våld.

<span id="an_27:13">27:13</span> Ja, jag tror förvisso att jag skall få
se HERRENS goda i de levandes land.

<span id="an_27:14">27:14</span> Förbida HERREN, var frimodig och
oförfärad i ditt hjärta; ja, förbida HERREN.

<span id="an_28:1">28:1</span> Av David. Till dig, HERRE, ropar jag; min
klippa, var icke stum mot mig. Ja, var icke tyst mot mig, så att jag
bliver lik dem som fara ned i graven.

<span id="an_28:2">28:2</span> Hör mina böners ljud, när jag ropar till
dig, när jag upplyfter mina händer mot det allraheligaste i din
helgedom.

<span id="an_28:3">28:3</span> Tag mig icke bort med de ogudaktiga och
med ogärningsmännen, som tala vänligt med sin nästa men hava ondska i
sina hjärtan.

<span id="an_28:4">28:4</span> Giv dem efter deras gärningar och efter
deras onda väsende, giv dem efter deras händers verk, vedergäll dem vad
de hava gjort.

<span id="an_28:5">28:5</span> Ty de akta icke på HERRENS gärningar,
icke på hans händer verk; därför skall han slå dem ned och ej mer bygga
upp dem.

<span id="an_28:6">28:6</span> Lovad vare HERREN, ty han har hört mina
böners ljud!

<span id="an_28:7">28:7</span> HERREN är min starkhet och min sköld; på
honom förtröstade mitt hjärta. Och jag vart hulpen, därför fröjdar sig
mitt hjärta, och med min sång vill jag tacka honom.

<span id="an_28:8">28:8</span> HERREN är sitt folks starkhet, och ett
frälsningens värn är han för sin smorde.

<span id="an_28:9">28:9</span> Fräls ditt folk och välsigna din arvedel,
och var deras herde och bär dem till evig tid.

<span id="an_29:1">29:1</span> En psalm av David. Given åt HERREN, I
Guds sönder, given åt HERREN ära och makt;

<span id="an_29:2">29:2</span> given åt HERREN hans namns ära,
tillbedjen HERREN i helig skrud.

<span id="an_29:3">29:3</span> HERRENS röst går ovan vattnen; Gud, den
härlige, dundrar, ja, HERREN, ovan de stora vattnen.

<span id="an_29:4">29:4</span> HERRENS röst ljuder med makt, HERRENS
röst ljuder härligt.

<span id="an_29:5">29:5</span> HERRENS röst bräcker cedrar, HERREN
bräcker Libanons cedrar.

<span id="an_29:6">29:6</span> Han kommer dem att hoppa likasom kalvar,
Libanon och Sirjon såsom unga vildoxar.

<span id="an_29:7">29:7</span> HERRENS röst sprider ljungeldslågor.

<span id="an_29:8">29:8</span> HERRENS röst kommer öknen att bäva,
HERREN kommer Kades' öken att bäva.

<span id="an_29:9">29:9</span> HERRENS röst bringar hindarna att föda;
skogarnas klädnad rycker den bort. I hans himmelska boning förkunnar
allting hans ära.

<span id="an_29:10">29:10</span> HERREN på sin tron bjöd floden komma,
och HERREN tronar såsom konung evinnerligen.

<span id="an_29:11">29:11</span> HERREN skall giva makt åt sitt folk,
HERREN skall välsigna sitt folk med frid.

<span id="an_30:1">30:1</span> En psalm, en sång av David, vid templets
invigning.

<span id="an_30:2">30:2</span> Jag vill upphöja dig, HERRE, ty du har
dragit mig ur djupet, du har icke låtit mina fiender glädja sig över
mig.

<span id="an_30:3">30:3</span> HERRE, min Gud, jag ropade till dig, och
du helade mig.

<span id="an_30:4">30:4</span> HERRE, du förde min själ upp ur
dödsriket, du tog mig levande ut från dem som foro ned i graven.

<span id="an_30:5">30:5</span> Lovsjungen HERREN, I hans fromme, och
prisen hans heliga namn.

<span id="an_30:6">30:6</span> Ty ett ögonblick varar hans vrede, men
hela livet hans nåd; om aftonen gästar gråt, men om morgonen kommer
jubel.

<span id="an_30:7">30:7</span> Jag sade, när det gick mig väl: »Jag
skall aldrig vackla.»

<span id="an_30:8">30:8</span> HERRE, i din nåd hade du gjort mitt berg
starkt; men du fördolde ditt ansikte, då förskräcktes jag.

<span id="an_30:9">30:9</span> Till dig, HERRE, ropade jag, och till
Herren bad jag:

<span id="an_30:10">30:10</span> »Vad vinning har du av mitt blod, eller
därav att jag far ned i graven? Kan stoftet tacka dig, kan det förkunna
din trofasthet?

<span id="an_30:11">30:11</span> Hör, o HERRE, och var mig nådig; HERRE,
var min hjälpare.»

<span id="an_30:12">30:12</span> Då förvandlade du min klagan i
fröjdesprång; du klädde av mig sorgens dräkt och omgjordade mig med
glädje.

<span id="an_30:13">30:13</span> Därför skall min ära lovsjunga dig,
utan att tystna; HERRE, min Gud, jag vill tacka dig evinnerligen.

<span id="an_31:1">31:1</span> För sångmästaren; en psalm av David.

<span id="an_31:2">31:2</span> Till dig, HERRE, tager jag min tillflykt;
låt mig aldrig komma på skam, befria mig genom din rättfärdighet.

<span id="an_31:3">31:3</span> Böj ditt öra till mig, rädda mig
snarligen; var mig en fast klippa, en bort till min frälsning.

<span id="an_31:4">31:4</span> Ty du är mitt bergfäste och min bort, och
du skall, för ditt namns skull, leda och föra mig.

<span id="an_31:5">31:5</span> Du skall draga mig ur det nät som de lade
ut för mig; ty du är mitt värn.

<span id="an_31:6">31:6</span> I din hand befaller jag min ande; du
förlossar mig, HERRE, du trofaste Gud.

<span id="an_31:7">31:7</span> Jag hatar dem som hålla sig till
fåfängliga avgudar, men jag förtröstar på HERREN.

<span id="an_31:8">31:8</span> Jag vill fröjda mig och vara glad över
din nåd, att du ser till mitt lidande, att du låter dig vårda om min
själ i nöden

<span id="an_31:9">31:9</span> och icke överlämnar mig i fiendens hand,
utan ställer mina fötter på rymlig plats.

<span id="an_31:10">31:10</span> Var mig nådig, HERRE, ty jag är i nöd;
av sorg är mitt öga förmörkat, ja, min själ såväl som min kropp.

<span id="an_31:11">31:11</span> Ty mitt liv har försvunnit i bedrövelse
och mina år i suckan; min kraft är bruten genom min missgärning, och
benen i min kropp äro maktlösa.

<span id="an_31:12">31:12</span> För alla mina ovänners skull har jag
blivit till smälek, ja, till stor smälek för mina grannar och till
skräck för mina förtrogna; de som se mig på gatan fly undan för mig.

<span id="an_31:13">31:13</span> Jag är bortglömd ur hjärtat, såsom vore
jag död; jag har blivit såsom ett sönderslaget kärl.

<span id="an_31:14">31:14</span> Ty jag hör mig förtalas av många;
skräck från alla sidor! De rådslå med varandra mot mig och stämpla för
att taga mitt liv.

<span id="an_31:15">31:15</span> Men jag förtröstar på dig, HERRE; jag
säger: »Du är min Gud.»

<span id="an_31:16">31:16</span> Min tid står i dina händer; rädda mig
från mina fienders hand och mina förföljare.

<span id="an_31:17">31:17</span> Låt ditt ansikte lysa över din tjänare;
fräls mig genom din nåd.

<span id="an_31:18">31:18</span> HERRE, låt mig icke komma på skam, ty
jag åkallar dig; låt de ogudaktiga komma på skam och varda tystade i
dödsriket.

<span id="an_31:19">31:19</span> Må lögnaktiga läppar förstummas, de som
tala vad fräckt är mot den rättfärdige, med högmod och förakt.

<span id="an_31:20">31:20</span> Huru stor är icke din godhet, den du
förvarar åt dem som frukta dig, och den du bevisar inför människors barn
mot dem som taga sin tillflykt till dig!

<span id="an_31:21">31:21</span> Du beskärmar dem i ditt ansiktes
beskärm mot människors sammangaddning; du döljer dem i din hydda mot
tungors angrepp.

<span id="an_31:22">31:22</span> Lovad vare HERREN, ty han har bevisat
mig sin underbara nåd genom att beskära mig en fast stad!

<span id="an_31:23">31:23</span> Ty väl sade jag i min ångest: »Jag är
bortdriven från dina ögon.» Likväl hörde du mina böners ljud, när jag
ropade till dig.

<span id="an_31:24">31:24</span> Älsken HERREN, alla I hans fromme.
HERREN bevarar de trogna, men han vedergäller i fullt mått den som över
högmod.

<span id="an_31:25">31:25</span> Varen frimodiga och oförfärade i edra
hjärtan, alla I som sätten edert hopp till HERREN.

<span id="an_32:1">32:1</span> Av David; en sång. Säll är den vilkens
överträdelse är förlåten, vilkens synd är överskyld.

<span id="an_32:2">32:2</span> Säll är den människa som HERREN icke
tillräknar missgärning, och i vilkens ande icke är något svek.

<span id="an_32:3">32:3</span> Så länge jag teg, försmäktade mina ben
vid min ständiga klagan.

<span id="an_32:4">32:4</span> Ty dag och natt var din hand tung över
mig; min livssaft förtorkades såsom av sommarhetta. Sela.

<span id="an_32:5">32:5</span> Då uppenbarade jag min synd för dig och
överskylde icke min missgärning. Jag sade: »Jag vill bekänna för HERREN
mina överträdelser»; då förlät du mig min synds missgärning. Sela.

<span id="an_32:6">32:6</span> Därför skola alla fromma bedja till dig
på den tid då du är att finna; sannerligen, om ock stora vattenfloder
komma, skola de icke nå till dem.

<span id="an_32:7">32:7</span> Du är mitt beskärm, för nöd bevarar du
mig; med räddningens jubel omgiver du mig. Sela.

<span id="an_32:8">32:8</span> Jag vill lära dig och undervisa dig om
den väg du skall vandra; jag vill giva dig råd och låta mitt öga vaka
över dig.

<span id="an_32:9">32:9</span> Varen icke såsom hästar och mulåsnor utan
förstånd, på vilka man lägger töm och betsel för att tämja dem, eljest
får man dem ej fram.

<span id="an_32:10">32:10</span> Den ogudaktige har många plågor; men
den som förtröstar på HERREN, honom omgiver han med nåd.

<span id="an_32:11">32:11</span> Varen glada i HERREN och fröjden eder,
I rättfärdige, och jublen, alla I rättsinnige.

<span id="an_33:1">33:1</span> Jublen i HERREN, I rättfärdige; lovsång
höves de redliga.

<span id="an_33:2">33:2</span> Tacken HERREN på harpa, lovsjungen honom
till tiosträngad psaltare.

<span id="an_33:3">33:3</span> Sjungen honom en ny sång, spelen skönt
med jubelklang.

<span id="an_33:4">33:4</span> Ty HERRENS ord är rätt, och allt vad han
gör är gjort i trofasthet.

<span id="an_33:5">33:5</span> Han älskar rättfärdighet och rätt; jorden
är full av HERRENS nåd.

<span id="an_33:6">33:6</span> Himmelen är gjord genom HERRENS ord och
all dess här genom hans muns anda.

<span id="an_33:7">33:7</span> Han samlar havets vatten såsom i en hög;
han lägger djupen i deras förvaringsrum.

<span id="an_33:8">33:8</span> Hela jorden frukte HERREN; för honom bäve
alla som bo på jordens krets.

<span id="an_33:9">33:9</span> Ty han sade, och det vart; han bjöd, och
det stod där.

<span id="an_33:10">33:10</span> HERREN gjorde hedningarnas råd om
intet, han lät folkens tankar komma på skam.

<span id="an_33:11">33:11</span> Men HERRENS råd består evinnerligen,
hans hjärtas tankar från släkte till släkte.

<span id="an_33:12">33:12</span> Saligt är det folk vars Gud HERREN är,
det folk som han har utvalt till arvedel åt sig.

<span id="an_33:13">33:13</span> Ja, från himmelen skådade HERREN ned,
han såg alla människors barn.

<span id="an_33:14">33:14</span> Från sin boning blickade han ned till
alla dem som bo på jorden,

<span id="an_33:15">33:15</span> han som har danat allas deras hjärtan,
han som aktar på alla deras verk.

<span id="an_33:16">33:16</span> En konung segrar icke genom sin stora
styrka, en hjälte räddas icke genom sin stora kraft.

<span id="an_33:17">33:17</span> Förgäves väntar man sig seger genom
hästar, med all sin styrka rädda de icke.

<span id="an_33:18">33:18</span> Se, HERRENS öga är vänt till dem som
frukta honom, till dem som hoppas på hans nåd;

<span id="an_33:19">33:19</span> han vill rädda deras själ från döden
och behålla dem vid liv i hungerns tid.

<span id="an_33:20">33:20</span> Vår själ väntar efter HERREN; han är
vår hjälp och sköld.

<span id="an_33:21">33:21</span> Ty i honom gläder sig vårt hjärta, vi
förtrösta på hans heliga namn.

<span id="an_33:22">33:22</span> Din nåd, HERRE, vare över oss, såsom vi
hoppas på dig.

<span id="an_34:1">34:1</span> Av David, här han ställde sig vansinnig
inför Abimelek, och denne drev honom ifrån sig, och han gick sin väg.

<span id="an_34:2">34:2</span> Jag vill lova HERREN alltid; hans pris
skall ständigt vara i min mun.

<span id="an_34:3">34:3</span> Min själ skall berömma sig av HERREN; de
ödmjuka skola höra det och glädja sig.

<span id="an_34:4">34:4</span> Loven med mig HERREN, låtom oss med
varandra upphöja hans namn.

<span id="an_34:5">34:5</span> Jag sökte HERREN, och han svarade mig,
och ur all min förskräckelse räddade han mig.

<span id="an_34:6">34:6</span> De som skåda upp till honom stråla av
fröjd, och deras ansikten behöva icke rodna av blygsel.

<span id="an_34:7">34:7</span> Här är en betryckt som ropade, och HERREN
hörde honom och frälste honom ur all hans nöd.

<span id="an_34:8">34:8</span> HERRENS ängel slår sitt läger omkring dem
som frukta honom, och han befriar dem.

<span id="an_34:9">34:9</span> Smaken och sen att HERREN är god; säll är
den som tager sin tillflykt till honom.

<span id="an_34:10">34:10</span> Frukten HERREN, I hans helige; ty de
som frukta honom lida ingen brist.

<span id="an_34:11">34:11</span> Unga lejon lida nöd och hungra, men de
som söka HERREN hava icke brist på något gott.

<span id="an_34:12">34:12</span> Kommen, barn, hören mig; jag skall lära
eder HERRENS fruktan.

<span id="an_34:13">34:13</span> Är du en man som älskar livet och
önskar att se goda dagar?

<span id="an_34:14">34:14</span> Avhåll då din tunga från det som är ont
och dina läppar från att tala svek.

<span id="an_34:15">34:15</span> Vänd dig bort ifrån det som är ont, och
gör vad gott är, sök friden och trakta därefter.

<span id="an_34:16">34:16</span> HERRENS ögon äro vända till de
rättfärdiga och hans öron till deras rop.

<span id="an_34:17">34:17</span> Men HERRENS ansikte är emot dem som
göra det onda, han vill utrota deras åminnelse från jorden.

<span id="an_34:18">34:18</span> När de rättfärdiga ropa, då hör HERREN
och räddar dem ur all deras nöd.

<span id="an_34:19">34:19</span> HERREN är nära dem som hava ett
förkrossat hjärta och frälsar dem som hava en bedrövad ande.

<span id="an_34:20">34:20</span> Den rättfärdige måste lida mycket, men
HERREN räddar honom ur allt.

<span id="an_34:21">34:21</span> Han bevarar alla hans ben; icke ett
enda av dem skall sönderslås.

<span id="an_34:22">34:22</span> Den ogudaktige skall dödas av olyckan,
och de som hata den rättfärdige skola stå med skuld.

<span id="an_34:23">34:23</span> Men sina tjänares själar förlossar
HERREN, och ingen skall stå med skuld, som tager sin tillflykt till
honom.

<span id="an_35:1">35:1</span> Av David. Gå till rätta, HERRE, med dem
som gå till rätta med mig; strid mot dem som strida mot mig.

<span id="an_35:2">35:2</span> Fatta sköld och skärm, och stå upp till
min hjälp;

<span id="an_35:3">35:3</span> drag fram spjutet, och spärra vägen för
mina förföljare. Säg till min själ: »Jag är din frälsning.»

<span id="an_35:4">35:4</span> Må de komma på skam och blygas, som stå
efter mitt liv; må de vika tillbaka och varda utskämda, som hava ont i
sinnet mot mig.

<span id="an_35:5">35:5</span> Må de bliva såsom agnar för vinden, och
HERRENS ängel drive dem bort.

<span id="an_35:6">35:6</span> Deras väg blive mörk och slipprig, och
HERRENS ängel drive dem bort.

<span id="an_35:7">35:7</span> Ty utan sak hava de försåtligen tillrett
sin nätgrop för mig, utan sak hava de grävt en grav för mitt liv.

<span id="an_35:8">35:8</span> Fördärv komme över den mannen oförtänkt,
det nät han har utlagt må fånga honom; ja, till sitt fördärv falle han
själv däri.

<span id="an_35:9">35:9</span> Men min själ skall fröjda sig i HERREN
och vara glad över hans frälsning.

<span id="an_35:10">35:10</span> Alla ben i min kropp skola säga:
»HERRE, vem är dig lik, du som räddar den betryckte från den som är
honom för stark, den betryckte och fattige ifrån den som plundrar
honom?»

<span id="an_35:11">35:11</span> Orättfärdiga vittnen träda fram; de
utfråga mig om det jag icke vet.

<span id="an_35:12">35:12</span> De löna mig med ont för gott; övergiven
är min själ.

<span id="an_35:13">35:13</span> Jag åter bar sorgdräkt, när de voro
sjuka, jag späkte min själ med fasta, jag bad med nedsänkt huvud;

<span id="an_35:14">35:14</span> såsom gällde det min vän, min broder,
så skickade jag mig; lik den som sörjer sin moder gick jag sorgklädd och
lutande.

<span id="an_35:15">35:15</span> Men de glädja sig över mitt fall och
rota sig samman; ja, eländiga människor, som jag icke känner, rota sig
samman mot mig, de smäda mig utan uppehåll.

<span id="an_35:16">35:16</span> Dessa gudlösa, som driva gyckel för en
kaka bröd, bita ihop tänderna mot mig.

<span id="an_35:17">35:17</span> Herre, huru länge skall du se härpå?
Ryck min själ undan det fördärv de bereda, och mitt liv undan lejonen.

<span id="an_35:18">35:18</span> Då skall jag tacka dig i den stora
församlingen, och bland mycket folk skall jag lova dig.

<span id="an_35:19">35:19</span> Låt icke dem få glädja sig över mig,
som utan skäl äro mina fiender; låt icke dem som utan sak hata mig få
blinka med ögonen.

<span id="an_35:20">35:20</span> Ty det är icke frid som de tala; nej,
svekets ord tänka de ut mot de stilla i landet.

<span id="an_35:21">35:21</span> De spärra upp munnen mot mig; de säga:
»Rätt så, rätt så, nu se vi det med egna ögon!»

<span id="an_35:22">35:22</span> Du, HERRE, ser det; tig icke. Herre,
var icke långt ifrån mig.

<span id="an_35:23">35:23</span> Vakna och stå upp för att skaffa mig
rätt, för att utföra min sak, du min Gud och Herre.

<span id="an_35:24">35:24</span> Skaffa mig rätt efter din
rättfärdighet, HERRE, min Gud, och låt dem icke få glädja sig över mig.

<span id="an_35:25">35:25</span> Låt dem icke säga i sina hjärtan: »Rätt
så, det gick såsom vi ville!» Låt dem icke säga: »Vi hava fördärvat
honom.»

<span id="an_35:26">35:26</span> Må alla komma på skam och blygas, som
glädja sig över min ofärd. Med skam och blygd må de varda klädda, som
förhäva sig över mig.

<span id="an_35:27">35:27</span> Men må de jubla och glädja sig, som
unna mig min rätt, och må de alltid kunna säga: »Lovad vare HERREN, han
som unnar sin tjänare gott!»

<span id="an_35:28">35:28</span> Då skall min tunga förkunna din
rättfärdighet och hela dagen ditt lov.

<span id="an_36:1">36:1</span> För sångmästaren; av HERRENS tjänare
David.

<span id="an_36:2">36:2</span> I mitt hjärta betänker jag vad synden
säger till den ogudaktige, till den för vilkens ögon Guds fruktan ej
finnes.

<span id="an_36:3">36:3</span> Den intalar ju honom vad som är behagligt
i hans ögon: att man icke skall finna hans missgärning och hata den.

<span id="an_36:4">36:4</span> Hans muns ord äro fördärv och svek; han
vill icke göra vad förståndigt och gott är.

<span id="an_36:5">36:5</span> Fördärv tänker han ut på sitt läger, han
träder på den väg som icke är god; han skyr icke för något ont.

<span id="an_36:6">36:6</span> HERRE, upp i himmelen räcker din nåd, och
din trofasthet allt upp till skyarna.

<span id="an_36:7">36:7</span> Din rättfärdighet är såsom väldiga berg,
dina rätter såsom det stora havsdjupet; både människor och djur hjälper
du, HERRE.

<span id="an_36:8">36:8</span> Huru dyrbar är icke din nåd, o Gud!
Människors barn hava sin tillflykt under dina vingars skugga.

<span id="an_36:9">36:9</span> De varda mättade av ditt hus' rika håvor,
och av din ljuvlighets ström giver du dem att dricka.

<span id="an_36:10">36:10</span> Ty hos dig är livets källa, i ditt ljus
se vi ljus.

<span id="an_36:11">36:11</span> Låt din nåd förbliva över dem som känna
dig och din rättfärdighet över de rättsinniga.

<span id="an_36:12">36:12</span> Låt icke de högmodigas fot komma över
mig eller de ogudaktigas hand driva mig bort.

<span id="an_36:13">36:13</span> Ja, där ligga ogärningsmännen fallna;
de äro nedstötta och kunna icke mer resa sig.

<span id="an_37:1">37:1</span> Av David. Harmas icke över de onda,
avundas icke dem som göra orätt.

<span id="an_37:2">37:2</span> Ty såsom gräs varda de snart avhuggna,
och såsom gröna örter vissna de.

<span id="an_37:3">37:3</span> Förtrösta på HERREN, och gör vad gott är,
förbliv i landet och beflita dig om redbarhet,

<span id="an_37:4">37:4</span> och hav din lust i HERREN: då skall han
giva dig vad ditt hjärta begär.

<span id="an_37:5">37:5</span> Befall din väg åt HERREN och förtrösta på
honom; han skall göra det.

<span id="an_37:6">37:6</span> Han skall låta din rättfärdighet gå fram
såsom ljuset och din rätt såsom middagens sken.

<span id="an_37:7">37:7</span> Var stilla för HERREN och förbida honom,
harmas icke över den vilkens väg är lyckosam, över den man som umgås med
ränker.

<span id="an_37:8">37:8</span> Avhåll dig från vrede och låt
förbittringen fara; harmas icke; därmed gör du blott illa.

<span id="an_37:9">37:9</span> Ty de onda skola varda utrotade, men de
som vänta efter HERREN, de skola besitta landet.

<span id="an_37:10">37:10</span> Ännu en liten tid, så är den ogudaktige
icke mer; och när du ser efter hans plats, då är han borta.

<span id="an_37:11">37:11</span> Men de ödmjuka skola besitta landet och
hugnas av stor frid.

<span id="an_37:12">37:12</span> Den ogudaktige stämplar mot den
rättfärdige och biter sina tänder samman mot honom;

<span id="an_37:13">37:13</span> men Herren ler åt honom, ty han ser att
hans dag kommer.

<span id="an_37:14">37:14</span> De ogudaktiga draga ut svärdet och
spänna sin båge, för att fälla den som är betryckt och fattig, för att
slakta dem som vandra i redlighet.

<span id="an_37:15">37:15</span> Men deras svärd skall gå in i deras
eget hjärta, och deras bågar skola brista sönder.

<span id="an_37:16">37:16</span> Det lilla som en rättfärdig har är
bättre än många ogudaktigas stora håvor.

<span id="an_37:17">37:17</span> Ty de ogudaktigas armar skola
sönderbrytas; men HERREN uppehåller de rättfärdiga.

<span id="an_37:18">37:18</span> HERREN känner de frommas dagar, och
deras arvedel skall bestå evinnerligen.

<span id="an_37:19">37:19</span> De skola icke komma på skam i den onda
tiden, och i hungerns dagar skola de varda mättade.

<span id="an_37:20">37:20</span> Ty de ogudaktiga skola förgås; HERRENS
fiender äro såsom ängarnas prakt: de försvinna såsom rök, ja, de
försvinna.

<span id="an_37:21">37:21</span> Den ogudaktige lånar och kan icke
betala, men den rättfärdige är barmhärtig och givmild.

<span id="an_37:22">37:22</span> Ty HERRENS välsignade skola besitta
landet, men de som han förbannar skola varda utrotade.

<span id="an_37:23">37:23</span> Genom HERREN bliva en mans steg fasta,
när han har behag till hans väg.

<span id="an_37:24">37:24</span> Om han faller, störtar han dock icke
till marken, ty HERREN håller honom vid handen.

<span id="an_37:25">37:25</span> Jag har varit ung och är nu gammal, men
jag har icke sett den rättfärdige övergiven eller hans barn gå efter
bröd.

<span id="an_37:26">37:26</span> Han är alltid barmhärtig och villig att
låna och hans barn äro till välsignelse.

<span id="an_37:27">37:27</span> Vänd dig bort ifrån det som är ont, och
gör vad gott är, så skall du få bo kvar evinnerligen.

<span id="an_37:28">37:28</span> Ty HERREN älskar vad rätt är och
övergiver icke sina fromma, evinnerligen bliva de bevarade; men de
ogudaktigas avkomma varder utrotad.

<span id="an_37:29">37:29</span> De rättfärdiga skola besitta landet och
bo däri evinnerligen.

<span id="an_37:30">37:30</span> Den rättfärdiges mun talar visdom, och
hans tunga säger vad rätt är.

<span id="an_37:31">37:31</span> Hans Guds lag är i hans hjärta; hans
steg vackla icke.

<span id="an_37:32">37:32</span> Den ogudaktige vaktar på den
rättfärdige och står efter att döda honom,

<span id="an_37:33">37:33</span> men HERREN överlämnar honom icke i hans
hand och fördömer honom icke, när han dömes.

<span id="an_37:34">37:34</span> Förbida HERREN, och håll dig på hans
väg, så skall han upphöja dig till att besitta landet; du skall se med
lust huru de ogudaktiga varda utrotade.

<span id="an_37:35">37:35</span> Jag såg en ogudaktig som trotsade på
sin makt; han utbredde sig såsom ett grönskande träd, väl rotat.

<span id="an_37:36">37:36</span> Men när man sedan gick där fram, se, då
var han borta; jag sökte efter honom, men han fanns icke mer.

<span id="an_37:37">37:37</span> Giv akt på den ostrafflige, och se på
den redlige, huru fridens man har en framtid.

<span id="an_37:38">37:38</span> Men överträdarna skola allasammans
förgås, de ogudaktigas framtid varder avskuren.

<span id="an_37:39">37:39</span> Till de rättfärdiga kommer frälsning
ifrån HERREN; han är deras värn i nödens tid.

<span id="an_37:40">37:40</span> HERREN hjälper dem och befriar dem; han
befriar dem från de ogudaktiga och frälsar dem, ty de taga sin tillflykt
till honom.

<span id="an_38:1">38:1</span> En psalm av David; till åminnelse.

<span id="an_38:2">38:2</span> HERRE, straffa mig icke i din
förtörnelse, och tukta mig icke i din vrede.

<span id="an_38:3">38:3</span> Ty dina pilar hava träffat mig, och din
hand drabbar mig.

<span id="an_38:4">38:4</span> Det finnes intet helt på min kropp för
din vredes skull, intet helbrägda i mina ben för min synds skull.

<span id="an_38:5">38:5</span> Ty mina missgärningar gå mig över
huvudet; såsom en svår börda äro de mig för tunga.

<span id="an_38:6">38:6</span> Mina sår stinka och flyta för min
dårskaps skull.

<span id="an_38:7">38:7</span> Jag går krokig och mycket lutande; hela
dagen går jag sörjande.

<span id="an_38:8">38:8</span> Ty mina länder äro fulla av brand, och
intet helt finnes på min kropp.

<span id="an_38:9">38:9</span> Jag är vanmäktig och illa sönderslagen;
jag klagar för mitt hjärtas jämmers skull.

<span id="an_38:10">38:10</span> Herre, du känner all min trängtan, och
min suckan är dig icke fördold.

<span id="an_38:11">38:11</span> Mitt hjärta slår häftigt, min kraft har
övergivit mig; mina ögons ljus, också det är borta.

<span id="an_38:12">38:12</span> Mina vänner och fränder hålla sig
fjärran ifrån min plåga, och mina närmaste hava ställt sig långt ifrån.

<span id="an_38:13">38:13</span> Snaror lägga de ut, som stå efter mitt
liv, och de som söka min ofärd tala vad fördärvligt är; på svek tänka de
hela dagen.

<span id="an_38:14">38:14</span> Men jag är lik en döv, som intet hör,
och lik en stum, som icke upplåter sin mun;

<span id="an_38:15">38:15</span> ja, jag är lik en man som intet hör,
och som icke har något gensvar i sin mun.

<span id="an_38:16">38:16</span> Se, på dig, HERRE, hoppas jag; du skall
svara, Herre, min Gud.

<span id="an_38:17">38:17</span> Ty jag fruktar att de annars få glädja
sig över mig, att de skola förhäva sig över mig, när min fot vacklar.

<span id="an_38:18">38:18</span> Ty jag är nära att falla, och min plåga
är alltid inför mig;

<span id="an_38:19">38:19</span> ja, jag måste bekänna min missgärning,
och jag sörjer över min synd.

<span id="an_38:20">38:20</span> Men mina fiender få leva och äro
mäktiga, och många äro de som hata mig utan sak,

<span id="an_38:21">38:21</span> de som löna gott med ont, och som stå
mig emot, därför att jag far efter det goda.

<span id="an_38:22">38:22</span> Övergiv mig icke, HERRE; min Gud, var
icke långt ifrån mig.

<span id="an_38:23">38:23</span> Skynda till min hjälp, Herre, du min
frälsning.

<span id="an_39:1">39:1</span> För sångmästaren, till Jedutun; en psalm
av David.

<span id="an_39:2">39:2</span> Jag sade: »Jag vill akta på vad jag gör,
så att jag icke syndar med min tunga; jag vill akta på att tygla min
mun, så länge den ogudaktige är för mina ögon.»

<span id="an_39:3">39:3</span> Jag blev stum och tyst, jag teg i min
sorg; man jag upprördes av smärta.

<span id="an_39:4">39:4</span> Mitt hjärta blev brinnande i mitt bröst:
när jag begrundade, upptändes en eld i mig; jag talade med min tunga.

<span id="an_39:5">39:5</span> HERRE, lär mig betänka att jag måste få
en ände, och vad som är mina dagars mått, så att jag förstår huru
förgänglig jag är.

<span id="an_39:6">39:6</span> Se, såsom en handsbredd har du gjort mina
dagars mått, och min livslängd är såsom intet inför dig; fåfänglighet
allenast äro alla människor, huru säkra de än stå. Sela.

<span id="an_39:7">39:7</span> Såsom en drömbild allenast gå de fram,
fåfänglighet allenast är deras ävlan; de samla tillhopa och veta icke
vem som skall få det.

<span id="an_39:8">39:8</span> Och nu, vad förbidar jag, Herre? Till dig
står mitt hopp.

<span id="an_39:9">39:9</span> Befria mig från alla mina överträdelser,
låt mig icke bliva till smälek för dåren.

<span id="an_39:10">39:10</span> Jag tiger och upplåter icke min mun; ty
det är du som har gjort det.

<span id="an_39:11">39:11</span> Vänd av ifrån mig din plåga; för din
hands aga försmäktar jag.

<span id="an_39:12">39:12</span> Om du tuktar någon med näpst för
missgärning, så är det ute med hans härlighet, såsom när mal krossas.
Fåfänglighet allenast äro alla människor. Sela.

<span id="an_39:13">39:13</span> Hör min bön, o HERRE, och lyssna till
mitt rop, tig icke vid mina tårar; ty jag är en främling i ditt hägn, en
gäst såsom alla mina fäder.

<span id="an_39:14">39:14</span> Vänd ifrån mig din blick, så att jag
får vederkvickas, innan jag går hädan och icke mer är till.

<span id="an_40:1">40:1</span> För sångmästaren; av David; en psalm.

<span id="an_40:2">40:2</span> Stadigt förbidade jag HERREN, och han
böjde sig till mig och hörde mitt rop.

<span id="an_40:3">40:3</span> Han drog mig upp ur fördärvets grop, ur
den djupa dyn; han ställde mina fötter på en klippa, han gjorde mina
steg fasta;

<span id="an_40:4">40:4</span> han lade i min mun en ny sång, en lovsång
till vår Gud. Det skola många se och varda häpna, och skola förtrösta på
HERREN.

<span id="an_40:5">40:5</span> Säll är den man som sätter sin förtröstan
till HERREN; och icke vänder sig till dem som äro stolta och vika av i
lögn.

<span id="an_40:6">40:6</span> Stora äro de under du har gjort, HERRE,
min Gud, och de tankar du har tänkt för oss; dig är intet likt. Jag
ville förkunna dem och tala om dem, men de stå icke till att räkna.

<span id="an_40:7">40:7</span> Till slaktoffer och spisoffer har du icke
behag -- öppna öron har du givit mig -- brännoffer och syndoffer begär
du icke.

<span id="an_40:8">40:8</span> Därför säger jag: »Se, jag kommer; i
bokrullen är skrivet vad jag skall göra.

<span id="an_40:9">40:9</span> Att göra din vilja, min Gud, är min lust,
och din lag är i mitt hjärta.»

<span id="an_40:10">40:10</span> Jag bådar glädje, jag förkunnar din
rättfärdighet i den stora församlingen; se, jag tillsluter icke mina
läppar; du, HERRE, vet det.

<span id="an_40:11">40:11</span> Din rättfärdighet fördöljer jag icke i
mitt hjärta, om din trohet och din frälsning talar jag; jag förtiger
icke din nåd och din trofasthet för den stora församlingen.

<span id="an_40:12">40:12</span> Du, HERRE, skall icke tillsluta din
barmhärtighet för mig; din nåd och din trofasthet må alltid bevara mig.

<span id="an_40:13">40:13</span> Ty lidanden omvärva mig, flera än jag
kan räkna; mina missgärningar hava tagit mig fatt, så att jag icke kan
se; de äro flera än håren på mitt huvud, och mitt mod har övergivit mig.

<span id="an_40:14">40:14</span> Värdes, o HERRE, rädda mig; HERRE,
skynda till min hjälp.

<span id="an_40:15">40:15</span> Må alla de komma på skam och varda
utskämda, som stå efter mitt liv för att förgöra det; må de vika
tillbaka och blygas, som önska min ofärd.

<span id="an_40:16">40:16</span> Må de häpna i sin skam, som säga till
mig: »Rätt så, rätt så!»

<span id="an_40:17">40:17</span> Men alla de som söka dig må fröjdas och
vara glada i dig; de som åstunda din frälsning säge alltid: »Lovad vare
HERREN!»

<span id="an_40:18">40:18</span> Är jag ock betryckt och fattig, Herren
sörjer dock för mig. Min hjälp och min befriare är du; min Gud, dröj
icke.

<span id="an_41:1">41:1</span> För sångmästaren; en psalm av David.

<span id="an_41:2">41:2</span> Säll är den som låter sig vårda om den
arme; honom skall HERREN hjälpa på olyckans dag.

<span id="an_41:3">41:3</span> HERREN skall bevara honom och behålla
honom vid liv, han skall prisas säll i landet. Icke skall du överlämna
honom åt hans fienders vilja!

<span id="an_41:4">41:4</span> HERREN skall på sjukbädden stå honom bi;
vid hans krankhet förvandlar du alldeles hans läger.

<span id="an_41:5">41:5</span> Så säger jag då: HERRE; var du mig nådig;
hela du min själ, ty jag har syndat mot dig.

<span id="an_41:6">41:6</span> Mina fiender tala vad ont är mot mig:
»När skall han dö och hans namn förgås?»

<span id="an_41:7">41:7</span> Kommer någon och besöker mig, så talar
han falskhet; hans hjärta samlar åt honom vad ondskefullt är; sedan går
han ut och talar därom.

<span id="an_41:8">41:8</span> De som hata mig tassla alla med varandra
mot mig; de tänka ut mot mig det som är mig till skada.

<span id="an_41:9">41:9</span> »Ohjälplig ofärd har drabbat honom, han
som ligger där skall icke mer stå upp.»

<span id="an_41:10">41:10</span> Ja, också min vän, som jag litade på,
han som åt mitt bröd, lyfter nu mot mig sin häl.

<span id="an_41:11">41:11</span> Men du, HERRE, var mig nådig och
upprätta mig, så vill jag vedergälla dem.

<span id="an_41:12">41:12</span> Att du har behag till mig, det vet jag
därav att min fiende icke får jubla över mig.

<span id="an_41:13">41:13</span> Ty mig uppehåller du, för min
ostrafflighets skull, och låter mig stå inför ditt ansikte evinnerligen.
----

<span id="an_41:14">41:14</span> Lovad vare HERREN, Israels Gud, från
evighet till evighet! Amen, Amen. Andra boken

<span id="an_42:1">42:1</span> För sångmästaren; en sång av Koras söner.

<span id="an_42:2">42:2</span> Såsom hjorten trängtar till vattenbäckar,
så trängtar min själ efter dig, o Gud.

<span id="an_42:3">42:3</span> Min själ törstar efter Gud, efter den
levande Guden. När skall jag få träda fram inför Guds ansikte?

<span id="an_42:4">42:4</span> Mina tårar äro min spis både dag och
natt, ty ständigt säger man till mig: »Var är nu din Gud?»

<span id="an_42:5">42:5</span> Men jag vill utgjuta inom mig min själ
och hava i minne huru jag gick med hopen upp till Guds hus, under
fröjderop och tacksägelse, i högtidsskaran.

<span id="an_42:6">42:6</span> Varför är du så bedrövad, min själ, och
så orolig i mig? Hoppas på Gud; ty jag skall åter få tacka honom för
frälsning genom honom.

<span id="an_42:7">42:7</span> Min Gud, bedrövad är min själ i mig;
därför tänker jag på dig i Jordans land och på Hermons höjder, på Misars
berg.

<span id="an_42:8">42:8</span> Djup ropar till djup, vid dånet av dina
vattenfall; alla dina svallande böljor gå fram över mig.

<span id="an_42:9">42:9</span> Om dagen må HERREN beskära sin nåd, och
om natten vill jag sjunga till hans ära och bedja till mitt livs Gud.

<span id="an_42:10">42:10</span> Jag vill säga till Gud, min klippa:
»Varför har du förgätit mig, varför måste jag gå sörjande, trängd av
fiender?»

<span id="an_42:11">42:11</span> Det är såsom krossade man benen i min
kropp, när mina ovänner smäda mig, när de beständigt säga till mig: »Var
är nu din Gud?»

<span id="an_42:12">42:12</span> Varför är du så bedrövad, min själ, och
varför så orolig i mig? Hoppas på Gud; ty jag skall åter få tacka honom,
min frälsning och min Gud.

<span id="an_43:1">43:1</span> Skaffa mig rätt, o Gud, och utför min sak
mot ett folk utan fromhet; rädda mig ifrån falska och orättfärdiga
människor.

<span id="an_43:2">43:2</span> Ty du är den Gud som är mitt värn; varför
har du förkastat mig? Varför måste jag gå sörjande, trängd av fiender?

<span id="an_43:3">43:3</span> Sänd ditt ljus och din sanning; må de
leda mig, må de föra mig till ditt heliga berg och till dina boningar,

<span id="an_43:4">43:4</span> så att jag får gå in till Guds altare,
till Gud, som är min glädje och fröjd, och tacka dig på harpa, Gud, min
Gud.

<span id="an_43:5">43:5</span> Varför är du så bedrövad, min själ, och
varför så orolig i mig? Hoppas på Gud; ty jag skall åter få tacka honom,
min frälsning och min Gud.

<span id="an_44:1">44:1</span> För sångmästaren; av Koras söner; en
sång.

<span id="an_44:2">44:2</span> Gud, med våra öron hava vi hört, våra
fäder hava förtäljt därom för oss: om den gärning du gjorde i deras
dagar, i forntidens dagar.

<span id="an_44:3">44:3</span> Det var du som med din hand utrotade
hedningarna, men planterade dem; du fördärvade andra folk, men dem lät
du utbreda sig.

<span id="an_44:4">44:4</span> Ty icke med sitt svärd intogo de landet,
och deras egen arm gav dem icke seger, utan din högra hand och din arm
och ditt ansiktes ljus, ty du hade behag till dem.

<span id="an_44:5">44:5</span> Du, densamme, är min konung, o Gud; så
tillsäg nu Jakob seger.

<span id="an_44:6">44:6</span> Med din hjälp kunna vi stöta ned våra
ovänner och i ditt namn förtrampa våra motståndare.

<span id="an_44:7">44:7</span> Ty icke på min båge förlitar jag mig, och
mitt svärd kan icke giva mig seger;

<span id="an_44:8">44:8</span> nej, du giver oss seger över våra
ovänner, och dem som hata oss låter du komma på skam.

<span id="an_44:9">44:9</span> Gud lova vi alltid, och ditt namn prisa
vi evinnerligen. Sela.

<span id="an_44:10">44:10</span> Och dock har du nu förkastat oss och
låtit oss varda till blygd, och du drager icke ut med våra härar.

<span id="an_44:11">44:11</span> Du låter oss vika tillbaka för ovånnen,
och de som hata oss taga sig byte.

<span id="an_44:12">44:12</span> Du låter oss bliva uppätna såsom får,
och bland hedningarna han du förstrött oss.

<span id="an_44:13">44:13</span> Du säljer ditt folk för ett ringa pris,
stor är icke den vinst du har gjort därpå.

<span id="an_44:14">44:14</span> Du låter oss bliva till smälek för våra
grannar, till spott och hån för dem som bo omkring oss.

<span id="an_44:15">44:15</span> Du gör oss till ett ordspråk bland
hedningarna, du låter folken skaka huvudet åt oss.

<span id="an_44:16">44:16</span> Hela dagen är min smälek inför mig, och
blygsel höljer mitt ansikte,

<span id="an_44:17">44:17</span> när jag hör smädarens och lastarens
tal, när jag ser fienden och den hämndgirige.

<span id="an_44:18">44:18</span> Allt detta har kommit över oss, och vi
hava dock icke förgätit dig, ej heller svikit ditt förbund.

<span id="an_44:19">44:19</span> Våra hjärtan avföllo icke, och våra
steg veko ej av ifrån din väg,

<span id="an_44:20">44:20</span> så att du därför har krossat oss i
schakalers land och övertäckt oss med dödsskugga.

<span id="an_44:21">44:21</span> Om vi hade förgätit vår Guds namn och
uträckt våra händer till en främmande gud,

<span id="an_44:22">44:22</span> månne icke Gud skulle hava utrannsakat
det, han som känner hjärtats lönnligheter?

<span id="an_44:23">44:23</span> Nej, för din skull varda vi dödade hela
dagen och bliva aktade såsom slaktfår.

<span id="an_44:24">44:24</span> Vakna upp; varför sover du, Herre?
Vakna, förkasta oss icke för alltid.

<span id="an_44:25">44:25</span> Varför döljer du ditt ansikte och
förgäter vårt lidande och trångmål?

<span id="an_44:26">44:26</span> Se, vår själ är nedböjd i stoftet, vår
kropp ligger nedtryckt till jorden.

<span id="an_44:27">44:27</span> Stå upp till vår hjälp, och förlossa
oss för din nåds skull.

<span id="an_45:1">45:1</span> För sångmästaren, efter »Liljor»; av
Koras söner; en sång, ett kväde om kärlek.

<span id="an_45:2">45:2</span> Mitt hjärta flödar över av sköna ord; jag
säger: min dikt gäller en konung; en snabb skrivares penna är min tunga.

<span id="an_45:3">45:3</span> Du är den skönaste bland människors barn,
ljuvlighet är utgjuten över dina läppar; så se vi att Gud har välsignat
dig evinnerligen.

<span id="an_45:4">45:4</span> Omgjorda din länd med ditt svärd, du
hjälte, i ditt majestät och din härlighet.

<span id="an_45:5">45:5</span> Och drag så åstad, lyckosam i din
härlighet, till försvar för sanning, för ödmjukhet och rättfärdighet, så
skall din högra hand lära dig underbara gärningar.

<span id="an_45:6">45:6</span> Skarpa äro dina pilar; folk skola falla
för dig; konungens fiender skola träffas i hjärtat.

<span id="an_45:7">45:7</span> Gud, din tron förbliver alltid och
evinnerligen; ditt rikes spira är rättvisans spira.

<span id="an_45:8">45:8</span> Du älskar rättfärdighet och hatar
orättfärdighet; därför har Gud, din Gud, smort dig med glädjens olja mer
än dina medbröder.

<span id="an_45:9">45:9</span> Av myrra, aloe och kassia dofta alla dina
kläder; från elfenbenspalatser gläder dig strängaspel.

<span id="an_45:10">45:10</span> Konungadöttrar har du såsom tärnor i
ditt hov, en drottning står vid din högra sida, i guld från Ofir.

<span id="an_45:11">45:11</span> Hör, dotter, och giv akt, och böj ditt
öra härtill: Förgät nu ditt folk och din faders hus,

<span id="an_45:12">45:12</span> och må konungen få hava sin lust i din
skönhet; ty han är din herre, och för honom skall du falla ned.

<span id="an_45:13">45:13</span> Se, dottern Tyrus, ja, de rikaste folk
söka nu att vinna din ynnest med skänker.

<span id="an_45:14">45:14</span> Idel härlighet är hon, konungadottern i
gemaket: av guldvirkat tyg består hennes dräkt,

<span id="an_45:15">45:15</span> i brokigt vävda kläder föres hon till
konungen; jungfrur, hennes väninnor, följa henne åt; de ledas in till
dig.

<span id="an_45:16">45:16</span> Under glädje och fröjd föras de fram,
de tåga in i konungens palats.

<span id="an_45:17">45:17</span> I dina fäders ställe skola dina söner
träda; dem skall du sätta till furstar överallt i landet.

<span id="an_45:18">45:18</span> Ditt namn vill jag göra prisat bland
alla kommande släkten; så skola ock folken lova dig, alltid och
evinnerligen.

<span id="an_46:1">46:1</span> För sångmästaren; av Koras söner; till
Alamót; en sång.

<span id="an_46:2">46:2</span> Gud är vår tillflykt och vår starkhet, en
hjälp i nöden, väl beprövad.

<span id="an_46:3">46:3</span> Därför skulle vi icke frukta, om än
jorden omvälvdes och bergen vacklade ned i havsdjupet;

<span id="an_46:4">46:4</span> om än dess vågor brusade och svallade, så
att bergen bävade vid dess uppror. Sela.

<span id="an_46:5">46:5</span> En ström går fram, vars flöden giva
glädje åt Guds stad, åt den Högstes heliga boning.

<span id="an_46:6">46:6</span> Gud bor därinne, den vacklar icke; Gud
hjälper den, när morgonen gryr.

<span id="an_46:7">46:7</span> Hedningarna larma, riken vackla; han
låter höra sin röst, då försmälter jorden.

<span id="an_46:8">46:8</span> HERREN Sebaot är med oss, Jakobs Gud är
vår borg. Sela.

<span id="an_46:9">46:9</span> Kommen och skåden HERRENS verk: gärningar
som väcka häpnad gör han på jorden.

<span id="an_46:10">46:10</span> Han stillar strider intill jordens
ända, bågen bryter han sönder och bräcker spjutet, i eld bränner han upp
stridsvagnarna.

<span id="an_46:11">46:11</span> »Bliven stilla och besinnen att jag är
Gud; hög varder jag bland hedningarna, hög på jorden.»

<span id="an_46:12">46:12</span> HERREN Sebaot är men oss, Jakobs Gud är
vår borg. Sela.

<span id="an_47:1">47:1</span> För sångmästaren; av Koras söner; en
psalm.

<span id="an_47:2">47:2</span> Klappen i händerna, alla folk, höjen
jubel till Gud med fröjderop.

<span id="an_47:3">47:3</span> Ty HERREN är den Högste, fruktansvärd är
han, en stor konung över hela jorden.

<span id="an_47:4">47:4</span> Han tvingar folk under oss och folkslag
under våra fötter.

<span id="an_47:5">47:5</span> Han utväljer åt oss vår arvedel, Jakobs,
hans älskades, stolthet. Sela.

<span id="an_47:6">47:6</span> Gud har farit upp under jubel, HERREN,
under basuners ljud.

<span id="an_47:7">47:7</span> Lovsjungen Gud, lovsjungen; lovsjungen
vår konung, lovsjungen.

<span id="an_47:8">47:8</span> Ty Gud är konung över hela jorden;
lovsjungen honom med en sång.

<span id="an_47:9">47:9</span> Gud är nu konung över hedningarna, Gud
har satt sig på sin heliga tron.

<span id="an_47:10">47:10</span> Folkens ypperste hava församlat sig
till att bliva ett Abrahams Guds folk. Ty Gud tillhöra de som äro
jordens sköldar; högt är han upphöjd.

<span id="an_48:1">48:1</span> En sång, en psalm av Koras söner.

<span id="an_48:2">48:2</span> Stor är HERREN och högt lovad, i vår Guds
stad, på sitt heliga berg.

<span id="an_48:3">48:3</span> Skönt höjer det sig, hela jordens fröjd,
berget Sion längst uppe i norr, den store konungens stad.

<span id="an_48:4">48:4</span> Gud har i dess palatser gjort sig känd
såsom ett värn.

<span id="an_48:5">48:5</span> Ty se, konungarna församlade sig,
tillhopa drogo de fram.

<span id="an_48:6">48:6</span> De sågo det, då häpnade de; de
förskräcktes, de flydde.

<span id="an_48:7">48:7</span> Bävan grep dem där, ångest lik en
barnaföderskas.

<span id="an_48:8">48:8</span> Så krossar du Tarsis-skepp med
östanvinden.

<span id="an_48:9">48:9</span> Såsom vi hade hört, så fingo vi se det, i
HERREN Sebaots stad, i vår Guds stad; Gud håller den vid makt till evig
tid. Sela.

<span id="an_48:10">48:10</span> Vi tänka, o Gud, på din nåd, när vi stå
i ditt tempel.

<span id="an_48:11">48:11</span> Såsom ditt namn, o Gud, så når ock ditt
lov intill jordens ändar; din högra hand är full av rättfärdighet.

<span id="an_48:12">48:12</span> Sions berg glädje sig, Juda döttrar
fröjde sig, för dina domars skull.

<span id="an_48:13">48:13</span> Gån omkring Sion och vandren runt
därom, räknen dess torn;

<span id="an_48:14">48:14</span> given akt på dess murar, skriden genom
dess palatser, så att I kunnen förtälja därom för ett kommande släkte.

<span id="an_48:15">48:15</span> Ty sådan är Gud, vår Gud, alltid och
evinnerligen; intill döden skall han ledsaga oss.

<span id="an_49:1">49:1</span> För sångmästaren; av Koras söner; en
psalm.

<span id="an_49:2">49:2</span> Hören detta, alla folk, lyssnen härtill,
I alla som leven i världen,

<span id="an_49:3">49:3</span> både låga och höga, rika såväl som
fattiga.

<span id="an_49:4">49:4</span> Hin mun skall tala visdom, och mitt
hjärtas tanke skall vara förstånd.

<span id="an_49:5">49:5</span> Jag vill böja mitt öra till lärorikt tal,
jag vill yppa vid harpan min förborgade kunskap.

<span id="an_49:6">49:6</span> Varför skulle jag frukta i olyckans
dagar, när mina förföljares ondska omgiver mig?

<span id="an_49:7">49:7</span> De förlita sig på sina ägodelar och
berömma sig av sin stora rikedom.

<span id="an_49:8">49:8</span> Men sin broder kan ingen förlossa eller
giva Gud lösepenning för honom.

<span id="an_49:9">49:9</span> För dyr är lösen för hans själ och kan
icke betalas till evig tid,

<span id="an_49:10">49:10</span> så att han skulle få leva för alltid
och undgå att se graven.

<span id="an_49:11">49:11</span> Nej, man skall se att visa män dö, att
dårar och oförnuftiga förgås likasom de; de måste lämna sina ägodelar åt
andra.

<span id="an_49:12">49:12</span> De tänka att deras hus skola bestå
evinnerligen, deras boningar från släkte till släkte; de uppkalla
jordagods efter sina namn.

<span id="an_49:13">49:13</span> Men en människa har, mitt i sin
härlighet, intet bestånd, hon är lik fänaden, som förgöres.

<span id="an_49:14">49:14</span> Den vägen gå de, dårar som de äro, och
de följas av andra som finna behag i deras tal. Sela.

<span id="an_49:15">49:15</span> Såsom en fårhjord drivas de ned till
dödsriket, där döden bliver deras herde. Så få de redliga makt över dem,
när morgonen gryr, medan deras skepnader förtäras av dödsriket och ej få
annan boning.

<span id="an_49:16">49:16</span> Men min själ skall Gud förlossa ifrån
dödsrikets våld, ty han skall upptaga mig. Sela.

<span id="an_49:17">49:17</span> Frukta icke, när en man bliver rik, när
hans hus växer till i härlighet.

<span id="an_49:18">49:18</span> Ty av allt detta får han vid sin död
intet med sig, och hans härlighet följer honom icke ditned.

<span id="an_49:19">49:19</span> Om han ock prisar sig välsignad under
sitt liv, ja, om man än berömmer dig, när du gör goda dagar, så skall
dock vars och ens själ gå till hans fäders släkte, till dem som aldrig
mer se ljuset.

<span id="an_49:20">49:20</span> En människa som, mitt i sin härlighet,
är utan förstånd, hon är lik fänaden, som förgöres.

<span id="an_50:1">50:1</span> En psalm av Asaf. Gud, HERREN Gud, talar
och kallar jorden, allt mellan öster och väster.

<span id="an_50:2">50:2</span> Från Sion, skönhetens fullhet, träder Gud
fram i glans.

<span id="an_50:3">50:3</span> Vår Gud kommer, och han skall icke tiga.
Förtärande eld går framför honom, och omkring honom stormar det med
makt.

<span id="an_50:4">50:4</span> Han kallar på himmelen därovan och på
jorden, för att döma sitt folk:

<span id="an_50:5">50:5</span> »Församlen till mig mina fromma, som
sluta förbund med mig vid offer.»

<span id="an_50:6">50:6</span> Och himlarna förkunna att han är
rättfärdig, att Gud är den som skipar rätt. Sela.

<span id="an_50:7">50:7</span> Hör, mitt folk, jag vill tala; Israel,
låt mig varna dig. Gud, din Gud, är jag.

<span id="an_50:8">50:8</span> Icke för dina slaktoffer vill jag gå till
rätta med dig; dina brännoffer har jag alltid inför mig.

<span id="an_50:9">50:9</span> Jag vill icke taga tjurar ur ditt hus
eller bockar ur dina fållor;

<span id="an_50:10">50:10</span> ty mina äro alla skogens djur, boskapen
på de tusende bergen;

<span id="an_50:11">50:11</span> jag känner alla fåglar på bergen, och
vad som rör sig på marken är mig bekant.

<span id="an_50:12">50:12</span> Om jag hungrade, skulle jag icke säga
dig det; ty min är jordens krets med allt vad därpå är.

<span id="an_50:13">50:13</span> Skulle jag äta tjurars kött, och skulle
jag dricka bockars blod?

<span id="an_50:14">50:14</span> Nej, offra lovets offer åt Gud, så
skall du få infria dina löften till den Högste.

<span id="an_50:15">50:15</span> Och åkalla mig i nöden, så vill jag
hjälpa dig, och du skall prisa mig.»

<span id="an_50:16">50:16</span> Men till den ogudaktige säger Gud:
»Huru kan du tala om mina stadgar och föra mitt förbund på tungan,

<span id="an_50:17">50:17</span> du som hatar tuktan och kastar mina ord
bakom dig?

<span id="an_50:18">50:18</span> Om du ser en tjuv, så håller du med
honom, och med äktenskapsbrytare giver du dig i lag.

<span id="an_50:19">50:19</span> Din mun släpper du lös till vad ont är,
och din tunga hopspinner svek.

<span id="an_50:20">50:20</span> Du sitter där och förtalar din broder,
din moders son lastar du!

<span id="an_50:21">50:21</span> Så gör du, och jag tiger, och nu tror
du att jag är såsom du. Nej, jag vill straffa dig och ställa dig det för
ögonen.

<span id="an_50:22">50:22</span> I som förgäten Gud, märken detta, för
att jag icke må sönderriva eder utan räddning:

<span id="an_50:23">50:23</span> den som offrar lovets offer, han ärar
mig; och den som aktar på sin väg, honom skall jag låta se Guds
frälsning.»

<span id="an_51:1">51:1</span> För sångmästaren; en psalm av David,

<span id="an_51:2">51:2</span> när profeten Natan kom till honom, då han
hade gått in till Bat-Seba.

<span id="an_51:3">51:3</span> Gud, var mig nådig efter din godhet,
utplåna mina överträdelser efter din stora barmhärtighet.

<span id="an_51:4">51:4</span> Två mig väl från min missgärning, och
rena mig från synd.

<span id="an_51:5">51:5</span> Ty jag känner mina överträdelser, och min
synd är alltid inför mig.

<span id="an_51:6">51:6</span> Mot dig allena har jag syndat och gjort
vad ont är i dina ögon; på det att du må finnas rättfärdig i dina ord
och rättvis i dina domar.

<span id="an_51:7">51:7</span> Se, i synd är jag född, och i synd har
min moder avlat mig.

<span id="an_51:8">51:8</span> Du har ju behag till sanning i
hjärtegrunden; så lär mig då vishet i mitt innersta.

<span id="an_51:9">51:9</span> Skära mig med isop, så att jag varder
ren; två mig, så att jag bliver vitare än snö.

<span id="an_51:10">51:10</span> Låt mig förnimma fröjd och glädje, låt
de ben som du har krossat få fröjda sig.

<span id="an_51:11">51:11</span> Vänd bort ditt ansikte från mina
synder, och utplåna alla mina missgärningar.

<span id="an_51:12">51:12</span> Skapa i mig, Gud, ett rent hjärta, och
giv mig på nytt en frimodig ande.

<span id="an_51:13">51:13</span> Förkasta mig icke från ditt ansikte,
och tag icke din helige Ande ifrån mig.

<span id="an_51:14">51:14</span> Låt mig åter få fröjdas över din
frälsning, och uppehåll mig med villighetens ande.

<span id="an_51:15">51:15</span> Då skall jag lära överträdarna dina
vägar, och syndarna skola omvända sig till dig.

<span id="an_51:16">51:16</span> Rädda mig undan blodstider, Gud, du min
frälsnings Gud, så skall min tunga jubla över din rättfärdighet.

<span id="an_51:17">51:17</span> Herre, upplåt mina läppar, så att min
mun kan förkunna ditt lov.

<span id="an_51:18">51:18</span> Ty du har icke behag till offer, eljest
skulle jag giva dig sådana; till brännoffer har du icke lust.

<span id="an_51:19">51:19</span> Det offer som behagar Gud är en
förkrossad ande; ett förkrossat och bedrövat hjärta skall du, Gud, icke
förakta.

<span id="an_51:20">51:20</span> Gör väl mot Sion i din nåd, bygg upp
Jerusalems murar.

<span id="an_51:21">51:21</span> Då skall du undfå rätta offer, som
behaga dig, brännoffer och heloffer; då skall man offra tjurar på ditt
altare.

<span id="an_52:1">52:1</span> För sångmästaren; en sång av David,

<span id="an_52:2">52:2</span> när edoméen Doeg kom och berättade för
Saul och sade till honom: »David har gått in i Ahimeleks hus.»

<span id="an_52:3">52:3</span> Varför berömmer du dig av vad ont är, du
våldsverkare? Guds nåd varar ju beständigt.

<span id="an_52:4">52:4</span> Din tunga far efter fördärv, den är lik
en skarp rakkniv, du arglistige.

<span id="an_52:5">52:5</span> Du älskar ont mer än gott, lögn mer än
att tala vad rätt är. Sela.

<span id="an_52:6">52:6</span> Ja, du älskar allt fördärvligt tal, du
falska tunga.

<span id="an_52:7">52:7</span> Därför skall ock Gud störta dig ned för
alltid, han skall gripa dig och rycka dig ut ur din hydda och utrota dig
ur de levandes land. Sela.

<span id="an_52:8">52:8</span> Och de rättfärdiga skola se det och
frukta, de skola le åt honom:

<span id="an_52:9">52:9</span> »Se där är den man som icke gjorde Gud
till sitt värn, utan förlitade sig på sin stora rikedom, trotsig i sin
lystnad!»

<span id="an_52:10">52:10</span> Men jag skall vara såsom ett grönskande
olivträd i Guds hus; jag förtröstar på Guds nåd alltid och evinnerligen.

<span id="an_52:11">52:11</span> Jag skall evinnerligen tacka dig för
att du har gjort det; och inför dina fromma skall jag förbida ditt namn,
ty det är gott.

<span id="an_53:1">53:1</span> För sångmästaren, till Mahalát; en sång
av David.

<span id="an_53:2">53:2</span> Dårarna säga i sina hjärtan: »Det finnes
ingen Gud.» Fördärv och styggelse är deras onda verk; ingen finnes, som
gör vad gott är.

<span id="an_53:3">53:3</span> Gud skådar ned från himmelen på
människors barn, för att se om det finnes någon förståndig, någon som
söker Gud.

<span id="an_53:4">53:4</span> Nej, alla hava de avfallit, allasammans
äro de fördärvade; ingen finnes, som gör vad gott är, det finnes icke en
enda.

<span id="an_53:5">53:5</span> Hava de då intet fått förnimma, dessa
ogärningsmän, dessa som uppäta mitt folk, likasom åte de bröd, och som
icke åkalla Gud?

<span id="an_53:6">53:6</span> Jo, där överföll dem förskräckelse,
varest intet förskräckligt var; ty Gud förströdde deras ben, när de
lägrade sig mot dig. Så lät du dem komma på skam, ja, Gud förkastade
dem.

<span id="an_53:7">53:7</span> Ack att från Sion komme frälsning för
Israel! När Gud vill åter upprätta sitt folk, då skall Jakob fröjda sig,
då skall Israel vara glad.

<span id="an_54:1">54:1</span> För sångmästaren, med strängaspel; en
sång av David,

<span id="an_54:2">54:2</span> när sifiterna kommo och sade till Saul:
»David håller sig nu gömd hos oss.»

<span id="an_54:3">54:3</span> Gud, fräls mig genom ditt namn, och
skaffa mig rätt genom din makt.

<span id="an_54:4">54:4</span> Gud, hör min bön, lyssna till min muns
tal.

<span id="an_54:5">54:5</span> Ty främlingar resa sig upp mot mig, och
våldsverkare stå efter mitt liv; de hava icke Gud för ögonen. Sela.

<span id="an_54:6">54:6</span> Se, Gud är min hjälpare, Herren
uppehåller min själ.

<span id="an_54:7">54:7</span> Må det onda falla tillbaka på mina
förföljare, förgör dem, du som är trofast.

<span id="an_54:8">54:8</span> Då skall jag offra åt dig med villigt
hjärta; jag skall prisa ditt namn, o HERRE, ty det är gott.

<span id="an_54:9">54:9</span> Ja, ur all nöd räddar det mig, och mitt
öga får se med lust på mina fiender.

<span id="an_55:1">55:1</span> För sångmästaren, med strängaspel; en
sång av David.

<span id="an_55:2">55:2</span> Lyssna, Gud, till min bön, och fördölj
dig icke för min åkallan.

<span id="an_55:3">55:3</span> Akta på mig och svara mig. I mitt
bekymmer är jag utan ro och måste klaga,

<span id="an_55:4">55:4</span> vid fiendens rop, vid den ogudaktiges
skri. Ty de vilja draga fördärv över mig, och i vrede ansätta de mig.

<span id="an_55:5">55:5</span> Mitt hjärta ängslas i mitt bröst, och
dödens fasor hava fallit över mig.

<span id="an_55:6">55:6</span> Fruktan och bävan kommer över mig, och
förfäran övertäcker mig.

<span id="an_55:7">55:7</span> Därför säger jag: Ack att jag hade vingar
såsom duvan! Då skulle jag flyga bort och söka mig ett bo.

<span id="an_55:8">55:8</span> Ja, långt bort skulle jag fly, jag skulle
taga härbärge i öknen. Sela.

<span id="an_55:9">55:9</span> Jag skulle skynda att söka mig en
tillflykt undan stormvind och oväder.

<span id="an_55:10">55:10</span> Fördärva dem, Herre; gör deras tungor
oense. Ty våld och genstridighet ser jag i staden.

<span id="an_55:11">55:11</span> Dag och natt gå de omkring den, ovanpå
dess murar, ondska och olycka råda därinne;

<span id="an_55:12">55:12</span> ja, fördärv råder därinne, och från
dess torg vika icke förtryck och svek.

<span id="an_55:13">55:13</span> Se, det är icke en fiende som smädar
mig, det kunde jag fördraga; det är icke min ovän som förhäver sig mot
mig, för honom kunde jag gömma mig undan.

<span id="an_55:14">55:14</span> Nej, du gör det, du som var min
jämlike, min vän och förtrogne,

<span id="an_55:15">55:15</span> du som levde med mig i ljuvlig
förtrolighet, du som i Guds hus gick med mig i högtidsskaran.

<span id="an_55:16">55:16</span> Döden komme över dem oförtänkt, levande
fare de ned i dödsriket; ty ondska råder i deras boning, i deras
hjärtan.

<span id="an_55:17">55:17</span> Men jag ropar till Gud; HERREN skall
frälsa mig.

<span id="an_55:18">55:18</span> Afton och morgon och middag vill jag
utgjuta mitt bekymmer och klaga, och han skall höra min röst.

<span id="an_55:19">55:19</span> Han förlossar min själ och skaffar
henne ro, så att de icke komma vid mig; ty de äro många, som stå mig
emot.

<span id="an_55:20">55:20</span> Gud skall höra det och giva dem svar,
han som sitter på sin tron av ålder. Sela. Ty de vilja icke ändra sig,
och de frukta ej Gud.

<span id="an_55:21">55:21</span> Den mannen bär händer på sin vän; han
bryter sitt förbund.

<span id="an_55:22">55:22</span> Orden i hans mun äro hala såsom smör,
men stridslust fyller hans hjärta; hans ord äro lenare än olja, dock äro
de dragna svärd.

<span id="an_55:23">55:23</span> Kasta din börda på HERREN, han skall
uppehålla dig; han skall i evighet icke tillstädja att den rättfärdige
vacklar.

<span id="an_55:24">55:24</span> Gud, du skall störta dem ned i gravens
djup; de blodgiriga och falska skola ej nå sin halva ålder. Men jag
förtröstar på dig.

<span id="an_56:1">56:1</span> För sångmästaren, efter »Den stumma duvan
i fjärran»; en sång av David, når filistéerna grepo honom i Gat.

<span id="an_56:2">56:2</span> Var mig nådig, o Gud, ty människor stå
mig efter livet; beständigt tränga mig stridsmän.

<span id="an_56:3">56:3</span> Mina förföljare stå mig beständigt efter
livet; ja, de äro många, som i högmod strida mot mig.

<span id="an_56:4">56:4</span> Men när fruktan kommer över mig, sätter
jag min förtröstan på dig.

<span id="an_56:5">56:5</span> Med Guds hjälp skall jag få prisa hans
ord, på Gud förtröstar jag och skall icke frukta; vad kan det som är
kött göra mig?

<span id="an_56:6">56:6</span> Beständigt förbittra de livet för mig,
alla deras tankar gå ut på att skada mig.

<span id="an_56:7">56:7</span> De rota sig samman, de lägga försåt, de
vakta på mina steg, ty de stå efter mitt liv.

<span id="an_56:8">56:8</span> Skulle de räddas med all sin ondska? Nej,
slå ned folken, Gud, i din vrede.

<span id="an_56:9">56:9</span> Du har räknat min flykts dagar. Samla
mina tårar i din lägel; de stå ju i din bok.

<span id="an_56:10">56:10</span> Så måste då mina fiender vika tillbaka
på den dag då jag ropar; det vet jag, att Gud står mig bi.

<span id="an_56:11">56:11</span> Med Guds hjälp skall jag få prisa hans
ord; med HERRENS hjälp skall jag få prisa hans ord.

<span id="an_56:12">56:12</span> På Gud förtröstar jag och skall icke
frukta; vad kunna människor göra mig?

<span id="an_56:13">56:13</span> Jag har löften att infria till dig, o
Gud; jag vill betala dig lovoffer.

<span id="an_56:14">56:14</span> Ty du har räddat min själ från döden,
ja, mina fötter ifrån fall, så att jag kan vandra inför Gud i de
levandes ljus.

<span id="an_57:1">57:1</span> För sångmästaren; »Fördärva icke»; en
sång av David, när han flydde för Saul och var i grottan.

<span id="an_57:2">57:2</span> Var mig nådig, o Gud, var mig nådig; ty
till dig tager min själ sin tillflykt. Ja, under dina vingars skugga
vill jag taga min tillflykt, till dess att det onda är förbi.

<span id="an_57:3">57:3</span> Jag ropar till Gud den Högste, till Gud,
som fullbordar sitt verk för mig.

<span id="an_57:4">57:4</span> Han skall sända från himmelen och frälsa
mig, när jag smädas av människor som stå mig efter livet. Sela. Gud
skall sända sin nåd och sin trofasthet.

<span id="an_57:5">57:5</span> Min själ är omgiven av lejon, jag måste
ligga bland eldsprutare, bland människor vilkas tänder äro spjut och
pilar, och vilkas tungor äro skarpa svärd.

<span id="an_57:6">57:6</span> Upphöjd vare du, Gud, över himmelen; över
hela jorden sträcke sig din ära.

<span id="an_57:7">57:7</span> De lägga ut nät för mina fötter, min själ
böjes ned, de gräva för mig en grop, men de falla själva däri. Sela.

<span id="an_57:8">57:8</span> Mitt hjärta är frimodigt, o Gud, mitt
hjärta är frimodigt; jag vill sjunga och lova.

<span id="an_57:9">57:9</span> Vakna upp, min ära; upp, psaltare och
harpa! Jag vill väcka morgonrodnaden.

<span id="an_57:10">57:10</span> Jag vill tacka dig bland folken, Herre;
jag vill lovsjunga dig bland folkslagen.

<span id="an_57:11">57:11</span> Ty din nåd är stor allt upp till
himmelen och din trofasthet allt upp till skyarna.

<span id="an_57:12">57:12</span> Upphöjd vare du, Gud, över himmelen;
över hela jorden sträcke sig din ära.

<span id="an_58:1">58:1</span> För sångmästaren; »Fördärva icke»; av
David; en sång.

<span id="an_58:2">58:2</span> Talen I väl i eder stumhet vad
rättfärdigt är? Dömen I såsom rätt är, I människors barn?

<span id="an_58:3">58:3</span> Nej, i hjärtat uppgören I onda anslag; I
vägen ut i landet edra händers våld.

<span id="an_58:4">58:4</span> De ogudaktiga äro avfälliga allt ifrån
modersskötet; de lögnaktiga fara vilse ända från sin moders liv.

<span id="an_58:5">58:5</span> Gift är i dem, likt ormens gift; en döv
huggorm likna de, en som tillstoppar sitt öra,

<span id="an_58:6">58:6</span> så att han icke hör tjusarnas röst, icke
den förfarne besvärjarens.

<span id="an_58:7">58:7</span> Gud, krossa tänderna i deras mun; bryt
ut, o HERRE, de unga lejonens kindtänder.

<span id="an_58:8">58:8</span> Låt dem bliva till intet, likasom vatten
som förrinner. När någon skjuter sina pilar, blive de såsom utan udd.

<span id="an_58:9">58:9</span> Må han vara lik snigeln, som upplöses och
förgås, lik en kvinnas foster, som ej fick skåda solen.

<span id="an_58:10">58:10</span> Förrän edra grytor hava hunnit märka
bränslet, och medan köttet ännu är rått, skall en glödvind rycka bort
det.

<span id="an_58:11">58:11</span> Den rättfärdige skall glädja sig, när
han skådar hämnden, han skall två sina fötter i den ogudaktiges blod.

<span id="an_58:12">58:12</span> Och människorna skola säga: »Ja, den
rättfärdige får sin lön; ja, det finnes en Gud som dömer på jorden.»

<span id="an_59:1">59:1</span> För sångmästaren; »Fördärva icke»; en
sång av David, när Saul sände och lät bevaka hans hus för att döda
honom.

<span id="an_59:2">59:2</span> Rädda mig, min Gud, från mina fiender,
beskydda mig för mina motståndare.

<span id="an_59:3">59:3</span> Rädda mig från ogärningsmännen, och fräls
mig från de blodgiriga.

<span id="an_59:4">59:4</span> Ty se, de ligga i försåt för mig; grymma
människor rota sig samman mot mig, utan någon min överträdelse eller
synd, o HERRE.

<span id="an_59:5">59:5</span> Utan någon min missgärning löpa de fram
och göra sig redo; vakna upp, kom mig till mötes, och se härtill.

<span id="an_59:6">59:6</span> Ja, du HERRE Gud Sebaot, Israels Gud,
vakna och hemsök alla hedningar, hemsök utan nåd alla trolösa
ogärningsmän. Sela.

<span id="an_59:7">59:7</span> Var afton komma de tillbaka, de tjuta
såsom hundar och stryka omkring i staden.

<span id="an_59:8">59:8</span> Se, deras mun flödar över, svärd äro på
deras läppar, ty »vem skulle höra det?»

<span id="an_59:9">59:9</span> Men du, HERRE, ler åt dem; du bespottar
alla hedningar.

<span id="an_59:10">59:10</span> Mot deras makt vill jag hålla mig till
dig, ty Gud är min borg.

<span id="an_59:11">59:11</span> Min Gud kommer mig till mötes med sin
nåd, Gud låter mig se med lust på mina förföljare.

<span id="an_59:12">59:12</span> Dräp dem icke, på det att mitt folk ej
må förgäta det; låt dem genom din kraft driva ostadiga omkring, och slå
dem ned, du vår sköld, o Herre.

<span id="an_59:13">59:13</span> Vart ord på deras läppar är en synd i
deras mun. Må de fångas i sitt högmod, genom den förbannelse och lögn
som de tala.

<span id="an_59:14">59:14</span> Förgör dem i vrede, förgör dem, så att
de ej mer äro till; och må de förnimma att det är Gud som råder i Jakob,
allt intill jordens ändar. Sela.

<span id="an_59:15">59:15</span> Ja, var afton komma de tillbaka, de
tjuta såsom hundar och stryka omkring i staden.

<span id="an_59:16">59:16</span> De driva omkring efter rov; om de icke
bliva mätta, så stanna de kvar över natten.

<span id="an_59:17">59:17</span> Men jag vill sjunga om din makt och
jubla var morgon över din nåd; ty du var för mig en borg och en
tillflykt, när jag var i nöd.

<span id="an_59:18">59:18</span> Min starkhet, dig vill jag lovsjunga,
ty Gud är min borg, min nåderike Gud.

<span id="an_60:1">60:1</span> För sångmästaren, efter »Vittnesbördets
lilja»; en sång, till att inläras; av David,

<span id="an_60:2">60:2</span> när han var i fejd med Aram-Naharaim och
Aram-Soba, och Joab kom tillbaka och slog edoméerna i Saltdalen, tolv
tusen man.

<span id="an_60:3">60:3</span> Gud, du har förkastat och förskingrat
oss, du har varit vred; upprätta oss igen.

<span id="an_60:4">60:4</span> Du har kommit jorden att bäva och rämna;
hela nu dess revor, ty den vacklar.

<span id="an_60:5">60:5</span> Du har låtit ditt folk se hårda ting, du
har iskänkt åt oss rusande vin.

<span id="an_60:6">60:6</span> Men åt dem som frukta dig gav du ett
baner, dit de kunde samla sig för att undfly bågen. Sela.

<span id="an_60:7">60:7</span> På det att dina vänner må varda räddade,
må du giva seger med din högra hand och bönhöra oss.

<span id="an_60:8">60:8</span> Gud har talat i sin helgedom: »Jag skall
triumfera, jag skall utskifta Sikem och skall avmäta Suckots dal.

<span id="an_60:9">60:9</span> Mitt är Gilead, och mitt är Manasse,
Efraim är mitt huvuds värn, Juda min härskarstav;

<span id="an_60:10">60:10</span> Moab är mitt tvagningskärl, på Edom
kastar jag min sko; höj jubelrop till min ära, du filistéernas land.»

<span id="an_60:11">60:11</span> Vem skall föra mig till den fasta
staden, vem leder mig till Edom?

<span id="an_60:12">60:12</span> Har icke du, o Gud, förkastat oss, så
att du ej drager ut med våra härar, o Gud?

<span id="an_60:13">60:13</span> Giv oss hjälp mot ovännen; ty
människors hjälp är fåfänglighet.

<span id="an_60:14">60:14</span> Med Gud kunna vi göra mäktiga ting; han
skall förtrampa våra ovänner.

<span id="an_61:1">61:1</span> För sångmästaren, till strängaspel; av
David.

<span id="an_61:2">61:2</span> Hör, o Gud, mitt rop, akta på min bön.

<span id="an_61:3">61:3</span> Från jordens ända ropar jag till dig, ty
mitt hjärta försmäktar; för mig upp på en klippa, som är mig alltför
hög.

<span id="an_61:4">61:4</span> Ty du är min tillflykt, ett starkt torn
mot fienden.

<span id="an_61:5">61:5</span> Låt mig bo i din hydda evinnerligen;
under dina vingars beskärm tager jag min tillflykt. Sela.

<span id="an_61:6">61:6</span> Ty du, o Gud, hör mina löften, åt dem som
frukta ditt namn giver du en arvedel.

<span id="an_61:7">61:7</span> Du förökar konungens dagar; hans år skola
vara från släkte till släkte.

<span id="an_61:8">61:8</span> Må han sitta på sin tron inför Gud
evinnerligen; låt nåd och trofasthet bevara honom.

<span id="an_61:9">61:9</span> Då skall jag lovsjunga ditt namn till
evig tid, i det jag får infria mina löften dag efter dag.

<span id="an_62:1">62:1</span> För sångmästaren, till Jedutun; en psalm
av David.

<span id="an_62:2">62:2</span> Allenast hos Gud söker min själ sin ro;
från honom kommer min frälsning.

<span id="an_62:3">62:3</span> Allenast han är min klippa och min
frälsning, min borg, jag skall ej mycket vackla.

<span id="an_62:4">62:4</span> Huru länge viljen I rasa mot denne man,
samfällt slå honom ned, såsom vore han en lutande vägg, en sönderbräckt
mur?

<span id="an_62:5">62:5</span> De rådslå allenast om att stöta honom ned
från hans höjd, de hava behag till lögn; med munnen välsigna de, men i
sitt innersta förbanna de. Sela.

<span id="an_62:6">62:6</span> Allenast i Gud må du hava din ro, min
själ; ty från honom kommer mitt hopp.

<span id="an_62:7">62:7</span> Allenast han är min klippa och min
frälsning, min borg, jag skall icke vackla.

<span id="an_62:8">62:8</span> Hos Gud är min frälsning och min ära; min
starka klippa, min tillflykt har jag i Gud.

<span id="an_62:9">62:9</span> Förtrösta på honom alltid, du folk;
utgjuten för honom edra hjärtan. Gud är vår tillflykt. Sela.

<span id="an_62:10">62:10</span> Allenast ett intet äro människors barn,
myndiga herrar fåfänglighet; i vågskålen äro de för lätta, mindre än
intet äro de allasammans.

<span id="an_62:11">62:11</span> Förliten eder icke på orätt vinning,
sätten icke ett fåfängligt hopp till rov: om ock eder rikedom växer, så
akten icke därpå.

<span id="an_62:12">62:12</span> En gång har Gud sagt det, ja, två
gånger har jag hört det, att hos Gud är makten;

<span id="an_62:13">62:13</span> och hos dig, Herre, är nåd. Ty du
vedergäller var och en efter hans gärningar.

<span id="an_63:1">63:1</span> En psalm av David, när han var i Juda
öken.

<span id="an_63:2">63:2</span> Gud, du är min Gud, bittida söker jag
dig; min själ törstar efter dig, min kropp längtar efter dig, i ett
torrt land, som försmäktar utan vatten.

<span id="an_63:3">63:3</span> Så skådar jag nu efter dig i helgedomen,
för att få se din makt och ära.

<span id="an_63:4">63:4</span> Ty din nåd är bättre än liv; mina läppar
skola prisa dig.

<span id="an_63:5">63:5</span> Så skall jag då lova dig, så länge jag
lever; i ditt namn skall jag upplyfta mina händer.

<span id="an_63:6">63:6</span> Min själ varder mättad såsom av märg och
fett; och med jublande läppar lovsjunger min mun,

<span id="an_63:7">63:7</span> när jag kommer ihåg dig på mitt läger och
under nattens väkter tänker på dig.

<span id="an_63:8">63:8</span> Ty du är min hjälp, och under dina
vingars skumma jublar jag.

<span id="an_63:9">63:9</span> Min själ håller sig intill dig; din högra
hand uppehåller mig.

<span id="an_63:10">63:10</span> Men dessa som stå efter mitt liv och
vilja fördärva det, de skola fara ned i jordens djup.

<span id="an_63:11">63:11</span> De skola givas till pris åt svärdet,
rovdjurs byte skola de varda.

<span id="an_63:12">63:12</span> Men konungen skall glädja sig i Gud;
berömma sig skall var och en som svär vid honom, ty de lögnaktigas mun
skall varda tillstoppad.

<span id="an_64:1">64:1</span> För sångmästaren; en psalm av David.

<span id="an_64:2">64:2</span> Hör, o Gud, min röst, när jag klagar,
bevara mitt liv, ty fienden förskräcker mig.

<span id="an_64:3">64:3</span> Fördölj mig för de ondas hemliga råd, för
ogärningsmännens larmande hop;

<span id="an_64:4">64:4</span> ty de vässa sina tungor likasom svärd,
med bittra ord lägga de an såsom med pilar,

<span id="an_64:5">64:5</span> för att i lönndom skjuta den ostrafflige;
plötsligt skjuta de på honom, utan försyn.

<span id="an_64:6">64:6</span> De befästa sig i sitt onda uppsåt, de
orda om huru de skola lägga ut snaror; de säga: »Vem skulle se oss?»

<span id="an_64:7">64:7</span> De tänka ut onda anslag: »Nu äro vi redo
med det råd vi hava uttänkt!» Ja, djupa äro männens tankar och hjärtan.

<span id="an_64:8">64:8</span> Då skjuter Gud dem; plötsligt sårar dem
hans pil.

<span id="an_64:9">64:9</span> De bringas på fall och få straff för sina
tungors skull; var och en som ser dem rister huvudet.

<span id="an_64:10">64:10</span> Och alla människor varda förskräckta;
de förkunna vad Gud har gjort och förstå hans verk.

<span id="an_64:11">64:11</span> Den rättfärdige skall glädja sig i
HERREN och taga sin tillflykt till honom, och alla rättsinniga skola
berömma sig.

<span id="an_65:1">65:1</span> För sångmästaren; en psalm; en sång av
David.

<span id="an_65:2">65:2</span> Gud, dig lovar man i stillhet i Sion, och
till dig får man infria löfte.

<span id="an_65:3">65:3</span> Du som hör bön, till dig kommer allt
kött.

<span id="an_65:4">65:4</span> Mina missgärningar voro mig övermäktiga;
men du förlåter våra överträdelser.

<span id="an_65:5">65:5</span> Säll är den som du utväljer och låter
komma till dig, så att han får bo i dina gårdar. Må vi få mätta oss med
det goda i ditt hus, det heliga i ditt tempel.

<span id="an_65:6">65:6</span> Med underbara gärningar bönhör du oss i
rättfärdighet, du vår frälsnings Gud, du som är en tillflykt för alla
jordens ändar och för havet i fjärran;

<span id="an_65:7">65:7</span> du som gör bergen fasta genom din kraft,
ty du är omgjordad med makt;

<span id="an_65:8">65:8</span> du som stillar havens brus, deras böljors
brus och folkens larm.

<span id="an_65:9">65:9</span> De som bo vid jordens ändar häpna för
dina tecken; österland och västerland uppfyller du med jubel.

<span id="an_65:10">65:10</span> Du låter dig vårda om landet och giver
det överflöd, rikedom i ymnigt mått; Guds källa har vatten till fyllest.
Du bereder säd åt människorna, när du så bereder jorden.

<span id="an_65:11">65:11</span> Dess fåror vattnar du, du jämnar det
som är upplöjt; med regnskurar uppmjukar du den, det som växer därpå
välsignar du.

<span id="an_65:12">65:12</span> Du kröner året med ditt goda, och dina
spår drypa av fetma.

<span id="an_65:13">65:13</span> Betesmarkerna i öknen drypa, och
höjderna omgjorda sig med fröjd.

<span id="an_65:14">65:14</span> Ängarna hölja sig i hjordar, och
dalarna betäckas med säd; man höjer jubelrop och sjunger.

<span id="an_66:1">66:1</span> För sångmästaren; en sång, en psalm.
Höjen jubel till Gud, alla länder;

<span id="an_66:2">66:2</span> lovsjungen hans namns ära, given honom
ära och pris.

<span id="an_66:3">66:3</span> Sägen till Gud: Huru underbara äro icke
dina gärningar! För din stora makts skull visa dina fiender dig
underdånighet.

<span id="an_66:4">66:4</span> Alla länder skola tillbedja och lovsjunga
dig; de skola lovsjunga ditt namn. Sela.

<span id="an_66:5">66:5</span> Kommen och sen vad Gud har gjort;
underbara äro hans gärningar mot människors barn.

<span id="an_66:6">66:6</span> Han förvandlade havet till torrt land;
till fots gingo de genom floden; då gladdes vi över honom.

<span id="an_66:7">66:7</span> Genom sin makt råder han evinnerligen,
hans ögon giva akt på hedningarna; de gensträviga må icke förhäva sig.
Sela.

<span id="an_66:8">66:8</span> Prisen, I folk, vår Gud, och låten hans
lov ljuda högt;

<span id="an_66:9">66:9</span> ty han har beskärt liv åt vår själ och
har icke låtit vår fot vackla.

<span id="an_66:10">66:10</span> Ty väl prövade de oss, o Gud, du
luttrade oss, såsom silver luttras;

<span id="an_66:11">66:11</span> du förde oss in i fängelse, du lade en
tung börda på vår rygg;

<span id="an_66:12">66:12</span> du lät människor fara fram över vårt
huvud, vi måste gå genom eld och vatten. Men du har fört oss ut och
vederkvickt oss.

<span id="an_66:13">66:13</span> Så kommer jag då till ditt hus med
brännoffer, jag vill infria mina löften till dig,

<span id="an_66:14">66:14</span> dem till vilka mina låppar öppnade sig,
och som min mun uttalade i min nöd.

<span id="an_66:15">66:15</span> Brännoffer av feta får vill jag
frambära åt dig, med offerånga av vädurar; jag vill offra både tjurar
och bockar. Sela.

<span id="an_66:16">66:16</span> Kommen och hören, så vill jag förtälja
för eder, I alla som frukten Gud, vad han har gjort mot min själ.

<span id="an_66:17">66:17</span> Till honom ropade jag med min mun, och
lovsång var redan på min tunga.

<span id="an_66:18">66:18</span> Om jag hade förehaft något orätt i mitt
hjärta, så skulle Herren icke höra mig.

<span id="an_66:19">66:19</span> Men Gud har hört mig, han har aktat på
mitt bönerop.

<span id="an_66:20">66:20</span> Lovad vare Gud, som icke har förkastat
min bön eller vänt ifrån mig sin nåd!

<span id="an_67:1">67:1</span> För sångmästaren, med strängaspel; en
psalm, en sång.

<span id="an_67:2">67:2</span> Gud vare oss nådig och välsigne oss, han
låte sitt ansikte lysa och ledsaga oss, Sela,

<span id="an_67:3">67:3</span> för att man på jorden må känna din väg,
bland alla hedningar din frälsning.

<span id="an_67:4">67:4</span> Folken tacke dig, o Gud, alla folk tacke
dig.

<span id="an_67:5">67:5</span> Folkslagen glädje sig och juble, ty du
dömer folken rätt, och du leder folkslagen på jorden. Sela.

<span id="an_67:6">67:6</span> Folken tacke dig, o Gud, alla folk tacke
dig.

<span id="an_67:7">67:7</span> Jorden har givit sin gröda. Gud, vår Gud,
välsigne oss.

<span id="an_67:8">67:8</span> Gud välsigne oss, och alla jordens ändar
frukte honom.

<span id="an_68:1">68:1</span> För sångmästaren; av David; en psalm, en
sång.

<span id="an_68:2">68:2</span> Gud står upp; hans fiender varda
förskingrade, och de som hata honom fly för hans ansikte.

<span id="an_68:3">68:3</span> Såsom rök fördrives, så fördrivas de av
dig; likasom vaxet smälter för eld, så förgås de ogudaktiga för Guds
ansikte.

<span id="an_68:4">68:4</span> Men de rättfärdiga äro glada, de fröjda
sig inför Gud och jubla i glädje.

<span id="an_68:5">68:5</span> Sjungen till Guds ära, lovsägen hans
namn. Gören väg för honom som drager fram genom öknarna. Hans namn är
HERREN, fröjdens inför honom;

<span id="an_68:6">68:6</span> de faderlösas fader och änkors
försvarare, Gud i sin heliga boning,

<span id="an_68:7">68:7</span> en Gud som förhjälper de ensamma till ett
hem, och som för de fångna ut till lycka; allenast de gensträviga måste
bo i en öken.

<span id="an_68:8">68:8</span> Gud, när du drog ut i spetsen för ditt
folk, när du gick fram i ödemarken, Sela,

<span id="an_68:9">68:9</span> då bävade jorden, då utgöt himmelen sina
flöden inför Guds ansikte; ja, Sinai bävade för Guds ansikte; Israels
Guds.

<span id="an_68:10">68:10</span> Ett nåderikt regn lät du falla, o Gud;
ditt arvland, som försmäktade, vederkvickte du.

<span id="an_68:11">68:11</span> Din skara fick bo däri; genom din
godhet beredde du det åt de betryckta, o Gud.

<span id="an_68:12">68:12</span> Herren låter höra sitt ord, stor är
skaran av kvinnor som båda glädje:

<span id="an_68:13">68:13</span> »Härskarornas konungar fly, de fly, och
husmodern därhemma får utskifta byte.

<span id="an_68:14">68:14</span> Viljen I då ligga stilla inom edra
hägnader? Duvans vingar äro höljda i silver, och hennes fjädrar skimra
av guld.

<span id="an_68:15">68:15</span> När den Allsmäktige förströr konungarna
i landet, faller snö på Salmon.»

<span id="an_68:16">68:16</span> Ett Guds berg är Basans berg, ett
högtoppigt berg är Basans berg.

<span id="an_68:17">68:17</span> Men varför sen I så avogt, I höga berg,
på det berg som Gud har utkorat till sitt säte, det där ock HERREN skall
bo för alltid?

<span id="an_68:18">68:18</span> Guds vagnar äro tiotusenden, tusen och
åter tusen; Herren drog fram med dem, Sinai är nu i helgedomen.

<span id="an_68:19">68:19</span> Du for upp i höjden, du tog fångar, du
undfick gåvor bland människorna, ja, också de gensträviga skola bo hos
HERREN Gud.

<span id="an_68:20">68:20</span> Lovad vare Herren! Dag efter dag bär
han oss; Gud är vår frälsning. Sela.

<span id="an_68:21">68:21</span> Gud är för oss en Gud som frälsar, och
hos HERREN, Herren finnes räddning från döden.

<span id="an_68:22">68:22</span> Men Gud sönderkrossar sina fienders
huvuden, krossar hjässan på den som går där med skuld.

<span id="an_68:23">68:23</span> Herren säger: »Från Basan skall jag
hämta dem, från havets djup skall jag hämta dem upp,

<span id="an_68:24">68:24</span> så att du kan stampa med din fot i blod
och låta dina hundars tunga få sin del av fienderna.»

<span id="an_68:25">68:25</span> Man ser, o Gud, ditt högtidståg, min
Guds, min konungs, tåg inne i helgedomen.

<span id="an_68:26">68:26</span> Främst gå sångare, harpospelare följa
efter, mitt ibland unga kvinnor som slå på pukor.

<span id="an_68:27">68:27</span> Lova Gud i församlingarna, loven
Herren, I av Israels brunn.

<span id="an_68:28">68:28</span> Där går Benjamin, den yngste, han för
dem an; där går skaran av Juda furstar, Sebulons furstar, Naftalis
furstar.

<span id="an_68:29">68:29</span> Din Gud har beskärt dig makt; så håll
nu vid makt, o Gud, vad du har gjort för oss.

<span id="an_68:30">68:30</span> I ditt tempel i Jerusalem bäre konungar
fram sina skänker åt dig.

<span id="an_68:31">68:31</span> Näps odjuret i vassen, tjurarnas hop
med deras kalvar, folken, må de ödmjukt hylla dig med sina
silverstycken. Ja, han förströr de folk som finna behag i krig.

<span id="an_68:32">68:32</span> De mäktige skola komma hit från
Egypten, Etiopien skall skynda hit till Gud, med gåvor i händerna.

<span id="an_68:33">68:33</span> I riken på jorden, sjungen till Guds
ära; lovsägen Herren, Sela,

<span id="an_68:34">68:34</span> honom som far fram på urtidshimlarnas
himmel. Ja, där låter han höra sin röst, en mäktig röst.

<span id="an_68:35">68:35</span> Given Gud makten; över Israel är hans
härlighet, och hans makt är i skyarna.

<span id="an_68:36">68:36</span> Fruktansvärd är du, Gud, i din
helgedom; Israels Gud, han giver makt och styrka åt sitt folk. Lovad
vare Gud!

<span id="an_69:1">69:1</span> För sångmästaren, efter »Liljor»; av
David.

<span id="an_69:2">69:2</span> Fräls mig, Gud; ty vattnen tränga mig
inpå livet.

<span id="an_69:3">69:3</span> Jag har sjunkit ned i djup dy, där ingen
botten är; jag har kommit i djupa vatten, och svallet vill fördränka
mig.

<span id="an_69:4">69:4</span> Jag har ropat mig trött, min strupe är
förtorkad; mina ögon försmäkta av förbidan efter min Gud.

<span id="an_69:5">69:5</span> Flera än håren på mitt huvud äro de som
hata mig utan sak; många äro de som vilja förgöra mig, de som äro mina
fiender utan skäl; vad jag icke har rövat, det måste jag gälda.

<span id="an_69:6">69:6</span> Du, o Gud, känner min dårskap, och mina
skulder äro icke förborgade för dig.

<span id="an_69:7">69:7</span> Låt icke i mig dem komma på skam, som
förbida dig, Herre, HERRE Sebaot; Låt icke i mig dem varda till blygd,
som söka dig, du Israels Gud.

<span id="an_69:8">69:8</span> Ty för din skull bär jag smälek, för din
skull höljer blygsel mitt ansikte;

<span id="an_69:9">69:9</span> främmande har jag blivit för mina bröder
och en främling för min moders barn.

<span id="an_69:10">69:10</span> Ty nitälskan för ditt hus har förtärt
mig, och dina smädares smädelser hava fallit över mig.

<span id="an_69:11">69:11</span> Jag grät, ja, min själ grät under
fasta, men det blev mig till smälek.

<span id="an_69:12">69:12</span> Jag klädde mig i sorgdräkt, men jag
blev för dem ett ordspråk.

<span id="an_69:13">69:13</span> Om mig tassla de, när de sitta i
porten; i dryckeslag göra de visor om mig.

<span id="an_69:14">69:14</span> Men jag kommer med min bön till dig,
HERRE, i behaglig tid, genom din stora nåd, o Gud; svara mig i din
frälsande trofasthet.

<span id="an_69:15">69:15</span> Rädda mig ur dyn, så att jag icke
sjunker ned; låt mig bliva räddad från dem som hata mig och från de
djupa vattnen.

<span id="an_69:16">69:16</span> Låt icke vattensvallet fördränka mig
eller djupet uppsluka mig; och låt ej graven tillsluta sitt gap över
mig.

<span id="an_69:17">69:17</span> Svara mig, HERRE, ty god är din nåd;
vänd dig till mig efter din stora barmhärtighet.

<span id="an_69:18">69:18</span> Fördölj icke ditt ansikte för din
tjänare, ty jag är i nöd; skynda att svara mig.

<span id="an_69:19">69:19</span> Kom till min själ och förlossa henne;
befria mig för mina fienders skull.

<span id="an_69:20">69:20</span> Du känner min smälek, min skam och
blygd; du ser alla mina ovänner.

<span id="an_69:21">69:21</span> Smälek har krossat mitt hjärta, så att
jag är vanmäktig; jag väntade på medlidande, men där var intet, och på
tröstare, men jag fann ingen.

<span id="an_69:22">69:22</span> De gåvo mig galla att äta, och ättika
att dricka, i min törst.

<span id="an_69:23">69:23</span> Må deras bord framför dem bliva till en
snara och till ett giller, bäst de gå där säkra;

<span id="an_69:24">69:24</span> må deras ögon förmörkas, så att de icke
se; gör deras länder vacklande alltid.

<span id="an_69:25">69:25</span> Gjut ut över dem din ogunst, och låt
din vredes glöd hinna upp dem.

<span id="an_69:26">69:26</span> Deras gård blive öde, ingen må finnas,
som bor i deras hyddor,

<span id="an_69:27">69:27</span> eftersom de förfölja dem som du själv
har slagit och orda om huru de plågas, som du har stungit.

<span id="an_69:28">69:28</span> Låt dem gå från missgärning till
missgärning, och låt dem icke komma till din rättfärdighet.

<span id="an_69:29">69:29</span> Må de utplånas ur de levandes bok och
icke varda uppskrivna bland de rättfärdiga.

<span id="an_69:30">69:30</span> Men mig som är betryckt och plågad, mig
skall din frälsning, o Gud, beskydda.

<span id="an_69:31">69:31</span> Jag vill lova Guds namn med sång och
upphöja honom med tacksägelse.

<span id="an_69:32">69:32</span> Det skall behaga HERREN bättre än någon
tjur, något offerdjur med horn och klövar.

<span id="an_69:33">69:33</span> När de ödmjuka se det, skola de glädja
sig; I som söken Gud, edra hjärtan skola leva.

<span id="an_69:34">69:34</span> Ty HERREN lyssnar till de fattiga och
föraktar icke sina fångna.

<span id="an_69:35">69:35</span> Honom love himmelen och jorden, havet
och allt vad som rör sig däri.

<span id="an_69:36">69:36</span> Ty Gud skall frälsa Sion, han skall
bygga upp Juda städer; man skall bo i dem och besitta landet.

<span id="an_69:37">69:37</span> Hans tjänares barn skola få det till
arvedel, och de som älska hans namn skola bo däri.

<span id="an_70:1">70:1</span> För sångmästaren; av David, till
åminnelse.

<span id="an_70:2">70:2</span> Gud, kom till min räddning; HERRE, skynda
till min hjälp.

<span id="an_70:3">70:3</span> Må de komma på skam och varda utskämda,
som stå efter mitt liv; må de vika tillbaka och blygas, som önska min
ofärd.

<span id="an_70:4">70:4</span> Må de vända tillbaka i sin skam, som
säga: »Rätt så, rätt så!»

<span id="an_70:5">70:5</span> Men alla de som söka dig må fröjdas och
vara glada i dig; och de som åstunda din frälsning säge alltid: »Lovad
vare Gud!»

<span id="an_70:6">70:6</span> Jag är betryckt och fattig; Gud, skynda
till mig. Min hjälp och min befriare är du; HERRE, dröj icke.

<span id="an_71:1">71:1</span> Till dig, HERRE, tager jag min tillflykt;
låt mig aldrig komma på skam.

<span id="an_71:2">71:2</span> Rädda mig och befria mig genom din
rättfärdighet; böj ditt öra till mig och fräls mig.

<span id="an_71:3">71:3</span> Var mig en klippa där jag får bo, och dit
jag alltid kan fly, du som beskär mig frälsning. Ty du är mitt bergfäste
och min borg.

<span id="an_71:4">71:4</span> Min Gud, befria mig ur den ogudaktiges
våld, ur den orättfärdiges och förtryckarens hand.

<span id="an_71:5">71:5</span> Ty du är mitt hopp, o Herre, HERRE, du är
min förtröstan allt ifrån min ungdom.

<span id="an_71:6">71:6</span> Du har varit mitt stöd allt ifrån
moderlivet, ja, du har förlöst mig ur min moders liv; dig gäller
ständigt mitt lov.

<span id="an_71:7">71:7</span> Jag har blivit såsom ett vidunder för
många; men du är min starka tillflykt.

<span id="an_71:8">71:8</span> Låt min mun vara full av ditt lov, hela
dagen av din ära.

<span id="an_71:9">71:9</span> Förkasta mig icke i min ålderdoms tid,
övergiv mig ej, när min kraft försvinner.

<span id="an_71:10">71:10</span> Ty mina fiender säga så om mig, och de
som vakta på min själ rådslå så med varandra:

<span id="an_71:11">71:11</span> »Gud har övergivit honom; förföljen och
gripen honom, ty det finnes ingen som räddar.»

<span id="an_71:12">71:12</span> Gud, var icke långt ifrån mig; min Gud,
skynda till min hjälp.

<span id="an_71:13">71:13</span> Må de komma på skam och förgås, som stå
emot min själ; må de höljas med smälek och blygd, som söka min ofärd.

<span id="an_71:14">71:14</span> Men jag skall alltid hoppas och än mer
föröka allt ditt lov.

<span id="an_71:15">71:15</span> Min mun skall förtälja din
rättfärdighet, hela dagen din frälsning, ty jag känner intet mått därpå.

<span id="an_71:16">71:16</span> Jag skall frambära Herrens, HERRENS
väldiga gärningar; jag skall prisa din rättfärdighet, ja, din allenast.

<span id="an_71:17">71:17</span> Gud, du har undervisat mig allt ifrån
min ungdom; och intill nu förkunnar jag dina under.

<span id="an_71:18">71:18</span> Så övergiv mig ej heller, o Gud, i min
ålderdom, när jag varder grå, till dess jag får förtälja om din arm för
ett annat släkte, om din makt för alla dem som skola komma.

<span id="an_71:19">71:19</span> Din rättfärdighet når till himmelen, o
Gud. Du som har gjort så stora ting, o Gud, vem är dig lik?

<span id="an_71:20">71:20</span> Du som har låtit oss pröva så mycken
nöd och olycka, du skall åter göra oss levande och föra oss upp igen du
jordens djup.

<span id="an_71:21">71:21</span> Ja, låt mig växa till alltmer; och
trösta mig igen.

<span id="an_71:22">71:22</span> Så vill ock jag tacka dig med
psaltarspel för din trofasthet, min Gud; jag vill lovsjunga dig till
harpa, du Israels Helige.

<span id="an_71:23">71:23</span> Mina läppar skola jubla, ty jag vill
lovsjunga dig; ja, jubla skall min själ, som du har förlossat.

<span id="an_71:24">71:24</span> Och min tunga skall hela dagen tala om
din rättfärdighet; ty de som sökte min ofärd hava kommit på skam och
måst blygas.

<span id="an_72:1">72:1</span> Av Salomo. Gud, giv åt konungen dina
rätter och din rättfärdighet åt konungasonen.

<span id="an_72:2">72:2</span> Han döme ditt folk med rättfärdighet och
dina betryckta med rätt.

<span id="an_72:3">72:3</span> Bergen bäre frid åt folket, så ock
höjderna, genom rättfärdighet.

<span id="an_72:4">72:4</span> Han skaffe rätt åt de betryckta i folket,
han frälse de fattiga och krosse förtryckaren.

<span id="an_72:5">72:5</span> Dig frukte man, så länge solen varar, och
så länge månen skiner, från släkte till släkte.

<span id="an_72:6">72:6</span> Han vare lik regnet som faller på ängen,
lik en regnskur som vattnar jorden.

<span id="an_72:7">72:7</span> I hans dagar blomstre den rättfärdige,
och stor frid råde, till dess ingen måne mer finnes.

<span id="an_72:8">72:8</span> Må han härska från hav till hav och ifrån
floden intill jordens ändar.

<span id="an_72:9">72:9</span> För honom buge sig öknens inbyggare, och
hans fiender slicke stoftet.

<span id="an_72:10">72:10</span> Konungarna från Tarsis och havsländerna
hembäre skänker, konungarna av Saba och Seba bäre fram gåvor.

<span id="an_72:11">72:11</span> Ja, alla konungar falle ned för honom,
alla hedningar tjäne honom.

<span id="an_72:12">72:12</span> Ty han skall rädda den fattige som
ropar och den betryckte och den som ingen hjälpare har.

<span id="an_72:13">72:13</span> Han skall vara mild mot den arme och
fattige; de fattigas själar skall han frälsa.

<span id="an_72:14">72:14</span> Ifrån förtryck och våld skall han
förlossa deras själ, och deras blod skall aktas dyrt i hans ögon.

<span id="an_72:15">72:15</span> Må han leva; må man föra till honom
guld från Saba. Ständigt bedje man för honom, alltid välsigne man honom.

<span id="an_72:16">72:16</span> Ymnigt växe säden i landet, ända till
bergens topp; dess frukt må susa likasom Libanons skog; och folk
blomstre upp i städerna såsom örter på marken.

<span id="an_72:17">72:17</span> Hans namn förblive evinnerligen; så
länge solen skiner, fortplante sig hans namn. Och i honom välsigne man
sig; alla hedningar prise honom säll.

<span id="an_72:18">72:18</span> Lovad vare HERREN Gud, Israels Gud, som
allena gör under!

<span id="an_72:19">72:19</span> Och lovat vare hans härliga namn
evinnerligen, och hela jorden vare full av hans ära! Amen, Amen.

<span id="an_72:20">72:20</span> Slut på Davids, Isais sons, böner.
Tredje boken

<span id="an_73:1">73:1</span> En psalm av Asaf. Sannerligen, Gud är god
mot Israel, mot dem som hava rena hjärtan.

<span id="an_73:2">73:2</span> Men jag hade så när stapplat med mina
fötter, mina steg voro nära att slinta;

<span id="an_73:3">73:3</span> ty jag upptändes av avund mot de
övermodiga, när jag såg att det gick dem väl i deras ogudaktighet.

<span id="an_73:4">73:4</span> Ty fria ifrån vedermödor äro de till sin
död, och deras hull är frodigt.

<span id="an_73:5">73:5</span> De komma icke i olycka såsom andra
dödliga och varda icke plågade såsom andra människor.

<span id="an_73:6">73:6</span> Därför är högmod deras halsprydnad, våld
den klädnad som höljer dem.

<span id="an_73:7">73:7</span> Ur fetma skåda deras ögon fram, deras
hjärtans inbillningar hava intet mått.

<span id="an_73:8">73:8</span> De håna och tala förtryck i sin ondska;
med höga åthävor tala de.

<span id="an_73:9">73:9</span> Med sin mun stiga de upp i himmelen, och
deras tunga far fram på jorden;

<span id="an_73:10">73:10</span> därför vänder sig deras folk till dem
och super så in vattnet i fulla drag.

<span id="an_73:11">73:11</span> Och de säga: »Huru skulle Gud kunna
veta det? Skulle sådan kunskap finnas hos den Högste?»

<span id="an_73:12">73:12</span> Ja, så är det med de ogudaktiga; det
går dem alltid väl, och de växa i makt.

<span id="an_73:13">73:13</span> Sannerligen, förgäves bevarade jag mitt
hjärta rent och tvådde mina händer i oskuld;

<span id="an_73:14">73:14</span> jag vart dock plågad hela dagen, och
var morgon kom tuktan över mig.

<span id="an_73:15">73:15</span> Om jag hade sagt: »Så vill jag lära»,
då hade jag svikit dina barns släkte.

<span id="an_73:16">73:16</span> När jag nu tänkte efter för att begripa
detta, syntes det mig alltför svårt,

<span id="an_73:17">73:17</span> till dess jag trängde in i Guds heliga
rådslut och aktade på dess ände.

<span id="an_73:18">73:18</span> Sannerligen, på slipprig mark ställer
du dem, du störtar dem ned i fördärv.

<span id="an_73:19">73:19</span> Huru varda de ej till intet i ett
ögonblick! De förgås och få en ände med förskräckelse.

<span id="an_73:20">73:20</span> Såsom det är med en dröm, när man
vaknar, o Herre, så aktar du dem för intet, såsom skuggbilder, när du
vaknar.

<span id="an_73:21">73:21</span> När mitt hjärta förbittrades och jag
kände styng i mitt inre,

<span id="an_73:22">73:22</span> då var jag oförnuftig och förstod
intet; såsom ett oskäligt djur var jag inför dig.

<span id="an_73:23">73:23</span> Dock förbliver jag städse hos dig; du
håller mig vid min högra hand.

<span id="an_73:24">73:24</span> Du skall leda mig efter ditt råd och
sedan upptaga mig med ära.

<span id="an_73:25">73:25</span> Vem har jag i himmelen utom dig! Och
när jag har dig, då frågar jag efter intet på jorden.

<span id="an_73:26">73:26</span> Om än min kropp och min själ försmäkta,
så är dock Gud mitt hjärtas klippa och min del evinnerligen.

<span id="an_73:27">73:27</span> Ty se, de som hava vikit bort ifrån dig
skola förgås; du förgör var och en som trolöst avfaller från dig.

<span id="an_73:28">73:28</span> Men jag har min glädje i att hålla mig
intill Gud; jag söker min tillflykt hos Herren, HERREN, för att kunna
förtälja alla dina gärningar.

<span id="an_74:1">74:1</span> En sång av Asaf. Varför, o Gud, har du så
alldeles förkastat oss, varför ryker din vredes eld mot fåren i din
hjord?

<span id="an_74:2">74:2</span> Tänk på din menighet, som du i fordom tid
förvärvade, som du förlossade, till att bliva din arvedels stam; tänk på
Sions berg, där du har din boning.

<span id="an_74:3">74:3</span> Vänd dina steg till den plats där evig
förödelse råder; allt har ju fienden fördärvat i helgedomen.

<span id="an_74:4">74:4</span> Dina ovänner hava skränat inne i ditt
församlingshus, de hava satt upp sina tecken såsom rätta tecken.

<span id="an_74:5">74:5</span> Det var en syn, såsom när man höjer yxor
mot en tjock skog.

<span id="an_74:6">74:6</span> Och alla dess snidverk hava de nu krossat
med yxa och bila.

<span id="an_74:7">74:7</span> De hava satt eld på din helgedom och
oskärat ända till grunden ditt namns boning.

<span id="an_74:8">74:8</span> De hava sagt i sina hjärtan: »Vi vilja
alldeles kuva dem.» Alla Guds församlingshus hava de bränt upp här i
landet.

<span id="an_74:9">74:9</span> Våra tecken se vi icke; ingen profet
finnes mer, och hos oss är ingen som vet för huru länge.

<span id="an_74:10">74:10</span> Huru länge, och Gud, skall ovännen få
smäda och fienden oavlåtligen få förakta ditt namn?

<span id="an_74:11">74:11</span> Varför håller du tillbaka din hand, din
högra hand? Drag den fram ur din barm och förgör dem.

<span id="an_74:12">74:12</span> Gud, du är ju min konung av ålder, du
är den som skaffar frälsning på jorden.

<span id="an_74:13">74:13</span> Det var du som delade havet genom din
makt; du krossade drakarnas huvuden mot vattnet.

<span id="an_74:14">74:14</span> Det var du som bräckte Leviatans
huvuden och gav honom till mat åt öknens skaror.

<span id="an_74:15">74:15</span> Det var du som lät källa och bäck bryta
fram; du lät ock starka strömmar uttorka.

<span id="an_74:16">74:16</span> Din är dagen, din är ock natten, du har
berett ljuset och solen.

<span id="an_74:17">74:17</span> Det är du som har fastställt alla
jordens gränser; sommar och vinter äro skapade av dig.

<span id="an_74:18">74:18</span> Så tänk nu på huru fienden smädar
HERREN, och huru ett dåraktigt folk föraktar ditt namn.

<span id="an_74:19">74:19</span> Lämna ej ut åt vilddjuren din
turturduvas själ; förgät icke för alltid dina betrycktas liv.

<span id="an_74:20">74:20</span> Tänk på förbundet; ty i landets
smygvrår finnes fullt upp av våldsnästen.

<span id="an_74:21">74:21</span> Låt icke den förtryckte vika tillbaka
med blygd, låt den betryckte och den fattige lova ditt namn.

<span id="an_74:22">74:22</span> Stå upp, o Gud; utför din sak. Betänk
huru du varder smädad hela dagen av dåren.

<span id="an_74:23">74:23</span> Glöm icke bort dina ovänners rop, dina
motståndares larm, som alltjämt höjes.

<span id="an_75:1">75:1</span> För sångmästaren; »Fördärva icke»; en
psalm, en sång av Asaf.

<span id="an_75:2">75:2</span> Vi tacka dig, o Gud, vi tacka dig. Ditt
namn är oss nära; man förtäljer dina under.

<span id="an_75:3">75:3</span> »Om jag än bidar min tid, så dömer jag
dock rätt.

<span id="an_75:4">75:4</span> Om än jorden är i upplösning med alla som
bo därpå, så håller dock jag dess pelare stadiga.» Sela.

<span id="an_75:5">75:5</span> Jag säger till de övermodiga: »Varen icke
övermodiga», och till de ogudaktiga: »Upphöjen ej hornet.»

<span id="an_75:6">75:6</span> Ja, upphöjen icke så högt edert horn,
talen ej så hårdnackat vad fräckt är.

<span id="an_75:7">75:7</span> Ty icke från öster eller väster, ej
heller från bergsöknen kommer hjälpen;

<span id="an_75:8">75:8</span> nej, Gud är den som dömer; den ene
ödmjukar han, den andre upphöjer han.

<span id="an_75:9">75:9</span> Ty en kalk är i HERRENS hand, den skummar
av vin och är full av tillblandad dryck, och han skänker i därav;
sannerligen, alla ogudaktiga på jorden måste dricka dess drägg i botten.

<span id="an_75:10">75:10</span> Men jag skall förkunna det
evinnerligen, jag skall lovsjunga Jakobs Gud.

<span id="an_75:11">75:11</span> Och de ogudaktigas alla horn skall jag
få hugga av; men den rättfärdiges horn skola varda upphöjda.

<span id="an_76:1">76:1</span> För sångmästaren, med strängaspel; en
psalm, en sång av Asaf.

<span id="an_76:2">76:2</span> Gud är känd i Juda, i Israel är hans namn
stort;

<span id="an_76:3">76:3</span> i Salem vart hans hydda rest och hans
boning på Sion.

<span id="an_76:4">76:4</span> Där bröt han sönder bågens ljungeldar,
sköld och svärd och vad till kriget hör. Sela.

<span id="an_76:5">76:5</span> Full av ljus och härlighet går du fram
ifrån segerbytenas berg.

<span id="an_76:6">76:6</span> De stormodiga äro avväpnade, de hava
slumrat in och sova; alla stridsmännen hava måst låta händerna falla.

<span id="an_76:7">76:7</span> För din näpst, du Jakobs Gud, ligga
domnade både man och häst.

<span id="an_76:8">76:8</span> Du, du är fruktansvärd; vem kan bestå
inför dig, när du vredgas?

<span id="an_76:9">76:9</span> Från himmelen lät du höra din dom; då
förskräcktes jorden och vart stilla,

<span id="an_76:10">76:10</span> då när Gud stod upp till dom, till att
frälsa alla ödmjuka på jorden. Sela.

<span id="an_76:11">76:11</span> Ty människors vrede varder dig till
pris; du har vrede till övers att omgjorda dit med.

<span id="an_76:12">76:12</span> Gören löften och infrien dem åt HERREN,
eder Gud; alla de som äro omkring honom bäre fram skänker åt den
Fruktansvärde.

<span id="an_76:13">76:13</span> Ty han stäcker furstarnas övermod;
fruktansvärd är han för konungarna på jorden.

<span id="an_77:1">77:1</span> För sångmästaren, till Jedutun; av Asaf;
en psalm.

<span id="an_77:2">77:2</span> Jag vill höja min röst till Gud och ropa;
jag vill höja min röst till Gud, för att han må lyssna till mig.

<span id="an_77:3">77:3</span> På min nöds dag söker jag Herren; min
hand är utsträckt om natten och förtröttas icke; min själ vill icke låta
trösta sig.

<span id="an_77:4">77:4</span> Jag vill tänka på Gud och klaga; jag vill
utgjuta mitt bekymmer, ty min ande försmäktar. Sela.

<span id="an_77:5">77:5</span> Mina ögonlock håller du öppna; jag är
full av oro och kan icke tala.

<span id="an_77:6">77:6</span> Jag tänker på forntidens dagar, på år som
längesedan hava gått.

<span id="an_77:7">77:7</span> Jag vill om natten komma ihåg mitt
strängaspel; i mitt hjärta vill jag utgjuta mitt bekymmer, och min ande
skall eftersinna.

<span id="an_77:8">77:8</span> Skall då Herren förkasta evinnerligen och
ingen nåd mer bevisa?

<span id="an_77:9">77:9</span> Är det då ute med hans godhet för
beständigt, har hans ord blivit till intet för alla tider?

<span id="an_77:10">77:10</span> Har Gud förgätit att vara nådig eller i
vrede tillslutit sin barmhärtighet? Sela.

<span id="an_77:11">77:11</span> Jag svarar: Nej, detta är min plågas
tid, den Högstes högra hand är ej såsom förr.

<span id="an_77:12">77:12</span> Jag vill prisa HERRENS gärningar, ja,
jag vill tänka på dina fordomtima under;

<span id="an_77:13">77:13</span> jag vill begrunda alla dina gärningar
och eftersinna dina verk.

<span id="an_77:14">77:14</span> Gud, i helighet går din väg; vem är en
gud så stor som Gud?

<span id="an_77:15">77:15</span> Du är Gud, en Gud som gör under; du har
uppenbarat din makt bland folken.

<span id="an_77:16">77:16</span> Med väldig arm förlossade du ditt folk,
Jakobs och Josefs barn. Sela.

<span id="an_77:17">77:17</span> Vattnen sågo dig, och Gud, vattnen sågo
dig och våndades, själva djupen darrade.

<span id="an_77:18">77:18</span> Molnen göto ut strömmar av vatten,
skyarna läto höra sin röst, och dina pilar foro omkring.

<span id="an_77:19">77:19</span> Ditt dunder ljöd i stormvirveln,
ljungeldar lyste upp jordens krets, jorden darrade och bävade.

<span id="an_77:20">77:20</span> Genom havet gick din väg, din stig
genom stora vatten, och dina fotspår fann man icke.

<span id="an_77:21">77:21</span> Så förde du ditt folk såsom en hjord
genom Moses och Arons hand.

<span id="an_78:1">78:1</span> En sång av Asaf. Lyssna, mitt folk, till
min undervisning; böjen edra öron till min muns ord.

<span id="an_78:2">78:2</span> Jag vill öppna min mun till lärorikt tal,
uppenbara förborgade ting ifrån fordom.

<span id="an_78:3">78:3</span> Vad vi hava hört och känna, och vad våra
fäder hava förtäljt för oss,

<span id="an_78:4">78:4</span> det vilja vi icke dölja för deras barn;
för ett kommande släkte vilja vi förtälja HERRENS lov och hans makt och
de under han har gjort.

<span id="an_78:5">78:5</span> Ty han upprättade ett vittnesbörd i Jakob
och stiftade en lag i Israel; han påbjöd den för våra fäder, och de
skulle kungöra den för sina barn.

<span id="an_78:6">78:6</span> Så skulle det bliva kunnigt för ett
kommande släkte, för barn som en gång skulle födas, och dessa skulle stå
upp och förtälja det för sina barn.

<span id="an_78:7">78:7</span> Då skulle de sätta sitt hopp till Gud och
icke förgäta Guds verk, utan taga hans bud i akt.

<span id="an_78:8">78:8</span> Och de skulle icke bliva, såsom deras
fäder, ett gensträvigt och upproriskt släkte, ett släkte som icke höll
sitt hjärta ståndaktigt, och vars ande icke var trofast mot Gud.

<span id="an_78:9">78:9</span> Efraims barn, välbeväpnade bågskyttar,
vände om på stridens dag.

<span id="an_78:10">78:10</span> De höllo icke Guds förbund, och efter
hans lag ville de ej vandra.

<span id="an_78:11">78:11</span> De glömde hans gärningar och de under
han hade låtit dem se.

<span id="an_78:12">78:12</span> Ja, inför deras fäder hade han gjort
under, i Egyptens land, på Soans mark.

<span id="an_78:13">78:13</span> Han klöv havet och lät dem gå därigenom
och lät vattnet stå såsom en hög.

<span id="an_78:14">78:14</span> Han ledde dem om dagen med molnskyn,
och hela natten med eldens sken.

<span id="an_78:15">78:15</span> Han klöv sönder klippor i öknen och gav
dem rikligen att dricka, såsom ur väldiga hav.

<span id="an_78:16">78:16</span> Rinnande bäckar lät han framgå ur
klippan och vatten flyta ned såsom strömmar.

<span id="an_78:17">78:17</span> Likväl syndade de allt framgent mot
honom och voro gensträviga mot den Högste, i öknen.

<span id="an_78:18">78:18</span> De frestade Gud i sina hjärtan, i det
de begärde mat för sin lystnad.

<span id="an_78:19">78:19</span> Och de talade mot Gud, de sade: »Kan
väl Gud duka ett bord i öknen?

<span id="an_78:20">78:20</span> Se, visst slog han klippan, så att
vatten flödade och bäckar strömmade fram, men kan han ock giva bröd
eller skaffa kött åt sitt folk?»

<span id="an_78:21">78:21</span> Så förgrymmades då HERREN, när han
hörde det; och eld upptändes i Jakob, jag, vrede kom över Israel,

<span id="an_78:22">78:22</span> eftersom de icke trodde på Gud och ej
förtröstade på hans frälsning.

<span id="an_78:23">78:23</span> Och han gav befallning åt skyarna i
höjden och öppnade himmelens dörrar;

<span id="an_78:24">78:24</span> han lät manna regna över dem till föda,
och korn från himmelen gav han dem.

<span id="an_78:25">78:25</span> Änglabröd fingo människor äta; han
sände dem mat till fyllest.

<span id="an_78:26">78:26</span> Han lät östanvinden fara ut på
himmelen, och genom sin makt förde han sunnanvinden fram.

<span id="an_78:27">78:27</span> Och han lät kött regna över dem såsom
stoft, bevingade fåglar såsom havets sand;

<span id="an_78:28">78:28</span> han lät det falla ned i sitt läger,
runt omkring sin boning.

<span id="an_78:29">78:29</span> Då åto de och blevo övermätta; han lät
dem få vad de hade lystnad efter.

<span id="an_78:30">78:30</span> Men ännu hade de icke stillat sin
lystnad, ännu var maten i deras mun,

<span id="an_78:31">78:31</span> då kom Guds vrede över dem; han sände
död bland deras ypperste och slog ned Israels unga män.

<span id="an_78:32">78:32</span> Likväl syndade de alltjämt och trodde
icke på hans under.

<span id="an_78:33">78:33</span> Då lät han deras dagar försvinna i
förgängelse och deras år i plötslig undergång.

<span id="an_78:34">78:34</span> När han dräpte folket, frågade de efter
honom och vände om och sökte Gud.

<span id="an_78:35">78:35</span> De tänkte då på att Gud var deras
klippa, och att Gud den Högste var deras förlossare;

<span id="an_78:36">78:36</span> och de talade inställsamt för honom med
sin mun och skrymtade för honom med sin tunga.

<span id="an_78:37">78:37</span> Men deras hjärtan höllo sig icke
ståndaktigt vid honom, och de voro icke trogna i hans förbund.

<span id="an_78:38">78:38</span> Dock, han är barmhärtig, han förlåter
missgärning, och han vill icke fördärva. Därför avvände han ofta sin
vrede och lät ej hela sin förtörnelse bryta fram.

<span id="an_78:39">78:39</span> Ty han tänkte därpå att de voro kött,
en vind som far bort och icke kommer åter.

<span id="an_78:40">78:40</span> Huru ofta voro de ej gensträviga mot
honom i öknen och bedrövade honom i ödemarken!

<span id="an_78:41">78:41</span> Ja, de frestade Gud allt framgent och
förtörnade Israels Helige.

<span id="an_78:42">78:42</span> De betänkte icke vad hans hand hade
uträttat på den tid då han förlossade dem från ovännen,

<span id="an_78:43">78:43</span> då han gjorde sina tecken i Egypten och
sina under på Soans mark.

<span id="an_78:44">78:44</span> Där förvandlade han deras strömmar till
blod, så att de ej kunde dricka ur sina rinnande vatten;

<span id="an_78:45">78:45</span> han sände bland dem flugsvärmar, som
åto dem, och paddor, som voro dem till fördärv.

<span id="an_78:46">78:46</span> Han gav deras gröda åt gräsmaskar och
deras arbetes frukt åt gräshoppor;

<span id="an_78:47">78:47</span> han slog deras vinträd med hagel och
deras fikonträd med hagelstenar;

<span id="an_78:48">78:48</span> han gav deras husdjur till pris åt
hagel och deras boskap åt ljungeldar.

<span id="an_78:49">78:49</span> Han sände över dem sin vredes glöd,
förgrymmelse och ogunst och nöd, en skara av olycksänglar.

<span id="an_78:50">78:50</span> Han gav fritt lopp åt sin vrede; han
skonade icke deras själ från döden, utan gav deras liv till pris åt
pesten.

<span id="an_78:51">78:51</span> Och han slog allt förstfött i Egypten,
kraftens förstling i Hams hyddor.

<span id="an_78:52">78:52</span> Och han lät sitt folk bryta upp såsom
en fårhjord och förde dem såsom en boskapshjord genom öknen.

<span id="an_78:53">78:53</span> Han ledde dem säkert, så att de icke
behövde frukta; men deras fiender övertäcktes av havet.

<span id="an_78:54">78:54</span> Och han lät dem komma till sitt heliga
land, till det berg som hans högra hand hade förvärvat.

<span id="an_78:55">78:55</span> Han förjagade hedningarna för dem och
gav dem deras land till arvslott och lät Israels stammar bo i deras
hyddor.

<span id="an_78:56">78:56</span> Men i sin gensträvighet frestade de Gud
den Högste och höllo icke hans vittnesbörd;

<span id="an_78:57">78:57</span> de veko trolöst tillbaka, de såsom
deras fäder, de vände om, lika en båge som sviker.

<span id="an_78:58">78:58</span> De förtörnade honom med sina
offerhöjder och retade honom genom sina beläten.

<span id="an_78:59">78:59</span> Gud förnam det och vart förgrymmad och
förkastade Israel med harm.

<span id="an_78:60">78:60</span> Och han försköt sin boning i Silo, det
tält han hade slagit upp bland människorna;

<span id="an_78:61">78:61</span> han gav sin makt i fångenskap och sin
ära i fiendehand.

<span id="an_78:62">78:62</span> Ja, han gav sitt folk till pris åt
svärdet, och på sin arvedel förgrymmades han.

<span id="an_78:63">78:63</span> Deras unga män förtärdes av eld, och
deras jungfrur blevo utan brudsång.

<span id="an_78:64">78:64</span> Deras präster föllo för svärd, och inga
änkor kunde hålla klagogråt.

<span id="an_78:65">78:65</span> Då vaknade Herren såsom ur en sömn, han
reste sig, lik en hjälte som hade legat dövad av vin.

<span id="an_78:66">78:66</span> Och han slog sina ovänner tillbaka,
evig smälek lät han komma över dem.

<span id="an_78:67">78:67</span> Han förkastade ock Josefs hydda och
utvalde icke Efraims stam.

<span id="an_78:68">78:68</span> Men han utvalde Juda stam, Sions berg,
som han älskade.

<span id="an_78:69">78:69</span> Och han byggde sin helgedom hög såsom
himmelen, fast såsom jorden, som han har grundat för evigt.

<span id="an_78:70">78:70</span> Och han utvalde sin tjänare David och
tog honom ifrån fårhjordens fållor.

<span id="an_78:71">78:71</span> Ja, ifrån fåren hämtade han honom och
satte honom till en herde för Jakob, sitt folk, och för Israel, sin
arvedel.

<span id="an_78:72">78:72</span> Och han var deras herde med redligt
hjärta och ledde dem med förståndig hand.

<span id="an_79:1">79:1</span> En psalm av Asaf. Gud, hedningarna hava
fallit in i din arvedel, de hava orenat ditt heliga tempel, de hava
gjort Jerusalem till en stenhop.

<span id="an_79:2">79:2</span> De hava givit dina tjänares kroppar till
mat åt himmelens fåglar, dina frommas kött åt markens djur.

<span id="an_79:3">79:3</span> De hava utgjutit deras blod såsom vatten,
runt omkring Jerusalem, och ingen fanns, som begrov dem.

<span id="an_79:4">79:4</span> Vi hava blivit till smälek för våra
grannar, till spott och hån för dem som bo omkring oss.

<span id="an_79:5">79:5</span> Huru länge, o HERRE, skall du så
oavlåtligen vredgas, huru länge skall din nitälskan brinna såsom eld?

<span id="an_79:6">79:6</span> Utgjut din förtörnelse över hedningarna,
som ej känna dig, och över de riken som icke åkalla ditt namn.

<span id="an_79:7">79:7</span> Ty de hava uppätit Jakob, och hans boning
hava de förött.

<span id="an_79:8">79:8</span> Tänk ej, oss till men, på förfädernas
missgärningar, låt din barmhärtighet snarligen komma oss till mötes, ty
vi äro i stort elände.

<span id="an_79:9">79:9</span> Hjälp oss, du vår frälsnings Gud, för
ditt namns äras skull; rädda oss och förlåt oss våra synder för ditt
namns skull.

<span id="an_79:10">79:10</span> Varför skulle hedningarna få säga: »Var
är nu deras Gud?» Låt det inför våra ögon bliva kunnigt på hedningarna
huru du hämnas dina tjänares utgjutna blod.

<span id="an_79:11">79:11</span> Låt de fångnas klagan komma inför ditt
ansikte, låt efter din arms väldighet dödens barn bliva vid liv.

<span id="an_79:12">79:12</span> Och giv våra grannar sjufalt tillbaka i
deras sköte den smädelse varmed de hava smädat dig, Herre.

<span id="an_79:13">79:13</span> Men vi som äro ditt folk och får i din
hjord, vi vilja tacka dig evinnerligen, vi vilja förtälja ditt lov från
släkte till släkte.

<span id="an_80:1">80:1</span> För sångmästaren, efter »Liljor»; ett
vittnesbörd; av Asaf; en psalm.

<span id="an_80:2">80:2</span> Lyssna, du Israels herde, du som leder
Josef såsom din hjord; du som tronar på keruberna, träd fram i glans.

<span id="an_80:3">80:3</span> Låt din makt vakna upp till att gå
framför Efraim och Benjamin och Manasse, och kom till vår frälsning.

<span id="an_80:4">80:4</span> Gud, upprätta oss, och låt ditt ansikte
lysa, så att vi varda frälsta.

<span id="an_80:5">80:5</span> HERRE Gud Sebaot, huru länge skall du
vredgas vid ditt folks bön?

<span id="an_80:6">80:6</span> Du har låtit dem äta tårebröd och givit
dem tårar att dricka i fullt mått.

<span id="an_80:7">80:7</span> Du gör oss till ett trätoämne för våra
grannar, och våra fiender bespotta oss.

<span id="an_80:8">80:8</span> Gud Sebaot, upprätta oss, och låt ditt
ansikte lysa, så att vi varda frälsta.

<span id="an_80:9">80:9</span> Ett vinträd flyttade du från Egypten, du
förjagade hedningarna och planterade det.

<span id="an_80:10">80:10</span> Du röjde rum för det, och det slog
rötter och uppfyllde landet.

<span id="an_80:11">80:11</span> Bergen blevo betäckta av dess skugga
och Guds cedrar av dess rankor;

<span id="an_80:12">80:12</span> det utbredde sina revor ända till havet
och sina telningar intill floden.

<span id="an_80:13">80:13</span> Varför har du då brutit ned dess
hägnad, så att alla vägfarande riva till sig därav?

<span id="an_80:14">80:14</span> Vildsvinet från skogen frossar därpå,
och djuren på marken äta därav.

<span id="an_80:15">80:15</span> Gud Sebaot, vänd åter, skåda ned från
himmelen och se härtill, och låt dig vårda om detta vinträd.

<span id="an_80:16">80:16</span> Skydda trädet som din högra hand har
planterat, och den son som du har fostrat åt dig.

<span id="an_80:17">80:17</span> Det är förbränt av eld och kringhugget;
för ditt ansiktes näpst förgås de.

<span id="an_80:18">80:18</span> Håll din hand över din högra hands man,
över den människoson som du har fostrat åt dig.

<span id="an_80:19">80:19</span> Då skola vi icke vika ifrån dig; behåll
oss vid liv, så skola vi åkalla ditt namn.

<span id="an_80:20">80:20</span> HERRE Gud Sebaot, upprätta oss; låt
ditt ansikte lysa, så att vi varda frälsta.

<span id="an_81:1">81:1</span> För sångmästaren, till Gittít; av Asaf.

<span id="an_81:2">81:2</span> Höjen glädjerop till Gud, vår starkhet,
höjen jubel till Jakobs Gud.

<span id="an_81:3">81:3</span> Stämmen upp lovsång och låten pukor
ljuda, ljuvliga harpor tillsammans med psaltare.

<span id="an_81:4">81:4</span> Stöten i basun vid nymånaden, vid
fullmånen, på vår högtidsdag.

<span id="an_81:5">81:5</span> Ty detta är en stadga för Israel, en
Jakobs Guds rätt.

<span id="an_81:6">81:6</span> Det bestämde han till ett vittnesbörd i
Josef, när han drog ut mot Egyptens land. Jag hör ett tal som är mig
nytt:

<span id="an_81:7">81:7</span> »Jag lyfte bördan från hans skuldra, hans
händer blevo fria ifrån lastkorgen.

<span id="an_81:8">81:8</span> I nöden ropade du, och jag räddade dig;
jag svarade dig, höljd i tordön, jag prövade dig vid Meribas vatten.
Sela.

<span id="an_81:9">81:9</span> Hör, mitt folk, och låt mig varna dig;
Israel, o att du ville höra mig!

<span id="an_81:10">81:10</span> Hos dig skall icke finnas någon annan
gud, och du skall ej tillbedja någon främmande gud.

<span id="an_81:11">81:11</span> Jag är HERREN, din Gud, som har fört
dig upp ur Egyptens land; låt din mun vitt upp, så att jag får uppfylla
den.

<span id="an_81:12">81:12</span> Men mitt folk ville ej höra min röst,
och Israel var mig icke till viljes.

<span id="an_81:13">81:13</span> Då lät jag dem gå i deras hjärtans
hårdhet, det fingo vandra efter sina egna rådslag.

<span id="an_81:14">81:14</span> O att mitt folk ville höra mig, och att
Israel ville vandra på mina vägar!

<span id="an_81:15">81:15</span> Då skulle jag snart kuva deras fiender
och vända min hand mot deras ovänner.

<span id="an_81:16">81:16</span> De som hata HERREN skulle då visa honom
underdånighet, och hans folks tid skulle vara evinnerligen.

<span id="an_81:17">81:17</span> Och han skulle bespisa det med bästa
vete; ja, med honung ur klippan skulle jag mätta dig.»

<span id="an_82:1">82:1</span> En psalm av Asaf. Gud står i
gudaförsamlingen, mitt ibland gudarna håller han dom:

<span id="an_82:2">82:2</span> »Huru länge skolen I döma orätt och vara
partiska för de ogudaktiga? Sela.

<span id="an_82:3">82:3</span> Skaffen den arme och faderlöse rätt,
given den betryckte och torftige rättvisa.

<span id="an_82:4">82:4</span> Befrien den arme och fattige, rädden
honom från de ogudaktigas hand.

<span id="an_82:5">82:5</span> Men de veta intet och hava intet
förstånd, de vandra i mörker; jordens alla grundvalar vackla.

<span id="an_82:6">82:6</span> Jag har väl sagt att I ären gudar och
allasammans den Högstes söner;

<span id="an_82:7">82:7</span> men I måsten dock dö, såsom människor dö,
och falla, likaväl som var furste faller.»

<span id="an_82:8">82:8</span> Ja, stå upp, o Gud; håll dom över jorden,
ty med arvsrätt råder du över alla folk.

<span id="an_83:1">83:1</span> En sång, en psalm av Asaf.

<span id="an_83:2">83:2</span> Gud, var icke så tyst, tig icke och var
icke så stilla, o Gud.

<span id="an_83:3">83:3</span> Ty se, dina fiender larma, och de som
hata dig resa upp huvudet.

<span id="an_83:4">83:4</span> Mot ditt folk förehava de listiga anslag
och rådslå mot dem som du beskyddar.

<span id="an_83:5">83:5</span> De säga: »Kom, låt oss utrota dem, så att
de ej mer äro ett folk, och så att ingen mer tänker på Israels namn.»

<span id="an_83:6">83:6</span> Ty endräktigt rådslå dem med varandra, de
sluta mot dig ett förbund:

<span id="an_83:7">83:7</span> Edoms tält och ismaeliterna, Moab och
hagariterna,

<span id="an_83:8">83:8</span> Gebal och Ammon och Amalek, filistéerna
tillika med dem som bo i Tyrus;

<span id="an_83:9">83:9</span> Assur har ock slutit sig till dem, han
har lånat sin arm åt Lots barn. Sela.

<span id="an_83:10">83:10</span> Gör med dem såsom du gjorde med Midjan,
såsom med Sisera och Jabin vid Kisons bäck,

<span id="an_83:11">83:11</span> dem som förgjordes vid En-Dor och blevo
till gödning åt marken.

<span id="an_83:12">83:12</span> Låt det gå deras ädlingar såsom det
gick Oreb och Seeb, och alla deras furstar såsom det gick Seba och
Salmunna,

<span id="an_83:13">83:13</span> eftersom de säga: »Guds ängder vilja vi
intaga åt oss.»

<span id="an_83:14">83:14</span> Min Gud, låt dem bliva såsom virvlande
löv, såsom strå för vinden.

<span id="an_83:15">83:15</span> Lik en eld som förbränner skog och lik
en låga som avsvedjar berg

<span id="an_83:16">83:16</span> förfölje du dem med ditt oväder, och
förskräcke du dem med din storm.

<span id="an_83:17">83:17</span> Gör deras ansikten fulla med skam, så
att de söka ditt namn, o HERRE.

<span id="an_83:18">83:18</span> Ja, må de komma på skam och förskräckas
till evig tid, må de få blygas och förgås.

<span id="an_83:19">83:19</span> Och må de förnimma att du allena bär
namnet »HERREN», den Högste över hela jorden.

<span id="an_84:1">84:1</span> För sångmästaren, till Gittít; av Koras
söner; en psalm.

<span id="an_84:2">84:2</span> Huru ljuvliga äro icke dina boningar,
HERRE Sebaot!

<span id="an_84:3">84:3</span> Min själ längtar och trängtar efter
HERRENS gårdar, min själ och min kropp jubla mot levande Gud.

<span id="an_84:4">84:4</span> Ty sparven har funnit ett hus och svalan
ett bo åt sig, där hon kan lägga sina ungar: dina altaren, HERRE Sebaot,
min konung och min Gud.

<span id="an_84:5">84:5</span> Saliga äro de som bo i ditt hus; de lova
dig beständigt. Sela.

<span id="an_84:6">84:6</span> Saliga äro de människor som i dig hava
sin starkhet, de vilkas håg står till dina vägar.

<span id="an_84:7">84:7</span> När de vandra genom Tåredalen, göra de
den rik på källor, och höstregnet höljer den med välsignelser.

<span id="an_84:8">84:8</span> De gå från kraft till kraft; så träda de
fram inför Gud på Sion.

<span id="an_84:9">84:9</span> HERRE Gud Sebaot, hör min bön, lyssna, du
Jakobs Gud. Sela.

<span id="an_84:10">84:10</span> Gud, vår sköld, ser härtill, och akta
på din smordes ansikte.

<span id="an_84:11">84:11</span> Ty en dag i dina gårdar är bättre än
eljest tusen. Jag vill hellre vakta dörren i min Guds hus än dväljas i
de ogudaktigas hyddor.

<span id="an_84:12">84:12</span> Ty HERREN Gud är sol och sköld; HERREN
giver nåd och ära; han vägrar icke dem något gott, som vandra i
ostrafflighet.

<span id="an_84:13">84:13</span> HERRE Sebaot, salig är den människa som
förtröstar på dig.

<span id="an_85:1">85:1</span> För sångmästaren; av Koras söner; en
psalm.

<span id="an_85:2">85:2</span> HERRE, du var förr ditt land nådig, du
upprättade åter Jakobs hus.

<span id="an_85:3">85:3</span> Du förlät ditt folks missgärning, du
överskylde all dess synd. Sela.

<span id="an_85:4">85:4</span> Du lät all din förgrymmelse fara och
vände dig ifrån din vredes glöd.

<span id="an_85:5">85:5</span> Så vänd dig nu åter till oss, du vår
frälsnings Gud, och upphör med din förtörnelse mot oss.

<span id="an_85:6">85:6</span> Vill du då vredgas på oss evinnerligen
och låta din vrede vara från släkte till släkte?

<span id="an_85:7">85:7</span> Vill du icke åter giva oss liv, så att
ditt folk får glädjas i dig?

<span id="an_85:8">85:8</span> HERRE, låt oss se din nåd, och giv oss
din frälsning.

<span id="an_85:9">85:9</span> Jag vill höra vad Gud, HERREN, talar: se,
han talar frid till sitt folk och till sina fromma; må de blott icke
vända åter till dårskap.

<span id="an_85:10">85:10</span> Ja, hans frälsning är nära dem som
frukta honom, och så skall ära bo i vårt land.

<span id="an_85:11">85:11</span> Godhet och trofasthet skola där mötas,
rättfärdighet och frid kyssas;

<span id="an_85:12">85:12</span> trofasthet skall växa upp ur jorden och
rättfärdighet blicka ned från himmelen.

<span id="an_85:13">85:13</span> HERREN skall giva oss vad gott är, och
vårt land skall giva sin gröda.

<span id="an_85:14">85:14</span> Rättfärdighet skall gå framför honom,
den skall ock stadigt följa i hans spår.

<span id="an_86:1">86:1</span> En bön av David. HERRE, böj till mig ditt
öra och svara mig, ty jag är betryckt och fattig.

<span id="an_86:2">86:2</span> Bevara min själ, ty jag är from; du min
Gud, fräls din tjänare, som förtröstar på dig.

<span id="an_86:3">86:3</span> Var mig nådig, o Herre, ty hela dagen
ropar jag till dig.

<span id="an_86:4">86:4</span> Gläd din tjänares själ, ty till dig,
Herre, upplyfter jag min själ.

<span id="an_86:5">86:5</span> Ty du, o Herre, är god och förlåtande och
stor i nåd mot alla som åkalla dig.

<span id="an_86:6">86:6</span> Lyssna, HERRE, till mitt bedjande, och
akta på mina böners ljud.

<span id="an_86:7">86:7</span> På min nöds dag åkallar jag dig, ty du
skall svara mig.

<span id="an_86:8">86:8</span> Ingen är dig lik bland gudarna, Herre,
och intet är såsom dina verk.

<span id="an_86:9">86:9</span> Hedningarna, som du har gjort, skola alla
komma och tillbedja inför dig, Herre, och skola ära ditt namn.

<span id="an_86:10">86:10</span> Ty du är stor, och du gör stora under;
du allena är Gud.

<span id="an_86:11">86:11</span> Visa mig, HERRE, din väg; jag vill
vandra i din sanning. Behåll mitt hjärta vid det ena att jag fruktar
ditt namn.

<span id="an_86:12">86:12</span> Då vill jag tacka dig, Herre, min Gud,
av allt mitt hjärta och ära ditt namn evinnerligen;

<span id="an_86:13">86:13</span> ty din nåd är stor över mig, och du
räddar min själ ur dödsrikets djup.

<span id="an_86:14">86:14</span> Gud, fräcka människor hava rest sig upp
mot mig, och våldsverkarnas hop står efter mitt liv; de hava icke dig
för ögonen.

<span id="an_86:15">86:15</span> Men du, Herre, är en barmhärtig och
nådig Gud, långmodig och stor i mildhet och trofasthet.

<span id="an_86:16">86:16</span> Vänd dig till mig och var mig nådig,
giv åt din tjänare din makt, och fräls din tjänarinnas son.

<span id="an_86:17">86:17</span> Gör ett tecken med mig, så att det går
mig väl; och må de som hata mig se med blygd att du, o HERRE, hjälper
mig och tröstar mig.

<span id="an_87:1">87:1</span> Av Koras söner; en psalm, en sång. Den
stad han har grundat står på de heliga bergen;

<span id="an_87:2">87:2</span> HERREN älskar Sions portar mest bland
alla Jakobs boningar.

<span id="an_87:3">87:3</span> Härliga ting äro talade om dig, du Guds
stad. Sela.

<span id="an_87:4">87:4</span> »Rahab och Babel skall jag nämna bland
mina bekännare; så ock Filisteen och Tyrus och Kus, dessa äro födda
där.»

<span id="an_87:5">87:5</span> Ja, om Sion skall det sägas: »Den ene som
den andre är född därinne.» Och han, den Högste, skall hålla det vid
makt.

<span id="an_87:6">87:6</span> Ja, när HERREN tecknar upp folken, då
skall han räkna så: »Dessa äro födda där.» Sela.

<span id="an_87:7">87:7</span> Och under sång och dans skall man säga:
»Alla mina källor äro i dig.»

<span id="an_88:1">88:1</span> En sång, en psalm av Koras söner; för
sångmästaren, till Mahalat-leannót; en sång av esraiten Heman.

<span id="an_88:2">88:2</span> HERRE, min frälsnings Gud, dag och natt
ropar jag inför dig.

<span id="an_88:3">88:3</span> Låt min bön komma inför ditt ansikte, böj
ditt öra till mitt rop.

<span id="an_88:4">88:4</span> Ty min själ är mättad med lidanden, och
mitt liv har kommit nära dödsriket.

<span id="an_88:5">88:5</span> Jag är aktad lik dem som hava farit ned i
graven, jag är såsom en man utan livskraft.

<span id="an_88:6">88:6</span> Jag är övergiven bland de döda, lik de
slagna som ligga i graven, dem på vilka du icke mer tänker, och som äro
avskilda från din hand.

<span id="an_88:7">88:7</span> Ja, du har sänkt mig ned underst i
graven, ned i mörkret, ned i djupet.

<span id="an_88:8">88:8</span> Den vrede vilar tung på mig, och alla
dina böljors svall låter du gå över mig. Sela.

<span id="an_88:9">88:9</span> Du har drivit mina förtrogna långt bort
ifrån mig; du har gjort mig till en styggelse för dem; jag ligger fången
och kan icke komma ut.

<span id="an_88:10">88:10</span> Mitt öga förtvinar av lidande; HERRE,
jag åkallar dig dagligen, jag uträcker mina händer till dig.

<span id="an_88:11">88:11</span> Gör du väl under för de döda, eller
kunna skuggorna stå upp och tacka dig? Sela.

<span id="an_88:12">88:12</span> Förtäljer man i graven om din nåd, i
avgrunden om din trofasthet?

<span id="an_88:13">88:13</span> Känner man i mörkret dina under, och
din rättfärdighet i glömskans land?

<span id="an_88:14">88:14</span> Men jag ropar till dig, HERRE, och
bittida kommer min bön dig till mötes.

<span id="an_88:15">88:15</span> Varför förkastar du, HERRE, min själ,
varför döljer du ditt ansikte för mig?

<span id="an_88:16">88:16</span> Betryckt är jag och döende allt ifrån
min ungdom; jag måste bära dina förskräckelser, så att jag är nära att
förtvivla.

<span id="an_88:17">88:17</span> Din vredes lågor gå över mig, dina
fasor förgöra mig.

<span id="an_88:18">88:18</span> De omgiva mig beständigt såsom vatten,
de kringränna mig allasammans.

<span id="an_88:19">88:19</span> Du har drivit vän och frände långt bort
ifrån mig; i mina förtrognas ställe har jag nu mörkret.

<span id="an_89:1">89:1</span> En sång av esraiten Etan.

<span id="an_89:2">89:2</span> Jag vill sjunga om HERRENS nådegärningar
evinnerligen; jag vill låta min mun förkunna din trofasthet, från släkte
till släkte.

<span id="an_89:3">89:3</span> Ja, jag säger: För evig tid skall nåd
byggas upp; i himmelen, där befäster du din trofasthet.

<span id="an_89:4">89:4</span> »Jag har slutit ett förbund med min
utvalde, med ed har jag lovat min tjänare David:

<span id="an_89:5">89:5</span> 'Jag skall befästa din säd för evig tid
och bygga din tron från släkte till släkte.'» Sela.

<span id="an_89:6">89:6</span> Av himlarna prisas dina under, o HERRE,
och i de heligas församling din trofasthet.

<span id="an_89:7">89:7</span> Ty vilken i skyn kan liknas vid HERREN,
vilken bland Guds söner kan aktas lik HERREN?

<span id="an_89:8">89:8</span> Ja, Gud är mycket förskräcklig i de
heligas råd och fruktansvärd utöver alla som äro omkring honom.

<span id="an_89:9">89:9</span> HERRE, härskarornas Gud, vem är dig lik?
Stark är HERREN; och din trofasthet är runt omkring dig.

<span id="an_89:10">89:10</span> Du är den som råder över havets uppror;
när dess böljor resa sig, stillar du dem.

<span id="an_89:11">89:11</span> Du krossade Rahab, så att han låg lik
en slagen; med din mäktiga arm förströdde du dina fiender.

<span id="an_89:12">89:12</span> Din är himmelen, din är ock jorden; du
har grundat jordens krets med allt vad därpå är.

<span id="an_89:13">89:13</span> Norr och söder, dem har du skapat;
Tabor och Hermon jubla i ditt namn.

<span id="an_89:14">89:14</span> Du har en arm med hjältekraft, mäktig
är din hand, hög är din högra hand.

<span id="an_89:15">89:15</span> Rättfärdighet och rätt äro din trons
fäste, nåd och sanning stå inför ditt ansikte.

<span id="an_89:16">89:16</span> Saligt är det folk som vet vad jubel
är, de som vandra, o HERRE, i ditt ansiktes ljus.

<span id="an_89:17">89:17</span> I ditt namn fröjda de sig alltid, och
genom din rättfärdighet upphöjas de.

<span id="an_89:18">89:18</span> Ty du är deras starkhet och prydnad,
och genom din nåd upphöjer du vårt horn.

<span id="an_89:19">89:19</span> Ty han som är vår sköld tillhör HERREN,
vår konung tillhör Israels Helige.

<span id="an_89:20">89:20</span> På den tiden talade du i en syn till
dina fromma och sade: »Jag har lagt hjälp i en hjältes hans, jag har
upphöjt en yngling ur folket.

<span id="an_89:21">89:21</span> Jag har funnit min tjänare David och
smort honom med min helig olja.

<span id="an_89:22">89:22</span> Min hand skall stadigt vara med honom,
och min arm skall styrka honom.

<span id="an_89:23">89:23</span> Ingen fiende skall oförtänkt komma över
honom, och ingen orättfärdig skall förtrycka honom;

<span id="an_89:24">89:24</span> nej, jag skall krossa hans ovänner
framför honom, och jag skall hemsöka dem som hata honom.

<span id="an_89:25">89:25</span> Min trofasthet och min nåd skola vara
med honom, och i mitt namn skall hans horn varda upphöjt.

<span id="an_89:26">89:26</span> Jag skall lägga havet under hans hand
och strömmarna under hans högra hand.

<span id="an_89:27">89:27</span> Han skall kalla mig så: 'Du min fader,
min Gud och min frälsnings klippa.'

<span id="an_89:28">89:28</span> Ja, jag skall göra honom till den
förstfödde, till den högste bland konungarna på jorden.

<span id="an_89:29">89:29</span> Jag skall bevara min nåd åt honom
evinnerligen, och mitt förbund med honom skall förbliva fast.

<span id="an_89:30">89:30</span> Jag skall låta hans säd bestå till evig
tid, och hans tron, så länge himmelen varar.

<span id="an_89:31">89:31</span> Om hans barn övergiva min lag och icke
vandra efter mina rätter,

<span id="an_89:32">89:32</span> om de bryta mot mina stadgar och icke
hålla mina bud,

<span id="an_89:33">89:33</span> då skall jag väl hemsöka deras
överträdelse med ris och deras missgärning med plågor,

<span id="an_89:34">89:34</span> men min nåd skall jag ej taga ifrån
honom, och jag skall icke svika i trofasthet.

<span id="an_89:35">89:35</span> Jag skall icke bryta mitt förbund, och
vad mina läppar hava talat skall jag ej förändra.

<span id="an_89:36">89:36</span> En gång har jag svurit det vid min
helighet, och mitt löfte till David skall jag icke bryta.

<span id="an_89:37">89:37</span> Hans säd skall förbliva evinnerligen
och hans tron inför mig så länge som solen;

<span id="an_89:38">89:38</span> såsom månen skall den bestå
evinnerligen. Och trofast är vittnet i skyn.» Sela.

<span id="an_89:39">89:39</span> Men nu har du förkastat och förskjutit
din smorde och handlat i vrede mot honom.

<span id="an_89:40">89:40</span> Du har upplöst förbundet med din
tjänare, du har oskärat hans krona och kastat den ned till jorden.

<span id="an_89:41">89:41</span> Du har brutit ned alla hans murar, du
har gjort hans fästen till spillror.

<span id="an_89:42">89:42</span> Alla som gå vägen fram plundra honom,
han har blivit till smälek för sina grannar.

<span id="an_89:43">89:43</span> Du har upphöjt hans ovänners högra hand
och berett alla hans fiender glädje.

<span id="an_89:44">89:44</span> Ja, du har låtit hans svärdsegg vika
tillbaka och icke hållit honom uppe i striden.

<span id="an_89:45">89:45</span> Du har gjort slut på hans glans och
slagit hans tron till jorden.

<span id="an_89:46">89:46</span> Du har förkortat hans ungdoms dagar, du
har höljt honom med skam. Sela.

<span id="an_89:47">89:47</span> Huru länge, o HERRE, skall du så
alldeles fördölja dig? Huru länge skall din vrede brinna såsom eld?

<span id="an_89:48">89:48</span> Tänk på huru kort mitt liv varar, och
huru förgängliga du har skapat alla människors barn.

<span id="an_89:49">89:49</span> Ty vilken är den man som får leva och
undgår att se döden? Vem räddar din själ från dödsrikets våld? Sela.

<span id="an_89:50">89:50</span> Herre, var äro din forna nådegärningar,
vad du lovade David med ed i din trofasthet.

<span id="an_89:51">89:51</span> Tänk, Herre, på dina tjänares smälek,
på vad jag måste fördraga av alla de många folken;

<span id="an_89:52">89:52</span> tänk på huru dina fiender smäda, o
HERRE, huru de smäda din smordes fotspår. ----

<span id="an_89:53">89:53</span> Lovad vare HERREN evinnerligen! Amen,
Amen. Fjärde boken

<span id="an_90:1">90:1</span> En bön av gudsmannen Mose. Herre, du har
varit vår tillflykt från släkte till släkte.

<span id="an_90:2">90:2</span> Förrän bergen blevo till och du
frambragte jorden och världen, ja, från evighet till evighet är du, o
Gud.

<span id="an_90:3">90:3</span> Du låter människorna vända åter till
stoft, du säger: »Vänden åter, I människors barn.»

<span id="an_90:4">90:4</span> Ty tusen år äro i dina ögon såsom den dag
som förgick i går; ja, de äro såsom en nattväkt.

<span id="an_90:5">90:5</span> Du sköljer dem bort; de äro såsom en
sömn. Om morgonen likna de gräset som frodas;

<span id="an_90:6">90:6</span> det blomstrar upp och frodas om morgonen,
men om aftonen torkar det bort och förvissnar.

<span id="an_90:7">90:7</span> Ty vi förgås genom din vrede, och genom
din förtörnelse ryckas vi plötsligt bort.

<span id="an_90:8">90:8</span> Du ställer våra missgärningar inför dig,
våra förborgade synder i ditt ansiktes ljus.

<span id="an_90:9">90:9</span> Ja, alla våra dagar försvinna genom din
förgrymmelse, vi lykta våra år såsom en suck.

<span id="an_90:10">90:10</span> Vårt liv varar sjuttio år eller åttio
år, om det bliver långt; och när det är som bäst, är det möda och
fåfänglighet, ty det går snart förbi, likasom flöge vi bort.

<span id="an_90:11">90:11</span> Vem besinnar din vredes makt och din
förgrymmelse, så att han fruktar dig?

<span id="an_90:12">90:12</span> Lär oss betänka huru få våra dagar äro,
för att vi må undfå visa hjärtan.

<span id="an_90:13">90:13</span> HERRE, vänd åter. Huru länge dröjer du?
Förbarma dig över dina tjänare.

<span id="an_90:14">90:14</span> Mätta oss med din nåd, när morgonen
gryr, så att vi få jubla och vara glada i alla våra livsdagar.

<span id="an_90:15">90:15</span> Giv oss glädje så många dagar som du
har plågat oss, så många år som vi hava lidit olycka.

<span id="an_90:16">90:16</span> Låt dina gärningar uppenbaras för dina
tjänare och din härlighet över deras barn.

<span id="an_90:17">90:17</span> Och HERRENS, vår Guds, ljuvlighet komme
över oss. Må du främja för oss våra händers verk; ja, våra händers verk
främje du.

<span id="an_91:1">91:1</span> Den som sitter under den Högstes beskärm
och vilar under den Allsmäktiges skugga,

<span id="an_91:2">91:2</span> han säger: »I HERREN har jag min
tillflykt och min borg, min Gud, på vilken jag förtröstar.»

<span id="an_91:3">91:3</span> Ja, han skall rädda dig ifrån
fågelfängarens snara och ifrån pesten, som fördärvar.

<span id="an_91:4">91:4</span> Med sina fjädrar skall han betäcka dig,
och under hans vingar skall du finna tillflykt; hans trofasthet är sköld
och skärm.

<span id="an_91:5">91:5</span> Du skall icke behöva frukta nattens
fasor, icke pilen, som flyger om dagen,

<span id="an_91:6">91:6</span> icke pesten, som går fram i mörkret,
eller farsoten, som ödelägger vid middagens ljus.

<span id="an_91:7">91:7</span> Om ock tusen falla vid din sida, ja, tio
tusen vid din högra sida, så skall det dock icke drabba dig.

<span id="an_91:8">91:8</span> Dina ögon skola blott skåda därpå med
lust, och du skall se de ogudaktigas lön.

<span id="an_91:9">91:9</span> Ty du har sagt: »Du, HERRE, är mitt
skygd», och du har gjort den Högste till din tillflykt.

<span id="an_91:10">91:10</span> Ingen olycka skall vederfaras dig, och
ingen plåga skall nalkas din hydda.

<span id="an_91:11">91:11</span> Ty han skall giva sina änglar
befallning om dig, att de skola bevara dig på alla dina vägar.

<span id="an_91:12">91:12</span> De skola bära dig på händerna, så att
du icke stöter din fot mot någon sten.

<span id="an_91:13">91:13</span> Över lejon och huggormar skall du gå
fram, du skall trampa ned unga lejon och drakar.

<span id="an_91:14">91:14</span> »Han håller sig intill mig, därför
skall jag befria honom; jag skall beskydda honom, därför att han känner
mitt namn.

<span id="an_91:15">91:15</span> Han åkallar mig, och jag skall svara
honom; jag är med honom i nöden, jag skall rädda honom och låta honom
komma till ära.

<span id="an_91:16">91:16</span> Jag skall mätta honom med långt liv och
låta honom se min frälsning.»

<span id="an_92:1">92:1</span> En psalm, en sång för sabbatsdagen.

<span id="an_92:2">92:2</span> Det är gott att tacka HERREN och att
lovsjunga ditt namn, du den Högste,

<span id="an_92:3">92:3</span> att om morgonen förkunna din nåd, och när
natten har kommit din trofasthet,

<span id="an_92:4">92:4</span> med tiosträngat instrument och psaltare,
med spel på harpa.

<span id="an_92:5">92:5</span> Ty du gläder mig, HERRE, med dina
gärningar; jag vill jubla över dina händers verk.

<span id="an_92:6">92:6</span> Huru stora äro icke dina verk, o HERRE!
Ja, övermåttan djupa äro dina tankar.

<span id="an_92:7">92:7</span> En oförnuftig man besinnar det ej, och en
dåre förstår icke sådant.

<span id="an_92:8">92:8</span> Om ock de ogudaktiga grönska såsom gräs
och ogärningsmännen blomstra allasammans, så sker det till fördärv för
evig tid.

<span id="an_92:9">92:9</span> Men du, HERRE, är hög evinnerligen.

<span id="an_92:10">92:10</span> Ty se, dina fiender, HERRE, se, dina
fiender förgås, alla ogärningsmännen bliva förströdda.

<span id="an_92:11">92:11</span> Men mitt horn gör du högt såsom
vildoxens; jag varder övergjuten med frisk olja.

<span id="an_92:12">92:12</span> Och med lust får mitt öga skåda på mina
förföljare och mina öron höra om de onda som resa sig upp mot mig.

<span id="an_92:13">92:13</span> Den rättfärdige grönskar såsom ett
palmträd, såsom en ceder på Libanon växer han till.

<span id="an_92:14">92:14</span> Ja, sådana äro planterade i HERRENS
hus; de grönska i vår Guds gårdar.

<span id="an_92:15">92:15</span> Ännu när de bliva gamla, skjuta de
skott, de frodas och grönska;

<span id="an_92:16">92:16</span> så för att de skola förkunna att HERREN
är rättfärdig, min klippa, han i vilken orätt icke finnes.

<span id="an_93:1">93:1</span> HERREN är min konung! Han har klätt sig i
härlighet. HERREN har klätt sig, omgjordat sig med makt; därför står
jordkretsen fast och vacklar icke.

<span id="an_93:2">93:2</span> Din tron står fast ifrån fordom tid, du
är från evighet.

<span id="an_93:3">93:3</span> HERRE, strömmarna hava upphävt,
strömmarna hava upphävt sin röst, ja, strömmarna upphäva sitt dån.

<span id="an_93:4">93:4</span> Men väldig är HERREN i höjden, mer än
bruset av stora vatten, väldiga vatten, havets bränningar.

<span id="an_93:5">93:5</span> Dina vittnesbörd äro fasta alltigenom;
helighet höves ditt hus, HERRE, evinnerligen.

<span id="an_94:1">94:1</span> Du hämndens Gud, o HERRE, du hämndens
Gud, träd fram i glans.

<span id="an_94:2">94:2</span> Res dig, du jordens domare, vedergäll de
högmodiga vad de hava gjort.

<span id="an_94:3">94:3</span> Huru länge skola de ogudaktiga, o HERRE,
huru länge skola de ogudaktiga triumfera?

<span id="an_94:4">94:4</span> Deras mun flödar över av fräckt tal; de
förhäva sig, alla ogärningsmännen.

<span id="an_94:5">94:5</span> Ditt folk, o HERRE, krossa de, och din
arvedel förtrycka de.

<span id="an_94:6">94:6</span> Änkor och främlingar dräpa de, och
faderlösa mörda de.

<span id="an_94:7">94:7</span> Och de säga: »HERREN ser det icke, Jakobs
Gud märker det icke.»

<span id="an_94:8">94:8</span> Märken själva, I oförnuftiga bland
folket; I dårar, när kommen I till förstånd?

<span id="an_94:9">94:9</span> Den som har planterat örat, skulle han
icke höra? Den som har danat ögat, skulle han icke se?

<span id="an_94:10">94:10</span> Den som håller hedningarna i tukt,
skulle han icke straffa, han som lär människorna förstånd?

<span id="an_94:11">94:11</span> HERREN känner människornas tankar, han
vet att de själva äro fåfänglighet.

<span id="an_94:12">94:12</span> Säll är den man som du, HERRE,
undervisar, och som du lär genom din lag,

<span id="an_94:13">94:13</span> för att skaffa honom ro för olyckans
dagar, till dess de ogudaktigas grav varder grävd.

<span id="an_94:14">94:14</span> Ty HERREN förskjuter icke sitt folk,
och sin arvedel övergiver han icke.

<span id="an_94:15">94:15</span> Nej, rättfärdighet skall åter gälla i
rätten, och alla rättsinniga skola hålla sig därtill.

<span id="an_94:16">94:16</span> Vem står upp till att försvara mig mot
de onda, vem bistår mig mot ogärningsmännen?

<span id="an_94:17">94:17</span> Om HERREN icke vore min hjälp, så bodde
min själ snart i det tysta.

<span id="an_94:18">94:18</span> När jag tänkte: »Min fot vacklar», då
stödde mig din når, o HERRE:

<span id="an_94:19">94:19</span> När jag hade mycket bekymmer i mitt
hjärta, då gladde din tröst min själ.

<span id="an_94:20">94:20</span> Kan fördärvets domarsäte hava gemenskap
med dig, det säte där man över våld i lagens namn,

<span id="an_94:21">94:21</span> där de tränga den rättfärdiges själ och
fördöma oskyldigt blod?

<span id="an_94:22">94:22</span> Men HERREN bliver för mig en borg, min
Gud bliver min tillflykts klippa.

<span id="an_94:23">94:23</span> Och han låter deras fördärv vända
tillbaka över dem och förgör dem för deras ondskas skull. Ja, HERREN,
vår Gud, förgör dem.

<span id="an_95:1">95:1</span> Kommen, låtom oss höja glädjerop till
HERREN, jubel till vår frälsnings klippa.

<span id="an_95:2">95:2</span> Låtom oss träda fram för hans ansikte med
tacksägelse och höja jubel till honom med lovsånger.

<span id="an_95:3">95:3</span> Ty HERREN är en stor Gud, en stor konung
över alla gudar.

<span id="an_95:4">95:4</span> Han har jordens djup i sin hand, och
bergens höjder äro hans;

<span id="an_95:5">95:5</span> hans är havet, ty han har gjort det, och
hans händer hava danat det torra.

<span id="an_95:6">95:6</span> Kommen, låtom oss tillbedja och nedfalla,
låtom oss knäböja för HERREN, vår skapare.

<span id="an_95:7">95:7</span> Ty han är vår Gud, och vi äro det folk
som han har till sin hjord, vi äro får som stå under hans vård.

<span id="an_95:8">95:8</span> O att I villen i dag höra hans röst!
Förhärden icke edra hjärtan såsom i Meriba, såsom på Massas dag i öknen,

<span id="an_95:9">95:9</span> där edra fäder frestade mig, där de
prövade mig, fastän de hade sett mina verk.

<span id="an_95:10">95:10</span> I fyrtio år var det släktet mig till
leda, och jag sade: »De äro ett folk som far vilse med sitt hjärta, och
de vilja icke veta av mina vägar.»

<span id="an_95:11">95:11</span> Så svor jag då i min vrede: »De skola
icke komma in i min vila.»

<span id="an_96:1">96:1</span> Sjungen till HERRENS ära en ny sång,
sjungen till HERRENS ära, alla länder.

<span id="an_96:2">96:2</span> Sjungen till HERRENS ära, loven hans
namn. Båden glädje var dag, förkunnen hans frälsning.

<span id="an_96:3">96:3</span> Förtäljen bland hedningarna hans ära,
bland alla folk hans under.

<span id="an_96:4">96:4</span> Ty stor är HERREN och högt lovad,
fruktansvärd är han mer än alla gudar.

<span id="an_96:5">96:5</span> Ty folkens alla gudar äro avgudar, men
HERREN är den som har gjort himmelen.

<span id="an_96:6">96:6</span> Majestät och härlighet äro inför hans
ansikte, makt och glans i hans helgedom.

<span id="an_96:7">96:7</span> Given åt HERREN, I folkens släkter, given
åt HERREN ära och makt;

<span id="an_96:8">96:8</span> given åt HERREN hans namns ära, bären
fram skänker, och kommen i hans gårdar.

<span id="an_96:9">96:9</span> Tillbedjen HERREN i helig skrud, bäven
för hans ansikte, alla länder.

<span id="an_96:10">96:10</span> Sägen bland hedningarna: »HERREN är nu
konung! Därför står jordkretsen fast och vacklar icke; han dömer folken
med rättvisa.»

<span id="an_96:11">96:11</span> Himmelen vare glad, och jorden fröjde
sig; havet bruse och allt vad däri är.

<span id="an_96:12">96:12</span> Marken glädje sig och allt som är
därpå, ja, då juble alla skogens träd.

<span id="an_96:13">96:13</span> inför HERREN, ty han kommer, ty han
kommer för att döma jorden. Han skall döma jordens krets med
rättfärdighet och folken med sin trofasthet.

<span id="an_97:1">97:1</span> HERREN är nu konung! Därför fröjde sig
jorden; havsländerna glädje sig, så många som de äro.

<span id="an_97:2">97:2</span> Moln och töcken omgiva honom,
rättfärdighet och rätt äro hans trons fäste.

<span id="an_97:3">97:3</span> Eld går framför honom och förbränner hans
ovänner runt omkring.

<span id="an_97:4">97:4</span> Hans ljungeldar lysa upp jordens krets;
jorden ser det och bävar.

<span id="an_97:5">97:5</span> Bergen smälta såsom vax för HERREN, för
hela jordens Herre.

<span id="an_97:6">97:6</span> Himlarna förkunna hans rättfärdighet, och
alla folk se hans ära.

<span id="an_97:7">97:7</span> Alla de skola komma på skam, som dyrka
beläten, de som berömma sig av avgudar. Alla gudar skola tillbedja
honom.

<span id="an_97:8">97:8</span> Sion hör det och gläder sig, och Juda
döttrar fröjda sig för dina domars skull, HERRE.

<span id="an_97:9">97:9</span> Ty du, HERRE, är den Högste över hela
jorden; du är högt upphöjd över alla gudar.

<span id="an_97:10">97:10</span> I som älsken HERREN, haten det onda.
Han bevarar sina frommas själar, ur de ogudaktigas hand räddar han dem.

<span id="an_97:11">97:11</span> Ljus är utsått för den rättfärdige och
glädje för de rättsinniga.

<span id="an_97:12">97:12</span> Glädjens, I rättfärdige, i HERREN, och
prisen hans heliga namn.

<span id="an_98:1">98:1</span> En psalm. Sjungen till HERREN ära en ny
sång, ty han har gjort under. Han har vunnit seger med sin högra hand
och med sin väldiga arm.

<span id="an_98:2">98:2</span> HERREN har låtit sin frälsning bliva
kunnig, han har uppenbarat sin rättfärdighet för hedningarnas ögon.

<span id="an_98:3">98:3</span> Han har tänkt på sin nåd och trofasthet
mot Israels hus; alla jordens ändar hava sett huru vår Gud frälsar.

<span id="an_98:4">98:4</span> Höjen jubel till HERREN, alla länder;
bristen ut i glädjerop och lovsjungen.

<span id="an_98:5">98:5</span> Lovsjungen HERREN med harpa, med harpa
och med lovsångs ljud.

<span id="an_98:6">98:6</span> Höjen jubel med trumpeter och med
basuners ljud inför HERREN, konungen.

<span id="an_98:7">98:7</span> Havet bruse och allt vad däri är, jordens
krets och de som bo därpå.

<span id="an_98:8">98:8</span> Strömmarna klappe i händerna, bergen
juble med varandra,

<span id="an_98:9">98:9</span> inför HERREN, ty han kommer för att döma
jorden. Han skall döma jordens krets med rättfärdighet och folken med
rättvisa.

<span id="an_99:1">99:1</span> HERREN är nu konung! Därför darra folken.
Han som tronar på keruberna! Därför skälver jorden.

<span id="an_99:2">99:2</span> HERREN är stor i Sion, och upphöjd är han
över alla folk.

<span id="an_99:3">99:3</span> Därför prisar man ditt namn, det stora
och fruktansvärda. Helig är han.

<span id="an_99:4">99:4</span> Och konungen i sin makt älskar vad rätt
är. Ja, du håller rättvisa vid makt, rätt och rättfärdighet övar du i
Jakob.

<span id="an_99:5">99:5</span> Upphöjen HERREN, vår Gud, och tillbedjen
vid hans fotapall. Helig är han.

<span id="an_99:6">99:6</span> Mose och Aron voro bland hans präster,
och Samuel bland dem som åkallade hans namn; de ropade till HERREN, och
han svarade dem.

<span id="an_99:7">99:7</span> I molnstoden talade han då till dem; de
höllo hans vittnesbörd och den lag som han gav dem.

<span id="an_99:8">99:8</span> Ja, HERRE, vår Gud, du svarade dem; du
var mot dem en förlåtande Gud -- och en hämnare över deras gärningar.

<span id="an_99:9">99:9</span> Upphöjen HERREN, vår Gud, och tillbedjen
inför hans heliga berg. Ty helig är HERREN, vår Gud.

<span id="an_100:1">100:1</span> En tacksägelsepsalm. Höjen jubel till
HERREN, alla länder.

<span id="an_100:2">100:2</span> Tjänen HERREN med glädje, kommen inför
hans ansikte med fröjderop.

<span id="an_100:3">100:3</span> Förnimmen att HERREN är Gud. Han har
gjort oss, och icke vi själva, till sitt folk och till får i sin hjord.

<span id="an_100:4">100:4</span> Gån in i hans portar med tacksägelse, i
hans gårdar med lov; tacken honom, loven hans namn.

<span id="an_100:5">100:5</span> Ty HERREN är god, hans nåd varar
evinnerligen och hans trofasthet från släkte till släkte.

<span id="an_101:1">101:1</span> Av David; en psalm. Om nåd och rätt
vill jag sjunga, dig, HERRE, lovsäga.

<span id="an_101:2">101:2</span> Jag vill akta på ostrafflighetens väg
-- när kommer du till mig? Jag vill föra en ostrafflig vandel, där jag
bor i mitt hus.

<span id="an_101:3">101:3</span> Jag vänder mitt öga ej till det som
fördärvligt är. Att öva orättfärdighet hatar jag; sådant skall ej låda
vid mig.

<span id="an_101:4">101:4</span> Ett vrångt hjärta vare fjärran ifrån
mig; vad ont är vill jag ej veta av.

<span id="an_101:5">101:5</span> Den som i hemlighet förtalar sin nästa,
honom vill jag förgöra; den som har stolta ögon och högmodigt hjärta,
honom lider jag icke.

<span id="an_101:6">101:6</span> Mina ögon se efter de trogna i landet,
för att de må bo hos mig; den som vandrar på ostrafflighetens väg, han
får vara min tjänare.

<span id="an_101:7">101:7</span> Den får icke bo i mitt hus, som övar
svek; den som talar lögn skall ej bestå inför mina ögon.

<span id="an_101:8">101:8</span> Morgon efter morgon skall jag förgöra
alla ogudaktiga i landet och utrota alla ogärningsmän ur HERRENS stad.

<span id="an_102:1">102:1</span> Bön av en betryckt, när han försmäktar
och utgjuter sitt bekymmer inför HERREN.

<span id="an_102:2">102:2</span> HERRE, hör min bön, och låt mitt rop
komma inför dig.

<span id="an_102:3">102:3</span> Dölj icke ditt ansikte för mig, när jag
är i nöd. Böj ditt öra till mig; när jag ropar, så skynda att svara mig.

<span id="an_102:4">102:4</span> Ty mina dagar hava försvunnit såsom
rök, benen i min kropp äro förtorkade såsom av eld.

<span id="an_102:5">102:5</span> Mitt hjärta är förbränt såsom gräs och
förvissnat; ty jag förgäter att äta mitt bröd.

<span id="an_102:6">102:6</span> För min högljudda suckans skull tränga
benen i min kropp ut till huden.

<span id="an_102:7">102:7</span> Jag är lik en pelikan i öknen, jag är
såsom en uggla bland ruiner.

<span id="an_102:8">102:8</span> Jag får ingen sömn och har blivit lik
en ensam fågel på taket.

<span id="an_102:9">102:9</span> Hela dagen smäda mig mina fiender; de
som rasa mot mig förbanna med mitt namn.

<span id="an_102:10">102:10</span> Ty jag äter aska såsom bröd och
blandar min dryck med gråt,

<span id="an_102:11">102:11</span> för din vredes och förtörnelses
skull, därför att du har gripit mig och kastat mig bort.

<span id="an_102:12">102:12</span> Mina dagar äro såsom skuggan, när den
förlänges, och jag själv förvissnar såsom gräs.

<span id="an_102:13">102:13</span> Men du, o HERRE, tronar evinnerligen,
och din åminnelse varar från släkte till släkte.

<span id="an_102:14">102:14</span> Du skall stå upp och förbarma dig
över Sion; se, det är tid att du bevisar det nåd; ja, stunden har
kommit.

<span id="an_102:15">102:15</span> Ty dina tjänare hava dess stenar kära
och ömka sig över dess grus.

<span id="an_102:16">102:16</span> Då skola hedningarna frukta HERRENS
namn och alla jordens konungar din härlighet,

<span id="an_102:17">102:17</span> när en gång HERREN har byggt upp Sion
och uppenbarat sig i sin härlighet;

<span id="an_102:18">102:18</span> när han har vänt sig till de
utblottades bön och upphört att förakta deras bön.

<span id="an_102:19">102:19</span> Det skall tecknas upp för ett
kommande släkte, och det folk som varder skapat skall lova HERREN,

<span id="an_102:20">102:20</span> att han har blickat ned från sin
heliga höjd, att HERREN har skådat från himmelen ned till jorden,

<span id="an_102:21">102:21</span> för att höra den fångnes klagan, för
att befria dödens barn,

<span id="an_102:22">102:22</span> på det att man i Sion må förkunna
HERRENS namn och hans lov i Jerusalem,

<span id="an_102:23">102:23</span> när alla folk församlas, och alla
riken, för att tjäna HERREN.

<span id="an_102:24">102:24</span> Han har på vägen nedböjt min kraft,
han har förkortat mina dagar.

<span id="an_102:25">102:25</span> Jag säger: Min Gud, tag mig icke bort
i mina halva dagar, du vilkens år vara från släkte till släkte.

<span id="an_102:26">102:26</span> I urtiden lade du jordens grund, och
himlarna äro dina händer verk:

<span id="an_102:27">102:27</span> de skola förgås, men du förbliver, de
skola alla nötas ut såsom en klädnad; du skall förvanda dem såsom man
byter om sin dräkt, och de fara hän.

<span id="an_102:28">102:28</span> Men du är densamme, och dina år skola
icke hava någon ände.

<span id="an_102:29">102:29</span> Dina tjänares barn skola få bo i
landet, och deras avkomma skall bestå inför dig.

<span id="an_103:1">103:1</span> Av David. Lova HERREN, min själ, och
allt det i mig är hans heliga namn.

<span id="an_103:2">103:2</span> Lova HERREN, min själ, och förgät icke
vad gott han har gjort,

<span id="an_103:3">103:3</span> han som förlåter dig alla dina
missgärningar och helar alla dina brister,

<span id="an_103:4">103:4</span> han som förlossar ditt liv från graven
och kröner dig med nåd och barmhärtighet,

<span id="an_103:5">103:5</span> han som mättar ditt begär med sitt
goda, så att du bliver ung på nytt såsom en örn.

<span id="an_103:6">103:6</span> HERREN gör rättfärdighetens verk och
skaffar rätt åt alla förtryckta.

<span id="an_103:7">103:7</span> Han lät Mose se sina vägar, Israels
barn sina gärningar.

<span id="an_103:8">103:8</span> Barmhärtig och nådig är HERREN,
långmodig och stor i mildhet.

<span id="an_103:9">103:9</span> Han går icke ständigt till rätta och
behåller ej vrede evinnerligen.

<span id="an_103:10">103:10</span> Han handlar icke med oss efter våra
synder och vedergäller oss icke efter våra missgärningar.

<span id="an_103:11">103:11</span> Ty så hög som himmelen är över
jorden, så väldig är hans nåd över dem som frukta honom.

<span id="an_103:12">103:12</span> Så långt som öster är från väster
låter han våra överträdelser vara från oss.

<span id="an_103:13">103:13</span> Såsom en fader förbarmar sig över
barnen, så förbarmar sig HERREN över dem som frukta honom.

<span id="an_103:14">103:14</span> Ty han vet vad för ett verk vi äro,
han tänker därpå att vi äro stoft.

<span id="an_103:15">103:15</span> En människas dagar äro såsom gräset,
hon blomstrar såsom ett blomster på marken.

<span id="an_103:16">103:16</span> När vinden går däröver, då är det
icke mer, och dess plats vet icke mer därav.

<span id="an_103:17">103:17</span> Men HERRENS nåd varar från evighet
till evighet över dem som frukta honom, och hans rättfärdighet intill
barnbarn,

<span id="an_103:18">103:18</span> när man håller hans förbund och
tänker på hans befallningar och gör efter dem.

<span id="an_103:19">103:19</span> HERREN har ställt sin tron i
himmelen, och hans konungavälde omfattar allt.

<span id="an_103:20">103:20</span> Loven HERREN, I hans änglar, I starke
hjältar, som uträtten hans befallning, så snart I hören ljudet av hans
befallning.

<span id="an_103:21">103:21</span> Loven HERREN, I alla hans härskaror,
I hans tjänare, som uträtten hans vilja.

<span id="an_103:22">103:22</span> Loven HERREN, I alla hans verk,
varhelst hans herradöme är. Min själ, lova HERREN.

<span id="an_104:1">104:1</span> Lova HERREN, min själ. HERRE, min Gud,
du är hög och stor, i majestät och härlighet är du klädd.

<span id="an_104:2">104:2</span> Du höljer dig i ljus såsom i en mantel,
du spänner ut himmelen såsom ett tält;

<span id="an_104:3">104:3</span> du timrar på vattnen dina salar, molnen
gör du till din vagn, och du far fram på vindens vingar.

<span id="an_104:4">104:4</span> Du gör vindar till dina sändebud,
eldslågor till dina tjänare.

<span id="an_104:5">104:5</span> Du grundade jorden på hennes fästen, så
att hon icke vacklar till evig tid.

<span id="an_104:6">104:6</span> Med djupet betäckte du henne såsom med
en klädnad; uppöver bergen stodo vattnen.

<span id="an_104:7">104:7</span> Men för din näpst flydde de; för ljudet
av ditt dunder hastade de undan.

<span id="an_104:8">104:8</span> Berg höjde sig, och dalar sänkte sig,
på den plats som du hade bestämt för dem.

<span id="an_104:9">104:9</span> En gräns satte du, som vattnen ej fingo
överskrida, så att de icke åter skulle betäcka jorden.

<span id="an_104:10">104:10</span> Du lät källor flyta fram i dalarna,
mellan bergen togo de sin väg.

<span id="an_104:11">104:11</span> De vattna alla markens djur,
vildåsnorna släcka i dem sin törst.

<span id="an_104:12">104:12</span> Vid dem bo himmelens fåglar, från
trädens grenar höja de sin röst.

<span id="an_104:13">104:13</span> Du vattnar bergen från dina salar,
jorden mättas av den frukt du skapar.

<span id="an_104:14">104:14</span> Du låter gräs skjuta upp för djuren
och örter till människans tjänst. Så framalstrar du bröd ur jorden

<span id="an_104:15">104:15</span> och vin, som gläder människans
hjärta; så gör du hennes ansikte glänsande av olja, och brödet styrker
människans hjärta.

<span id="an_104:16">104:16</span> HERRENS träd varda ock mättade,
Libanons cedrar, som han har planterat;

<span id="an_104:17">104:17</span> fåglarna bygga där sina nästen,
hägern gör sitt bo i cypresserna.

<span id="an_104:18">104:18</span> Stenbockarna hava fått de höga
bergen, klyftorna är klippdassarnas tillflykt.

<span id="an_104:19">104:19</span> Du gjorde månen till att bestämma
tiderna; solen vet stunden då den skall gå ned.

<span id="an_104:20">104:20</span> Du sänder mörker, och det bliver
natt; då komma alla skogens djur i rörelse,

<span id="an_104:21">104:21</span> de unga lejonen ryta efter rov och
begära sin föda av Gud.

<span id="an_104:22">104:22</span> Solen går upp; då draga de sig
tillbaka och lägga sig ned i sina kulor.

<span id="an_104:23">104:23</span> Människan går då ut till sin gärning
och till sitt arbete intill aftonen.

<span id="an_104:24">104:24</span> Huru mångfaldiga äro icke dina verk,
o HERRE! Med vishet har du gjort dem alla. Jorden är full av vad du har
skapat.

<span id="an_104:25">104:25</span> Se ock havet, det stora ock vida: ett
tallöst vimmel rör sig däri, djur både stora och små.

<span id="an_104:26">104:26</span> Där gå skeppen sin väg fram,
Leviatan, som du har skapat att leka däri.

<span id="an_104:27">104:27</span> Alla vänta de efter dig, att du skall
giva dem deras mat i rätt tid.

<span id="an_104:28">104:28</span> Du giver dem, då samla de in; du
upplåter din hand, då varda de mättade med goda håvor.

<span id="an_104:29">104:29</span> Du fördöljer ditt ansikte, då
förskräckas de; du tager bort deras ande, då förgås de och vända åter
till sitt stoft igen.

<span id="an_104:30">104:30</span> Du sänder ut din ande, då varda de
skapade, och du förnyar jordens anlete.

<span id="an_104:31">104:31</span> HERRENS ära förblive evinnerligen; må
HERREN glädja sig över sina verk,

<span id="an_104:32">104:32</span> han som skådar på jorden, och hon
bävar, han som rör vid bergen, och de ryka.

<span id="an_104:33">104:33</span> Jag vill sjunga till HERRENS ära, så
länge jag lever; jag vill lovsjunga min Gud, så länge jag är till.

<span id="an_104:34">104:34</span> Mitt tal behage honom väl; må jag
själv få glädja mig i HERREN.

<span id="an_104:35">104:35</span> Men må syndare försvinna ifrån jorden
och inga ogudaktiga mer vara till. Lova HERREN, min själ Halleluja!

<span id="an_105:1">105:1</span> Tacken HERREN, åkallen hans namn, gören
hans gärningar kunniga bland folken.

<span id="an_105:2">105:2</span> Sjungen till hans ära, lovsägen honom,
talen om alla hans under.

<span id="an_105:3">105:3</span> Berömmen eder av hans heliga namn;
glädje sig av hjärtat de som söka HERREN.

<span id="an_105:4">105:4</span> Frågen efter HERREN och hans makt,
söken hans ansikte beständigt.

<span id="an_105:5">105:5</span> Tänken på de underbara verk som han har
gjort, på hans under och hans muns domar,

<span id="an_105:6">105:6</span> I Abrahams, hans tjänares, säd, I
Jakobs barn, hans utvalda.

<span id="an_105:7">105:7</span> Han är HERREN, vår Gud; över hela
jorden gå hans domar.

<span id="an_105:8">105:8</span> Han tänker evinnerligen på sitt
förbund, intill tusen släkten på vad han har stadgat,

<span id="an_105:9">105:9</span> på det förbund han slöt med Abraham och
på sin ed till Isak.

<span id="an_105:10">105:10</span> Han fastställde det för Jakob till en
stadga, för Israel till ett evigt förbund;

<span id="an_105:11">105:11</span> han sade: »Åt dig vill jag giva
Kanaans land, det skall bliva eder arvedels lott.»

<span id="an_105:12">105:12</span> Då voro de ännu en liten hop, de voro
ringa och främlingar därinne.

<span id="an_105:13">105:13</span> Och de vandrade åstad ifrån folk till
folk, ifrån ett rike bort till ett annat.

<span id="an_105:14">105:14</span> Han tillstadde ingen att göra dem
skada, han straffade konungar för deras skull:

<span id="an_105:15">105:15</span> »Kommen icke vid mina smorda, och
gören ej mina profeter något ont.»

<span id="an_105:16">105:16</span> Och när han bjöd hungersnöd komma
över landet och fördärvade allt deras livsuppehälle,

<span id="an_105:17">105:17</span> då sände han åstad en man framför
dem: Josef blev såld till träl.

<span id="an_105:18">105:18</span> Man slog hans fötter i bojor, i järn
fick han ligga fjättrad,

<span id="an_105:19">105:19</span> till den tid då hans ord uppfylldes,
då HERRENS tal bevisade hans oskuld.

<span id="an_105:20">105:20</span> Då sände konungen och lät släppa
honom lös, folkens behärskare gav honom fri.

<span id="an_105:21">105:21</span> Han satte honom till herre över sitt
hus, till att råda över all hans egendom;

<span id="an_105:22">105:22</span> han skulle binda hans furstar efter
sin vilja och lära hans äldste vishet.

<span id="an_105:23">105:23</span> Och Israel kom till Egypten, Jakob
blev en gäst i Hams land.

<span id="an_105:24">105:24</span> Och HERREN gjorde sitt folk mycket
fruktsamt och mäktigare än dess ovänner voro,

<span id="an_105:25">105:25</span> de vilkas hjärtan han vände till att
hata hans folk, till att lägga onda råd mot hans tjänare.

<span id="an_105:26">105:26</span> Han sände Mose, sin tjänare, och
Aron, som han hade utvalt.

<span id="an_105:27">105:27</span> De gjorde hans tecken ibland dem och
under i Hams land.

<span id="an_105:28">105:28</span> Han sände mörker och lät allt bliva
mörkt; och de stodo icke emot hans ord.

<span id="an_105:29">105:29</span> Han förvandlade deras vatten till
blod och lät så deras fiskar dö.

<span id="an_105:30">105:30</span> Deras land kom att vimla av paddor,
ända in i deras konungars kamrar.

<span id="an_105:31">105:31</span> Han bjöd, och flugsvärmar kommo, mygg
i hela deras land.

<span id="an_105:32">105:32</span> Han gav dem hagel för regn, eldslågor
sände han i deras land.

<span id="an_105:33">105:33</span> Och han slog deras vinträd och
fikonträd och bröt sönder träden i deras land.

<span id="an_105:34">105:34</span> Han bjöd, och gräshoppor kommo, och
gräsmaskar i tallös mängd.

<span id="an_105:35">105:35</span> De åto upp alla örter i deras land,
de åto upp frukten på deras mark.

<span id="an_105:36">105:36</span> Och han slog allt förstfött i deras
land, förstlingen av all deras kraft.

<span id="an_105:37">105:37</span> Så förde han dem ut, med silver och
guld, och i hans stammar var ingen som stapplade.

<span id="an_105:38">105:38</span> Egyptierna gladde sig, när de drogo
ut; ty förskräckelse för Israel hade fallit över dem.

<span id="an_105:39">105:39</span> Han bredde ut ett moln till skygd,
och en eld för att lysa om natten.

<span id="an_105:40">105:40</span> De begärde, då lät han vaktlar komma,
och med bröd från himmelen mättade han dem.

<span id="an_105:41">105:41</span> Han öppnade klippan, och vatten
flödade; det gick genom öknen såsom en ström.

<span id="an_105:42">105:42</span> Ty han tänkte på sitt heliga ord, på
sin tjänare Abraham.

<span id="an_105:43">105:43</span> Så förde han ut sitt folk med fröjd,
med jubel dem som han hade utvalt.

<span id="an_105:44">105:44</span> Han gav åt dem hedningarnas länder,
och folkens förvärv fingo de till besittning,

<span id="an_105:45">105:45</span> för att de skulle hålla hans stadgar
och taga hans lagar i akt. Halleluja!

<span id="an_106:1">106:1</span> Halleluja! Tacken HERREN, ty han är
god, ty hans nåd varar evinnerligen.

<span id="an_106:2">106:2</span> Vem kan uttala HERRENS väldiga
gärningar och förkunna allt hans lov?

<span id="an_106:3">106:3</span> Saliga äro de som akta på vad rätt är,
de som alltid öva rättfärdighet.

<span id="an_106:4">106:4</span> Tänk på mig, HERRE, efter din nåd mot
ditt folk, besök mig med din frälsning,

<span id="an_106:5">106:5</span> så att jag med lust får se dina
utvaldas lycka, glädja mig med ditt folks glädje, berömma mig med din
arvedel.

<span id="an_106:6">106:6</span> Vi hava syndat likasom våra fäder, vi
hava gjort illa, vi hava varit ogudaktiga.

<span id="an_106:7">106:7</span> Våra fäder i Egypten aktade icke på
dina under; de tänkte icke på dina många nådegärningar, utan voro
gensträviga vid havet, invid Röda havet.

<span id="an_106:8">106:8</span> Men han frälste dem för sitt namns
skull, för att göra sin makt kunnig.

<span id="an_106:9">106:9</span> Han näpste Röda havet, så att det blev
torrt, och förde dem genom djupen såsom genom en öken.

<span id="an_106:10">106:10</span> Han frälste dem från deras
motståndares hand och förlossade dem ifrån fiendens hand.

<span id="an_106:11">106:11</span> Vattnet övertäckte deras ovänner;
icke en enda av dem blev kvar.

<span id="an_106:12">106:12</span> Då trodde de på hans ord, då sjöngo
de hans lov.

<span id="an_106:13">106:13</span> Men snart glömde de hans gärningar,
de förbidade icke hans råd.

<span id="an_106:14">106:14</span> De grepos av lystnad i öknen och
frestade Gud i ödemarken.

<span id="an_106:15">106:15</span> Då gav han dem vad de begärde, men
sände tärande sjukdom över dem.

<span id="an_106:16">106:16</span> Och de upptändes av avund mot Mose i
lägret, mot Aron, HERRENS helige.

<span id="an_106:17">106:17</span> Men jorden öppnade sig och uppslukade
Datan och övertäckte Abirams hop.

<span id="an_106:18">106:18</span> Och eld begynte brinna i deras hop,
en låga brände upp de ogudaktiga.

<span id="an_106:19">106:19</span> De gjorde en kalv vid Horeb och
tillbådo ett gjutet beläte;

<span id="an_106:20">106:20</span> sin ära bytte de bort mot bilden av
en oxe, som äter gräs.

<span id="an_106:21">106:21</span> De glömde Gud, sin frälsare, som hade
gjort så stora ting i Egypten,

<span id="an_106:22">106:22</span> så underbara verk i Hams land, så
fruktansvärda gärningar vid Röda havet.

<span id="an_106:23">106:23</span> Då hotade han att förgöra dem; men
Mose, den man som han hade utvalt, trädde fram såsom medlare inför honom
till att avvända hans vrede, så att den icke skulle fördärva.

<span id="an_106:24">106:24</span> De föraktade det ljuvliga landet och
trodde icke på hans ord.

<span id="an_106:25">106:25</span> De knorrade i sina tält och lyssnade
icke till HERRENS röst.

<span id="an_106:26">106:26</span> Då lyfte han upp sin hand mot dem och
svor att slå ned dem i öknen,

<span id="an_106:27">106:27</span> att slå ned deras barn ibland
hedningarna och förströ dem i länderna.

<span id="an_106:28">106:28</span> Och de slöto sig till Baal-Peor och
åto det som var offrat åt döda.

<span id="an_106:29">106:29</span> De förtörnade Gud med sina gärningar,
och en hemsökelse bröt in över dem.

<span id="an_106:30">106:30</span> Men Pinehas trädde fram och skipade
rätt, och så upphörde hemsökelsen;

<span id="an_106:31">106:31</span> det vart honom räknat till
rättfärdighet från släkte till släkte, för evig tid.

<span id="an_106:32">106:32</span> De förtörnade honom ock vid Meribas
vatten, och det gick Mose illa för deras skull.

<span id="an_106:33">106:33</span> Ty de voro gensträviga mot hans Ande,
och han talade obetänksamt med sina läppar.

<span id="an_106:34">106:34</span> De förgjorde icke de folk om vilka
HERREN hade givit dem befallning,

<span id="an_106:35">106:35</span> utan beblandade sig med hedningarna
och lärde sig deras gärningar.

<span id="an_106:36">106:36</span> De tjänade deras avgudar, och dessa
blevo dem till en snara.

<span id="an_106:37">106:37</span> Och de offrade sina söner och döttrar
till offer åt onda andar.

<span id="an_106:38">106:38</span> Ja, de utgöto oskyldigt blod, sina
söners och döttrars blod och offrade dessa åt Kanaans avgudar; och
landet vart ohelgat genom blodskulder.

<span id="an_106:39">106:39</span> Så blevo de orena genom sina
gärningar och betedde sig trolöst i sina verk.

<span id="an_106:40">106:40</span> Då upptändes HERRENS vrede mot hans
folk, och hans arvedel blev honom en styggelse.

<span id="an_106:41">106:41</span> Och han gav dem i hedningars hand, så
att de som hatade dem fingo råda över dem.

<span id="an_106:42">106:42</span> Deras fiender trängde dem, och de
blevo kuvade under deras hand.

<span id="an_106:43">106:43</span> Många gånger räddade han dem, men de
voro gensträviga i sin egenvilja och förgingos så genom sin missgärning.

<span id="an_106:44">106:44</span> Men han såg till dem i deras nöd, när
han hörde deras rop.

<span id="an_106:45">106:45</span> Och han tänkte, dem till fromma, på
sitt förbund och ömkade sig efter sin stora nåd.

<span id="an_106:46">106:46</span> Och han lät dem finna barmhärtighet
inför alla dem som hade fört dem i fångenskap.

<span id="an_106:47">106:47</span> Fräls oss, HERRE, vår Gud, och
församla oss från hedningarna, så att vi få prisa ditt heliga namn och
berömma oss av ditt lov. ----

<span id="an_106:48">106:48</span> Lovad vare HERREN, Israels Gud, från
evighet till evighet! Och allt folket säge: »Amen, Halleluja!» Femte
boken

<span id="an_107:1">107:1</span> Tacken HERREN, ty han är god, ty hans
nåd varar evinnerligen.

<span id="an_107:2">107:2</span> Så säge HERRENS förlossade, de som han
har förlossat ur nöden,

<span id="an_107:3">107:3</span> de som han har församlat ifrån
länderna, från öster och från väster, från norr och från havssidan.

<span id="an_107:4">107:4</span> De irrade omkring i öknen på öde
stigar, de funno ingen stad där de kunde bo;

<span id="an_107:5">107:5</span> de hungrade och törstade, deras själ
försmäktade i dem.

<span id="an_107:6">107:6</span> Men de ropade till HERREN i sin nöd,
och han räddade dem ur deras trångmål.

<span id="an_107:7">107:7</span> Och han ledde dem på en rätt väg, så
att de kommo till en stad där de kunde bo.

<span id="an_107:8">107:8</span> De må tacka HERREN för hans nåd och för
hans under med människors barn,

<span id="an_107:9">107:9</span> att han mättade den försmäktande själen
och uppfyllde den hungrande själen med sitt goda.

<span id="an_107:10">107:10</span> De sutto i mörker och dödsskugga,
fångna i elände och järnbojor,

<span id="an_107:11">107:11</span> därför att de hade varit gensträviga
mot Guds ord och hade föraktat den Högstes råd.

<span id="an_107:12">107:12</span> Han kuvade deras hjärtan med olycka;
de kommo på fall och hade ingen hjälpare.

<span id="an_107:13">107:13</span> Men de ropade till HERREN i sin nöd,
och han frälste dem ur deras trångmål;

<span id="an_107:14">107:14</span> han förde dem ut ur mörkret och
dödsskuggan, och deras bojor slet han sönder.

<span id="an_107:15">107:15</span> De må tacka HERREN för hans nåd och
för hans under med människors barn,

<span id="an_107:16">107:16</span> att han krossade kopparportarna och
bröt sönder järnbommarna.

<span id="an_107:17">107:17</span> De voro oförnuftiga, ty de vandrade i
överträdelse, och blevo nu plågade för sina missgärningars skull;

<span id="an_107:18">107:18</span> deras själ vämjdes vid all mat, och
de voro nära dödens portar.

<span id="an_107:19">107:19</span> Men de ropade till HERREN i sin nöd,
och han frälste dem ur deras trångmål.

<span id="an_107:20">107:20</span> Han sände sitt ord och botade dem och
räddade dem från graven.

<span id="an_107:21">107:21</span> De må tacka HERREN för hans nåd och
för hans under med människors barn;

<span id="an_107:22">107:22</span> de må offra lovets offer och förtälja
hans verk med jubel.

<span id="an_107:23">107:23</span> De foro på havet med skepp och drevo
sin handel på stora vatten;

<span id="an_107:24">107:24</span> där fingo de se HERRENS gärningar och
hans under på havsdjupet.

<span id="an_107:25">107:25</span> Med sitt ord uppväckte han
stormvinden, så att den hävde upp dess böljor.

<span id="an_107:26">107:26</span> De foro upp mot himmelen, ned i
djupen; deras själ upplöstes av ångest.

<span id="an_107:27">107:27</span> De raglade och stapplade såsom
druckna, och all deras vishet blev till intet.

<span id="an_107:28">107:28</span> Men de ropade till HERREN i sin nöd,
och han förde dem ut ur deras trångmål.

<span id="an_107:29">107:29</span> Han förbytte stormen i lugn, så att
böljorna omkring dem tystnade.

<span id="an_107:30">107:30</span> Och de blevo glada att det vart
stilla, och han förde dem till den hamn dit de ville.

<span id="an_107:31">107:31</span> De må tacka HERREN för hans nåd och
för hans under med människors barn;

<span id="an_107:32">107:32</span> de må upphöja honom i folkets
församling och lova honom där de äldste sitta.

<span id="an_107:33">107:33</span> Han gjorde strömmar till öken,
källsprång till torr mark,

<span id="an_107:34">107:34</span> bördigt land till salthed, för dess
inbyggares ondskas skull.

<span id="an_107:35">107:35</span> Han gjorde öknen till en vattenrik
sjö och torrt land till källsprång.

<span id="an_107:36">107:36</span> Och han lät de hungrande bo där, och
de byggde en stad där de kunde bo.

<span id="an_107:37">107:37</span> De besådde åkrar och planterade
vingårdar, som gåvo dem sin frukt i avkastning.

<span id="an_107:38">107:38</span> Han välsignade dem, och de förökades
storligen, och deras boskapshjordar lät han icke förminskas.

<span id="an_107:39">107:39</span> Väl blevo de sedan ringa och
nedböjda, i det olycka och bedrövelse tryckte dem,

<span id="an_107:40">107:40</span> men han som utgjuter förakt över
furstar och låter dem irra omkring i väglösa ödemarker,

<span id="an_107:41">107:41</span> han upphöjde då den fattige ur
eländet och lät släkterna växa till såsom fårhjordar.

<span id="an_107:42">107:42</span> De redliga se det och glädja sig, och
all orättfärdighet måste tillsluta sin mun.

<span id="an_107:43">107:43</span> Den som är vis, han akte härpå och
besinne HERRENS nådegärningar.

<span id="an_108:1">108:1</span> En sång, en psalm av David.

<span id="an_108:2">108:2</span> Mitt hjärta är frimodigt, o Gud, jag
vill sjunga och lova; ja, så vill min ära.

<span id="an_108:3">108:3</span> Vakna upp, psaltare och harpa; jag vill
väcka morgonrodnaden.

<span id="an_108:4">108:4</span> Jag vill tacka dig bland folken,
HERREN, och lovsjunga dig bland folkslagen.

<span id="an_108:5">108:5</span> Ty din nåd är stor ända uppöver
himmelen, och din trofasthet allt upp till skyarna.

<span id="an_108:6">108:6</span> Upphöjd vare du, Gud, över himmelen,
och över hela jorden sträcke sig din ära.

<span id="an_108:7">108:7</span> På det att dina vänner må varda
räddade, må du giva seger med din högra hand och bönhöra mig.

<span id="an_108:8">108:8</span> Gud har talat i sin helgedom: »Jag
skall triumfera, jag skall utskifta Sikem och skall avmäta Suckots dal.

<span id="an_108:9">108:9</span> Mitt är Gilead, mitt är Manasse, Efraim
är mitt huvuds värn,

<span id="an_108:10">108:10</span> Juda min härskarstav; Moab är mitt
tvagningskärl, på Edom kastar jag min sko; över filistéernas land höjer
jag jubelrop.»

<span id="an_108:11">108:11</span> Vem skall föra mig till den fasta
staden, vem leder mig till Edom?

<span id="an_108:12">108:12</span> Har icke du, o Gud, förkastat oss, så
att du ej drager ut med våra härar, o Gud?

<span id="an_108:13">108:13</span> Giv oss hjälp mot ovännen; ty
människors hjälp är fåfänglighet.

<span id="an_108:14">108:14</span> Med Gud kunna vi göra mäktiga ting;
han skall förtrampa våra ovänner.

<span id="an_109:1">109:1</span> För sångmästaren; av David; en psalm.
Min lovsångs Gud, tig icke.

<span id="an_109:2">109:2</span> Ty sin ogudaktiga mun, sin falska mun
hava de upplåtit mot mig, de hava talat mot mig med lögnaktig tunga.

<span id="an_109:3">109:3</span> Med hätska ord hava de omgivit mig, de
hava begynt strid mot mig utan sak.

<span id="an_109:4">109:4</span> Till lön för min kärlek stå de mig
emot, men jag beder allenast.

<span id="an_109:5">109:5</span> De hava bevisat mig ont för gott och
hat för min kärlek.

<span id="an_109:6">109:6</span> Låt en ogudaktig man träda upp emot
honom, och låt en åklagare stå på hans högra sida.

<span id="an_109:7">109:7</span> När han kommer inför rätta, må han
dömas skyldig, och hans bön vare synd.

<span id="an_109:8">109:8</span> Blive hans dagar få, hans ämbete tage
en annan.

<span id="an_109:9">109:9</span> Varde hans barn faderlösa och hans
hustru änka.

<span id="an_109:10">109:10</span> Må hans barn alltid gå husvilla och
tigga och söka sitt bröd fjärran ifrån ödelagda hem.

<span id="an_109:11">109:11</span> Må ockraren få i sin snara allt vad
han äger, och må främmande plundra hans gods.

<span id="an_109:12">109:12</span> Må ingen finnas, som hyser misskund
med honom, och ingen, som förbarmar sig över hans faderlösa.

<span id="an_109:13">109:13</span> Hans framtid varde avskuren, i nästa
led vare sådanas namn utplånat.

<span id="an_109:14">109:14</span> Hans fäders missgärning varde
ihågkommen inför HERREN, och hans moders synd varde icke utplånad.

<span id="an_109:15">109:15</span> Må den alltid stå inför HERRENS ögon;
ja, sådana mäns åminnelse må utrotas från jorden.

<span id="an_109:16">109:16</span> Ty han tänkte ju icke på att öva
misskund, utan förföljde den som var betryckt och fattig och den vilkens
hjärta var bedrövat, för att döda dem.

<span id="an_109:17">109:17</span> Han älskade förbannelse, och den kom
över honom; han hade icke behag till välsignelse, och den blev fjärran
ifrån honom.

<span id="an_109:18">109:18</span> Han klädde sig i förbannelse såsom i
en klädnad, och såsom vatten trängde den in i hans liv och såsom olja in
i hans ben.

<span id="an_109:19">109:19</span> Den varde honom såsom en mantel att
hölja sig i, och såsom en gördel att alltid omgjorda sig med.

<span id="an_109:20">109:20</span> Detta vare mina motståndares lön från
HERREN, och deras som tala ont mot min själ.

<span id="an_109:21">109:21</span> Men du, HERRE, Herre, stå mig bi för
ditt namn skull; god är ju din nåd, så må du då rädda mig.

<span id="an_109:22">109:22</span> Ty jag är betryckt och fattig, och
mitt hjärta är genomborrat i mitt bröst.

<span id="an_109:23">109:23</span> Såsom skuggan, när den förlänges, går
jag bort; jag ryckes bort såsom en gräshoppssvärm.

<span id="an_109:24">109:24</span> Mina knän äro vacklande av fasta, och
min kropp förlorar sitt hull.

<span id="an_109:25">109:25</span> Till smälek har jag blivit inför dem;
när de se mig, skaka de huvudet.

<span id="an_109:26">109:26</span> Hjälp mig, HERRE, min Gud; fräls mig
efter din nåd;

<span id="an_109:27">109:27</span> och må de förnimma att det är din
hand, att du, HERRE, har gjort det.

<span id="an_109:28">109:28</span> Om de förbanna, så välsigna du; om de
resa sig upp, så komme de på skam, men må din tjänare få glädja sig.

<span id="an_109:29">109:29</span> Mina motståndare varde klädda i blygd
och höljda i skam såsom i en mantel.

<span id="an_109:30">109:30</span> Min mun skall storligen tacka HERREN;
mitt ibland många vill jag lova honom.

<span id="an_109:31">109:31</span> Ty han står på den fattiges högra
sida för att frälsa honom från dem som fördöma hans själ.

<span id="an_110:1">110:1</span> Av David; en psalm. HERREN sade till
min herre: »Sätt dig på min högra sida, till dess jag har lagt dina
fiender dig till en fotapall.»

<span id="an_110:2">110:2</span> Din makts spira skall HERREN utsträcka
från Sion; du skall härska mitt ibland dina fiender.

<span id="an_110:3">110:3</span> Villigt kommer ditt folk, när du samlar
din här; i helig skrud kommer din unga skara inför dig, såsom daggen
kommer ur morgonrodnadens sköte.

<span id="an_110:4">110:4</span> HERREN har svurit och skall icke ångra
sig: »Du är en präst till evig tid efter Melki-Sedeks sätt.»

<span id="an_110:5">110:5</span> Herren är på din högra sida, han skall
krossa konungar på sin vredes dag.

<span id="an_110:6">110:6</span> Han skall hålla dom bland hedningarna,
överallt skola döda ligga; han skall sönderkrossa huvuden vida omkring
på jorden.

<span id="an_110:7">110:7</span> Ur bäcken skall han dricka på vägen;
därför skall han upplyfta huvudet.

<span id="an_111:1">111:1</span> Halleluja! Jag vill tacka HERREN av
allt hjärta i de rättsinnigas råd och församling.

<span id="an_111:2">111:2</span> Stora äro HERRENS verk, de begrundas av
alla som hava sin lust i dem.

<span id="an_111:3">111:3</span> Majestät och härlighet är vad han gör,
och hans rättfärdighet förbliver evinnerligen.

<span id="an_111:4">111:4</span> Han har så gjort, att hans under äro i
åminnelse; nådig och barmhärtig är HERREN.

<span id="an_111:5">111:5</span> Han giver mat åt dem som frukta honom,
han tänker evinnerligen på sitt förbund.

<span id="an_111:6">111:6</span> Sina gärningars kraft har han gjort
kunnig för sitt folk, i det han gav dem hedningarnas arvedel.

<span id="an_111:7">111:7</span> Hans händers verk äro trofasthet och
rätt, oryggliga äro alla hans ordningar.

<span id="an_111:8">111:8</span> De stå fasta för alltid och för evigt,
de fullbordas med trofasthet och rättvisa.

<span id="an_111:9">111:9</span> Han har sänt sitt folk förlossning, han
har stadgat sitt förbund för evig tid; heligt och fruktansvärt är hans
namn.

<span id="an_111:10">111:10</span> HERRENS fruktan är vishetens
begynnelse, ett gott förstånd få alla de som göra därefter. Hans lov
förbliver evinnerligen.

<span id="an_112:1">112:1</span> Halleluja! Säll är den man som fruktar
HERREN och har sin stora lust i hans bud.

<span id="an_112:2">112:2</span> Hans efterkommande skola bliva väldiga
på jorden; de redligas släkte skall varda välsignat.

<span id="an_112:3">112:3</span> Gods och rikedom skall finnas i hans
hus, och hans rättfärdighet består evinnerligen.

<span id="an_112:4">112:4</span> För de redliga går han upp såsom ett
ljus i mörkret, nådig och barmhärtig och rättfärdig.

<span id="an_112:5">112:5</span> Väl den som är barmhärtig och giver
lån, den som stöder all sin sak på rätt!

<span id="an_112:6">112:6</span> Ty han skall icke vackla till evig tid;
den rättfärdige skall vara i evig åminnelse.

<span id="an_112:7">112:7</span> För ont budskap fruktar han icke; hans
hjärta är frimodigt, det förtröstar på HERREN.

<span id="an_112:8">112:8</span> Hans hjärta är fast, det fruktar icke,
till dess han får se med lust på sina ovänner.

<span id="an_112:9">112:9</span> Han utströr, han giver åt de fattiga,
hans rättfärdighet förbliver evinnerligen; hans horn skall varda upphöjt
med ära.

<span id="an_112:10">112:10</span> Den ogudaktige skall se det och
harmas; han skall bita sina tänder samman och täras bort. Vad de
ogudaktiga önska bliver till intet.

<span id="an_113:1">113:1</span> Halleluja! Loven, I HERRENS tjänare,
loven HERRENS namn.

<span id="an_113:2">113:2</span> Välsignat vare HERRENS namn från nu och
till evig tid.

<span id="an_113:3">113:3</span> Från solens uppgång ända till dess
nedgång vare HERRENS namn högtlovat.

<span id="an_113:4">113:4</span> HERREN är hög över alla folk, hans ära
når över himmelen.

<span id="an_113:5">113:5</span> Ja, vem är såsom HERREN, vår Gud, han
som sitter så högt,

<span id="an_113:6">113:6</span> han som ser ned så djupt -- ja, vem i
himmelen och på jorden?

<span id="an_113:7">113:7</span> Han som upprättar den ringe ur stoftet,
han som lyfter den fattige ur dyn,

<span id="an_113:8">113:8</span> för att sätta honom bredvid furstar,
bredvid sitt folks furstar;

<span id="an_113:9">113:9</span> han som låter den ofruktsamma hustrun
sitta med glädje såsom moder, omgiven av barn! Halleluja!

<span id="an_114:1">114:1</span> När Israel drog ut ur Egypten, Jakobs
hus ut ifrån folket med främmande tunga,

<span id="an_114:2">114:2</span> då vart Juda hans helgedom, Israel hans
herradöme.

<span id="an_114:3">114:3</span> Havet såg det och flydde, Jordan vände
tillbaka.

<span id="an_114:4">114:4</span> Bergen hoppade såsom vädurar, höjderna
såsom lamm.

<span id="an_114:5">114:5</span> Varför flyr du undan, du hav? Du
Jordan, varför vänder du tillbaka?

<span id="an_114:6">114:6</span> I berg, varför hoppen I såsom vädurar,
I höjder, såsom lamm?

<span id="an_114:7">114:7</span> För Herren må du väl bäva, du jord, för
Jakobs Guds ansikte,

<span id="an_114:8">114:8</span> för honom som förvandlar klippan till
en vattenrik sjö, hårda stenen till en vattenkälla.

<span id="an_115:1">115:1</span> Icke åt oss, HERRE, icke åt oss, utan
åt ditt namn giv äran, för din nåds, för din sannings skull.

<span id="an_115:2">115:2</span> Varför skulle hedningarna få säga: »Var
är nu deras Gud?»

<span id="an_115:3">115:3</span> Vår Gud är ju i himmelen; han kan göra
allt vad han vill.

<span id="an_115:4">115:4</span> Men deras avgudar äro silver och guld,
verk av människohänder.

<span id="an_115:5">115:5</span> De hava mun och tala icke, de hava ögon
och se icke,

<span id="an_115:6">115:6</span> de hava öron och höra icke, de hava
näsa och lukta icke.

<span id="an_115:7">115:7</span> Med sina händer taga de icke, med sina
fötter gå de icke; de hava intet ljud i sin strupe.

<span id="an_115:8">115:8</span> De som hava gjort dem skola bliva dem
lika, ja, alla som förtrösta på dem.

<span id="an_115:9">115:9</span> I av Israel, förtrösten på HERREN. Ja,
han är deras hjälp och sköld.

<span id="an_115:10">115:10</span> I av Arons hus, förtrösten på HERREN.
Ja, han är deras hjälp och sköld.

<span id="an_115:11">115:11</span> I som frukten HERREN, förtrösten på
HERREN. Ja, han är deras hjälp och sköld.

<span id="an_115:12">115:12</span> HERREN har tänkt på oss, han skall
välsigna, han skall välsigna Israels hus, han skall välsigna Arons hus,

<span id="an_115:13">115:13</span> han skall välsigna dem som frukta
HERREN, de små såväl som de stora.

<span id="an_115:14">115:14</span> Ja, HERREN föröke eder, seder själva
och edra barn.

<span id="an_115:15">115:15</span> Varen välsignade av HERREN, av honom
som har gjort himmel och jord.

<span id="an_115:16">115:16</span> Himmelen är HERRENS himmel, och
jorden har han givit åt människors barn.

<span id="an_115:17">115:17</span> De döda prisa icke HERREN, ingen som
har farit ned i det tysta.

<span id="an_115:18">115:18</span> Men vi, vi skola lova HERREN från nu
och till evig tid. Halleluja!

<span id="an_116:1">116:1</span> Jag har HERREN kär, ty han hör min röst
och mina böner.

<span id="an_116:2">116:2</span> Ja, han har böjt sitt öra till mig; i
hela mitt liv skall jag åkalla honom.

<span id="an_116:3">116:3</span> Dödens band omvärvde mig, och
dödsrikets ångest grep mig; jag kom i nöd och bedrövelse.

<span id="an_116:4">116:4</span> Men jag åkallade HERRENS namn: »Ack
HERRE, rädda min själ.»

<span id="an_116:5">116:5</span> HERREN är nådig och rättfärdig, vår Gud
är barmhärtig.

<span id="an_116:6">116:6</span> HERREN bevarar de enfaldiga; jag var i
elände, och han frälste mig.

<span id="an_116:7">116:7</span> Vänd nu åter till din ro, min själ, ty
HERREN har gjort väl mot dig.

<span id="an_116:8">116:8</span> Ja, du har räddat min själ från döden,
mitt öga från tårar, min fot ifrån fall;

<span id="an_116:9">116:9</span> jag skall få vandra inför HERREN i de
levandes land.

<span id="an_116:10">116:10</span> Jag tror, ty därför talar jag, jag
som var storligen plågad,

<span id="an_116:11">116:11</span> jag som måste säga i min ångest:
»Alla människor äro lögnaktiga.»

<span id="an_116:12">116:12</span> Huru skall jag vedergälla HERREN alla
hans välgärningar mot mig?

<span id="an_116:13">116:13</span> Jag vill taga frälsningens bägare och
åkalla HERRENS namn.

<span id="an_116:14">116:14</span> Jag vill infria åt HERREN mina
löften, ja, i hela hans folks åsyn.

<span id="an_116:15">116:15</span> Dyrt aktad i HERRENS ögon är hans
frommas död.

<span id="an_116:16">116:16</span> Ack HERRE, jag är ju din tjänare, jag
är din tjänare, din tjänarinnas son; du har lossat mina band.

<span id="an_116:17">116:17</span> Dig vill jag offra lovets offer, och
HERRENS namn vill jag åkalla.

<span id="an_116:18">116:18</span> Jag vill infria åt HERREN mina
löften, ja, i hela hans folks åsyn,

<span id="an_116:19">116:19</span> i gårdarna till HERRENS hus, mitt i
dig, Jerusalem. Halleluja!

<span id="an_117:1">117:1</span> Loven HERREN, alla hedningar, prisen
honom, alla folk.

<span id="an_117:2">117:2</span> Ty hans nåd är väldig över oss, och
HERRENS sanning varar i evighet. Halleluja!

<span id="an_118:1">118:1</span> Tacken HERREN, ty han är god, ty hans
nåd varar evinnerligen.

<span id="an_118:2">118:2</span> Så säge Israel, ty hans nåd varar
evinnerligen.

<span id="an_118:3">118:3</span> Så säge Arons hus, ty hans nåd varar
evinnerligen.

<span id="an_118:4">118:4</span> Så säge de som frukta HERREN, ty hans
nåd varar evinnerligen.

<span id="an_118:5">118:5</span> I mitt trångmål åkallade jag HERREN,
och HERREN svarade mig och ställde mig på rymlig plats.

<span id="an_118:6">118:6</span> HERREN står mig bi, jag skall icke
frukta; vad kunna människor göra mig?

<span id="an_118:7">118:7</span> HERREN står mig bi, han är min
hjälpare, och jag skall få se med lust på dem som hata mig.

<span id="an_118:8">118:8</span> Bättre är att taga sin tillflykt till
HERREN än att förlita sig på människor.

<span id="an_118:9">118:9</span> Bättre är att taga sin tillflykt till
HERREN än att förlita sig på furstar.

<span id="an_118:10">118:10</span> Alla hedningar omringa mig, men i
HERRENS namn skall jag förgöra dem.

<span id="an_118:11">118:11</span> De omringa mig, ja, de omringa mig,
men i HERRENS namn skall jag förgöra dem.

<span id="an_118:12">118:12</span> De omringa mig såsom bin, men de
slockna såsom eld i törne; i HERRENS namn skall jag förgöra dem.

<span id="an_118:13">118:13</span> Man stöter mig hårdeligen, för att
jag skall falla, men HERREN hjälper mig.

<span id="an_118:14">118:14</span> HERREN är min starkhet och min
lovsång, och han blev mig till frälsning.

<span id="an_118:15">118:15</span> Man sjunger med jubel om frälsning i
de rättfärdigas hyddor: »HERRENS högra hand gör mäktiga ting.

<span id="an_118:16">118:16</span> HERRENS högra han upphöjer, HERRENS
högra hand gör mäktiga ting.»

<span id="an_118:17">118:17</span> Jag skall icke dö, utan leva och
förtälja HERRENS gärningar.

<span id="an_118:18">118:18</span> Väl tuktade mig HERREN, men han gav
mig icke åt döden.

<span id="an_118:19">118:19</span> Öppnen för mig rättfärdighetens
portar; jag vill gå in genom dem och tacka HERREN.

<span id="an_118:20">118:20</span> Detta är HERRENS port, de rättfärdiga
skola gå in genom den.

<span id="an_118:21">118:21</span> Jag tackar dig för att du svarade mig
och blev mig till frälsning.

<span id="an_118:22">118:22</span> Den sten som byggningsmännen
förkastade har blivit en hörnsten.

<span id="an_118:23">118:23</span> Av HERREN har den blivit detta;
underbart är det i våra ögon.

<span id="an_118:24">118:24</span> Detta är den dag som HERREN har
gjort; låtom oss på den fröjdas och vara glada.

<span id="an_118:25">118:25</span> Ack HERRE, fräls! Ack HERRE, låt väl
gå!

<span id="an_118:26">118:26</span> Välsignad vare han som kommer, i
HERRENS namn. Vi välsigna eder från HERRENS hus.

<span id="an_118:27">118:27</span> HERREN är Gud, och han gav oss ljus.
Ordnen eder i högtidsled, med lövrika kvistar i händerna, fram till
altarets horn.

<span id="an_118:28">118:28</span> Du är min Gud, och jag vill tacka
dig; min Gud, jag vill upphöja dig.

<span id="an_118:29">118:29</span> Tacka HERREN, ty han är god, ty hans
nåd varar evinnerligen.

<span id="an_119:1">119:1</span> Saliga äro de vilkas väg är ostrafflig,
de som vandra efter HERRENS lag.

<span id="an_119:2">119:2</span> Saliga äro de som taga hans vittnesbörd
i akt, de som av allt hjärta söka honom,

<span id="an_119:3">119:3</span> de som icke göra vad orätt är, utan
vandra på hans vägar.

<span id="an_119:4">119:4</span> Du har givit befallningar, för att de
skola hållas med all flit.

<span id="an_119:5">119:5</span> O att mina vägar vore rätta, så att jag
hölle dina stadgar!

<span id="an_119:6">119:6</span> Då skulle jag icke komma på skam, när
jag skådade på alla dina bud.

<span id="an_119:7">119:7</span> Jag vill tacka dig av uppriktigt
hjärta, när jag får lära din rättfärdighets rätter.

<span id="an_119:8">119:8</span> Dina stadgar vill jag hålla; övergiv
mig icke så helt och hållet.

<span id="an_119:9">119:9</span> Huru skall en yngling bevara sin väg
obesmittad? När han håller sig efter ditt ord.

<span id="an_119:10">119:10</span> Jag söker dig av allt mitt hjärta;
låt mig icke fara vilse från dina bud.

<span id="an_119:11">119:11</span> Jag gömmer ditt tal i mitt hjärta,
för att jag icke skall synda mot dig.

<span id="an_119:12">119:12</span> Lovad vare du, HERRE! Lär mig dina
stadgar.

<span id="an_119:13">119:13</span> Med mina läppar förtäljer jag alla
din muns rätter.

<span id="an_119:14">119:14</span> Jag fröjdar mig över dina
vittnesbörds väg såsom över alla skatter.

<span id="an_119:15">119:15</span> Jag vill begrunda dina befallningar
och skåda på dina stigar.

<span id="an_119:16">119:16</span> Jag har min lust i dina stadgar, jag
förgäter icke ditt ord.

<span id="an_119:17">119:17</span> Gör väl mot din tjänare, så att jag
får leva, då vill jag hålla ditt ord.

<span id="an_119:18">119:18</span> Öppna mina ögon, så att jag kan skåda
undren i din lag.

<span id="an_119:19">119:19</span> Jag är en främling på jorden; fördölj
icke dina bud för mig.

<span id="an_119:20">119:20</span> Min själ är sönderkrossad av ständig
trängtan efter dina rätter.

<span id="an_119:21">119:21</span> Du näpser de fräcka, de förbannade,
dem som fara vilse från dina bud.

<span id="an_119:22">119:22</span> Tag bort ifrån mig smälek och förakt,
ty jag tager i akt dina vittnesbörd.

<span id="an_119:23">119:23</span> Ja, furstar sitta och lägga råd mot
mig, men din tjänare begrundar dina stadgar;

<span id="an_119:24">119:24</span> ja, dina vittnesbörd äro min lust, de
äro mina rådgivare.

<span id="an_119:25">119:25</span> Min själ ligger nedtryckt i stoftet;
behåll mig vid liv efter ditt ord.

<span id="an_119:26">119:26</span> Jag förtäljde om mina vägar, och du
svarade mig; lär mig dina stadgar.

<span id="an_119:27">119:27</span> Lär mig att förstå dina befallningars
väg, så vill jag begrunda dina under.

<span id="an_119:28">119:28</span> Min själ gråter av bedrövelse;
upprätta mig efter ditt ord.

<span id="an_119:29">119:29</span> Låt lögnens väg vara fjärran ifrån
mig, och förunna mig din undervisning.

<span id="an_119:30">119:30</span> Jag har utvalt sanningens väg, dina
rätter har jag ställt framför mig.

<span id="an_119:31">119:31</span> Jag håller mig till dina vittnesbörd;
HERRE, låt mig icke komma på skam.

<span id="an_119:32">119:32</span> Jag vill löpa dina buds väg, ty du
tröstar mitt hjärta.

<span id="an_119:33">119:33</span> Visa mig, HERRE, dina stadgars väg,
så vill jag taga den i akt intill änden.

<span id="an_119:34">119:34</span> Giv mig förstånd, så vill jag taga
din lag i akt och hålla den av allt hjärta.

<span id="an_119:35">119:35</span> Led mig på dina buds stig, ty till
den har jag behag.

<span id="an_119:36">119:36</span> Böj mitt hjärta till dina
vittnesbörd, och låt det icke vika av till orätt vinning.

<span id="an_119:37">119:37</span> Vänd bort mina ögon, så att de icke
se efter fåfänglighet; behåll mig vid liv på dina vägar.

<span id="an_119:38">119:38</span> Uppfyll på din tjänare ditt tal, ty
det leder till din fruktan.

<span id="an_119:39">119:39</span> Vänd bort ifrån mig den smälek som
jag fruktar; ty dina rätter äro goda.

<span id="an_119:40">119:40</span> Se, jag längtar efter dina
befallningar; behåll mig vid liv genom din rättfärdighet.

<span id="an_119:41">119:41</span> Din nåd komme över mig, HERRE, din
frälsning efter ditt tal;

<span id="an_119:42">119:42</span> Så kan jag giva den svar, som smädar
mig; ty jag förtröstar på ditt ord.

<span id="an_119:43">119:43</span> Ryck icke sanningens ord så helt och
hållet bort ifrån min mun, ty jag hoppas på dina domar.

<span id="an_119:44">119:44</span> Så vill jag hålla din lag beständigt,
ja, alltid och evinnerligen.

<span id="an_119:45">119:45</span> Låt mig gå fram på rymlig plats, ty
jag begrundar dina befallningar.

<span id="an_119:46">119:46</span> Jag vill tala om dina vittnesbörd
inför konungar, och jag skall icke komma på skam.

<span id="an_119:47">119:47</span> Jag vill hava min lust i dina bud, ty
de äro mig kära;

<span id="an_119:48">119:48</span> jag vill lyfta mina händer upp till
dina bud, ty de äro mig kära, och jag vill begrunda dina stadgar.

<span id="an_119:49">119:49</span> Tänk på ordet till din tjänare,
eftersom du har givit mig hopp.

<span id="an_119:50">119:50</span> Det är min tröst i mitt lidande att
ditt tal behåller mig vid liv.

<span id="an_119:51">119:51</span> De fräcka bespotta mig övermåttan;
likväl viker jag icke ifrån din lag.

<span id="an_119:52">119:52</span> Jag tänker på dina domar i forna
tider, HERRE, och jag varder tröstar.

<span id="an_119:53">119:53</span> Glödande harm griper mig för de
ogudaktigas skull, därför att de övergiva din lag.

<span id="an_119:54">119:54</span> Dina stadgar äro lovsånger för mig i
det hus där jag dväljes.

<span id="an_119:55">119:55</span> Jag tänker om natten på ditt namn,
HERRE, och jag håller din lag.

<span id="an_119:56">119:56</span> Detta har blivit mig beskärt: att jag
får taga dina befallningar i akt.

<span id="an_119:57">119:57</span> Min del är HERREN; jag har beslutit
att hålla dina ord.

<span id="an_119:58">119:58</span> Jag bönfaller inför dig av allt
hjärta; var mig nådig efter ditt tal.

<span id="an_119:59">119:59</span> Jag betänker mina vägar och vänder
mina fötter till dina vittnesbörd.

<span id="an_119:60">119:60</span> Jag skyndar mig och dröjer icke att
hålla dina bud.

<span id="an_119:61">119:61</span> De ogudaktigas snaror omgiva mig, men
jag förgäter icke din lag.

<span id="an_119:62">119:62</span> Mitt i natten står jag upp för att
tacka dig för din rättfärdighets rätter.

<span id="an_119:63">119:63</span> Jag sluter mig till alla dem som
frukta dig och till dem som hålla dina befallningar.

<span id="an_119:64">119:64</span> Jorden är full av din nåd, o HERRE;
lär mig dina stadgar.

<span id="an_119:65">119:65</span> Du gör din tjänare gott, HERRE, efter
ditt ord.

<span id="an_119:66">119:66</span> Lär mig gott förstånd och kunskap, ty
jag tror på dina bud.

<span id="an_119:67">119:67</span> Förrän jag fick lida, for jag vilse,
men nu håller jag mig vid ditt tal.

<span id="an_119:68">119:68</span> Du är god och gör vad gott är; lär
mig dina stadgar.

<span id="an_119:69">119:69</span> De fräcka hopspinna lögn mot mig, men
jag vill av allt hjärta taga dina befallningar i akt.

<span id="an_119:70">119:70</span> Deras hjärtan äro okänsliga såsom
fett, men jag har min lust i din lag.

<span id="an_119:71">119:71</span> Det var mig gott att jag vart tuktad,
så att jag fick lära mig dina stadgar.

<span id="an_119:72">119:72</span> Din muns lag är mig bättre än
tusentals stycken guld och silver.

<span id="an_119:73">119:73</span> Dina händer hava gjort och berett
mig; giv mig förstånd, så att jag kan lära dina bud.

<span id="an_119:74">119:74</span> De som frukta dig skola se mig och
glädjas, ty jag hoppas på ditt ord.

<span id="an_119:75">119:75</span> HERRE, jag vet att dina domar äro
rättfärdiga, och att du har tuktat mig i trofasthet.

<span id="an_119:76">119:76</span> Din nåd vare min tröst, såsom du har
lovat din tjänare.

<span id="an_119:77">119:77</span> Din barmhärtighet komme över mig, så
att jag får leva; ty din lag är min lust.

<span id="an_119:78">119:78</span> På skam komme de fräcka, ty de hava
gjort mig orätt utan sak; men jag vill begrunda dina befallningar.

<span id="an_119:79">119:79</span> Till mig må de vända sig, som frukta
dig, och de om känna dina vittnesbörd.

<span id="an_119:80">119:80</span> Mitt hjärta vare ostraffligt i dina
stadgar, så att jag icke kommer på skam.

<span id="an_119:81">119:81</span> Min själ trängtar efter din
frälsning, jag hoppas på ditt ord.

<span id="an_119:82">119:82</span> Mina ögon trängta efter ditt tal, och
jag säger: »När vill du trösta mig?»

<span id="an_119:83">119:83</span> Ty jag är såsom en vinlägel i rök,
men jag förgäter icke dina stadgar.

<span id="an_119:84">119:84</span> Huru få äro icke din tjänares dagar!
När vill du hålla dom över mina förföljare?

<span id="an_119:85">119:85</span> De fräcka gräva gropar för mig, de
som icke leva efter din lag.

<span id="an_119:86">119:86</span> Alla dina bud äro sanning; utan sak
förföljer man mig; hjälp mig.

<span id="an_119:87">119:87</span> De hava så när fördärvat mig på
jorden, fastän jag icke har övergivit dina befallningar.

<span id="an_119:88">119:88</span> Behåll mig vid liv efter din nåd, så
vill jag hålla din muns vittnesbörd.

<span id="an_119:89">119:89</span> Evinnerligen, HERRE, står ditt ord
fast i himmelen.

<span id="an_119:90">119:90</span> Från släkte till släkte varar din
trofasthet; du har grundat jorden, och den består.

<span id="an_119:91">119:91</span> Till att utföra dina rätter består
allt än i dag, ty allting måste tjäna dig.

<span id="an_119:92">119:92</span> Om din lag icke hade varit min lust,
så hade jag förgåtts i mitt elände.

<span id="an_119:93">119:93</span> Aldrig skall jag förgäta dina
befallningar, ty genom dem har du behållit mig vid liv.

<span id="an_119:94">119:94</span> Jag är din, fräls mig; ty jag
begrundar dina befallningar.

<span id="an_119:95">119:95</span> På mig vakta de ogudaktiga för att
förgöra mig; men jag aktar på dina vittnesbörd.

<span id="an_119:96">119:96</span> På all annan fullkomlighet har jag
sett en ände, men ditt bud är omätligt i vidd.

<span id="an_119:97">119:97</span> Huru kär har jag icke din lag! Hela
dagen begrundar jag den.

<span id="an_119:98">119:98</span> Visare än mina fiender äro, göra mig
dina bud, ty de tillhöra mig för evig tid.

<span id="an_119:99">119:99</span> Jag är klokare än alla mina lärare,
ty jag begrundar dina vittnesbörd.

<span id="an_119:100">119:100</span> Jag är förståndigare än de gamle,
ty jag tager dina befallningar i akt.

<span id="an_119:101">119:101</span> Jag avhåller mina fötter ifrån alla
onda vägar, för att jag må hålla ditt ord.

<span id="an_119:102">119:102</span> Jag viker icke ifrån dina rätter,
ty du undervisar mig.

<span id="an_119:103">119:103</span> Huru ljuvt för min tunga är icke
ditt tal! Det är ljuvare än honung för min mun.

<span id="an_119:104">119:104</span> Av dina befallningar får jag
förstånd; därför hatar jag alla lögnens vägar.

<span id="an_119:105">119:105</span> Ditt ord är mina fötters lykta och
ett ljus på min stig.

<span id="an_119:106">119:106</span> Jag har svurit och hållit det: att
taga din rättfärdighets rätter i akt.

<span id="an_119:107">119:107</span> Jag är storligen plågad; HERRE,
behåll mig vid liv efter ditt ord.

<span id="an_119:108">119:108</span> Låt min muns frivilliga offer
behaga dig, HERRE, och lär mig dina rätter.

<span id="an_119:109">119:109</span> Jag bär min själ alltid i min hand,
men jag förgäter icke din lag.

<span id="an_119:110">119:110</span> De ogudaktiga lägga ut snaror för
mig, men jag far icke vilse från dina befallningar.

<span id="an_119:111">119:111</span> Jag har dina vittnesbörd till min
eviga arvedel, ty de äro mitt hjärtas fröjd.

<span id="an_119:112">119:112</span> Jag har böjt mitt hjärta till att
göra efter dina stadgar, alltid och intill änden.

<span id="an_119:113">119:113</span> Jag hatar dem som halta på båda
sidor, men din lag har jag kär.

<span id="an_119:114">119:114</span> Du är mitt beskärm och min sköld;
jag hoppas på ditt ord.

<span id="an_119:115">119:115</span> Viken bort ifrån mig, I onde; jag
vill taga min Guds bud i akt.

<span id="an_119:116">119:116</span> Uppehåll mig efter ditt tal, så att
jag får leva, och låt mig icke komma på skam med mitt hopp.

<span id="an_119:117">119:117</span> Stöd mig, så att jag varder frälst,
så vill jag alltid se med lust på dina stadgar.

<span id="an_119:118">119:118</span> Du aktar för intet alla som fara
vilse från dina stadgar, ty förgäves är deras svek.

<span id="an_119:119">119:119</span> Du förkastar såsom slagg alla
ogudaktiga på jorden; därför har jag dina vittnesbörd kära.

<span id="an_119:120">119:120</span> Av fruktan för dig ryser mitt kött,
och jag rädes för dina domar.

<span id="an_119:121">119:121</span> Jag övar rätt och rättfärdighet; du
skall icke överlämna mig åt mina förtryckare.

<span id="an_119:122">119:122</span> Tag dig an din tjänares sak, och
låt det gå honom väl; låt icke de fräcka förtrycka mig.

<span id="an_119:123">119:123</span> Mina ögon trängta efter din
frälsning och efter din rättfärdighets tal.

<span id="an_119:124">119:124</span> Gör med din tjänare efter din nåd,
och lär mig dina stadgar.

<span id="an_119:125">119:125</span> Jag är din tjänare; giv mig
förstånd, så att jag kan känna dina vittnesbörd.

<span id="an_119:126">119:126</span> Det är tid för HERREN att handla,
ty de hava gjort din lag om intet.

<span id="an_119:127">119:127</span> Därför har jag dina bud kära mer än
guld, jag, mer än fint guld.

<span id="an_119:128">119:128</span> Därför håller jag alla dina
befallningar i allo för rätta, men alla lögnens vägar hatar jag.

<span id="an_119:129">119:129</span> Underbara äro dina vittnesbörd,
därför tager min själ dem i akt.

<span id="an_119:130">119:130</span> När dina ord upplåtas, giva de ljus
och skänka förstånd åt de enfaldiga.

<span id="an_119:131">119:131</span> Jag spärrar upp min mun och
flämtar, ty jag längtar ivrigt efter dina bud.

<span id="an_119:132">119:132</span> Vänd dig till mig och var mig
nådig, såsom rätt är mot dem som hava ditt namn kärt.

<span id="an_119:133">119:133</span> Gör mina steg fasta genom ditt tal,
och låt ingen orätt varda mig övermäktig.

<span id="an_119:134">119:134</span> Förlossa mig från människors
förtryck, så vill jag hålla dina befallningar.

<span id="an_119:135">119:135</span> Låt ditt ansikte lysa över din
tjänare, och lär mig dina stadgar.

<span id="an_119:136">119:136</span> Vattenbäckar rinna ned från mina
ögon, därför att man icke håller din lag.

<span id="an_119:137">119:137</span> HERRE, du är rättfärdig, och dina
domar äro rättvisa.

<span id="an_119:138">119:138</span> Du har påbjudit dina vittnesbörd i
rättfärdighet och i stor trofasthet.

<span id="an_119:139">119:139</span> Jag förtäres av nitälskan, därför
att mina ovänner förgäta dina ord.

<span id="an_119:140">119:140</span> Ditt tal är väl luttrat, och din
tjänare har det kärt.

<span id="an_119:141">119:141</span> Jag är ringa och föraktad, men jag
förgäter icke dina befallningar.

<span id="an_119:142">119:142</span> Din rättfärdighet är en evig
rättfärdighet, och din lag är sanning.

<span id="an_119:143">119:143</span> Nöd och trångmål hava träffat mig,
men dina bud äro min lust.

<span id="an_119:144">119:144</span> Dina vittnesbörd äro rättfärdiga
evinnerligen; giv mig förstånd, så att jag får leva.

<span id="an_119:145">119:145</span> Jag ropar av allt hjärta, svara
mig, HERRE; jag vill taga dina stadgar i akt.

<span id="an_119:146">119:146</span> Jag ropar till dig, fräls mig, så
vill jag hålla dina vittnesbörd.

<span id="an_119:147">119:147</span> Jag kommer tidigt i morgongryningen
och ropar; jag hoppas på dina ord.

<span id="an_119:148">119:148</span> Mina ögon hasta före nattens väkter
till att begrunda ditt tal.

<span id="an_119:149">119:149</span> Hör min röst efter din nåd; HERRE,
behåll mig vid liv efter dina rätter.

<span id="an_119:150">119:150</span> Nära äro de som jaga efter
skändlighet, de som äro långt ifrån din lag.

<span id="an_119:151">119:151</span> Nära är ock du, HERRE, och alla
dina bud äro sanning.

<span id="an_119:152">119:152</span> Längesedan vet jag genom dina
vittnesbörd att du har stadgat dem för evig tid.

<span id="an_119:153">119:153</span> Se till mitt lidande och rädda mig,
ty jag förgäter icke din lag.

<span id="an_119:154">119:154</span> Utför min sak och förlossa mig;
behåll mig vid liv efter ditt tal.

<span id="an_119:155">119:155</span> Frälsning är långt borta från de
ogudaktiga, ty de fråga icke efter dina stadgar.

<span id="an_119:156">119:156</span> HERRE, din barmhärtighet är stor;
behåll mig vid liv efter dina rätter.

<span id="an_119:157">119:157</span> Mina förföljare och ovänner äro
många, men jag viker icke ifrån dina vittnesbörd.

<span id="an_119:158">119:158</span> När jag ser de trolösa, känner jag
leda vid dem, därför att de icke hålla sig vid ditt tal.

<span id="an_119:159">119:159</span> Se därtill att jag har dina
befallningar kära; HERRE, behåll mig vid liv efter din nåd.

<span id="an_119:160">119:160</span> Summan av ditt ord är sanning, och
alla din rättfärdighets rätter vara evinnerligen.

<span id="an_119:161">119:161</span> Furstar förfölja mig utan sak, men
mitt hjärta fruktar för dina ord.

<span id="an_119:162">119:162</span> Jag fröjdar mig över ditt tal såsom
den som vinner stort byte.

<span id="an_119:163">119:163</span> Jag hatar lögnen, den skall vara
mig en styggelse; men din lag har jag kär.

<span id="an_119:164">119:164</span> Jag lovar dig sju gånger om dagen
för din rättfärdighets rätter.

<span id="an_119:165">119:165</span> Stor frid äga de som hava din lag
kär, och intet finnes, som bringar dem på fall.

<span id="an_119:166">119:166</span> Jag väntar efter din frälsning,
HERRE, och jag gör efter dina bud.

<span id="an_119:167">119:167</span> Min själ håller dina vittnesbörd,
och jag har dem storligen kära.

<span id="an_119:168">119:168</span> Jag håller dina befallningar och
vittnesbörd, ty du känner alla mina vägar.

<span id="an_119:169">119:169</span> HERRE, mitt rop komme inför ditt
ansikte; giv mig förstånd efter ditt ord.

<span id="an_119:170">119:170</span> Min bön komme inför ditt ansikte;
rädda mig efter ditt tal.

<span id="an_119:171">119:171</span> Mina läppar må flöda över av lov,
ty du lär mig dina stadgar.

<span id="an_119:172">119:172</span> Min tunga sjunge om ditt ord, ty
alla dina bud äro rättfärdiga.

<span id="an_119:173">119:173</span> Din hand vare mig till hjälp, ty
jag har utvalt dina befallningar.

<span id="an_119:174">119:174</span> Jag längtar efter din frälsning,
HERRE, och din lag är min lust.

<span id="an_119:175">119:175</span> Låt min själ leva, så skall hon
lova dig; och låt dina rätter hjälpa mig.

<span id="an_119:176">119:176</span> Om jag far vilse, så uppsök din
tjänare såsom ett förlorat får, ty jag förgäter icke dina bud.

<span id="an_120:1">120:1</span> En vallfartssång. Jag ropar till HERREN
i min nöd, och han svarar mig.

<span id="an_120:2">120:2</span> HERRE, rädda min själ från lögnaktiga
läppar, från en falsk tunga.

<span id="an_120:3">120:3</span> Varmed bliver du lönad, både nu och
allt framgent, du falska tunga?

<span id="an_120:4">120:4</span> Jo, med en våldsverkares skarpa pilar
och med glödande ginstkol.

<span id="an_120:5">120:5</span> Ve mig, att jag måste dväljas i Meseks
land och bo ibland Kedars hyddor!

<span id="an_120:6">120:6</span> Länge nog har min själ måst bo ibland
dem som hata friden.

<span id="an_120:7">120:7</span> Jag själv håller frid, men säger jag
blott ett ord, äro de redo till strid.

<span id="an_121:1">121:1</span> En vallfartssång. Jag lyfter mina ögon
upp till bergen: varifrån skall min hjälp komma?

<span id="an_121:2">121:2</span> Min hjälp kommer från HERREN, som har
gjort himmel och jord.

<span id="an_121:3">121:3</span> Icke skall han låta din fot vackla,
icke slumrar han som bevarar dig!

<span id="an_121:4">121:4</span> Nej, han som bevarar Israel, han
slumrar icke, han sover icke.

<span id="an_121:5">121:5</span> HERREN är den som bevarar dig, HERREN
är ditt skygd på din högra sida.

<span id="an_121:6">121:6</span> Solen skall icke skada dig om dagen, ej
heller månen om natten.

<span id="an_121:7">121:7</span> HERREN skall bevara dig för allt ont,
han skall bevara din själ.

<span id="an_121:8">121:8</span> HERREN skall bevara din utgång och din
ingång, från nu och till evig tid.

<span id="an_122:1">122:1</span> En vallfartssång; av David. Jag
gladdes, när man sade till mig: »Vi skola gå till HERRENS hus.»

<span id="an_122:2">122:2</span> Våra fötter fingo träda in i dina
portar, Jerusalem,

<span id="an_122:3">122:3</span> Jerusalem, du nyuppbyggda stad, där hus
sluter sig väl till hus,

<span id="an_122:4">122:4</span> dit stammarna draga upp, HERRENS
stammar, efter lagen för Israel, till att prisa HERRENS namn.

<span id="an_122:5">122:5</span> Ty där äro ställda domarstolar, stolar
för Davids hus.

<span id="an_122:6">122:6</span> Önsken Jerusalem frid; ja, dem gånge
väl, som älska dig.

<span id="an_122:7">122:7</span> Frid vare inom dina murar, välgång i
dina palats!

<span id="an_122:8">122:8</span> För mina bröders och vänners skull vill
jag tillsäga dig frid.

<span id="an_122:9">122:9</span> För HERRENS, vår Guds, hus' skull vill
jag söka din välfärd.

<span id="an_123:1">123:1</span> En vallfartssång. Jag lyfter mina ögon
upp till dig, du som bor i himmelen.

<span id="an_123:2">123:2</span> Ja, såsom tjänares ögon skåda på deras
herres hand, såsom en tjänarinnas ögon på hennes frus hand, så skåda
våra ögon upp till HERREN, vår Gud, till dess han varder oss nådig.

<span id="an_123:3">123:3</span> Var oss nådig, HERRE, var oss nådig, ty
vi äro rikligen mättade med förakt.

<span id="an_123:4">123:4</span> Rikligen mättad är vår själ med de
säkras bespottelse, med de högmodigas förakt.

<span id="an_124:1">124:1</span> En vallfartssång; av David. Om HERREN
icke hade varit med oss -- så säge Israel --

<span id="an_124:2">124:2</span> om HERREN icke hade varit med oss, när
människorna reste sig upp emot oss,

<span id="an_124:3">124:3</span> då hade de uppslukat oss levande, när
deras vrede upptändes mot oss;

<span id="an_124:4">124:4</span> då hade vattnen fördränkt oss, strömmen
gått över vår själ;

<span id="an_124:5">124:5</span> ja, då hade de gått över vår själ, de
svallande vattnen.

<span id="an_124:6">124:6</span> Lovad vare HERREN för att han ej gav
oss till rov åt deras tänder!

<span id="an_124:7">124:7</span> Vår själ kom undan såsom en fågel ur
fågelfängarnas snara; snaran gick sönder, och vi kommo undan.

<span id="an_124:8">124:8</span> Vår hjälp är i HERRENS namn, hans som
har gjort himmel och jord.

<span id="an_125:1">125:1</span> En vallfartssång. De som förtrösta på
HERREN, de likna Sions berg, som icke vacklar, utan förbliver
evinnerligen.

<span id="an_125:2">125:2</span> Jerusalem omhägnas av berg, och HERREN
omhägnar sitt folk, ifrån nu och till evig tid.

<span id="an_125:3">125:3</span> Ty ogudaktighetens spira skall icke
förbliva över de rättfärdigas arvslott, på det att de rättfärdiga ej må
uträcka sina händer till orättfärdighet.

<span id="an_125:4">125:4</span> Gör gott, o HERRE, mot de goda och mot
dem som hava redliga hjärtan.

<span id="an_125:5">125:5</span> Men dem som vika av på vrånga vägar,
dem rycke HERREN bort tillika med ogärningsmännen. Frid vare över
Israel!

<span id="an_126:1">126:1</span> En vallfartssång. När HERREN åter
upprättade Sion, då voro vi såsom drömmande.

<span id="an_126:2">126:2</span> Då blev vår mun uppfylld med löje och
vår tunga med jubel; då sade man bland hedningarna: »HERREN har gjort
stora ting med dem.»

<span id="an_126:3">126:3</span> Ja, HERREN hade gjort stora ting med
oss; däröver voro vi glada.

<span id="an_126:4">126:4</span> HERRE, upprätta oss igen, såsom du
återför bäckarna i Sydlandet.

<span id="an_126:5">126:5</span> De som så med tårar skola skörda med
jubel.

<span id="an_126:6">126:6</span> De gå åstad gråtande och bära sitt
utsäde; de komma åter med jubel och bära sina kärvar.

<span id="an_127:1">127:1</span> En vallfartssång; av Salomo. Om HERREN
icke bygger huset, så arbeta de fåfängt, som bygga därpå. Om HERREN icke
bevarar staden, så vakar väktaren fåfängt.

<span id="an_127:2">127:2</span> Det är fåfängt att I bittida stån upp
och sent gån till vila, och äten eder bröd med vedermöda; detsamma giver
han åt sina vänner, medan de sova.

<span id="an_127:3">127:3</span> Se, barn äro en HERRENS gåva, livsfrukt
en lön.

<span id="an_127:4">127:4</span> Likasom pilar i en hjältes hand, så äro
söner som man får vid unga år.

<span id="an_127:5">127:5</span> Säll är den man som har sitt koger
fyllt av sådana. De komma icke på skam, när de mot fiender föra sin
talan i porten.

<span id="an_128:1">128:1</span> En vallfartssång. Säll är envar som
fruktar HERREN och vandrar på hans vägar.

<span id="an_128:2">128:2</span> Ja, av dina händers arbete får du njuta
frukten; säll är du, och väl dig!

<span id="an_128:3">128:3</span> Lik ett fruktsamt vinträd varder din
hustru, därinne i ditt hus, lika olivtelningar dina barn, omkring ditt
bord.

<span id="an_128:4">128:4</span> Ty se, så varder den man välsignad, som
fruktar HERREN.

<span id="an_128:5">128:5</span> HERREN välsigne dig från Sion; må du få
se Jerusalems välgång i alla dina livsdagar,

<span id="an_128:6">128:6</span> och må du få se barn av dina barn. Frid
över Israel!

<span id="an_129:1">129:1</span> En vallfartssång. Mycken nöd hava de
vållat mig allt ifrån min ungdom -- så säge Israel --

<span id="an_129:2">129:2</span> mycken nöd hava de vållat mig allt
ifrån min ungdom, dock blevo de mig ej övermäktiga.

<span id="an_129:3">129:3</span> På min rygg hava plöjare plöjt och
dragit upp långa fåror.

<span id="an_129:4">129:4</span> Men HERREN är rättfärdig och har huggit
av de ogudaktigas band.

<span id="an_129:5">129:5</span> De skola komma på skam och vika
tillbaka, så många som hata Sion.

<span id="an_129:6">129:6</span> De skola bliva lika gräs på taken, som
vissnar, förrän det har vuxit upp;

<span id="an_129:7">129:7</span> ingen skördeman fyller därmed sin hand,
ingen kärvbindare sin famn,

<span id="an_129:8">129:8</span> och de som gå där fram kunna icke säga:
»HERRENS välsignelse vare över eder! Vi välsigna eder i HERRENS namn.»

<span id="an_130:1">130:1</span> En vallfartssång. Ur djupen ropar jag
till dig, HERRE.

<span id="an_130:2">130:2</span> Herre, hör min röst, låt dina öron akta
på mina böners ljud.

<span id="an_130:3">130:3</span> Om du, HERRE, vill tillräkna
missgärningar, Herre, vem kan då bestå?

<span id="an_130:4">130:4</span> Dock, hos dig är ju förlåtelse, på det
att man må frukta dig.

<span id="an_130:5">130:5</span> Jag väntar efter HERREN, min själ
väntar, och jag hoppas på hans ord.

<span id="an_130:6">130:6</span> Min själ väntar efter Herren mer än
väktarna efter morgonen, ja, mer än väktarna efter morgonen.

<span id="an_130:7">130:7</span> Hoppas på HERREN, Israel; ty hos HERREN
är nåd, och mycken förlossning är hos honom.

<span id="an_130:8">130:8</span> Och han skall förlossa Israel från alla
dess missgärningar.

<span id="an_131:1">131:1</span> En vallfartssång; av David. HERRE, mitt
hjärta står icke efter vad högt är, och mina ögon se ej efter vad
upphöjt är, och jag umgås icke med stora ting, med ting som äro mig för
svåra.

<span id="an_131:2">131:2</span> Nej, jag har lugnat och stillat min
själ; såsom ett avvant barn i sin moders famn, ja, såsom ett avvant
barn, så är min själ i mig.

<span id="an_131:3">131:3</span> Hoppas på HERREN, Israel, från nu och
till evig tid.

<span id="an_132:1">132:1</span> En vallfartssång. Tänk, HERRE, David
till godo, på allt vad han fick lida,

<span id="an_132:2">132:2</span> han som svor HERREN en ed och gjorde
ett löfte åt den Starke i Jakob;

<span id="an_132:3">132:3</span> »Jag skall icke gå in i den hydda där
jag bor, ej heller bestiga mitt viloläger,

<span id="an_132:4">132:4</span> jag skall icke unna mina ögon sömn
eller mina ögonlock slummer,

<span id="an_132:5">132:5</span> förrän jag har funnit en plats åt
HERREN, en boning åt den Starke i Jakob.»

<span id="an_132:6">132:6</span> Ja, vi hörde därom i Efrata, vi
förnummo det i skogsbygden.

<span id="an_132:7">132:7</span> Låtom oss gå in i hans boning,
tillbedja vid hans fotapall.

<span id="an_132:8">132:8</span> Stå upp, HERRE, och kom till din
vilostad, du och din makts ark.

<span id="an_132:9">132:9</span> Dina präster vare klädda i
rättfärdighet, och dina fromma juble.

<span id="an_132:10">132:10</span> För din tjänare Davids skull må du
icke visa tillbaka din smorde.

<span id="an_132:11">132:11</span> HERREN har svurit David en osviklig
ed, som han icke skall rygga: »Av ditt livs frukt skall jag sätta
konungar på din tron.

<span id="an_132:12">132:12</span> Om dina barn hålla mitt förbund och
hålla mitt vittnesbörd, som jag skall lära dem, så skola ock deras barn
till evig tid få sitta på din tron.

<span id="an_132:13">132:13</span> Ty HERREN har utvalt Sion, där vill
han hava sin boning.

<span id="an_132:14">132:14</span> Detta är min vilostad till evig tid;
här skall jag bo, ty till detta ställe har jag lust.

<span id="an_132:15">132:15</span> Dess förråd skall jag rikligen
välsigna, åt dess fattiga skall jag giva bröd till fyllest.

<span id="an_132:16">132:16</span> Dess präster skall jag kläda i
frälsning, och dess fromma skola jubla högt.

<span id="an_132:17">132:17</span> Där skall jag låta ett horn skjuta
upp åt David; där har jag rett till en lampa åt min smorde.

<span id="an_132:18">132:18</span> Hans fiender skall jag kläda i skam,
men på honom skall hans krona glänsa.»

<span id="an_133:1">133:1</span> En vallfartssång; av David. Se huru
gott och ljuvligt det är att bröder bo endräktigt tillsammans.

<span id="an_133:2">133:2</span> Det är likt den dyrbara oljan på
huvudet, som flyter ned i skägget, ned i Arons skägg, som flyter ned
över linningen på hans kläder.

<span id="an_133:3">133:3</span> Det är likt Hermons dagg, som faller
ned på Sions-bergen. Ty där beskär HERREN välsignelse, liv till evig
tid.

<span id="an_134:1">134:1</span> En vallfartssång. Upp, välsignen
HERREN, alla I HERRENS tjänare, I som stån om natten i HERRENS hus.

<span id="an_134:2">134:2</span> Lyften edra händer upp mot helgedomen
och välsignen HERREN.

<span id="an_134:3">134:3</span> HERREN välsigne dig från Sion, han som
har gjort himmel och jord.

<span id="an_135:1">135:1</span> Halleluja! Loven HERRENS namn, loven
det, i HERRENS tjänare,

<span id="an_135:2">135:2</span> I som stån i HERRENS hus, i gårdarna
till vår Guds hus.

<span id="an_135:3">135:3</span> Loven HERREN, ty HERREN är god,
lovsjungen hans namn, ty det är ljuvligt.

<span id="an_135:4">135:4</span> Se, HERREN har utvalt Jakob åt sig,
Israel till sin egendom.

<span id="an_135:5">135:5</span> Ty jag vet att HERREN är stor, att vår
Herre är förmer än alla gudar.

<span id="an_135:6">135:6</span> HERREN kan göra allt vad han vill, i
himmelen och på jorden, i haven och i alla djup;

<span id="an_135:7">135:7</span> han som låter regnskyar stiga upp från
jordens ända, han som låter ljungeldar komma med regn och för vinden ut
ur dess förvaringsrum;

<span id="an_135:8">135:8</span> han som slog de förstfödda i Egypten,
både människor och boskap;

<span id="an_135:9">135:9</span> han som sände tecken och under över
dig, Egypten, över Farao och alla hans tjänare;

<span id="an_135:10">135:10</span> han som slog stora folk och dräpte
mäktiga konungar:

<span id="an_135:11">135:11</span> Sihon, amoréernas konung, och Og,
konungen i Basan, med alla Kanaans riken,

<span id="an_135:12">135:12</span> och gav deras land till arvedel, till
arvedel åt sitt folk Israel.

<span id="an_135:13">135:13</span> HERRE, ditt namn varar evinnerligen,
HERRE, din åminnelse från släkte till släkte.

<span id="an_135:14">135:14</span> Ty HERREN skaffar rätt åt sitt folk,
och över sina tjänare förbarmar han sig.

<span id="an_135:15">135:15</span> Hedningarnas avgudar äro silver och
guld, verk av människohänder.

<span id="an_135:16">135:16</span> De hava mun och tala icke, de hava
ögon och se icke,

<span id="an_135:17">135:17</span> de hava öron och lyssna icke till,
och ingen ande är i deras mun.

<span id="an_135:18">135:18</span> De som hava gjort dem skola bliva dem
lika, ja, alla som förtrösta på dem.

<span id="an_135:19">135:19</span> I av Israels hus, loven HERREN; I av
Arons hus, loven HERREN;

<span id="an_135:20">135:20</span> I av Levis hus, loven HERREN; I som
frukten HERREN, loven HERREN.

<span id="an_135:21">135:21</span> Lovad vare HERREN från Sion, han som
bor i Jerusalem! Halleluja!

<span id="an_136:1">136:1</span> Tacken HERREN, ty han är god, ty hans
nåd varar evinnerligen.

<span id="an_136:2">136:2</span> Tacken gudarnas Gud, ty hans nåd varar
evinnerligen.

<span id="an_136:3">136:3</span> Tacken herrarnas HERRE, ty hans nåd
varar evinnerligen;

<span id="an_136:4">136:4</span> honom som allena gör stora under, ty
hans nåd varar evinnerligen;

<span id="an_136:5">136:5</span> honom som har gjort himmelen med
förstånd, ty hans nåd varar evinnerligen;

<span id="an_136:6">136:6</span> honom som har utbrett jorden över
vattnen, ty hans nåd varar evinnerligen;

<span id="an_136:7">136:7</span> honom som har gjort de stora ljusen, ty
hans nåd varar evinnerligen:

<span id="an_136:8">136:8</span> solen till att råda över dagen, ty hans
nåd varar evinnerligen,

<span id="an_136:9">136:9</span> månen och stjärnorna till att råda över
natten, ty hans nåd varar evinnerligen;

<span id="an_136:10">136:10</span> honom som slog Egypten i dess
förstfödda, ty hans nåd varar evinnerligen,

<span id="an_136:11">136:11</span> och som förde Israel ut därifrån, ty
hans nåd varar evinnerligen,

<span id="an_136:12">136:12</span> med stark hand och uträckt arm, ty
hans nåd varar evinnerligen;

<span id="an_136:13">136:13</span> honom som delade Röda havet itu, ty
hans nåd varar evinnerligen,

<span id="an_136:14">136:14</span> och lät Israel gå mitt därigenom, ty
hans nåd varar evinnerligen,

<span id="an_136:15">136:15</span> och kringströdde Farao och hans här i
Röda havet, ty hans nåd varar evinnerligen;

<span id="an_136:16">136:16</span> honom som förde sitt folk genom
öknen, ty hans nåd varar evinnerligen,

<span id="an_136:17">136:17</span> honom som slog stora konungar, ty
hans nåd varar evinnerligen,

<span id="an_136:18">136:18</span> och dräpte väldiga konungar, ty hans
nåd varar evinnerligen:

<span id="an_136:19">136:19</span> Sihon, amoréernas konung, ty hans nåd
varar evinnerligen,

<span id="an_136:20">136:20</span> och Og, konungen i Basan, ty hans nåd
varar evinnerligen;

<span id="an_136:21">136:21</span> och som gav deras land till arvedel,
ty hans nåd varar evinnerligen,

<span id="an_136:22">136:22</span> till arvedel åt sin tjänare Israel,
ty hans nåd varar evinnerligen;

<span id="an_136:23">136:23</span> honom som tänkte på oss i vår
förnedring, ty hans nåd varar evinnerligen,

<span id="an_136:24">136:24</span> och som ryckte oss ur våra ovänners
våld, ty hans nåd varar evinnerligen;

<span id="an_136:25">136:25</span> honom som giver mat åt allt levande,
ty hans nåd varar evinnerligen.

<span id="an_136:26">136:26</span> Tacken himmelens Gud, ty hans nåd
varar evinnerligen.

<span id="an_137:1">137:1</span> Vid Babels floder, där sutto vi och
gräto, när vi tänkte på Sion.

<span id="an_137:2">137:2</span> I pilträden som där voro hängde vi upp
våra harpor.

<span id="an_137:3">137:3</span> Ty de som höllo oss fångna bådo oss där
att sjunga, och våra plågare bådo oss vara glada: »Sjungen för oss en av
Sions sånger.»

<span id="an_137:4">137:4</span> Huru skulle vi kunna sjunga HERRENS
sång i främmande land?

<span id="an_137:5">137:5</span> Nej, om jag förgäter dig, Jerusalem, så
förgäte min högra hand sin tjänst.

<span id="an_137:6">137:6</span> Min tunga låde vid min gom, om jag
upphör att tänka på dig, om jag icke låter Jerusalem vara min allra
högsta glädje.

<span id="an_137:7">137:7</span> Tänk, HERRE, på Jerusalems dag, och
straffa Edoms barn, dem som ropade: »Riven ned, riven ned det ända till
grunden.»

<span id="an_137:8">137:8</span> Dotter Babel, du ödeläggelsens stad,
säll är den som får vedergälla dig allt vad du har gjort oss.

<span id="an_137:9">137:9</span> Säll är den som får gripa dina späda
barn och krossa dem mot klippan.

<span id="an_138:1">138:1</span> Av David. Jag vill tacka dig av allt
mitt hjärta; inför gudarna vill jag lovsjunga dig.

<span id="an_138:2">138:2</span> Jag vill tillbedja, vänd mot ditt
heliga tempel, och prisa ditt namn för din nåd och sanning, ty du har
gjort ditt löftesord stort utöver allt vad ditt namn hade sagt.

<span id="an_138:3">138:3</span> När jag ropade, svarade du mig; du gav
mig frimodighet, och min själ fick kraft.

<span id="an_138:4">138:4</span> HERRE, alla jordens konungar skola
tacka dig, när de få höra din muns tal.

<span id="an_138:5">138:5</span> De skola sjunga om HERRENS vägar, ty
HERRENS ära är stor.

<span id="an_138:6">138:6</span> Ja, HERREN är hög, men han ser till det
låga, och han känner den högmodige fjärran ifrån.

<span id="an_138:7">138:7</span> Om ock min väg går genom nöd, så
behåller du mig vid liv; du räcker ut din hand till värn mot mina
fienders vrede, och din högra hand frälsar mig.

<span id="an_138:8">138:8</span> HERREN skall fullborda sitt verk för
mig. HERRE, din nåd varar evinnerligen; övergiv icke dina händers verk.

<span id="an_139:1">139:1</span> För sångmästaren; av David; en psalm.
HERRE, du utrannsakar mig och känner mig.

<span id="an_139:2">139:2</span> Evad jag sitter eller uppstår, vet du
det; du förstår mina tankar fjärran ifrån.

<span id="an_139:3">139:3</span> Evad jag går eller ligger, utforskar du
det, och med alla mina vägar är du förtrogen.

<span id="an_139:4">139:4</span> Ty förrän ett ord är på min tunga, se,
så känner du, HERRE, det till fullo.

<span id="an_139:5">139:5</span> Du omsluter mig på alla sidor och
håller mig i din hand.

<span id="an_139:6">139:6</span> En sådan kunskap är mig alltför
underbar; den är mig för hög, jag kan icke begripa den.

<span id="an_139:7">139:7</span> Vart skall jag gå för din Ande, och
vart skall jag fly för ditt ansikte?

<span id="an_139:8">139:8</span> Fore jag upp till himmelen, så är du
där, och bäddade jag åt mig i dödsriket, se, så är du ock där.

<span id="an_139:9">139:9</span> Toge jag morgonrodnadens vingar, gjorde
jag mig en boning ytterst i havet,

<span id="an_139:10">139:10</span> så skulle också där din hand leda mig
och din högra hand fatta mig.

<span id="an_139:11">139:11</span> Och om jag sade: »Mörker må betäcka
mig och ljuset bliva natt omkring mig»,

<span id="an_139:12">139:12</span> så skulle själva mörkret icke vara
mörkt för dig, natten skulle lysa såsom dagen: ja, mörkret skulle vara
såsom ljuset.

<span id="an_139:13">139:13</span> Ty du har skapat mina njurar, du
sammanvävde mig i min moders liv.

<span id="an_139:14">139:14</span> Jag tackar dig för att jag är danad
så övermåttan underbart; ja, underbara äro dina verk, min själ vet det
väl.

<span id="an_139:15">139:15</span> Benen i min kropp voro icke
förborgade för dig, när jag bereddes i det fördolda, när jag bildades i
jordens djup.

<span id="an_139:16">139:16</span> Dina ögon sågo mig, när jag ännu
knappast var formad; alla mina dagar blevo uppskrivna i din bok, de voro
bestämda, förrän någon av dem hade kommit.

<span id="an_139:17">139:17</span> Huru outgrundliga äro icke för mig
dina tankar, o Gud, huru stor är icke deras mångfald!

<span id="an_139:18">139:18</span> Skulle jag räkna dem, så vore de
flera än sanden; när jag uppvaknade, vore jag ännu hos dig.

<span id="an_139:19">139:19</span> Gud, o att du ville dräpa de
ogudaktiga! Ja, måtte de blodgiriga vika bort ifrån mig,

<span id="an_139:20">139:20</span> de som tala om dig med ränker i
sinnet, de som hava bragt dina städer i fördärv!

<span id="an_139:21">139:21</span> Skulle jag icke hata dem som hata
dig, HERRE? Skulle jag icke känna leda vid dem som stå dig emot?

<span id="an_139:22">139:22</span> Jag hatar dem med starkaste hat; ja,
mina fiender hava de blivit.

<span id="an_139:23">139:23</span> Utrannsaka mig, Gud, och känn mitt
hjärta; pröva mig och känn mina tankar,

<span id="an_139:24">139:24</span> och se till, om jag är stadd på en
olycksväg, och led mig på den eviga vägen.

<span id="an_140:1">140:1</span> För sångmästaren; en psalm av David.

<span id="an_140:2">140:2</span> Rädda mig, HERRE, från onda människor,
bevara mig från våldets män,

<span id="an_140:3">140:3</span> för dem som uttänka ont i sina hjärtan
och dagligen rota sig samman till strid.

<span id="an_140:4">140:4</span> De vässa sina tungor likasom ormar,
huggormsgift är inom deras läppar. Sela.

<span id="an_140:5">140:5</span> Bevara mig, HERRE, för de ogudaktigas
händer, beskydda mig för våldets män, som uttänka planer för att bringa
mig på fall.

<span id="an_140:6">140:6</span> Stolta människor lägga ut för mig
snaror och garn; de breda ut nät invid vägens rand, giller sätta de för
mig. Sela.

<span id="an_140:7">140:7</span> Jag säger till HERREN: »Du är min Gud.»
Lyssna, o HERRE, till mina böners ljud.

<span id="an_140:8">140:8</span> HERRE, Herre, du min starka hjälp, du
beskärmar mitt huvud, på stridens dag.

<span id="an_140:9">140:9</span> Tillstäd icke, HERRE; vad de ogudaktiga
begära; låt deras anslag ej lyckas, de skulle eljest förhäva sig. Sela.

<span id="an_140:10">140:10</span> Över de mäns huvuden, som omringa
mig, må den olycka komma, som deras läppar bereda.

<span id="an_140:11">140:11</span> Eldsglöd må regna över dem; må de
kastas i eld, i djup som de ej komma upp ur.

<span id="an_140:12">140:12</span> En förtalets man skall ej bestå i
landet; en ond våldsman skall jagas, med slag på slag.

<span id="an_140:13">140:13</span> Jag vet att HERREN skall utföra den
betrycktes sak och skaffa de fattiga rätt.

<span id="an_140:14">140:14</span> Ja, de rättfärdiga skola prisa ditt
namn och de redliga bo inför ditt ansikte.

<span id="an_141:1">141:1</span> En psalm av David. HERRE, jag ropar
till dig, skynda till mig; lyssna till min röst, då jag nu ropar till
dig.

<span id="an_141:2">141:2</span> Min bön gälle inför dig såsom ett
rökoffer, mina händers upplyftande såsom ett aftonoffer.

<span id="an_141:3">141:3</span> Sätt, o HERRE, en vakt för min mun,
bevaka mina läppars dörr.

<span id="an_141:4">141:4</span> Låt icke mitt hjärta vika av till något
ont, till att öva ogudaktighetens gärningar tillsammans med män som göra
vad orätt är; av deras läckerheter vill jag icke äta.

<span id="an_141:5">141:5</span> Må den rättfärdige slå mig i kärlek och
straffa mig; det är såsom olja på huvudet, och mitt huvud skall icke
försmå det. Ty ännu en tid, så skall min bön uppfyllas, genom att det
går dem illa;

<span id="an_141:6">141:6</span> deras ledare skola störtas ned utför
klippan, och man skall då höra att mina ord äro ljuvliga.

<span id="an_141:7">141:7</span> Såsom när man har plöjt och ristat upp
jorden, så ligga våra ben kringströdda vid dödsrikets rand.

<span id="an_141:8">141:8</span> Ja, till dig, HERRE, Herre, se mina
ögon; till dig tager jag min tillflykt, förkasta icke min själ.

<span id="an_141:9">141:9</span> Bevara mig för de snaror som de lägga
ut på min väg och för ogärningsmännens giller.

<span id="an_141:10">141:10</span> De ogudaktiga falle i sina egna garn,
medan jag går oskadd förbi.

<span id="an_142:1">142:1</span> En sång av David; en bön, när han var i
grottan.

<span id="an_142:2">142:2</span> Jag höjer min röst och ropar till
HERREN, jag höjer min röst och beder till HERREN.

<span id="an_142:3">142:3</span> Jag utgjuter inför honom mitt bekymmer,
min nöd kungör jag för honom.

<span id="an_142:4">142:4</span> När min ande försmäktar i mig, är du
den som känner min stig. På den väg där jag skall gå hava de lagt ut
snaror för mig.

<span id="an_142:5">142:5</span> Skåda på min högra sida och se: där
finnes ingen som kännes vid mig. Ingen tillflykt återstår för mig, ingen
finnes, som frågar efter min själ.

<span id="an_142:6">142:6</span> Jag ropar till dig, o HERRE, jag säger:
»Du är min tillflykt, min del i de levandes land.»

<span id="an_142:7">142:7</span> Akta på mitt rop, ty jag är i stort
elände; rädda mig från mina förföljare, ty de äro mig övermäktiga.

<span id="an_142:8">142:8</span> För min själ ut ur fängelset, så att
jag får prisa ditt namn. Omkring mig skola de rättfärdiga församlas, när
du gör väl mot mig.

<span id="an_143:1">143:1</span> En psalm av David. HERRE, hör min bön,
lyssna till min åkallan, svara mig i din rättfärdighet, för din
trofasthets skull.

<span id="an_143:2">143:2</span> Och gå icke till doms med din tjänare,
ty inför dig är ingen levande rättfärdig.

<span id="an_143:3">143:3</span> Se, fienden förföljer min själ, han
trampar mitt liv till jorden; han lägger mig i mörker såsom de
längesedan döda.

<span id="an_143:4">143:4</span> Och min ande försmäktar i mig, mitt
hjärta är stelnat i mitt bröst.

<span id="an_143:5">143:5</span> Jag tänker på forna dagar, jag
begrundar alla dina gärningar, dina händers verk eftersinnar jag.

<span id="an_143:6">143:6</span> Jag uträcker mina händer till dig;
såsom ett törstigt land längtar min själ efter dig. Sela.

<span id="an_143:7">143:7</span> HERRE, skynda att svara mig, ty min
ande förgås; dölj icke ditt ansikte för mig, må jag ej varda lik dem som
hava farit ned i graven.

<span id="an_143:8">143:8</span> Låt mig bittida förnimma din nåd, ty
jag förtröstar på dig. Kungör mig den väg som jag bör vandra, ty till
dig upplyfter jag min själ.

<span id="an_143:9">143:9</span> Rädda mig från mina fiender, HERRE; hos
dig söker jag skygd.

<span id="an_143:10">143:10</span> Lär mig att göra din vilja, ty du är
min Gud; din gode Ande lede mig på jämn mark.

<span id="an_143:11">143:11</span> HERRE, behåll mig vid liv för ditt
namns skull; tag min själ ut ur nöden för din rättfärdighets skull.

<span id="an_143:12">143:12</span> Utrota mina fiender för din nåds
skull, och förgör alla dem som tränga min själ; ty jag är din tjänare.

<span id="an_144:1">144:1</span> Av David. Lovad vare HERREN, min
klippa, han som lärde mina armar att kriga, mina händer att strida;

<span id="an_144:2">144:2</span> min nåds Gud och min borg, mitt värn
och min räddare, min sköld och min tillflykt, han som lägger mitt folk
under mig.

<span id="an_144:3">144:3</span> HERRE, vad är en människa, att du vill
veta av henne, en människoson, att du tänker på honom?

<span id="an_144:4">144:4</span> En människa är lik en fläkt, hennes
dagar såsom en försvinnande skugga.

<span id="an_144:5">144:5</span> HERRE, sänk din himmel och far ned, rör
vid bergen, så att de ryka.

<span id="an_144:6">144:6</span> Låt ljungeldar ljunga och skingra dem,
skjut dina pilar och förvirra dem.

<span id="an_144:7">144:7</span> Räck ut dina händer från höjden, fräls
mig och rädda mig ur de stora vattnen, ur främlingarnas hand,

<span id="an_144:8">144:8</span> vilkas mun talar lögn och vilkas högra
hand är en falskhetens hand.

<span id="an_144:9">144:9</span> Gud, en ny sång vill jag sjunga till
din ära, till tiosträngad psaltare vill jag lovsjunga dig,

<span id="an_144:10">144:10</span> dig som giver seger åt konungarna,
dig som frälste din tjänare David från det onda svärdet.

<span id="an_144:11">144:11</span> Fräls mig och rädda mig ur
främlingarnas hand, vilkas mun talar lögn, och vilkas högra hand är en
falskhetens hand.

<span id="an_144:12">144:12</span> När våra söner stå i sin ungdom såsom
högväxta plantor, våra döttrar lika hörnstoder, huggna såsom för
palatser;

<span id="an_144:13">144:13</span> när våra visthus äro fulla och skänka
förråd på förråd; när våra får öka sig tusenfalt, ja, tiotusenfalt på
våra utmarker;

<span id="an_144:14">144:14</span> när våra oxar gå rikt lastade; när
ingen rämna har brutits i muren och ingen nödgas draga ut såsom fånge,
när intet klagorop höres på våra gator --

<span id="an_144:15">144:15</span> saligt är det folk som det så går;
ja, saligt är det folk vars Gud HERREN är.

<span id="an_145:1">145:1</span> En lovsång av David. Jag vill upphöja
dig, min Gud, du konung, och lova ditt namn alltid och evinnerligen.

<span id="an_145:2">145:2</span> Jag vill dagligen lova dig och prisa
ditt namn alltid och evinnerligen.

<span id="an_145:3">145:3</span> Stor är HERREN och högtlovad, ja, hans
storhet är outrannsaklig.

<span id="an_145:4">145:4</span> Det ena släktet prisar för det andra
dina verk, de förkunna dina väldiga gärningar.

<span id="an_145:5">145:5</span> Ditt majestäts härlighet och ära vill
jag begrunda och dina underfulla verk.

<span id="an_145:6">145:6</span> Man skall tala om dina fruktansvärda
gärningars makt; dina storverk skall jag förtälja.

<span id="an_145:7">145:7</span> Man skall utbreda ryktet om din stora
godhet och jubla över din rättfärdighet.

<span id="an_145:8">145:8</span> Nådig och barmhärtig är HERREN,
långmodig och stor i mildhet.

<span id="an_145:9">145:9</span> HERREN är god mot alla och förbarmar
sig över alla sina verk.

<span id="an_145:10">145:10</span> Alla dina verk, HERRE, skola tacka
dig, och dina fromma skola lova dig.

<span id="an_145:11">145:11</span> De skola tala om ditt rikes ära, och
din makt skola de förkunna.

<span id="an_145:12">145:12</span> Så skola de kungöra för människors
barn dina väldiga gärningar och ditt rikes ära och härlighet.

<span id="an_145:13">145:13</span> Ditt rike är ett rike för alla
evigheter, och ditt herradöme varar från släkte till släkte.

<span id="an_145:14">145:14</span> HERREN uppehåller alla dem som äro på
väg att falla, och han upprättar alla nedböjda.

<span id="an_145:15">145:15</span> Allas ögon vänta efter dig, och du
giver dem deras mat i rätt tid.

<span id="an_145:16">145:16</span> Du upplåter din hand och mättar allt
levande med nåd.

<span id="an_145:17">145:17</span> HERREN är rättfärdig i alla sina
vägar och nådig i alla sina verk.

<span id="an_145:18">145:18</span> HERREN är nära alla dem som åkalla
honom, alla dem som åkalla honom uppriktigt.

<span id="an_145:19">145:19</span> Han gör vad de gudfruktiga begära och
hör deras rop och frälsar dem.

<span id="an_145:20">145:20</span> HERREN bevarar alla dem som älska
honom, men alla ogudaktiga skall han förgöra.

<span id="an_145:21">145:21</span> Min mun skall uttala HERREN lov, och
allt kött skall prisa hans heliga namn alltid och evinnerligen.

<span id="an_146:1">146:1</span> Halleluja! Lova HERREN, min själ.

<span id="an_146:2">146:2</span> Jag vill lova HERREN, så länge jag
lever, jag vill lovsjunga min Gud, så länge jag är till.

<span id="an_146:3">146:3</span> Förliten eder icke på furstar, icke på
en människoson, han kan icke hjälpa.

<span id="an_146:4">146:4</span> Hans ande måste sin väg, han vänder
tillbaka till den jord varav han är kommen; då varda hans anslag om
intet.

<span id="an_146:5">146:5</span> Säll är den vilkens hjälp är Jakobs
Gud, den vilkens hopp står till HERREN, hans Gud,

<span id="an_146:6">146:6</span> till honom som har gjort himmelen och
jorden och havet och allt vad i dem är, till honom som håller tro
evinnerligen,

<span id="an_146:7">146:7</span> som skaffar rätt åt de förtryckta, som
giver bröd åt de hungrande. HERREN löser de fångna,

<span id="an_146:8">146:8</span> HERREN öppnar de blindas ögon, HERREN
upprättar de nedböjda, HERREN älskar de rättfärdiga,

<span id="an_146:9">146:9</span> HERREN bevarar främlingar, faderlösa
och änkor uppehåller han; men de ogudaktigas väg vänder han i villa.

<span id="an_146:10">146:10</span> HERREN är konung evinnerligen, din
Gud, Sion, från släkte till släkte. Halleluja!

<span id="an_147:1">147:1</span> Halleluja! Ja, det är gott att
lovsjunga vår Gud, ja, det är ljuvligt; lovsång höves oss.

<span id="an_147:2">147:2</span> HERREN är den som bygger upp Jerusalem,
Israels fördrivna samlar han tillhopa.

<span id="an_147:3">147:3</span> Han helar dem som hava förkrossade
hjärtan, och deras sår förbinder han.

<span id="an_147:4">147:4</span> Han bestämmer stjärnornas mängd, han
nämner dem alla vid namn.

<span id="an_147:5">147:5</span> Vår Herre är stor och väldig i kraft,
hans förstånd har ingen gräns.

<span id="an_147:6">147:6</span> HERREN uppehåller de ödmjuka, men de
ogudaktiga slår han till jorden.

<span id="an_147:7">147:7</span> Höjen sång till HERREN med tacksägelse,
lovsjungen vår Gud till harpa,

<span id="an_147:8">147:8</span> honom som betäcker himmelen med moln,
honom som bereder regn åt jorden, honom som låter gräs skjuta upp på
bergen,

<span id="an_147:9">147:9</span> honom som giver föda åt djuren, åt
korpens ungar som ropa.

<span id="an_147:10">147:10</span> Han har icke sin lust i hästens
styrka, hans behag står ej till mannens snabbhet.

<span id="an_147:11">147:11</span> HERRENS behag står till dem som
frukta honom, till dem som hoppas på hans nåd.

<span id="an_147:12">147:12</span> Jerusalem, prisa HERREN; Sion, lova
din Gud.

<span id="an_147:13">147:13</span> Ty han har gjort bommarna för dina
portar fasta; han har välsignat dina barn i dig.

<span id="an_147:14">147:14</span> Han skaffar dina gränser frid, han
mättar dig med bästa vete.

<span id="an_147:15">147:15</span> Han låter sitt tal gå ut till jorden,
hans ord löper åstad med hast.

<span id="an_147:16">147:16</span> Han låter snö falla såsom ull,
rimfrost strör han ut såsom aska.

<span id="an_147:17">147:17</span> Han kastar sitt hagel såsom smulor;
vem kan bestå för hans frost?

<span id="an_147:18">147:18</span> Åter sänder han sitt ord, då smälter
det frusna; sin vind låter han blåsa, då strömmar vatten.

<span id="an_147:19">147:19</span> Han har förkunnat för Jakob sitt ord,
för Israel sina stadgar och rätter.

<span id="an_147:20">147:20</span> Så har han icke gjort för något
hednafolk; och hans rätter, dem känna de icke. Halleluja!

<span id="an_148:1">148:1</span> Halleluja! Loven HERREN från himmelen,
loven honom i höjden.

<span id="an_148:2">148:2</span> Loven honom, alla hans änglar, loven
honom, all hans här.

<span id="an_148:3">148:3</span> Loven honom, sol och måne, loven honom,
alla lysande stjärnor.

<span id="an_148:4">148:4</span> Loven honom, I himlars himlar och I
vatten ovan himmelen.

<span id="an_148:5">148:5</span> Ja, de må lova HERRENS namn, ty han
bjöd, och de blevo skapade.

<span id="an_148:6">148:6</span> Och han gav dem deras plats för alltid
och för evigt; han gav dem en lag, och ingen överträder den.

<span id="an_148:7">148:7</span> Loven HERREN från jorden, I havsdjur
och alla djup,

<span id="an_148:8">148:8</span> eld och hagel, snö och töcken, du
stormande vind, som uträttar hans befallning,

<span id="an_148:9">148:9</span> I berg och alla höjder, I fruktträd och
alla cedrar,

<span id="an_148:10">148:10</span> I vilda djur och all boskap, I
kräldjur och bevingade fåglar,

<span id="an_148:11">148:11</span> I jordens konungar och alla folk, I
furstar och alla domare på jorden,

<span id="an_148:12">148:12</span> I ynglingar, så ock I jungfrur, I
gamle med de unga.

<span id="an_148:13">148:13</span> Ja, de må lova HERRENS namn, ty hans
namn allena är högt, hans majestät når över jorden och himmelen.

<span id="an_148:14">148:14</span> Och han har upphöjt ett horn åt sitt
folk -- ett ämne till lovsång för alla hans fromma, för Israels barn,
det folk som står honom nära. Halleluja!

<span id="an_149:1">149:1</span> Halleluja! Sjungen till HERRENS ära en
ny sång, hans lov i de frommas församling.

<span id="an_149:2">149:2</span> Israel glädje sig över sin skapare,
Sions barn fröjde sig över sin konung.

<span id="an_149:3">149:3</span> Må de lova hans namn under dans, till
puka och harpa må de lovsjunga honom.

<span id="an_149:4">149:4</span> Ty HERREN har behag till sitt folk, han
smyckar de ödmjuka med frälsning.

<span id="an_149:5">149:5</span> De fromma fröjde sig och give honom
ära, de juble på sina läger.

<span id="an_149:6">149:6</span> Guds lov skall vara i deras mun och ett
tveeggat svärd i deras hand,

<span id="an_149:7">149:7</span> för att utkräva hämnd på hedningarna
och hemsöka folken med tuktan,

<span id="an_149:8">149:8</span> för att binda deras konungar med kedjor
och deras ädlingar med järnbojor,

<span id="an_149:9">149:9</span> för att utföra på dem den dom som är
skriven. En härlighet bliver det för alla hans fromma. Halleluja!

<span id="an_150:1">150:1</span> Halleluja! Loven Gud i hans helgedom,
loven honom i hans makts fäste.

<span id="an_150:2">150:2</span> Loven honom för hans väldiga gärningar,
loven honom efter hans stora härlighet

<span id="an_150:3">150:3</span> Loven honom med basunklang, loven honom
med psaltare och harpa.

<span id="an_150:4">150:4</span> Loven honom med puka och dans, loven
honom med strängaspel och pipa.

<span id="an_150:5">150:5</span> Loven honom med ljudande cymbaler,
loven honom med klingande cymbaler.

<span id="an_150:6">150:6</span> Allt vad anda har love HERREN.
Halleluja!

------------------------------------------------------------------------

[Next: Proverbs](pro.md)
