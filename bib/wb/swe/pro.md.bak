[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](psa)  [Next](ecc.md) 

------------------------------------------------------------------------

### Swedish Bible: Proverbs

<span id="an_1:1">1:1</span> Detta är Salomos ordspråk, Davids sons,
Israels konungs.

<span id="an_1:2">1:2</span> Av dem kan man lära vishet och tukt,

<span id="an_1:3">1:3</span> så ock att förstå förståndigt tal. Av dem
kan man undfå tuktan till insikt och lära rättfärdighet, rätt och
redlighet.

<span id="an_1:4">1:4</span> De kunna giva åt de fåkunniga klokhet, åt
den unge kunskap och eftertänksamhet.

<span id="an_1:5">1:5</span> Genom att höra på dem förökar den vise sin
lärdom och förvärvar den förståndige rådklokhet.

<span id="an_1:6">1:6</span> Av dem lär man förstå ordspråk och
djupsinnigt tal, de vises ord och deras gåtor.

<span id="an_1:7">1:7</span> HERRENS fruktan är begynnelsen till
kunskap; vishet och tuktan föraktas av oförnuftiga.

<span id="an_1:8">1:8</span> Hör, min son, din faders tuktan, och
förkasta icke din moders undervisning.

<span id="an_1:9">1:9</span> Ty sådant är en skön krans för ditt huvud
och en kedja till prydnad för din hals.

<span id="an_1:10">1:10</span> Min son, om syndare locka dig, så följ
icke.

<span id="an_1:11">1:11</span> Om de säga: »Kom med oss; vi vilja lägga
oss på lur efter blod, sätta försåt för de oskyldiga, utan sak;

<span id="an_1:12">1:12</span> såsom dödsriket vilja vi uppsluka dem
levande, friska och sunda, såsom fore de ned i graven;

<span id="an_1:13">1:13</span> allt vad dyrbart är skola vi vinna, vi
skola fylla våra hus med byte;

<span id="an_1:14">1:14</span> dela du med oss vår lott, alla skola vi
hava samma pung» --

<span id="an_1:15">1:15</span> då, min son, må du ej vandra samma väg
som de. Nej, håll din fot ifrån deras stig,

<span id="an_1:16">1:16</span> ty deras fötter hasta till vad ont är,
och äro snara, när det gäller att utgjuta blod.

<span id="an_1:17">1:17</span> Ty väl är det fåfängt, då man vill fånga
fåglar, att breda ut nätet i hela flockens åsyn.

<span id="an_1:18">1:18</span> Men dessa ligga på lur efter sitt eget
blod, de sätta försåt för sina egna liv.

<span id="an_1:19">1:19</span> Så går det envar som söker orätt vinning:
sin egen herre berövar den livet.

<span id="an_1:20">1:20</span> Visheten höjer sitt rop på gatan, på
torgen låter hon höra sin röst.

<span id="an_1:21">1:21</span> I bullrande gathörn predikar hon; där
portarna i staden öppna sig, där talar hon sina ord:

<span id="an_1:22">1:22</span> Huru länge, I fåkunnige, skolen I älska
fåkunnighet? Huru länge skola bespottarna hava sin lust i bespottelse
och dårarna hata kunskap?

<span id="an_1:23">1:23</span> Vänden om och akten på min
tillrättavisning; se, då skall jag låta min ande flöda för eder jag
skall låta eder förnimma mina ord.

<span id="an_1:24">1:24</span> Eftersom I icke villen höra, när jag
ropade, eftersom ingen aktade på, när jag räckte ut min hand,

<span id="an_1:25">1:25</span> eftersom I läten allt mitt råd fara och
icke villen veta av min tillrättavisning

<span id="an_1:26">1:26</span> därför skall ock jag le vid eder ofärd
och bespotta, när det kommer, som I frukten,

<span id="an_1:27">1:27</span> ja, när det I frukten kommer såsom ett
oväder, när ofärden nalkas eder såsom en storm och över eder kommer nöd
och ångest.

<span id="an_1:28">1:28</span> Då skall man ropa till mig, men jag skall
icke svara, man skall söka mig, men icke finna mig.

<span id="an_1:29">1:29</span> Därför att de hatade kunskap och icke
funno behag i HERRENS fruktan,

<span id="an_1:30">1:30</span> ej heller ville följa mitt råd, utan
föraktade all min tillrättavisning,

<span id="an_1:31">1:31</span> därför skola de få äta sina gärningars
frukt och varda mättade av sina egna anslag.

<span id="an_1:32">1:32</span> Ty av sin avfällighet skola de fåkunniga
dräpas. och genom sin säkerhet skola dårarna förgås.

<span id="an_1:33">1:33</span> Men den som hör mig, han skall bo i
trygghet och vara säker mot olyckans skräck.

<span id="an_2:1">2:1</span> Min son, om du tager emot mina ord och
gömmer mina bud inom dig,

<span id="an_2:2">2:2</span> så att du låter ditt öra akta på visheten
och böjer ditt hjärta till klokheten,

<span id="an_2:3">2:3</span> ja, om du ropar efter förståndet och höjer
din röst till att kalla på klokheten,

<span id="an_2:4">2:4</span> Om du söker efter henne såsom efter silver
och letar efter henne såsom efter en skatt,

<span id="an_2:5">2:5</span> då skall du förstå HERRENS fruktan, och
Guds kunskap skall du då finna.

<span id="an_2:6">2:6</span> Ty HERREN är den som giver vishet; från
hans mun kommer kunskap och förstånd.

<span id="an_2:7">2:7</span> Åt de redliga förvarar han sällhet, han är
en sköld för dem som vandra i ostrafflighet,

<span id="an_2:8">2:8</span> ty han beskyddar det rättas stigar, och
sina frommas väg bevarar han.

<span id="an_2:9">2:9</span> Då skall du förstå rättfärdighet och rätt
och redlighet, ja, det godas alla vägar.

<span id="an_2:10">2:10</span> Ty visheten skall draga in i ditt hjärta
och kunskapen kännas ljuvlig för din själ,

<span id="an_2:11">2:11</span> eftertänksamheten skall vaka över dig,
klokheten skall beskydda dig.

<span id="an_2:12">2:12</span> Så skall hon rädda dig från de ondas väg,
från män som tala vad vrångt är,

<span id="an_2:13">2:13</span> från dem som hava övergivit det rättas
stigar. för att färdas på mörkrets vägar,

<span id="an_2:14">2:14</span> från dem som glädjas att göra om och
fröjda sig åt ondskans vrånga väsen,

<span id="an_2:15">2:15</span> från dem som gå på krokiga stiga och
vandra på förvända vägar.

<span id="an_2:16">2:16</span> Så skall hon rädda dig ifrån främmande
kvinnor, från din nästas hustru, som talar hala ord,

<span id="an_2:17">2:17</span> från henne som har övergivit sin ungdoms
vän och förgätit sin Guds förbund.

<span id="an_2:18">2:18</span> Ty en sådan sjunker med sitt hus ned i
döden, och till skuggornas boning leda hennes stigar.

<span id="an_2:19">2:19</span> Ingen som har gått in till henne vänder
åter Och hittar tillbaka till livets vägar.

<span id="an_2:20">2:20</span> Ja, så skall du vandra på de godas väg
och hålla dig på de rättfärdigas stigar.

<span id="an_2:21">2:21</span> Ty de redliga skola förbliva boende i
landet och de ostraffliga få stanna kvar däri.

<span id="an_2:22">2:22</span> Men de ogudaktiga skola utrotas ur landet
och de trolösa ryckas bort därur.

<span id="an_3:1">3:1</span> Min son, förgät icke min undervisning, och
låt ditt hjärta bevara mina bud.

<span id="an_3:2">3:2</span> Ty långt liv och många levnadsår och frid,
mer och mer, skola de bereda dig.

<span id="an_3:3">3:3</span> Låt godhet och sanning ej vika ifrån dig;
bind dem omkring din hals, skriv dem på ditt hjärtas tavla;

<span id="an_3:4">3:4</span> så skall du finna nåd och få gott förstånd,
i Guds och i människors ögon.

<span id="an_3:5">3:5</span> Förtrösta på HERREN av allt ditt hjärta,
och förlita dig icke på ditt förstånd.

<span id="an_3:6">3:6</span> På alla dina vägar må du akta på honom, så
skall han göra dina stigar jämna.

<span id="an_3:7">3:7</span> Håll dig icke själv för vis; frukta HERREN,
och fly det onda.

<span id="an_3:8">3:8</span> Det skall vara ett hälsomedel för din kropp
och en vederkvickelse för benen däri.

<span id="an_3:9">3:9</span> Ära HERREN med dina ägodelar! och med
förstlingen av all din gröda,

<span id="an_3:10">3:10</span> så skola dina lador fyllas med ymnighet,
och av vinmust skola dina pressar flöda över.

<span id="an_3:11">3:11</span> Min son, förkasta icke HERRENS tuktan,
och förargas icke, när du agas av honom.

<span id="an_3:12">3:12</span> Ty den HERREN älskar, den agar han,
likasom en fader sin son, som han har kär.

<span id="an_3:13">3:13</span> Säll är den människa som har funnit
visheten, den människa som undfår förstånd.

<span id="an_3:14">3:14</span> Ty bättre är att förvärva henne än att
förvärva silver, och den vinning hon giver är bättre än guld.

<span id="an_3:15">3:15</span> Dyrbarare är hon än pärlor; allt vad
härligt du äger går ej upp emot henne.

<span id="an_3:16">3:16</span> Långt liv bär hon i sin högra hand, i sin
vänstra rikedom och ära.

<span id="an_3:17">3:17</span> Hennes vägar äro ljuvliga vägar, och alla
hennes stigar äro trygga.

<span id="an_3:18">3:18</span> Ett livets träd är hon för dem som få
henne fatt, och sälla må de prisa, som hålla henne kvar.

<span id="an_3:19">3:19</span> Genom vishet har HERREN lagt jordens
grund, himmelen har han berett med förstånd.

<span id="an_3:20">3:20</span> Genom hans insikt bröto djupens vatten
fram, och genom den låta skyarna dagg drypa ned.

<span id="an_3:21">3:21</span> Min son, låt detta icke vika ifrån dina
ögon, tag klokhet och eftertänksamhet i akt;

<span id="an_3:22">3:22</span> så skola de lända din själ till liv bliva
ett smycke för din hals.

<span id="an_3:23">3:23</span> Då skall du vandra din väg fram i
trygghet, och din fot skall du då icke stöta.

<span id="an_3:24">3:24</span> När du lägger dig, skall intet förskräcka
dig, och sedan du har lagt dig, skall du sova sött.

<span id="an_3:25">3:25</span> Du behöver då ej frukta för plötslig
skräck, ej för ovädret, när det kommer över de ogudaktiga.

<span id="an_3:26">3:26</span> Ty HERREN skall då vara ditt hopp, och
han skall bevara din fot för snaran.

<span id="an_3:27">3:27</span> Neka icke den behövande din hjälp, är det
står i din makt att giva den.

<span id="an_3:28">3:28</span> Säg icke till din nästa: »Gå din väg och
kom igen; i morgon vill jag giva dig», fastän du kunde strax.

<span id="an_3:29">3:29</span> Stämpla intet ont mot din nästa, när han
menar sig bo trygg i din närhet.

<span id="an_3:30">3:30</span> Tvista icke med någon utan sak, då han
icke har gjort dig något ont.

<span id="an_3:31">3:31</span> Avundas icke den orättrådige, och finn ej
behag i någon av hans vägar.

<span id="an_3:32">3:32</span> Ty en styggelse för HERREN är den vrånge,
men med de redliga har han sin umgängelse.

<span id="an_3:33">3:33</span> HERRENS förbannelse vilar över den
ogudaktiges hus, men de rättfärdigas boning välsignar han.

<span id="an_3:34">3:34</span> Har han att skaffa med bespottare, så
bespottar också han; men de ödmjuka giver han nåd.

<span id="an_3:35">3:35</span> De visa få ära till arvedel, men dårarna
få uppbära skam.

<span id="an_4:1">4:1</span> Hören, I barn, en faders tuktan, och akten
därpå, så att I lären förstånd.

<span id="an_4:2">4:2</span> Ty god lärdom giver jag eder; min
undervisning mån I icke låta fara.

<span id="an_4:3">4:3</span> Ty själv har jag varit barn och haft en
fader, varit späd och för min moder ende sonen.

<span id="an_4:4">4:4</span> Då undervisade han mig och sade till mig:
Låt ditt hjärta hålla fast vid mina ord; bevara mina bud, så får du
leva.

<span id="an_4:5">4:5</span> Sök förvärva vishet, sök förvärva förstånd,
förgät icke min muns tal och vik icke därifrån.

<span id="an_4:6">4:6</span> Övergiv henne icke, så skall hon bevara
dig; älska henne, så skall hon beskydda dig.

<span id="an_4:7">4:7</span> Vishetens begynnelse är: »Sök förvärva
vishet»; ja, för allt ditt förvärv sök förvärva förstånd.

<span id="an_4:8">4:8</span> Akta henne högt, så skall hon upphöja dig;
hon skall göra dig ärad, om du sluter henne i din famn.

<span id="an_4:9">4:9</span> Hon skall sätta på ditt huvud en skön
krans; en ärekrona skall hon räcka åt dig.

<span id="an_4:10">4:10</span> Hör, min son, och tag emot mina ord, så
skola dina levnadsår bliva många.

<span id="an_4:11">4:11</span> Om vishetens väg undervisar jag dig, jag
leder dig på det rättas stigar.

<span id="an_4:12">4:12</span> När du går, skall sedan intet vara till
hinder för dina steg, och när du löper, skall du icke falla;

<span id="an_4:13">4:13</span> håll blott oavlåtligt fast vid min
tuktan; bevara henne, ty hon är ditt liv.

<span id="an_4:14">4:14</span> Träd icke in på de ogudaktigas stig, och
skrid icke fram på de ondas väg.

<span id="an_4:15">4:15</span> Undfly den, gå ej in på den, vik av ifrån
den och gå undan.

<span id="an_4:16">4:16</span> Ty de kunna icke sova, om de ej få göra
vad ont är, sömnen förtages dem, om de ej få vålla någons fall.

<span id="an_4:17">4:17</span> Ja, ogudaktighet är det bröd som de äta,
och våld är det vin som de dricka.

<span id="an_4:18">4:18</span> De rättfärdigas stig är lik gryningens
ljus, som växer i klarhet, till dess dagen når sin höjd;

<span id="an_4:19">4:19</span> men de ogudaktigas väg är såsom tjocka
mörkret: de märka icke det som skall vålla deras fall.

<span id="an_4:20">4:20</span> Min son, akta på mitt tal, böj ditt öra
till mina ord.

<span id="an_4:21">4:21</span> Låt dem icke vika ifrån dina ögon, bevara
dem i ditt hjärtas djup.

<span id="an_4:22">4:22</span> Ty de äro liv för envar som finner dem,
och en läkedom för hela hans kropp.

<span id="an_4:23">4:23</span> Framför allt som skall bevaras må du
bevara ditt hjärta, ty därifrån utgår livet.

<span id="an_4:24">4:24</span> Skaffa bort ifrån dig munnens vrånghet,
och låt läpparnas falskhet vara fjärran ifrån dig.

<span id="an_4:25">4:25</span> Låt dina ögon skåda rätt framåt och dina
blickar vara riktade rakt ut.

<span id="an_4:26">4:26</span> Akta på den stig där din fot går fram,
och låt alla dina vägar vara rätta.

<span id="an_4:27">4:27</span> Vik ej av, vare sig till höger eller till
vänster, vänd din fot bort ifrån vad ont är.

<span id="an_5:1">5:1</span> Min son, akta på min vishet, böj ditt öra
till mitt förstånd,

<span id="an_5:2">5:2</span> så att du bevarar eftertänksamhet och låter
dina läppar taga kunskap i akt.

<span id="an_5:3">5:3</span> Se, av honung drypa en trolös kvinnas
läppar, och halare än olja är hennes mun.

<span id="an_5:4">5:4</span> Men på sistone bliver hon bitter såsom
malört och skarp såsom ett tveeggat svärd.

<span id="an_5:5">5:5</span> Hennes fötter styra nedåt mot döden till
dödsriket draga hennes steg.

<span id="an_5:6">5:6</span> Livets väg vill hon ej akta på; hennes
stigar äro villostigar, fastän hon ej vet det.

<span id="an_5:7">5:7</span> Så hören mig nu, I barn, och viken icke
ifrån min muns tal.

<span id="an_5:8">5:8</span> Låt din väg vara fjärran ifrån henne, och
nalkas icke dörren till hennes hus.

<span id="an_5:9">5:9</span> Må du ej åt andra få offra din ära, ej dina
år åt en som hämnas grymt;

<span id="an_5:10">5:10</span> må icke främmande få mätta sig av ditt
gods och dina mödors frukt komma i en annans hus,

<span id="an_5:11">5:11</span> så att du själv på sistone måste sucka,
när ditt hull och ditt kött är förtärt.

<span id="an_5:12">5:12</span> och säga: »Huru kunde jag så hata tuktan,
huru kunde mitt hjärta så förakta tillrättavisning!

<span id="an_5:13">5:13</span> Varför lyssnade jag icke till mina
lärares röst, och böjde icke mitt öra till dem som ville undervisa mig?

<span id="an_5:14">5:14</span> Föga fattas nu att jag har drabbats av
allt vad ont är, mitt i församling och menighet.

<span id="an_5:15">5:15</span> Drick vatten ur din egen brunn det vatten
som rinner ur din egen källa.

<span id="an_5:16">5:16</span> Icke vill du att dina flöden skola
strömma ut på gatan, dina vattenbäckar på torgen?

<span id="an_5:17">5:17</span> Nej, dig allena må de tillhöra, och ingen
främmande jämte dig.

<span id="an_5:18">5:18</span> Din brunn må vara välsignad, och av din
ungdoms hustru må du hämta din glädje;

<span id="an_5:19">5:19</span> hon, den älskliga hinden, den täcka
gasellen, hennes barm förnöje dig alltid, i hennes kärlek finne du
ständig din lust.

<span id="an_5:20">5:20</span> Min son, icke skall du hava din lust i en
främmande kvinna? Icke skall du sluta din nästas hustru i din famn?

<span id="an_5:21">5:21</span> Se, för HERRENS ögon ligga var människas
vägar blottade, och på alla hennes stigar giver han akt.

<span id="an_5:22">5:22</span> Den ogudaktige fångas av sina egna
missgärningar och fastnar i sin egen synds snaror.

<span id="an_5:23">5:23</span> Han måste dö, därför att han icke lät
tukta sig; ja, genom sin stora dårskap kommer han på fall.

<span id="an_6:1">6:1</span> Min son, om du har gått i borgen för din
nästa och givit ditt handslag för en främmande,

<span id="an_6:2">6:2</span> om du har blivit bunden genom din muns tal,
ja, fångad genom din muns tal,

<span id="an_6:3">6:3</span> då, min son, må du göra detta för att rädda
dig, eftersom du har kommit i din nästas våld: gå och kasta dig ned för
honom och ansätt honom,

<span id="an_6:4">6:4</span> unna dina ögon ingen sömn och dina ögonlock
ingen slummer.

<span id="an_6:5">6:5</span> Sök räddning såsom en gasell ur jägarens
våld, och såsom en fågel ur fågelfängarens våld.

<span id="an_6:6">6:6</span> Gå bort till myran, du late; se huru hon
gör, och bliv vis.

<span id="an_6:7">6:7</span> Hon har ingen furste över sig, ingen
tillsyningsman eller herre;

<span id="an_6:8">6:8</span> dock bereder hon om sommaren sin föda och
samlar under skördetiden in sin mat.

<span id="an_6:9">6:9</span> Huru länge vill du ligga, du late? När vill
du stå upp ifrån din sömn?

<span id="an_6:10">6:10</span> Ja, sov ännu litet, slumra ännu litet,
lägg ännu litet händerna i kors för att vila,

<span id="an_6:11">6:11</span> så skall fattigdomen komma över dig såsom
en rövare och armodet såsom en väpnad man.

<span id="an_6:12">6:12</span> En fördärvlig människa, ja, en
ogärningsman är den som går omkring med vrånghet i munnen,

<span id="an_6:13">6:13</span> som blinkar med ögonen, skrapar med
fötterna, giver tecken med fingrarna.

<span id="an_6:14">6:14</span> Svek bär en sådan i sitt hjärta, ont
bringar han alltid å bane, trätor kommer han åstad.

<span id="an_6:15">6:15</span> Därför skall ofärd plötsligt komma över
honom; oförtänkt varder han krossad utan räddning.

<span id="an_6:16">6:16</span> Sex ting är det som HERREN hatar, ja, sju
äro styggelser för hans själ

<span id="an_6:17">6:17</span> stolta ögon, en lögnaktig tunga, händer
som utgjuta oskyldigt blod,

<span id="an_6:18">6:18</span> ett hjärta som hopsmider fördärvliga
anslag, fötter som äro snara till att löpa efter vad ont är,

<span id="an_6:19">6:19</span> den som främjar lögn genom falskt
vittnesbörd, och den som vållar trätor mellan bröder.

<span id="an_6:20">6:20</span> Min son, bevara din faders bud, och
förkasta icke din moders undervisning.

<span id="an_6:21">6:21</span> Hav dem alltid bundna vid ditt hjärta,
fäst dem omkring din hals.

<span id="an_6:22">6:22</span> När du går, må de leda dig, när du
ligger, må de vaka över dig, och när du vaknar upp, må de tala till dig.

<span id="an_6:23">6:23</span> Ty budet är en lykta och undervisningen
ett ljus, och tillrättavisningar till tukt äro en livets väg.

<span id="an_6:24">6:24</span> De kunna bevara dig för onda kvinnor, för
din nästas hustrus hala tunga.

<span id="an_6:25">6:25</span> Hav icke begärelse i ditt hjärta till
hennes skönhet, och låt henne icke fånga dig med sina blickar.

<span id="an_6:26">6:26</span> Ty för skökan måste du lämna din sista
brödkaka, och den gifta kvinnan går på jakt efter ditt dyra liv.

<span id="an_6:27">6:27</span> Kan väl någon hämta eld i sitt mantelveck
utan att hans kläder bliva förbrända?

<span id="an_6:28">6:28</span> Eller kan någon gå på glödande kol, utan
att hans fötter varda svedda?

<span id="an_6:29">6:29</span> Så sker ock med den som går in till sin
nästas hustru; ostraffad bliver ingen som kommer vid henne.

<span id="an_6:30">6:30</span> Föraktar man icke tjuven som stjäl för
att mätta sitt begär, när han hungrar?

<span id="an_6:31">6:31</span> Och han måste ju, om han ertappas, betala
sjufalt igen och giva allt vad han äger i sitt hus.

<span id="an_6:32">6:32</span> Så är ock den utan förstånd, som förför
en annans hustru; ja, en självspilling är den som sådant gör.

<span id="an_6:33">6:33</span> Plåga och skam är vad han vinner, och
hans smälek utplånas icke.

<span id="an_6:34">6:34</span> Ty svartsjuk är mannens vrede, och han
skonar icke på hämndens dag;

<span id="an_6:35">6:35</span> lösepenning aktar han alls icke på, och
bryr sig ej om att du bjuder stora skänker.

<span id="an_7:1">7:1</span> Min son, tag vara på mina ord, och göm mina
bud inom dig.

<span id="an_7:2">7:2</span> Håll mina bud, så får du leva, och bevara
min undervisning såsom din ögonsten.

<span id="an_7:3">7:3</span> Bind dem vid dina fingrar, skriv dem på
ditt hjärtas tavla.

<span id="an_7:4">7:4</span> Säg till visheten: »Du är min syster», och
kalla förståndet din förtrogna,

<span id="an_7:5">7:5</span> så att de bevara dig för främmande kvinnor,
för din nästas hustru, som talar hala ord.

<span id="an_7:6">7:6</span> Ty ut genom fönstret i mitt hus, fram genom
gallret där blickade jag;

<span id="an_7:7">7:7</span> då såg jag bland de fåkunniga, jag blev
varse bland de unga en yngling utan förstånd.

<span id="an_7:8">7:8</span> Han gick fram på gatan invid hörnet där hon
bodde, på vägen till hennes hus skred han fram,

<span id="an_7:9">7:9</span> skymningen, på aftonen av dagen, nattens
dunkel, när mörker rådde

<span id="an_7:10">7:10</span> Se, då kom där en kvinna honom till
mötes; hennes dräkt var en skökas, och hennes hjärta illfundigt.

<span id="an_7:11">7:11</span> Yster och lättsinnig var hon, hennes
fötter hade ingen ro i hennes hus.

<span id="an_7:12">7:12</span> Än var hon på gatan, än var hon på torgen
vid vart gathörn stod hon på lur.

<span id="an_7:13">7:13</span> Hon tog nu honom fatt och kysste honom
och sade till honom med fräckhet i sin uppsyn:

<span id="an_7:14">7:14</span> »Tackoffer har jag haft att frambära; i
dag har jag fått infria mina löften.

<span id="an_7:15">7:15</span> Därför gick jag ut till att möta dig jag
ville söka upp dig, och nu ha jag funnit dig.

<span id="an_7:16">7:16</span> Jag har bäddat min säng med sköna täcken,
med brokigt linne från Egypten.

<span id="an_7:17">7:17</span> Jag har bestänkt min bädd med myrra, med
aloe och med kanel.

<span id="an_7:18">7:18</span> Kom, låt oss förnöja oss med kärlek
intill morgonen, och förlusta oss med varandra i älskog.

<span id="an_7:19">7:19</span> Ty min man är nu icke hemma han har rest
en lång väg bort.

<span id="an_7:20">7:20</span> Sin penningpung tog han med sig; först
vid fullmånstiden kommer han hem.»

<span id="an_7:21">7:21</span> Så förleder hon honom med allahanda
fagert tal; genom sina läppars halhet förför hon honom.

<span id="an_7:22">7:22</span> Han följer efter henne med hast, lik oxen
som går för att slaktas, och lik fången som föres bort till straffet för
sin dårskap;

<span id="an_7:23">7:23</span> ja, han följer, till dess pilen
genomborrar hans lever, lik fågeln som skyndar till snaran, utan att
förstå att det gäller dess liv.

<span id="an_7:24">7:24</span> Så hören mig nu, I barn, och given akt på
min muns tal.

<span id="an_7:25">7:25</span> Låt icke ditt hjärta vika av till hennes
vägar, och förvilla dig ej in på hennes stigar.

<span id="an_7:26">7:26</span> Ty många som ligga slagna äro fällda av
henne, och stor är hopen av dem hon har dräpt.

<span id="an_7:27">7:27</span> Genom hennes hus gå dödsrikets vägar, de
som föra nedåt till dödens kamrar.

<span id="an_8:1">8:1</span> Hör, visheten ropar, och förståndet höjer
sin röst.

<span id="an_8:2">8:2</span> Uppe på höjderna står hon, vid vägen, där
stigarna mötas.

<span id="an_8:3">8:3</span> Invid portarna, vid ingången till staden
där man träder in genom dörrarna, höjer hon sitt rop:

<span id="an_8:4">8:4</span> Till eder, I man, vill jag ropa, och min
röst skall utgå till människors barn.

<span id="an_8:5">8:5</span> Lären klokhet, I fåkunnige, och I dårar,
lären förstånd.

<span id="an_8:6">8:6</span> Hören, ty om höga ting vill jag tala, och
mina läppar skola upplåta sig till att säga vad rätt är.

<span id="an_8:7">8:7</span> Ja, sanning skall min mun tala, en
styggelse för mina läppar är ogudaktighet.

<span id="an_8:8">8:8</span> Rättfärdiga äro alla min muns ord; i dem
finnes intet falskt eller vrångt.

<span id="an_8:9">8:9</span> De äro alla sanna för den förståndige och
rätta för dem som hava funnit kunskap.

<span id="an_8:10">8:10</span> Så tagen emot min tuktan hellre än
silver, och kunskap hellre än utvalt guld.

<span id="an_8:11">8:11</span> Ty visheten är bättre än pärlor; allt vad
härligt som finnes går ej upp emot henne.

<span id="an_8:12">8:12</span> Jag, visheten, är förtrogen med
klokheten, och jag råder över eftertänksam insikt.

<span id="an_8:13">8:13</span> Att frukta HERREN är att hata det onda;
ja, högfärd, högmod, en ond vandel och en ränkfull mun, det hatar jag.

<span id="an_8:14">8:14</span> Hos mig finnes råd och utväg; jag är
förstånd, hos mig är makt.

<span id="an_8:15">8:15</span> Genom mig regera konungarna och stadga
furstarna vad rätt är.

<span id="an_8:16">8:16</span> Genom mig härska härskarna och
hövdingarna, ja, alla domare på jorden.

<span id="an_8:17">8:17</span> Jag älskar dem som älska mig, och de som
söka mig, de finna mig.

<span id="an_8:18">8:18</span> Rikedom och ära vinnas hos mig, ädla
skatter och rättfärdighet.

<span id="an_8:19">8:19</span> Min frukt är bättre än guld, ja, finaste
guld och den vinning jag skänker bättre än utvalt silver.

<span id="an_8:20">8:20</span> På rättfärdighetens väg går jag fram,
mitt på det rättas stigar,

<span id="an_8:21">8:21</span> till att giva dem som älska mig en rik
arvedel och till att fylla deras förrådshus.

<span id="an_8:22">8:22</span> HERREN skapade mig såsom sitt
förstlingsverk, i urminnes tid, innan han gjorde något annat.

<span id="an_8:23">8:23</span> Från evighet är jag insatt, från
begynnelsen, ända ifrån jordens urtidsdagar.

<span id="an_8:24">8:24</span> Innan djupen voro till, blev jag född,
innan källor ännu funnos, fyllda med vatten

<span id="an_8:25">8:25</span> Förrän bergens grund var lagd, förrän
höjderna funnos, blev jag född,

<span id="an_8:26">8:26</span> när han ännu icke hade skapat land och
mark, ej ens det första av jordkretsens stoft.

<span id="an_8:27">8:27</span> När han beredde himmelen, var jag
tillstädes, när han spände ett valv över djupet,

<span id="an_8:28">8:28</span> när han fäste skyarna i höjden, när
djupets källor bröto fram med makt,

<span id="an_8:29">8:29</span> när han satte för havet dess gräns, så
att vattnet icke skulle överträda hans befallning, när han fastställde
jordens grundvalar --

<span id="an_8:30">8:30</span> då fostrades jag såsom ett barn hos
honom, då hade jag dag efter dag min lust och min lek inför hans ansikte
beständigt;

<span id="an_8:31">8:31</span> jag hade min lek på hans jordkrets och
min lust bland människors barn.

<span id="an_8:32">8:32</span> Så hören mig nu, I barn, ty saliga äro de
som hålla mina vägar.

<span id="an_8:33">8:33</span> Hören tuktan, så att I bliven visa, ja,
låten henne icke fara.

<span id="an_8:34">8:34</span> Säll är den människa som hör mig, så att
hon vakar vid mina dörrar dag efter dag håller vakt vid dörrposterna i
mina portar.

<span id="an_8:35">8:35</span> Ty den som finner mig, han finner livet
och undfår nåd från HERREN.

<span id="an_8:36">8:36</span> Men den som går miste om mig han skadar
sig själv; alla de som hata mig, de älska döden.

<span id="an_9:1">9:1</span> Visheten har byggt sig ett hus, hon har
huggit ut sitt sjutal av pelare.

<span id="an_9:2">9:2</span> Hon har slaktat sin boskap, blandat sitt
vin, hon har jämväl dukat sitt bord

<span id="an_9:3">9:3</span> Sina tjänarinnor har hon utsänt och låter
ropa ut sin bjudning uppe på stadens översta höjder:

<span id="an_9:4">9:4</span> »Den som är fåkunnig, han komme hit.» Ja,
till den oförståndige säger hon så:

<span id="an_9:5">9:5</span> »Kommen och äten av mitt bröd, och dricken
av vinet som jag har blandat.

<span id="an_9:6">9:6</span> Övergiven eder fåkunnighet, så att I fån
leva, och gån fram på förståndets väg.

<span id="an_9:7">9:7</span> (Den som varnar en bespottare, han får skam
igen, och den som tillrättavisar en ogudaktig får smälek därav.

<span id="an_9:8">9:8</span> Tillrättavisa icke bespottaren, på det att
han icke må hata dig; tillrättavisa den som är vis, så skall han älska
dig.

<span id="an_9:9">9:9</span> Giv åt den vise, så bliver han ännu visare;
undervisa den rättfärdige, så lär han än mer.

<span id="an_9:10">9:10</span> HERRENS fruktan är vishetens begynnelse,
och att känna den Helige är förstånd.)

<span id="an_9:11">9:11</span> Ty genom mig skola dina dagar bliva många
och levnadsår givas dig i förökat mått.

<span id="an_9:12">9:12</span> Är du vis, så är din vishet dig själv
till gagn, och är du en bespottare, så umgäller du det själv allena.»

<span id="an_9:13">9:13</span> En dåraktig, yster kvinna är
fåkunnigheten, och intet förstå hon.

<span id="an_9:14">9:14</span> Hon har satt sig vid ingången till sitt
hus, på sin stol, högt uppe i staden,

<span id="an_9:15">9:15</span> för att ropa ut sin bjudning till dem som
färdas på vägen, dem som där vandra sin stig rätt fram:

<span id="an_9:16">9:16</span> »Den som är fåkunnig, han komme hit.» Ja,
till den oförståndige säger hon så:

<span id="an_9:17">9:17</span> »Stulet vatten är sött, bröd i lönndom
smakar ljuvligt.»

<span id="an_9:18">9:18</span> han vet icke att det bär till skuggornas
boning, hennes gäster hamna i dödsrikets djup. ----

<span id="an_10:1">10:1</span> Detta är Salomos ordspråk. En vis son gör
sin fader glädje, men en dåraktig son är sin moders bedrövelse.

<span id="an_10:2">10:2</span> Ogudaktighetens skatter gagna till intet
men rättfärdigheten räddar från döden.

<span id="an_10:3">10:3</span> HERREN lämnar ej den rättfärdiges hunger
omättad, men de ogudaktigas lystnad avvisar han.

<span id="an_10:4">10:4</span> Fattig bliver den som arbetar med lat
hand, men de idogas hand skaffar rikedom.

<span id="an_10:5">10:5</span> En förståndig son samlar om sommaren, men
en vanartig son sover i skördetiden.

<span id="an_10:6">10:6</span> Välsignelser komma över den rättfärdiges
huvud, men de ogudaktigas mun gömmer på orätt.

<span id="an_10:7">10:7</span> Den rättfärdiges åminnelse lever i
välsignelse, men de ogudaktigas namn multnar bort.

<span id="an_10:8">10:8</span> Den som har ett vist hjärta tager emot
tillsägelser, men den som har oförnuftiga läppar går till sin undergång.

<span id="an_10:9">10:9</span> Den som vandrar i ostrafflighet, han
vandrar trygg, men den som går vrånga vägar, han bliver röjd.

<span id="an_10:10">10:10</span> Den som blinkar med ögonen, han kommer
ont åstad, och den som har oförnuftiga läppar går till sin undergång.

<span id="an_10:11">10:11</span> Den rättfärdiges mun är en livets
källa, men de ogudaktigas mun gömmer på orätt.

<span id="an_10:12">10:12</span> Hat uppväcker trätor, men kärlek skyler
allt som är brutet.

<span id="an_10:13">10:13</span> På den förståndiges läppar finner man
vishet, men till den oförståndiges rygg hör ris.

<span id="an_10:14">10:14</span> De visa gömma på sin kunskap, men den
oförnuftiges mun är en överhängande olycka.

<span id="an_10:15">10:15</span> Den rikes skatter äro honom en fast
stad, men de armas fattigdom är deras olycka.

<span id="an_10:16">10:16</span> Den rättfärdiges förvärv bliver honom
till liv; den ogudaktiges vinning bliver honom till synd.

<span id="an_10:17">10:17</span> Att taga vara på tuktan är vägen till
livet, men den som ej aktar på tillrättavisning, han far vilse.

<span id="an_10:18">10:18</span> Den som gömmer på hat är en lögnare med
sina läppar, och den som utsprider förtal, han är en dåre.

<span id="an_10:19">10:19</span> Där många ord äro bliver överträdelse
icke borta; men den som styr sina läppar, han är förståndig.

<span id="an_10:20">10:20</span> Den rättfärdiges tunga är utvalt
silver, men de ogudaktigas förstånd är föga värt.

<span id="an_10:21">10:21</span> Den rättfärdiges läppar vederkvicka
många, men de oförnuftiga dö genom brist på förstånd.

<span id="an_10:22">10:22</span> Det är HERRENS välsignelse som giver
rikedom, och egen möda lägger intet därtill

<span id="an_10:23">10:23</span> Dårens fröjd är att öva skändlighet,
men den förståndiges är att vara vis.

<span id="an_10:24">10:24</span> Vad den ogudaktige fruktar, det
vederfares honom, och vad de rättfärdiga önska, del varder dem givet.

<span id="an_10:25">10:25</span> När stormen kommer, är det ute med den
ogudaktige; men den rättfärdige är en grundval som evinnerligen består.

<span id="an_10:26">10:26</span> Såsom syra för tänderna och såsom rök
för ögonen, så är den late för den som har sänt honom åstad.

<span id="an_10:27">10:27</span> HERRENS fruktan förlänger livet men de
ogudaktigas år varda förkortade.

<span id="an_10:28">10:28</span> De rättfärdigas väntan får en glad
fullbordan, men de ogudaktigas hopp varder om intet.

<span id="an_10:29">10:29</span> HERRENS vägar äro den ostraffliges
värn, men till olycka för ogärningsmännen.

<span id="an_10:30">10:30</span> Den rättfärdige skall aldrig vackla men
de ogudaktiga skola icke förbliva boende i landet.

<span id="an_10:31">10:31</span> Den rättfärdiges mun bär vishet såsom
frukt, men en vrång tunga bliver utrotad.

<span id="an_10:32">10:32</span> Den rättfärdiges läppar förstå vad
välbehagligt är, men de ogudaktigas mun är idel vrånghet.

<span id="an_11:1">11:1</span> Falsk våg är en styggelse för HERREN, men
full vikt behagar honom väl.

<span id="an_11:2">11:2</span> När högfärd kommer, kommer ock smälek,
men hos de ödmjuka är vishet.

<span id="an_11:3">11:3</span> De redligas ostrafflighet vägleder dem,
men de trolösas vrånghet är dem till fördärv.

<span id="an_11:4">11:4</span> Gods hjälper intet på vredens dag men
rättfärdighet räddar från döden.

<span id="an_11:5">11:5</span> Den ostraffliges rättfärdighet gör hans
väg jämn, men genom sin ogudaktighet faller den ogudaktige.

<span id="an_11:6">11:6</span> De redligas rättfärdighet räddar dem, men
de trolösa fångas genom sin egen lystnad.

<span id="an_11:7">11:7</span> När en ogudaktig dör, varder hans hopp om
intet; ja, ondskans väntan bliver om intet.

<span id="an_11:8">11:8</span> Den rättfärdige räddas ur nöden, och den
ogudaktige får träda i hans ställe.

<span id="an_11:9">11:9</span> Genom sin mun fördärvar den gudlöse sin
nästa, men genom sitt förstånd bliva de rättfärdiga räddade.

<span id="an_11:10">11:10</span> När det går de rättfärdiga väl, fröjdar
sig staden, och när de ogudaktiga förgås, råder jubel.

<span id="an_11:11">11:11</span> Genom de redligas välsignelse varder en
stad upphöjd, men genom de ogudaktigas mun brytes den ned.

<span id="an_11:12">11:12</span> Den är utan vett, som visar förakt för
sin nästa; en man med förstånd tiger stilla.

<span id="an_11:13">11:13</span> Den som går med förtal, han förråder
din hemlighet, den som har ett trofast hjärta döljer vad han får veta.

<span id="an_11:14">11:14</span> Där ingen rådklokhet finnes kommer
folket på fall, där de rådvisa äro många, där går det väl.

<span id="an_11:15">11:15</span> En som går i borgen för en annan, honom
går det illa, den som skyr att giva handslag, han är trygg.

<span id="an_11:16">11:16</span> En skön kvinna vinner ära, och
våldsverkare vinna rikedom.

<span id="an_11:17">11:17</span> En barmhärtig man gör väl mot sig själv
men den grymme misshandlar sitt eget kött.

<span id="an_11:18">11:18</span> Den ogudaktige gör en bedräglig vinst,
men den som utsår rättfärdighet får en säker lön.

<span id="an_11:19">11:19</span> Den som står fast i rättfärdighet, han
vinner liv, men den som far efter ont drager över sig död.

<span id="an_11:20">11:20</span> En styggelse för HERREN äro de
vrånghjärtade, men de vilkas väg är ostrafflig behaga honom väl.

<span id="an_11:21">11:21</span> De onda bliva förvisso icke ostraffade,
men de rättfärdigas avkomma får gå fri.

<span id="an_11:22">11:22</span> Såsom en gyllene ring i svinets tryne,
så är skönhet hos en kvinna som saknar vett.

<span id="an_11:23">11:23</span> Vad de rättfärdiga önska får i allo en
god fullbordan, men vad de ogudaktiga kunna hoppas är vrede.

<span id="an_11:24">11:24</span> Den ene utströr och får dock mer, den
andre spar över hövan, men bliver allenast fattigare.

<span id="an_11:25">11:25</span> Den frikostige varder rikligen mättad,
och den som vederkvicker andra, han bliver själv vederkvickt.

<span id="an_11:26">11:26</span> Den som håller inne sin säd, honom
förbannar folket, den som lämnar ut sin säd, över hans huvud kommer
välsignelse.

<span id="an_11:27">11:27</span> Den som vinnlägger sig om vad gott är,
han strävar efter nåd, men den son söker vad ont är, över honom kommer
ock ont.

<span id="an_11:28">11:28</span> Den som förtröstar på sin rikedom, han
kommer på fall, men de rättfärdiga skola grönska likasom löv.

<span id="an_11:29">11:29</span> Den som drager olycka över sitt hus,
han får vind till arvedel, och den oförnuftige bliver träl åt den som
har ett vist hjärta.

<span id="an_11:30">11:30</span> Den rättfärdiges frukt är ett livets
träd, och den som är vis, han vinner hjärtan.

<span id="an_11:31">11:31</span> Se, den rättfärdige får sin lön på
jorden; huru mycket mer då den ogudaktige och syndaren!

<span id="an_12:1">12:1</span> Den som älskar tuktan, han älskar
kunskap, men oförnuftig är den som hatar tillrättavisning.

<span id="an_12:2">12:2</span> Den gode undfår nåd av HERREN, men den
ränkfulle varder av honom fördömd.

<span id="an_12:3">12:3</span> Ingen människa bliver beståndande genom
ogudaktighet, men de rättfärdigas rot kan icke rubbas.

<span id="an_12:4">12:4</span> En idog hustru är sin mans krona, men en
vanartig är såsom röta i hans ben.

<span id="an_12:5">12:5</span> De rättfärdigas tankar gå ut på vad rätt
är, men de ogudaktigas rådklokhet går ut på svek.

<span id="an_12:6">12:6</span> De ogudaktigas ord ligga på lur efter
blod, men de redliga räddas genom sin mun.

<span id="an_12:7">12:7</span> De ogudaktiga varda omstörtade och äro så
icke mer, men de rättfärdigas hus består.

<span id="an_12:8">12:8</span> I mån av sitt vett varder en man prisad,
men den som har ett förvänt förstånd, han bliver föraktad.

<span id="an_12:9">12:9</span> Bättre är en ringa man, som likväl har en
tjänare, än den som vill vara förnäm och saknar bröd.

<span id="an_12:10">12:10</span> Den rättfärdige vet huru hans boskap
känner det, men de ogudaktigas hjärtelag är grymt.

<span id="an_12:11">12:11</span> Den som brukar sin åker får bröd till
fyllest, men oförståndig är den som far efter fåfängliga ting.

<span id="an_12:12">12:12</span> Den ogudaktige vill in i det nät som
fångar de onda, men de rättfärdigas rot skjuter skott.

<span id="an_12:13">12:13</span> Den som är ond bliver snärjd i sina
läppars synd, men den rättfärdige undkommer ur nöden

<span id="an_12:14">12:14</span> Sin muns frukt får envar njuta sig
fullt till godo, och vad en människas händer hava förövat, det varder
henne vedergällt.

<span id="an_12:15">12:15</span> Den oförnuftige tycker sin egen väg
vara den rätta, med den som är vis lyssnar till råd.

<span id="an_12:16">12:16</span> Den oförnuftiges förtörnelse bliver
kunnig samma dag, men den som är klok, han döljer sin skam

<span id="an_12:17">12:17</span> Den som talar vad rätt är, han främjar
sanning, men ett falskt vittne talar svek.

<span id="an_12:18">12:18</span> Mången talar i obetänksamhet ord som
stinga likasom svärd, men de visas tunga är en läkedom.

<span id="an_12:19">12:19</span> Sannfärdiga läppar bestå evinnerligen,
men en lögnaktig tunga allenast ett ögonblick.

<span id="an_12:20">12:20</span> De som bringa ont å bane hava falskhet
i hjärtat, men de som stifta frid, de undfå glädje.

<span id="an_12:21">12:21</span> Intet ont vederfares den rättfärdige,
men över de ogudaktiga kommer olycka i fullt mått.

<span id="an_12:22">12:22</span> En styggelse för HERREN äro lögnaktiga
låppar, men de som handla redligt behaga honom väl.

<span id="an_12:23">12:23</span> En klok man döljer sin kunskap, men
dårars hjärtan ropa ut sitt oförnuft.

<span id="an_12:24">12:24</span> De idogas hand kommer till välde, men
en lat hand måste göra trältjänst.

<span id="an_12:25">12:25</span> Sorg i en mans hjärta trycker det ned,
men ett vänligt ord skaffar det glädje.

<span id="an_12:26">12:26</span> Den rättfärdige visar sin vän till
rätta, men de ogudaktigas väg för dem själva vilse.

<span id="an_12:27">12:27</span> Den late får icke upp något villebråd,
men idoghet är för människan en dyrbar skatt.

<span id="an_12:28">12:28</span> På rättfärdighetens väg är liv, och där
dess stig går fram är frihet ifrån död.

<span id="an_13:1">13:1</span> En vis son hör på sin faders tuktan, men
en bespottare hör icke på någon näpst.

<span id="an_13:2">13:2</span> Sin muns frukt får envar njuta sig till
godo, de trolösa hungra efter våld.

<span id="an_13:3">13:3</span> Den som bevakar sin mun, han bevarar sitt
liv, men den som är lösmunt kommer i olycka

<span id="an_13:4">13:4</span> Den late är full av lystnad, och han får
dock intet, men de idogas hunger varder rikligen mättad.

<span id="an_13:5">13:5</span> Den rättfärdige skyr lögnaktigt tal, men
den ogudaktige är förhatlig och skändlig.

<span id="an_13:6">13:6</span> Rättfärdighet bevarar den vilkens väg är
ostrafflig, men ogudaktighet kommer syndarna på fall.

<span id="an_13:7">13:7</span> Den ene vill hållas för rik och har dock
alls intet, den andre vill hållas för fattig och har dock stora
ägodelar.

<span id="an_13:8">13:8</span> Den rike måste giva sin rikedom såsom
lösepenning för sitt liv, den fattige hör icke av något

<span id="an_13:9">13:9</span> De rättfärdigas ljus brinner glatt, men
de ogudaktigas lampa slocknar ut.

<span id="an_13:10">13:10</span> Genom övermod kommer man allenast split
åstad, men hos dem som taga emot råd är vishet.

<span id="an_13:11">13:11</span> Lättfånget gods försvinner, men den som
samlar efter hand får mycket.

<span id="an_13:12">13:12</span> Förlängd väntan tär på hjärtat, men en
uppfylld önskan är ett livets träd.

<span id="an_13:13">13:13</span> Den som föraktar ordet hemfaller åt
dess dom, men den som fruktar budet, han får vedergällning.

<span id="an_13:14">13:14</span> Den vises undervisning är en livets
källa; genom den undviker man dödens snaror.

<span id="an_13:15">13:15</span> Ett gott förstånd bereder ynnest, men
de trolösas väg är alltid sig lik.

<span id="an_13:16">13:16</span> Var och en som är klok går till väga
med förstånd, men dåren breder ut sitt oförnuft.

<span id="an_13:17">13:17</span> En ogudaktig budbärare störtar i
olycka, men ett tillförlitligt sändebud är en läkedom.

<span id="an_13:18">13:18</span> Fattigdom och skam får den som ej vill
veta av tuktan, men den som tager vara på tillrättavisning, han kommer
till ära.

<span id="an_13:19">13:19</span> Uppfylld önskan är ljuvlig för själen,
men att fly det onda är en styggelse för dårar.

<span id="an_13:20">13:20</span> Hav din umgängelse med de visa, så
varder du vis; den som giver sig i sällskap med dårar, honom går det
illa.

<span id="an_13:21">13:21</span> Syndare förföljas av olycka, men de
rättfärdiga få till lön vad gott är.

<span id="an_13:22">13:22</span> Den gode lämnar arv åt barnbarn, men
syndarens gods förvaras åt den rättfärdige.

<span id="an_13:23">13:23</span> De fattigas nyodling giver riklig föda,
men mången förgås genom sin orättrådighet.

<span id="an_13:24">13:24</span> Den som spar sitt ris, han hatar sin
son, men den som älskar honom agar honom i tid.

<span id="an_13:25">13:25</span> Den rättfärdige får äta, så att hans
hunger bliver mättad, men de ogudaktigas buk måste lida brist.

<span id="an_14:1">14:1</span> Genom visa kvinnor varder huset uppbyggt,
men oförnuft river ned det med egna händer.

<span id="an_14:2">14:2</span> Den som fruktar HERREN, han vandrar i
redlighet, men den som föraktar honom, han går krokiga vägar.

<span id="an_14:3">14:3</span> I den oförnuftiges mun är ett gissel för
hans högmod, men de visa bevaras genom sina läppar.

<span id="an_14:4">14:4</span> Där inga dragare finnas, där förbliver
krubban tom, men riklig vinning får man genom oxars kraft.

<span id="an_14:5">14:5</span> Ett sannfärdigt vittne ljuger icke, men
ett falskt vittne främjar lögn.

<span id="an_14:6">14:6</span> Bespottaren söker vishet och finner
ingen, men för den förståndige är kunskap lätt.

<span id="an_14:7">14:7</span> Gå bort ifrån den man som är dåraktig;
aldrig fann du på hans läppar något förstånd.

<span id="an_14:8">14:8</span> Det är den klokes vishet, att han aktar
på sin väg, men det är dårars oförnuft, att de öva svek.

<span id="an_14:9">14:9</span> De oförnuftiga bespottas av sitt eget
skuldoffer, men bland de redliga råder gott behag.

<span id="an_14:10">14:10</span> Hjärtat känner självt bäst sin egen
sorg, ej heller kan en främmande intränga i dess glädje.

<span id="an_14:11">14:11</span> De ogudaktigas hus förödes, men de
rättsinnigas hydda blomstrar.

<span id="an_14:12">14:12</span> Mången håller sin väg för den i rätta,
men på sistone leder den dock till döden.

<span id="an_14:13">14:13</span> Mitt under löjet kan hjärtat sörja, och
slutet på glädjen bliver bedrövelse.

<span id="an_14:14">14:14</span> Av sina gärningars frukt varder den
avfällige mättad, och den gode bliver upphöjd över honom.

<span id="an_14:15">14:15</span> Den fåkunnige tror vart ord, men den
kloke aktar på sina steg.

<span id="an_14:16">14:16</span> Den vise tager sig till vara och flyr
det onda, men dåren är övermodig och sorglös.

<span id="an_14:17">14:17</span> Den som är snar till vrede gör vad
oförnuftigt är, och en ränkfull man bliver hatad.

<span id="an_14:18">14:18</span> De fåkunniga hava fått oförnuft till
sin arvedel, men de kloka bliva krönta med kunskap.

<span id="an_14:19">14:19</span> De onda måste falla ned inför de goda,
och de ogudaktiga vid den rättfärdiges portar.

<span id="an_14:20">14:20</span> Jämväl av sina närmaste är den fattige
hatad, men den rike har många vänner.

<span id="an_14:21">14:21</span> Den som visar förakt för sin nästa, han
begår synd, men säll är den som förbarmar sig över de betryckta.

<span id="an_14:22">14:22</span> De som bringa ont å bane skola förvisso
fara vilse, men barmhärtighet och trofasthet röna de som bringa gott å
bane.

<span id="an_14:23">14:23</span> Av all möda kommer någon vinning, men
tomt tal är ren förlust.

<span id="an_14:24">14:24</span> De visas rikedom är för dem en krona
men dårarnas oförnuft förbliver oförnuft.

<span id="an_14:25">14:25</span> Ett sannfärdigt vittne räddar liv, men
den som främjar lögn, han är full av svek.

<span id="an_14:26">14:26</span> Den som fruktar HERREN har ett tryggt
fäste, och hans barn få där en tillflykt.

<span id="an_14:27">14:27</span> I HERRENS fruktan är en livets källa
genom dem undviker man dödens snaror

<span id="an_14:28">14:28</span> Att hava många undersåtar är en konungs
härlighet, men brist på folk är en furstes olycka.

<span id="an_14:29">14:29</span> Den som är tålmodig visar gott
förstånd, men den som är snar till vrede går långt i oförnuft.

<span id="an_14:30">14:30</span> Ett saktmodigt hjärta är kroppens liv,
men bittert sinne är röta i benen.

<span id="an_14:31">14:31</span> Den som förtrycker den arme smädar hans
skapare, men den som förbarmar sig över de fattiga, han ärar honom.

<span id="an_14:32">14:32</span> Genom sin ondska kommer de ogudaktige
på fall, men den rättfärdige är frimodig in i döden.

<span id="an_14:33">14:33</span> I den förståndiges hjärta bor visheten,
och i dårarnas krets gör hon sig kunnig.

<span id="an_14:34">14:34</span> Rättfärdighet upphöjer ett folk men
synd är folkens vanära.

<span id="an_14:35">14:35</span> En förståndig tjänare behaga konungen
väl, men över en vanartig skall han vrede komma.

<span id="an_15:1">15:1</span> Ett mjukt svar stillar vrede, men ett
hårt ord kommer harm åstad.

<span id="an_15:2">15:2</span> De visas tunga meddelar god kunskap, men
dårars mun flödar över av oförnuft.

<span id="an_15:3">15:3</span> HERRENS ögon äro överallt; de giva akt på
både onda och goda.

<span id="an_15:4">15:4</span> En saktmodig tunga är ett livets träd,
men en vrång tunga giver hjärtesår.

<span id="an_15:5">15:5</span> Den oförnuftige föraktar sin faders
tuktan, men den som tager vara på tillrättavisning, han varder klok.

<span id="an_15:6">15:6</span> Den rättfärdiges hus gömmer stor rikedom,
men i de ogudaktigas vinning är olycka.

<span id="an_15:7">15:7</span> De visas läppar strö ut kunskap, men
dårars hjärtan äro icke såsom sig bör.

<span id="an_15:8">15:8</span> De ogudaktigas offer är en styggelse för
HERREN, men de redligas bön behagar honom väl.

<span id="an_15:9">15:9</span> En styggelse för HERREN är den
ogudaktiges väg, men den som far efter rättfärdighet, honom älskar han.

<span id="an_15:10">15:10</span> Svår tuktan drabbar den som övergiver
vägen; den som hatar tillrättavisning, han måste dö.

<span id="an_15:11">15:11</span> Dödsriket och avgrunden ligga uppenbara
inför HERREN; huru mycket mer då människornas hjärtan!

<span id="an_15:12">15:12</span> Bespottaren finner ej behag i
tillrättavisning; till dem som äro visa går han icke.

<span id="an_15:13">15:13</span> Ett glatt hjärta gör ansiktet ljust,
men vid hjärtesorg är modet brutet.

<span id="an_15:14">15:14</span> Den förståndiges hjärta söker kunskap,
men dårars mun far med oförnuft.

<span id="an_15:15">15:15</span> Den betryckte har aldrig en glad dag,
men ett gott mod är ett ständigt gästabud.

<span id="an_15:16">15:16</span> Bättre är något litet med HERRENS
fruktan än en stor skatt med oro.

<span id="an_15:17">15:17</span> Bättre är ett fat kål med kärlek än en
gödd oxe med hat.

<span id="an_15:18">15:18</span> En snarsticken man uppväcker träta, men
en tålmodig man stillar kiv.

<span id="an_15:19">15:19</span> Den lates stig är såsom spärrad av
törne, men de redliga hava en banad stig.

<span id="an_15:20">15:20</span> En vis son gör sin fader glädje, och en
dåraktig människa är den som föraktar sin moder.

<span id="an_15:21">15:21</span> I oförnuft har den vettlöse sin glädje,
men en förståndig man går sin väg rätt fram.

<span id="an_15:22">15:22</span> Där rådplägning fattas varda planerna
om intet, men beståndande bliva de, där de rådvisa äro många.

<span id="an_15:23">15:23</span> En man gläder sig, när hans mun kan
giva svar; ja, ett ord i sinom tid, det är gott.

<span id="an_15:24">15:24</span> Den förståndige vandrar livets väg
uppåt, Då att han undviker dödsriket därnere.

<span id="an_15:25">15:25</span> Den högmodiges hus rycker HERREN bort,
men änkans råmärke låter han stå fast.

<span id="an_15:26">15:26</span> För HERREN äro ondskans anslag en
styggelse, men milda ord rena.

<span id="an_15:27">15:27</span> Den som söker orätt vinning drager
olycka över sitt hus, men den som hatar mutor, han får leva.

<span id="an_15:28">15:28</span> Den rättfärdiges hjärta betänker vad
svaras bör, men de ogudaktigas mun flödar över av onda ord.

<span id="an_15:29">15:29</span> HERREN är fjärran ifrån de ogudaktiga,
men de rättfärdigas bön hör han.

<span id="an_15:30">15:30</span> En mild blick gör hjärtat glatt, ett
gott budskap giver märg åt benen.

<span id="an_15:31">15:31</span> Den vilkens öra hör på hälsosam
tillrättavisning, han skall få dväljas i de vises krets.

<span id="an_15:32">15:32</span> Den som ej vill veta av tuktan frågar
icke efter sitt liv, men den som hör på tillrättavisning, han förvärvar
förstånd.

<span id="an_15:33">15:33</span> HERRENS fruktan är en tuktan till
vishet, och ödmjukhet går före ära.

<span id="an_16:1">16:1</span> En människa gör upp planer i sitt hjärta,
men från HERREN kommer vad tungan svarar.

<span id="an_16:2">16:2</span> Var man tycker sina vägar vara goda, men
HERREN är den som prövar andarna.

<span id="an_16:3">16:3</span> Befall dina verk åt HERREN, så hava dina
planer framgång.

<span id="an_16:4">16:4</span> HERREN har gjort var sak för dess
särskilda mål, så ock den ogudaktige för olyckans dag.

<span id="an_16:5">16:5</span> En styggelse för HERREN är var högmodig
man; en sådan bliver förvisso icke ostraffad.

<span id="an_16:6">16:6</span> Genom barmhärtighet och trofasthet
försonas missgärning, och genom HERRENS fruktan undflyr man det onda.

<span id="an_16:7">16:7</span> Om en mans vägar behaga HERREN väl så gör
han ock hans fiender till hans vänner.

<span id="an_16:8">16:8</span> Bättre är något litet med rättfärdighet
än stor vinning med orätt.

<span id="an_16:9">16:9</span> Människans hjärta tänker ut en väg, men
HERREN är den som styr hennes steg.

<span id="an_16:10">16:10</span> Gudasvar är på konungens läppar, i
domen felar icke hans mun.

<span id="an_16:11">16:11</span> Våg och rätt vägning äro från HERREN,
alla vikter i pungen äro hans verk.

<span id="an_16:12">16:12</span> En styggelse för konungar äro
ogudaktiga gärningar, ty genom rättfärdighet bliver tronen befäst.

<span id="an_16:13">16:13</span> Rättfärdiga läppar behaga konungar väl,
Och den som talar vad rätt är, han bliver älskad.

<span id="an_16:14">16:14</span> Konungens vrede är dödens förebud, men
en vis man blidkar den.

<span id="an_16:15">16:15</span> När konungen låter sitt ansikte lysa,
är där liv, och hans välbehag är såsom ett moln med vårregn.

<span id="an_16:16">16:16</span> Långt bättre är att förvärva vishet än
guld förstånd är mer värt att förvärvas än silver.

<span id="an_16:17">16:17</span> De redligas väg är att fly det onda;
den som aktar på sin väg, han bevarar sitt liv.

<span id="an_16:18">16:18</span> Stolthet går före undergång, och högmod
går före fall.

<span id="an_16:19">16:19</span> Bättre är att vara ödmjuk bland de
betryckta än att utskifta byte med de högmodiga.

<span id="an_16:20">16:20</span> Den som aktar på ordet, han finner
lycka, och säll är den som förtröstar på HERREN.

<span id="an_16:21">16:21</span> Den som har ett vist hjärta, honom
kallar man förståndig, och där sötma är på läpparna hämtas mer lärdom.

<span id="an_16:22">16:22</span> En livets källa är förståndet för den
som äger det, men oförnuftet är de oförnuftigas tuktan.

<span id="an_16:23">16:23</span> Den vises hjärta gör hans mun
förståndig och lägger lärdom på hans läppar, allt mer och mer.

<span id="an_16:24">16:24</span> Milda ord äro honungskakor; de äro
ljuvliga för själen och en läkedom för kroppen.

<span id="an_16:25">16:25</span> Mången håller sin väg för den rätta,
men på sistone leder den dock till döden.

<span id="an_16:26">16:26</span> Arbetarens hunger hjälper honom att
arbeta ty hans egen mun driver på honom.

<span id="an_16:27">16:27</span> Fördärvlig är den människa som gräver
gropar för att skada; det är såsom brunne en eld på hennes läppar.

<span id="an_16:28">16:28</span> En vrång människa kommer träta åstad,
och en örontasslare gör vänner oense.

<span id="an_16:29">16:29</span> Den orättrådige förför sin nästa och
leder honom in på en väg som icke är god.

<span id="an_16:30">16:30</span> Den som ser under lugg, han umgås med
vrånga tankar; den som biter ihop läpparna, han är färdig med något ont.

<span id="an_16:31">16:31</span> En ärekrona äro grå hår; den vinnes på
rättfärdighetens väg.

<span id="an_16:32">16:32</span> Bättre är en tålmodig man än en stark,
och bättre den som styr sitt sinne än den som intager en stad.

<span id="an_16:33">16:33</span> Lotten varder kastad i skötet, men den
faller alltid vart HERREN vill.

<span id="an_17:1">17:1</span> Bättre är ett torrt brödstycke med ro än
ett hus fullt av högtidsmat med kiv.

<span id="an_17:2">17:2</span> En förståndig tjänare får råda över en
vanartig son, och bland bröderna får han skifta arv.

<span id="an_17:3">17:3</span> Degeln prövar silver och smältugnen guld,
så prövar HERREN hjärtan.

<span id="an_17:4">17:4</span> En ond människa aktar på ondskefulla
läppar, falskheten lyssnar till fördärvliga tungor.

<span id="an_17:5">17:5</span> Den som bespottar den fattige smädar hans
skapare; den som gläder sig åt andras ofärd bliver icke ostraffad.

<span id="an_17:6">17:6</span> De gamlas krona äro barnbarn, och barnens
ära äro deras fäder.

<span id="an_17:7">17:7</span> Stortaliga läppar hövas icke dåren,
mycket mindre lögnaktiga läppar en furste.

<span id="an_17:8">17:8</span> En gåva är en lyckosten i dens ögon, som
ger den; vart den än kommer bereder den framgång.

<span id="an_17:9">17:9</span> Den som skyler vad som är brutet, han
vill främja kärlek, men den som river upp gammalt, han gör vänner oense.

<span id="an_17:10">17:10</span> En förebråelse verkar mer på den
förståndige än hundra slag på dåren.

<span id="an_17:11">17:11</span> Upprorsmakaren vill allenast vad ont
är, men en budbärare utan förbarmande skall sändas mot honom.

<span id="an_17:12">17:12</span> Bättre är att möta en björninna från
vilken man har tagit ungarna, än att möta en dåre i hans oförnuft.

<span id="an_17:13">17:13</span> Den som vedergäller gott med ont, från
hans hus skall olyckan icke vika.

<span id="an_17:14">17:14</span> Att begynna träta är att släppa ett
vattenflöde löst; håll därför inne, förrän kivet har brutit ut.

<span id="an_17:15">17:15</span> Den som friar den skyldige och den som
fäller den oskyldige, de äro båda en styggelse för HERREN.

<span id="an_17:16">17:16</span> Vartill gagna väl penningar i dårens
hand? Han kunde köpa sig vishet, men han saknar förstånd.

<span id="an_17:17">17:17</span> En väns kärlek består alltid. och en
broder födes till hjälp i nöden.

<span id="an_17:18">17:18</span> En människa utan förstånd är den som
giver handslag, den som går i borgen för sin nästa.

<span id="an_17:19">17:19</span> Den som älskar split, han älskar
överträdelse; Men som bygger sin dörr hög, han far efter fall.

<span id="an_17:20">17:20</span> Den som har ett vrångt hjärta vinner
ingen framgång, och den som har en förvänd tunga, han faller i olycka.

<span id="an_17:21">17:21</span> Den som har fött en dåraktig son får
bedrövelse av honom, en dåres fader har ingen glädje.

<span id="an_17:22">17:22</span> Ett glatt hjärta är en god läkedom, men
ett brutet mod tager märgen ur benen.

<span id="an_17:23">17:23</span> Den ogudaktige tager gärna skänker i
lönndom, för att han skall vränga rättens vägar.

<span id="an_17:24">17:24</span> Den förståndige har sin blick på
visheten, men dårens ögon äro vid jordens ända.

<span id="an_17:25">17:25</span> En dåraktig son är sin faders grämelse
och en bitter sorg för henne som har fött honom.

<span id="an_17:26">17:26</span> Att pliktfälla jämväl den rättfärdige
är icke tillbörligt; att slå ädla män strider mot rättvisan.

<span id="an_17:27">17:27</span> Den som har vett, han spar sina ord;
och lugn till sinnes är en man med förstånd.

<span id="an_17:28">17:28</span> Om den oförnuftige tege, så aktades
också han för vis; den som tillsluter sina läppar är förståndig.

<span id="an_18:1">18:1</span> Den egensinnige följer sin egen lystnad,
med all makt söker han strid.

<span id="an_18:2">18:2</span> Dåren frågar ej efter förstånd, allenast
efter att få lägga fram vad han har i hjärtat.

<span id="an_18:3">18:3</span> Där den ogudaktige kommer, där kommer
förakt, och med skamlig vandel följer smälek.

<span id="an_18:4">18:4</span> Orden i en mans mun äro såsom ett djupt
vatten, såsom en flödande bäck, en vishetens källa.

<span id="an_18:5">18:5</span> Att vara partisk för den skyldige är icke
tillbörligt ej heller att vränga rätten för den oskyldige.

<span id="an_18:6">18:6</span> Dårens läppar komma med kiv, och hans mun
ropar efter slag.

<span id="an_18:7">18:7</span> Dårens mun är honom själv till olycka,
och hans läppar äro en snara hans liv.

<span id="an_18:8">18:8</span> Örontasslarens ord äro såsom läckerbitar
och tränga ned till hjärtats innandömen.

<span id="an_18:9">18:9</span> Den som är försumlig i sitt arbete, han
är allaredan en broder till rövaren.

<span id="an_18:10">18:10</span> HERRENS namn är ett starkt torn; den
rättfärdige hastar dit och varder beskyddad.

<span id="an_18:11">18:11</span> Den rikes skatter äro honom en fast
stad, höga murar likna de, i hans inbillning.

<span id="an_18:12">18:12</span> Före fall går högmod i mannens hjärta,
och ödmjukhet går före ära.

<span id="an_18:13">18:13</span> Om någon giver svar, förrän han har
hört, så tillräknas det honom såsom oförnuft och skam.

<span id="an_18:14">18:14</span> Mod uppehåller mannen i hans svaghet;
men ett brutet mod, vem kan bära det?

<span id="an_18:15">18:15</span> Den förståndiges hjärta förvärvar
kunskap, och de visas öron söka kunskap.

<span id="an_18:16">18:16</span> Gåvor öppna väg för en människa och
föra henne fram inför de store.

<span id="an_18:17">18:17</span> Den som först lägger fram sin sak har
rätt; sedan kommer vederparten och uppdagar huru det är.

<span id="an_18:18">18:18</span> Lottkastning gör en ände på trätor, den
skiljer mellan mäktiga män.

<span id="an_18:19">18:19</span> En förorättad broder är svårare att
vinna än en fast stad, och trätor äro såsom bommar för ett slott.

<span id="an_18:20">18:20</span> Av sin muns frukt får envar sin buk
mättad, han varder mättad av sina läppars gröda.

<span id="an_18:21">18:21</span> Död och liv har tungan i sitt våld, de
som gärna bruka henne få äta hennes frukt.

<span id="an_18:22">18:22</span> Den som har funnit en rätt hustru, han
har funnit lycka och har undfått nåd av HERREN.

<span id="an_18:23">18:23</span> Bönfallande är den fattiges tal, men
den rike svarar med hårda ord.

<span id="an_18:24">18:24</span> Den som ävlas att få vänner, han kommer
i olycka; men vänner finnas, mer trogna än en broder.

<span id="an_19:1">19:1</span> Bättre är en fattig man som vandrar i
ostrafflighet än en man som har vrånga läppar och därtill är en dåre.

<span id="an_19:2">19:2</span> Ett obetänksamt sinne, redan det är illa;
och den som är snar på foten, han stiger miste.

<span id="an_19:3">19:3</span> En människas eget oförnuft kommer henne
på fall, och dock är det på HERREN som hennes hjärta vredgas

<span id="an_19:4">19:4</span> Gods skaffar många vänner, men den arme
bliver övergiven av sin vän.

<span id="an_19:5">19:5</span> Ett falskt vittne bliver icke ostraffat,
och den som främjar lögn, han kommer icke undan.

<span id="an_19:6">19:6</span> Många söka en furstes ynnest, och alla
äro vänner till den givmilde.

<span id="an_19:7">19:7</span> Den fattige är hatad av alla sina
fränder, ännu längre draga sig hans vänner bort ifrån honom; han far
efter löften som äro ett intet.

<span id="an_19:8">19:8</span> Den som förvärvar förstånd har sitt liv
kärt; den som tager vara på insikt, han finner lycka

<span id="an_19:9">19:9</span> Ett falskt vittne bliver icke ostraffat,
och den som främjar lögn, han skall förgås.

<span id="an_19:10">19:10</span> Det höves icke dåren att hava goda
dagar, mycket mindre en träl att råda över furstar.

<span id="an_19:11">19:11</span> Förstånd gör en människa tålmodig, och
det är hennes ära att tillgiva vad någon har brutit.

<span id="an_19:12">19:12</span> En konungs vrede är såsom ett ungt
lejons rytande, hans nåd är såsom dagg på gräset.

<span id="an_19:13">19:13</span> En dåraktig son är sin faders fördärv,
och en kvinnas trätor äro ett oavlåtligt takdropp.

<span id="an_19:14">19:14</span> Gård och gods får man i arv från sina
fäder, men en förståndig hustru är en gåva från HERREN.

<span id="an_19:15">19:15</span> Lättja försänker i dåsighet, och den
håglöse får lida hunger.

<span id="an_19:16">19:16</span> Den som håller budet får behålla sitt
liv; den som ej aktar på sin vandel han varder dödad.

<span id="an_19:17">19:17</span> Den som förbarmar sig över den arme,
han lånar åt HERREN och får vedergällning av honom för vad gott han har
gjort.

<span id="an_19:18">19:18</span> Tukta din son, medan något hopp är, och
åtrå icke att vålla hans död.

<span id="an_19:19">19:19</span> Den som förgår sig i vrede, han må
plikta därför, ty om du vill ställa till rätta, så gör du det allenast
värre.

<span id="an_19:20">19:20</span> Hör råd och tag emot tuktan, på det att
du för framtiden må bliva vis.

<span id="an_19:21">19:21</span> Många planer har en man i sitt hjärta,
men HERRENS råd, det bliver beståndande.

<span id="an_19:22">19:22</span> Efter en människas goda vilja räknas
hennes barmhärtighet, och en fattig man är bättre än en som ljuger.

<span id="an_19:23">19:23</span> HERRENS fruktan för till liv; så får
man vila mätt och hemsökes icke av något ont.

<span id="an_19:24">19:24</span> Den late sticker sin hand i fatet, men
gitter icke föra den åter till munnen.

<span id="an_19:25">19:25</span> Slår man bespottaren, så bliver den
fåkunnige klok; och tillrättavisar man den förståndige, så vinner han
kunskap.

<span id="an_19:26">19:26</span> Den som övar våld mot sin fader eller
driver bort sin moder, han är en vanartig och skändlig son.

<span id="an_19:27">19:27</span> Min son, om du icke vill höra tuktan,
så far du vilse från de ord som giva kunskap.

<span id="an_19:28">19:28</span> Ett ont vittne bespottar vad rätt är,
och de ogudaktigas mun är glupsk efter orätt.

<span id="an_19:29">19:29</span> Straffdomar ligga redo för bespottarna
och slag för dårarnas rygg.

<span id="an_20:1">20:1</span> En bespottare är vinet, en larmare är
rusdrycken, och ovis är envar som raglar därav.

<span id="an_20:2">20:2</span> Såsom ett ungt lejons rytande är den
skräck en konung ingiver; den som ådrager sig hans vrede har förverkat
sitt liv.

<span id="an_20:3">20:3</span> Det är en ära för en man att hålla sig
ifrån kiv, den oförnuftige söker alltid strid.

<span id="an_20:4">20:4</span> När hösten kommer, vill den late icke
plöja; därför söker han vid skördetiden förgäves efter frukt.

<span id="an_20:5">20:5</span> Planerna i en mans hjärta äro såsom ett
djupt vatten, men en man med förstånd hämtar ändå upp dem.

<span id="an_20:6">20:6</span> Många finnas, som ropa ut var och en sin
barmhärtighet; men vem kan finna en man som är att lita på?

<span id="an_20:7">20:7</span> Den som vandrar i ostrafflighet såsom en
rättfärdig man, hans barn går det val efter honom.

<span id="an_20:8">20:8</span> En konung, som sitter på domarstolen,
rensar med sina ögons kastskovel bort allt vad ont är.

<span id="an_20:9">20:9</span> Vem kan säga: »Jag har bevarat mitt
hjärta rent, jag är fri ifrån synd»?

<span id="an_20:10">20:10</span> Två slags vikt och två slags mått, det
ena som det andra är en styggelse för HERREN.

<span id="an_20:11">20:11</span> Redan barnet röjer sig i sina
gärningar, om dess vandel är rättskaffens och redlig.

<span id="an_20:12">20:12</span> Örat, som hör, och ögat, som ser, det
ena som det andra har HERREN gjort.

<span id="an_20:13">20:13</span> Älska icke sömn, på det att du icke må
bliva fattig; håll dina ögon öppna, så får du bröd till fyllest.

<span id="an_20:14">20:14</span> »Uselt, uselt», säger köparen; men när
han går sin väg, rosar han sitt köp.

<span id="an_20:15">20:15</span> Man må hava guld, så ock pärlor i
myckenhet, den dyrbaraste klenoden äro dock läppar som tala förstånd.

<span id="an_20:16">20:16</span> Tag kläderna av honom, ty han har gått
i borgen för en annan, och panta ut vad han har, för de främmandes
skull.

<span id="an_20:17">20:17</span> Orättfånget bröd smakar mannen
ljuvligt, men efteråt bliver hans mun full av stenar.

<span id="an_20:18">20:18</span> Planer hava framgång, när de äro väl
överlagda, och med rådklokhet må man föra krig.

<span id="an_20:19">20:19</span> Den som går med förtal, han förråder
hemligheter; med den som är lösmunt må du ej giva dig i lag.

<span id="an_20:20">20:20</span> Den som uttalar förbannelser över fader
eller moder, hans lampa skall slockna ut mitt i mörkret.

<span id="an_20:21">20:21</span> Det förvärv man i förstone ävlas efter,
det varder på sistone icke välsignat.

<span id="an_20:22">20:22</span> Säg icke: »Jag vill vedergälla ont med
ont»; förbida HERREN, han skall hjälpa dig.

<span id="an_20:23">20:23</span> Tvåfaldig vikt är en styggelse för
HERREN, och falsk våg är icke något gott.

<span id="an_20:24">20:24</span> Av HERREN bero en mans steg; ja, en
människa förstår icke själv sin väg.

<span id="an_20:25">20:25</span> Det är farligt för en människa att
obetänksamt helga något och att överväga sina löften, först när de äro
gjorda.

<span id="an_20:26">20:26</span> En vis konung rensar bort de ogudaktiga
såsom med en kastskovel och låter tröskhjulet gå över dem.

<span id="an_20:27">20:27</span> Anden i människan är en HERRENS lykta;
den utrannsakar alla hjärtats innandömen.

<span id="an_20:28">20:28</span> Mildhet och trofasthet äro en konungs
vakt; genom mildhet stöder han sin tron.

<span id="an_20:29">20:29</span> De ungas ära är deras kraft, och de
gamlas prydnad äro deras grå hår.

<span id="an_20:30">20:30</span> Sår som svida rena från ondska, ja,
tuktan renar hjärtats innandömen.

<span id="an_21:1">21:1</span> Konungars hjärtan äro i HERRENS hand
såsom vattenbäckar: han leder dem varthelst han vill.

<span id="an_21:2">21:2</span> Var man tycker sin väg vara den rätta,
men HERREN är den som prövar hjärtan.

<span id="an_21:3">21:3</span> Att öva rättfärdighet och rätt, det är
mer värt för HERREN än offer.

<span id="an_21:4">21:4</span> Stolta ögon och högmodigt hjärta -- de
ogudaktigas lykta är dem till synd.

<span id="an_21:5">21:5</span> Den idoges omtanke leder allenast till
vinning, men all fikenhet allenast till förlust.

<span id="an_21:6">21:6</span> De skatter som förvärvas genom falsk
tunga, de äro en försvinnande dunst och hasta till döden.

<span id="an_21:7">21:7</span> De ogudaktigas övervåld bortrycker dem
själva, eftersom de icke vilja göra vad rätt är.

<span id="an_21:8">21:8</span> En oärlig mans väg är idel vrånghet, men
en rättskaffens man handla redligt

<span id="an_21:9">21:9</span> Bättre är att bo i en vrå på taket än att
hava hela huset gemensamt med en trätgirig kvinna.

<span id="an_21:10">21:10</span> Den ogudaktiges själ har lust till det
onda; hans nästa finner ingen barmhärtighet hos honom.

<span id="an_21:11">21:11</span> Straffar man bespottaren, så bliver den
fåkunnige vis: och undervisar man den vise, så inhämtar han kunskap.

<span id="an_21:12">21:12</span> Den Rättfärdige giver akt på den
ogudaktiges hus, han störtar de ogudaktiga i olycka.

<span id="an_21:13">21:13</span> Den som tillsluter sitt öra för den
armes rop, han skall själv ropa utan att få svar.

<span id="an_21:14">21:14</span> En hemlig gåva stillar vrede och en
skänk i lönndom våldsammaste förbittring.

<span id="an_21:15">21:15</span> Det är den rättfärdiges glädje att rätt
skipa, men det är ogärningsmännens skräck.

<span id="an_21:16">21:16</span> Den människa som far vilse ifrån
förståndets väg, hon hamnar i skuggornas krets.

<span id="an_21:17">21:17</span> Den som älskar glada dagar varder
fattig; den som älskar vin och olja bliver icke rik.

<span id="an_21:18">21:18</span> Den ogudaktige varder given såsom
lösepenning för den rättfärdige, och den trolöse sättes i de redligas
ställe.

<span id="an_21:19">21:19</span> Bättre är att bo i ett öde land än med
en trätgirig och besvärlig kvinna.

<span id="an_21:20">21:20</span> Dyrbara skatter och salvor har den vise
i sin boning, men en dåraktig människa förslösar sitt gods.

<span id="an_21:21">21:21</span> Den som far efter rättfärdighet och
godhet, han finner liv, rättfärdighet och ära.

<span id="an_21:22">21:22</span> En vis man kan storma en stad full av
hjältar och bryta ned det fäste som var dess förtröstan.

<span id="an_21:23">21:23</span> Den som besvarar sin mun och sin tunga
han bevarar sitt liv för nöd.

<span id="an_21:24">21:24</span> Bespottare må den kallas, som är fräck
och övermodig, den som far fram med fräck förmätenhet.

<span id="an_21:25">21:25</span> Den lates begärelse för honom till
döden, i det att hans händer icke vilja arbeta.

<span id="an_21:26">21:26</span> Den snikne är alltid full av snikenhet;
men den rättfärdige giver och spar icke.

<span id="an_21:27">21:27</span> De ogudaktigas offer är en styggelse;
mycket mer, när det frambäres i skändligt uppsåt.

<span id="an_21:28">21:28</span> Ett lögnaktigt vittne skall förgås; men
en man som hör på får allt framgent tala.

<span id="an_21:29">21:29</span> En ogudaktig man uppträder fräckt; men
den redlige vandrar sina vägar ståndaktigt.

<span id="an_21:30">21:30</span> Ingen vishet, intet förstånd, intet råd
förmår något mot HERREN.

<span id="an_21:31">21:31</span> Hästar rustas ut för stridens dag, men
från HERREN är det som segern kommer.

<span id="an_22:1">22:1</span> Ett gott namn är mer värt än stor
rikedom, ett gott anseende är bättre än silver och guld.

<span id="an_22:2">22:2</span> Rik och fattig få leva jämte varandra;
HERREN har gjort dem båda.

<span id="an_22:3">22:3</span> Den kloke ser faran och söker skydd; men
de fåkunniga löpa åstad och få plikta därför.

<span id="an_22:4">22:4</span> Ödmjukhet har sin lön i HERRENS fruktan,
i rikedom, ära och liv.

<span id="an_22:5">22:5</span> Törnen och snaror ligga på den vrånges
väg; den som vill bevara sitt liv håller sig fjärran ifrån dem.

<span id="an_22:6">22:6</span> Vänj den unge vid den väg han bör vandra,
så viker han ej därifrån, när han bliver gammal.

<span id="an_22:7">22:7</span> Den rike råder över de fattiga, och
låntagaren bliver långivarens träl.

<span id="an_22:8">22:8</span> Den som sår vad orätt är, han får skörda
fördärv, och hans övermods ris får en ände.

<span id="an_22:9">22:9</span> Den som unnar andra gott, han varder
välsignad, ty han giver av sitt bröd åt den arme.

<span id="an_22:10">22:10</span> Driv ut bespottaren, så upphör trätan,
och tvist och smädelse få en ände.

<span id="an_22:11">22:11</span> Den som älskar hjärtats renhet, den
vilkens läppar tala ljuvligt, hans vän är konungen.

<span id="an_22:12">22:12</span> HERRENS ögon bevara den förståndige;
därför omstörtar han den trolöses planer.

<span id="an_22:13">22:13</span> Den late säger: »Ett lejon är på gatan;
därute på torget kunde jag bliva dräpt.»

<span id="an_22:14">22:14</span> En trolös kvinnas mun är en djup grop;
den som har träffats av HERRENS vrede, han faller däri.

<span id="an_22:15">22:15</span> Oförnuft låder vid barnets hjärta, men
tuktans ris driver det bort.

<span id="an_22:16">22:16</span> Den som förtrycker den arme bereder
honom vinning men den som giver åt den rike vållar honom allenast
förlust. ----

<span id="an_22:17">22:17</span> Böj ditt öra härtill, och hör de vises
ord, och lägg mina lärdomar på hjärtat.

<span id="an_22:18">22:18</span> Ty det bliver dig ljuvligt, om du
bevarar dem i ditt innersta; må de alla ligga redo på dina läppar.

<span id="an_22:19">22:19</span> För att du skall sätta din förtröstan
till HERREN, undervisar jag i dag just dig.

<span id="an_22:20">22:20</span> Ja, redan förut har jag ju skrivit
regler för dig och meddelat dig råd och insikt,

<span id="an_22:21">22:21</span> för att lära dig tillförlitliga
sanningsord, så att du rätt kan svara den som har sänt dig åstad.

<span id="an_22:22">22:22</span> Plundra icke den arme, därför att han
är arm, och förtrampa icke den fattige porten.

<span id="an_22:23">22:23</span> Ty HERREN skall utföra deras sak, och
dem som röva från dem skall han beröva livet.

<span id="an_22:24">22:24</span> Giv dig icke i sällskap med den som
lätt vredgas eller i lag med en snarsticken man,

<span id="an_22:25">22:25</span> på det att du icke må lära dig hans
vägar och bereda en snara för ditt liv.

<span id="an_22:26">22:26</span> Var icke en av dem som giva handslag,
en av dem som gå i borgen för lån.

<span id="an_22:27">22:27</span> Icke vill du att man skall taga ifrån
dig sängen där du ligger, om du icke har något att betala med?

<span id="an_22:28">22:28</span> Flytta icke ett gammalt råmärke, ett
sådant som dina fäder hava satt upp.

<span id="an_22:29">22:29</span> Ser du en man som är väl förfaren i sin
syssla, hans plats är att tjäna konungar; icke må han tjäna ringa män.

<span id="an_23:1">23:1</span> När du sitter till bords med en furste,
så besinna väl vad du har framför dig,

<span id="an_23:2">23:2</span> och sätt en kniv på din strupe, om du är
alltför hungrig.

<span id="an_23:3">23:3</span> Var ej lysten efter hans smakliga rätter,
ty de äro en bedräglig kost.

<span id="an_23:4">23:4</span> Möda dig icke för att bliva rik; avstå
från att bruka klokskap.

<span id="an_23:5">23:5</span> Låt icke dina blickar flyga efter det som
ej har bestånd; ty förvisso gör det sig vingar och flyger sin väg, såsom
örnen mot himmelen.

<span id="an_23:6">23:6</span> Ät icke den missunnsammes bröd, och var
ej lysten efter hans smakliga rätter;

<span id="an_23:7">23:7</span> ty han förfar efter sina själviska
beräkningar. »Ät och drick» kan han val säga till dig, men hans hjärta
är icke med dig.

<span id="an_23:8">23:8</span> Den bit du har ätit måste du utspy, och
dina vänliga ord har du förspillt.

<span id="an_23:9">23:9</span> Tala icke för en dåres öron, ty han
föraktar vad klokt du säger.

<span id="an_23:10">23:10</span> Flytta icke ett gammalt råmärke, och
gör icke intrång på de faderlösas åkrar.

<span id="an_23:11">23:11</span> Ty deras bördeman är stark; han skall
utföra deras sak mot dig.

<span id="an_23:12">23:12</span> Vänd ditt hjärta till tuktan och dina
öron till de ord som giva kunskap.

<span id="an_23:13">23:13</span> Låt icke gossen vara utan aga; ty om du
slår honom med riset, så bevaras han från döden;

<span id="an_23:14">23:14</span> ja, om du slår honom med riset, så
räddar du hans själ undan dödsriket.

<span id="an_23:15">23:15</span> Min son, om ditt hjärta bliver vist, så
gläder sig ock mitt hjärta;

<span id="an_23:16">23:16</span> ja, mitt innersta fröjdar sig, när dina
läppar tala vad rätt är.

<span id="an_23:17">23:17</span> Låt icke ditt hjärta avundas syndare,
men nitälska för HERRENS fruktan beständigt.

<span id="an_23:18">23:18</span> Förvisso har du då en framtid, och ditt
hopp varder icke om intet.

<span id="an_23:19">23:19</span> Hör, du min son, och bliv vis, och låt
ditt hjärta gå rätta vägar.

<span id="an_23:20">23:20</span> Var icke bland vindrinkare, icke bland
dem som äro överdådiga i mat.

<span id="an_23:21">23:21</span> Ty drinkare och frossare bliva fattiga,
och sömnaktighet giver trasiga kläder.

<span id="an_23:22">23:22</span> Hör din fader, som har fött dig, och
förakta icke din moder, när hon varder gammal.

<span id="an_23:23">23:23</span> Sök förvärva sanning, och avhänd dig
henne icke, sök vishet och tukt och förstånd.

<span id="an_23:24">23:24</span> Stor fröjd har den rättfärdiges fader;
den som har fått en vis son har glädje av honom.

<span id="an_23:25">23:25</span> Må då din fader och din moder få
glädje, och må hon som har fött dig kunna fröjda sig.

<span id="an_23:26">23:26</span> Giv mig, min son, ditt hjärta, och låt
mina vägar behaga dina ögon.

<span id="an_23:27">23:27</span> Ty skökan är en djup grop, och nästans
hustru är en trång brunn.

<span id="an_23:28">23:28</span> Ja, såsom en rövare ligger hon på lur
och de trolösas antal förökar hon bland människorna.

<span id="an_23:29">23:29</span> Var är ve, var är jämmer? Var äro
trätor, var är klagan? Var äro sår utan sak? Var äro ögon höljda i
dunkel?

<span id="an_23:30">23:30</span> Jo, där man länge sitter kvar vid
vinet, där man samlas för att pröva kryddade drycker.

<span id="an_23:31">23:31</span> Så se då icke på vinet, att det är så
rött, att det giver sådan glans i bägaren, och att det så lätt rinner
ned.

<span id="an_23:32">23:32</span> På sistone stinger det ju såsom ormen,
och likt basilisken sprutar det gift.

<span id="an_23:33">23:33</span> Dina ögon få då skåda sällsamma syner,
och ditt hjärta talar förvända ting.

<span id="an_23:34">23:34</span> Det är dig såsom låge du i havets djup,
eller såsom svävade du uppe i en mast:

<span id="an_23:35">23:35</span> »De slå mig, men åt vållar mig ingen
smärta, de stöta mig, men jag känner det icke. När skall jag då vakna
upp, så att jag återigen får skaffa mig sådant?»

<span id="an_24:1">24:1</span> Avundas icke onda människor, och hav
ingen lust till att vara med dem.

<span id="an_24:2">24:2</span> Ty på övervåld tänka deras hjärtan, och
deras läppar tala olycka.

<span id="an_24:3">24:3</span> Genom vishet varder ett hus uppbyggt, och
genom förstånd hålles det vid makt.

<span id="an_24:4">24:4</span> Genom klokhet bliva kamrarna fyllda med
allt vad dyrbart och ljuvligt är.

<span id="an_24:5">24:5</span> En vis man är stark, och en man med
förstånd är väldig i kraft.

<span id="an_24:6">24:6</span> Ja, med rådklokhet skall man föra krig,
och där de rådvisa äro många, där går det väl.

<span id="an_24:7">24:7</span> Sällsynt korall är visheten för den
oförnuftige, i porten kan han icke upplåta sin mun.

<span id="an_24:8">24:8</span> Den som tänker ut onda anslag, honom må
man kalla en ränksmidare.

<span id="an_24:9">24:9</span> Ett oförnuftigt påfund är synden, och
bespottaren är en styggelse för människor.

<span id="an_24:10">24:10</span> Låter du modet falla, när nöd kommer
på, så saknar du nödig kraft.

<span id="an_24:11">24:11</span> Rädda dem som släpas till döden, och
bistå dem som stappla till avrättsplatsen.

<span id="an_24:12">24:12</span> Om du säger: »Se, vi visste det icke»,
så betänk om ej han som prövar hjärtan märker det, och om ej han som har
akt på din själ vet det. Och han skall vedergälla var och en efter hans
gärningar.

<span id="an_24:13">24:13</span> Ät honung, min son, ty det är gott, och
självrunnen honung är söt för din mun.

<span id="an_24:14">24:14</span> Lik sådan må du räkna visheten för din
själ. Om du finner henne, så har du en framtid, och ditt hopp varder då
icke om intet.

<span id="an_24:15">24:15</span> Lura icke, du ogudaktige, på den
rättfärdiges boning, öva intet våld mot hans vilostad.

<span id="an_24:16">24:16</span> Ty den rättfärdige faller sju gånger
och står åter upp; men de ogudaktiga störta över ända olyckan.

<span id="an_24:17">24:17</span> Gläd dig icke, när din fiende faller,
och låt ej ditt hjärta fröjda sig, när han störtar över ända,

<span id="an_24:18">24:18</span> på det att HERREN ej må se det med
misshag och flytta sin vrede ifrån honom.

<span id="an_24:19">24:19</span> Harmas icke över de onda, avundas icke
de ogudaktiga.

<span id="an_24:20">24:20</span> Ty den som är ond har ingen framtid; de
ogudaktigas lampa skall slockna ut.

<span id="an_24:21">24:21</span> Min son, frukta HERREN och konungen;
giv dig icke i lag med upprorsmän.

<span id="an_24:22">24:22</span> Ty plötsligt skall ofärd komma över
dem, och vem vet när deras år få en olycklig ände? ----

<span id="an_24:23">24:23</span> Dessa ord äro ock av visa män. Att hava
anseende till personen, när man dömer, är icke tillbörligt.

<span id="an_24:24">24:24</span> Den som säger till den skyldige: »Du är
oskyldig», honom skola folk förbanna, honom skola folkslag önska ofärd.

<span id="an_24:25">24:25</span> Men dem som skipa rättvisa skall det gå
väl, och över dem skall komma välsignelse av vad gott är.

<span id="an_24:26">24:26</span> En kyss på läpparna är det, när någon
giver ett rätt svar.

<span id="an_24:27">24:27</span> Fullborda ditt arbete på marken, gör
allting redo åt dig på åkern; sedan må du bygga dig bo.

<span id="an_24:28">24:28</span> Bär icke vittnesbörd mot din nästa utan
sak; icke vill du bedraga med dina läppar?

<span id="an_24:29">24:29</span> Säg icke: »Såsom han gjorde mot mig
vill jag göra mot honom, jag vill vedergälla mannen efter hans
gärningar.»

<span id="an_24:30">24:30</span> Jag gick förbi en lat mans åker, en
oförståndig människas vingård.

<span id="an_24:31">24:31</span> Och se, den var alldeles full av ogräs,
dess mark var övertäckt av nässlor, och dess stenmur låg nedriven.

<span id="an_24:32">24:32</span> Och jag betraktade det och aktade
därpå, jag såg det och tog varning därav.

<span id="an_24:33">24:33</span> Ja, sov ännu litet, slumra ännu litet,
lägg ännu litet händerna i kors för att vila,

<span id="an_24:34">24:34</span> så skall fattigdomen komma farande över
dig, och armodet såsom en väpnad man.

<span id="an_25:1">25:1</span> Dessa ordspråk äro ock av Salomo; och
Hiskias, Juda konungs, män hava gjort detta utdrag.

<span id="an_25:2">25:2</span> Det är Guds ära att fördölja en sak, men
konungars ära att utforska en sak.

<span id="an_25:3">25:3</span> Himmelens höjd och jordens djup och
konungars hjärtan kan ingen utrannsaka.

<span id="an_25:4">25:4</span> Skaffa slagget bort ifrån silvret, så får
guldsmeden fram en klenod därav.

<span id="an_25:5">25:5</span> Skaffa de ogudaktiga bort ur konungens
tjänst, så varder hans tron befäst genom rättfärdighet.

<span id="an_25:6">25:6</span> Förhäv dig icke inför konungen, och träd
icke fram på de stores plats.

<span id="an_25:7">25:7</span> Ty det är bättre att man säger till dig:
»Stig hitupp», än att man flyttar ned dig för någon förnämligare man,
någon som dina ögon redan hava sett.

<span id="an_25:8">25:8</span> Var icke för hastig att begynna en tvist;
vad vill du eljest göra längre fram, om din vederpart kommer dig på
skam?

<span id="an_25:9">25:9</span> Utför din egen sak mot din vederpart, men
uppenbara icke en annans hemlighet,

<span id="an_25:10">25:10</span> på det att icke envar som hör det må
lasta dig och ditt rykte bliva ont för beständigt.

<span id="an_25:11">25:11</span> Gyllene äpplen i silverskålar äro ord
som talas i rättan tid.

<span id="an_25:12">25:12</span> Såsom en gyllene örring passar till ett
bröstspänne av fint guld, så passar en vis bestraffare till ett hörsamt
öra.

<span id="an_25:13">25:13</span> Såsom snöns svalka på en skördedag, så
är en pålitlig budbärare för avsändaren; sin herres själ vederkvicker
han.

<span id="an_25:14">25:14</span> Såsom regnskyar och blåst, och likväl
intet regn, så är en man som skryter med givmildhet, men icke håller
ord.

<span id="an_25:15">25:15</span> Genom tålamod varder en furste bevekt,
och en mjuk tunga krossar ben.

<span id="an_25:16">25:16</span> Om du finner honung, så ät icke mer än
du tål, så att du ej bliver övermätt därav och får utspy den.

<span id="an_25:17">25:17</span> Låt din fot icke för ofta komma i din
väns hus, Så att han ej bliver mätt på dig och får motvilja mot dig.

<span id="an_25:18">25:18</span> En stridshammare och ett svärd och en
skarp pil är den som bär falskt vittnesbörd mot sin nästa.

<span id="an_25:19">25:19</span> Såsom en gnagande tand och såsom ett
skadedjurs fot är den trolöses tillförsikt på nödens dag.

<span id="an_25:20">25:20</span> Såsom att taga av dig manteln på en
vinterdag, och såsom syra på lutsalt, så är det att sjunga visor för ett
sorgset hjärta.

<span id="an_25:21">25:21</span> Om din ovän är hungrig, så giv honom
att äta, och om han är törstig, så giv honom att dricka;

<span id="an_25:22">25:22</span> så samlar du glödande kol på hans
huvud, och HERREN skall vedergälla dig.

<span id="an_25:23">25:23</span> Nordanvind föder regn och en tasslande
tunga mulna ansikten.

<span id="an_25:24">25:24</span> Bättre är att bo i en vrå på taket än
att hava hela huset gemensamt med en trätgirig kvinna.

<span id="an_25:25">25:25</span> Såsom friskt vatten för den
försmäktande, så är ett gott budskap ifrån fjärran land.

<span id="an_25:26">25:26</span> Såsom en grumlad källa och en fördärvad
brunn, så är en rättfärdig som vacklar inför den ogudaktige.

<span id="an_25:27">25:27</span> Att äta för mycket honung är icke gott,
och den som vinner ära får sin ära nagelfaren.

<span id="an_25:28">25:28</span> Såsom en stad vars murar äro nedbrutna
och borta, så är en man som icke kan styra sitt sinne.

<span id="an_26:1">26:1</span> Såsom snö icke hör till sommaren och regn
icke till skördetiden, så höves det ej heller att dåren får ära.

<span id="an_26:2">26:2</span> Såsom sparven far sin kos, och såsom
svalan flyger bort, så far en oförtjänt förbannelse förbi.

<span id="an_26:3">26:3</span> Piskan för hästen, betslet för åsnan och
riset för dårarnas rygg!

<span id="an_26:4">26:4</span> Svara icke dåren efter hans oförnuft, så
att du icke själv bliver honom lik.

<span id="an_26:5">26:5</span> Svara dåren efter hans oförnuft, för att
han icke må tycka sig vara vis.

<span id="an_26:6">26:6</span> Den som sänder bud med en dåre, han
hugger själv av sig fötterna, och får olycka till dryck.

<span id="an_26:7">26:7</span> Lika den lames ben, som hänga kraftlösa
ned, äro ordspråk i dårars mun.

<span id="an_26:8">26:8</span> Såsom att binda slungstenen fast vid
slungan, så är det att giva ära åt en dåre.

<span id="an_26:9">26:9</span> Såsom när en törntagg kommer i en drucken
mans hand, så är det med ordspråk i dårars mun.

<span id="an_26:10">26:10</span> En mästare gör själv allt, men dåren
lejer, och lejer vem som kommer.

<span id="an_26:11">26:11</span> Lik en hund som vänder åter till i sina
spyor dåre som på nytt begynner sitt oförnuft.

<span id="an_26:12">26:12</span> Ser du en man som tycker sig själv vara
vis, det är mer hopp om en dåre än om honom.

<span id="an_26:13">26:13</span> Den late säger: »Ett vilddjur är på
vägen, ja, ett lejon är på gatorna.

<span id="an_26:14">26:14</span> Dörren vänder sig på sitt gångjärn, och
den late vänder sig i sin säng.

<span id="an_26:15">26:15</span> Den late sticker sin hand i fatet, men
finner det mödosamt att föra den åter till munnen.

<span id="an_26:16">26:16</span> Den late tycker sig vara vis, mer än
sju som giva förståndiga svar.

<span id="an_26:17">26:17</span> Lik en som griper en hund i öronen är
den som förivrar sig vid andras kiv, där han går fram.

<span id="an_26:18">26:18</span> Lik en rasande, som slungar ut
brandpilar och skjuter och dödar,

<span id="an_26:19">26:19</span> är en man som bedrager sin nästa och
sedan säger: »Jag gjorde det ju på skämt.»

<span id="an_26:20">26:20</span> När veden tager slut, slocknar elden.
och när örontasslaren är borta, stillas trätan.

<span id="an_26:21">26:21</span> Såsom glöd kommer av kol, och eld av
ved, så upptändes kiv av en trätgirig man.

<span id="an_26:22">26:22</span> Örontasslarens ord äro såsom
läckerbitar och tränga ned till hjärtats innandömen.

<span id="an_26:23">26:23</span> Såsom silverglasering på ett söndrigt
lerkärl äro kärleksglödande läppar, där hjärtat är ondskefullt.

<span id="an_26:24">26:24</span> En fiende förställer sig i sitt tal,
men i sitt hjärta bär han på svek.

<span id="an_26:25">26:25</span> Om han gör sin röst ljuvlig, så tro
honom dock icke, ty sjufaldig styggelse är i hans hjärta.

<span id="an_26:26">26:26</span> Hatet brukar list att fördölja sig med,
men den hatfulles ondska varder dock uppenbar i församlingen.

<span id="an_26:27">26:27</span> Den som gräver en grop, han faller
själv däri, och den som vältrar upp en sten, på honom rullar den
tillbaka.

<span id="an_26:28">26:28</span> En lögnaktig tunga hatar dem hon har
krossat, och en hal mun kommer fall åstad.

<span id="an_27:1">27:1</span> Beröm dig icke av morgondagen, ty du vet
icke vad en dag kan bära i sitt sköte.

<span id="an_27:2">27:2</span> Må en annan berömma dig, och icke din
egen mun, främmande, och icke dina egna läppar.

<span id="an_27:3">27:3</span> Sten är tung, och sand är svår att bära,
men tyngre än båda är förargelse genom en oförnuftig man.

<span id="an_27:4">27:4</span> Vrede är en grym sak och harm en
störtflod, men vem kan bestå mot svartsjuka?

<span id="an_27:5">27:5</span> Bättre är öppen tillrättavisning än
kärlek som hålles fördold.

<span id="an_27:6">27:6</span> Vännens slag givas i trofasthet, men
ovännens kyssar till överflöd.

<span id="an_27:7">27:7</span> Den mätte trampar honung under fötterna,
men den hungrige finner allt vad bittert är sött.

<span id="an_27:8">27:8</span> Lik en fågel som har måst fly ifrån sitt
bo är en man som har måst fly ifrån sitt hem.

<span id="an_27:9">27:9</span> Salvor och rökelse göra hjärtat glatt,
ömhet hos en vän som giver välbetänkta råd.

<span id="an_27:10">27:10</span> Din vän och din faders vän må du icke
låta fara, gå icke till din broders hus, när ofärd drabbar dig; bättre
är en granne som står dig nära än broder som står dig fjärran.

<span id="an_27:11">27:11</span> Bliv vis, min son, så gläder du mitt
hjärta; jag kan då giva den svar, som smädar mig.

<span id="an_27:12">27:12</span> Den kloke ser faran och söker skydd; de
fåkunniga löpa åstad och få plikta därför.

<span id="an_27:13">27:13</span> Tag kläderna av honom, ty han har gått
i borgen för en annan, och panta ut vad han har, för den främmande
kvinnans skull.

<span id="an_27:14">27:14</span> Den som välsignar sin nästa med hög
röst bittida om morgonen, honom kan det tillräknas såsom en förbannelse.

<span id="an_27:15">27:15</span> Ett oavlåtligt takdropp på en regnig
dag och en trätgirig kvinna, det kan aktas lika.

<span id="an_27:16">27:16</span> Den som vill lägga band på en sådan
vill lägga band på vinden, och hala oljan möter hans högra hand.

<span id="an_27:17">27:17</span> Järn giver skärpa åt järn; så skärper
den ena människan den andra.

<span id="an_27:18">27:18</span> Den som vårdar sitt fikonträd, han får
äta dess frukt; och den som vårdar sig om sin herre, han kommer till
ära.

<span id="an_27:19">27:19</span> Såsom spegelbilden i vattnet liknar
ansiktet, så avspeglar den ena människans hjärta den andras.

<span id="an_27:20">27:20</span> Dödsriket och avgrunden kunna icke
mättas; så bliva ej heller människans ögon mätta.

<span id="an_27:21">27:21</span> Silvret prövas genom degeln och guldet
genom smältugnen, så ock en man genom sitt rykte.

<span id="an_27:22">27:22</span> Om du stötte den oförnuftige mortel med
en stöt, bland grynen, så skulle hans oförnuft ändå gå ur honom.

<span id="an_27:23">27:23</span> Se väl till dina får, och hav akt på
dina hjordar.

<span id="an_27:24">27:24</span> Ty rikedom varar icke evinnerligen;
består ens en krona från släkte till släkte?

<span id="an_27:25">27:25</span> När ny brodd skjuter upp efter gräset
som försvann, och när foder samlas in på bergen,

<span id="an_27:26">27:26</span> då äger du lamm till att bereda dig
kläder och bockar till att köpa dig åker;

<span id="an_27:27">27:27</span> då giva dig getterna mjölk nog, till
föda åt dig själv och ditt hus och till underhåll åt dina tjänarinnor.

<span id="an_28:1">28:1</span> De ogudaktiga fly, om ock ingen förföljer
dem; men de rättfärdiga äro oförskräckta såsom unga lejon.

<span id="an_28:2">28:2</span> För sin överträdelses skull får ett land
många herrar; men där folket har förstånd och inser vad rätt är, där
bliver det beståndande.

<span id="an_28:3">28:3</span> En usel herre, som förtrycker de arma, är
ett regn som förhärjar i stället för att giva bröd.

<span id="an_28:4">28:4</span> De som övergiva lagen prisa de
ogudaktiga, men de som hålla lagen gå till strids mot dem.

<span id="an_28:5">28:5</span> Onda människor förstå icke vad rätt är,
men de som söka HERREN, de förstå allt.

<span id="an_28:6">28:6</span> Bättre är en fattig man som vandrar i
ostrafflighet rik som i vrånghet går dubbla vägar.

<span id="an_28:7">28:7</span> Den yngling är förståndig, som tager
lagen i akt; men som giver sig i sällskap med slösare gör sin fader
skam.

<span id="an_28:8">28:8</span> De som förökar sitt gods genom ocker och
räntor, han samlar åt den som förbarmar sig över de arma.

<span id="an_28:9">28:9</span> Om någon vänder bort sitt öra och icke
vill höra lagen, så är till och med hans bön en styggelse.

<span id="an_28:10">28:10</span> Den som leder de redliga vilse in på en
ond väg, han faller själv i sin grop; men de ostraffliga få till sin
arvedel vad gott är.

<span id="an_28:11">28:11</span> En rik man tycker sig vara vis, men en
fattig man med förstånd uppdagar hurudan han är.

<span id="an_28:12">28:12</span> När de rättfärdiga triumfera, står allt
härligt till; men när de ogudaktiga komma till makt, får man leta efter
människor.

<span id="an_28:13">28:13</span> Den som fördöljer sina överträdelser,
honom går det icke väl; men den som bekänner och övergiver dem, han får
barmhärtighet.

<span id="an_28:14">28:14</span> Säll är den människa som ständigt tager
sig till vara; men den som förhärdar sitt hjärta, han faller i olycka.

<span id="an_28:15">28:15</span> Lik ett rytande lejon och en glupande
björn är en ogudaktig furste över ett fattigt folk.

<span id="an_28:16">28:16</span> Du furste utan förstånd, du som övar
mycket våld, att den som hatar orätt vinning, han skall länge leva.

<span id="an_28:17">28:17</span> En människa som tryckes av blodskuld
bliver en flykting ända till sin grav, och ingen må hjälpa en sådan.

<span id="an_28:18">28:18</span> Den som vandrar ostraffligt, han bliver
frälst; men den som i vrånghet går dubbla vägar, han faller på en av
dem.

<span id="an_28:19">28:19</span> Den som brukar sin åker får bröd till
fyllest; men den som far efter fåfängliga ting får fattigdom till
fyllest.

<span id="an_28:20">28:20</span> En redlig man får mycken välsignelse;
men den som fikar efter att varda rik, kan bliver icke ostraffad.

<span id="an_28:21">28:21</span> Att hava anseende till personen är icke
tillbörligt; men för ett stycke bröd gör sig mången till överträdare.

<span id="an_28:22">28:22</span> Den missunnsamme ävlas efter ägodelar
och förstår icke att brist skall komma över honom.

<span id="an_28:23">28:23</span> Den som tillrättavisar en avfälling
skall vinna ynnest, mer än den som gör sin tunga hal.

<span id="an_28:24">28:24</span> Den som plundrar sin fader eller sin
moder och säger: »Det är ingen synd», han är stallbroder till rövaren.

<span id="an_28:25">28:25</span> Den som är lysten efter vinning
uppväcker träta; men den som förtröstar på HERREN varder rikligen
mättad.

<span id="an_28:26">28:26</span> Den som förlitar sig på sitt förstånd,
han är en dåre; men den som vandrar i vishet, han bliver hulpen.

<span id="an_28:27">28:27</span> Den som giver åt den fattige, honom
skall intet fattas; men den som tillsluter sina ögon drabbas av mycken
förbannelse.

<span id="an_28:28">28:28</span> När de ogudaktiga komma till makt,
gömma sig människorna; men när de förgås, växa de rättfärdiga till.

<span id="an_29:1">29:1</span> Den som får mycken tillrättavisning, men
förbliver hårdnackad, han varder oförtänkt krossad utan räddning.

<span id="an_29:2">29:2</span> När de rättfärdiga växa till, gläder sig
folket, men när den ogudaktige kommer till välde, suckar folket.

<span id="an_29:3">29:3</span> Den som älskar vishet gör sin fader
glädje; men den som giver sig i sällskap med skökor förstör vad han
äger.

<span id="an_29:4">29:4</span> Genom rättvisa håller en konung sitt land
vid makt; men den som utpressar gärder, har fördärvar det.

<span id="an_29:5">29:5</span> Den man som smickrar sin nästa han breder
ut ett nät för han fötter.

<span id="an_29:6">29:6</span> En ond människas överträdelse bliver
henne en snara, men den rättfärdige får jubla och glädjas.

<span id="an_29:7">29:7</span> Den rättfärdige vårdar sig om de armas
sak, men den ogudaktige förstår intet.

<span id="an_29:8">29:8</span> Bespottare uppvigla staden, men visa män
stilla vreden.

<span id="an_29:9">29:9</span> När en vis man vill gå till rätta med en
oförnuftig man, då vredgas denne eller ler, och har ingen ro.

<span id="an_29:10">29:10</span> De blodgiriga hata den som är
ostrafflig, men de redliga söka skydda hans liv.

<span id="an_29:11">29:11</span> Dåren släpper all sin vrede lös, men
den vise stillar den till slut.

<span id="an_29:12">29:12</span> Den furste som aktar på lögnaktigt tal,
hans tjänare äro alla ogudaktiga.

<span id="an_29:13">29:13</span> Den fattige och förtryckaren få leva
jämte varandra; av HERREN få bådas ögon sitt ljus.

<span id="an_29:14">29:14</span> Den konung som dömer de armas rätt.
hans tron skall bestå evinnerligen.

<span id="an_29:15">29:15</span> Ris och tillrättavisning giver vishet,
men ett oupptuktat barn drager skam över sin moder.

<span id="an_29:16">29:16</span> Där de ogudaktiga växa till, där växer
överträdelsen till, men de rättfärdiga skola se deras fall med lust.

<span id="an_29:17">29:17</span> Tukta din son, så skall han bliva dig
till hugnad och giva ljuvlig spis åt din själ.

<span id="an_29:18">29:18</span> Där profetia icke finnes, där bliver
folket tygellöst; men säll är den som håller lagen.

<span id="an_29:19">29:19</span> Med ord kan man icke tukta en tjänare
ty om han än förstår, så rättar han sig icke därefter.

<span id="an_29:20">29:20</span> Ser du en man som är snar till att
tala, det är mer hopp om en dåre än om honom.

<span id="an_29:21">29:21</span> Om någon är för efterlåten mot sin
tjänare i hans ungdom, så visar denne honom på sistone förakt.

<span id="an_29:22">29:22</span> En snarsticken man uppväcker träta, och
den som lätt förtörnas begår ofta överträdelse.

<span id="an_29:23">29:23</span> En människas högmod bliver henne till
förödmjukelse, men den ödmjuke vinner ära.

<span id="an_29:24">29:24</span> Den som skiftar rov med en tjuv hatar
sitt eget liv; när han hör edsförpliktelsen, yppar han intet.

<span id="an_29:25">29:25</span> Människofruktan har med sig snaror, men
den som förtröstar på HERREN, han varder beskyddad.

<span id="an_29:26">29:26</span> Många söka en furstes ynnest, men av
HERREN får var och en sin rätt.

<span id="an_29:27">29:27</span> En orättfärdig man är en styggelse för
de rättfärdiga, och den som vandrar i redlighet är en styggelse för den
ogudaktige.

<span id="an_30:1">30:1</span> Detta är Agurs, Jakes sons, ord och
utsaga. Så talade den mannen till Itiel -- till Itiel och Ukal.

<span id="an_30:2">30:2</span> Ja, jag är för oförnuftig för att kunna
räknas såsom människa, jag har icke mänskligt förstånd;

<span id="an_30:3">30:3</span> vishet har jag icke fått lära, så att jag
äger kunskap om den Helige.

<span id="an_30:4">30:4</span> Vem har stigit upp till himmelen och åter
farit ned? Vem har samlat vinden i sina händer? Vem har knutit in
vattnet i ett kläde? Vem har fastställt jordens alla gränser? Vad heter
han, och vad heter hans son -- du vet ju det?

<span id="an_30:5">30:5</span> Allt Guds tal är luttrat; han är en sköld
för dem som taga sin tillflykt till honom.

<span id="an_30:6">30:6</span> Lägg icke något till hans ord, på det att
han icke må beslå dig med lögn.

<span id="an_30:7">30:7</span> Om två ting beder jag dig, vägra mig dem
icke, intill min död:

<span id="an_30:8">30:8</span> Låt fåfänglighet och lögn vara fjärran
ifrån mig; och giv mig icke fattigdom, ej heller rikedom, men låt mig få
det bröd mig tillkommer.

<span id="an_30:9">30:9</span> Jag kunde eljest, om jag bleve alltför
matt, förneka dig, att jag sporde: »Vem är HERREN?» eller om jag bleve
alltför fattig, kunde jag bliva en tjuv, ja, förgripa mig på min Guds
namn.

<span id="an_30:10">30:10</span> Förtala icke en tjänare inför hans
herre; han kunde eljest förbanna dig, så att du stode där med skam.

<span id="an_30:11">30:11</span> Ett släkte där man förbannar sin fader,
och där man icke välsignar sin moder;

<span id="an_30:12">30:12</span> ett släkte som tycker sig vara rent,
fastän det icke har avtvått sin orenlighet;

<span id="an_30:13">30:13</span> ett släkte -- huru stolta äro icke dess
ögon, och huru fulla av högmod äro icke dess blickar!

<span id="an_30:14">30:14</span> ett släkte vars tänder äro svärd, och
vars kindtänder äro knivar, så att de äta ut de betryckta ur landet och
de fattiga ur människornas krets!

<span id="an_30:15">30:15</span> Blodigeln har två döttrar: »Giv hit,
giv hit.» Tre finnas, som icke kunna mättas, ja, fyra, som aldrig säga:
»Det är nog»:

<span id="an_30:16">30:16</span> dödsriket och den ofruktsammas kved,
jorden, som icke kan mättas med vatten, och elden, som aldrig säger:
»Det är nog.»

<span id="an_30:17">30:17</span> Den som bespottar sin fader och försmår
att lyda sin moder hans öga skola korparna vid bäcken hacka ut, och
örnens ungar skola äta upp det.

<span id="an_30:18">30:18</span> Tre ting äro mig för underbara, ja,
fyra finnas, som jag icke kan spåra:

<span id="an_30:19">30:19</span> örnens väg under himmelen, ormens väg
över klippan, skeppets väg mitt i havet och en mans väg hos en ung
kvinna.

<span id="an_30:20">30:20</span> Sådant är äktenskapsbryterskans sätt:
hon njuter sig mätt och stryker sig så om munnen och säger: »Jag har
intet orätt gjort.»

<span id="an_30:21">30:21</span> Tre finnas, under vilka jorden darrar,
ja, fyra, under vilka den ej kan uthärda:

<span id="an_30:22">30:22</span> under en träl, när han bliver konung,
och en dåre, när han får äta sig mätt,

<span id="an_30:23">30:23</span> under en försmådd kvinna, när hon får
man och en tjänstekvinna, när hon tränger undan sin fru.

<span id="an_30:24">30:24</span> Fyra finnas, som äro små på jorden, och
likväl är stor vishet dem beskärd:

<span id="an_30:25">30:25</span> myrorna äro ett svagt folk, men de
bereda om sommaren sin föda;

<span id="an_30:26">30:26</span> klippdassarna äro ett folk med ringa
kraft, men i klippan bygga de sig hus;

<span id="an_30:27">30:27</span> gräshopporna hava ingen konung, men i
härordning draga de alla ut;

<span id="an_30:28">30:28</span> gecko-ödlan kan gripas med händerna,
dock bor hon i konungapalatser.

<span id="an_30:29">30:29</span> Tre finnas, som skrida ståtligt fram,
ja, fyra, som hava en ståtlig gång:

<span id="an_30:30">30:30</span> lejonet, hjälten bland djuren, som ej
viker tillbaka för någon,

<span id="an_30:31">30:31</span> en stridsrustad häst och en bock och en
konung i spetsen för sin här.

<span id="an_30:32">30:32</span> Om du har förhävt dig, evad det var
dårskap eller det var medveten synd, så lägg handen på munnen.

<span id="an_30:33">30:33</span> Ty såsom ost pressas ut ur mjölk, och
såsom blod pressas ut ur näsan, så utpressas kiv ur vrede. ----

<span id="an_31:1">31:1</span> Detta är konung Lemuels ord, vad hans
moder sade, när hon förmanade honom:

<span id="an_31:2">31:2</span> Hör, min son, ja, hör, du mitt livs son,
hör, du mina löftens son.

<span id="an_31:3">31:3</span> Giv icke din kraft åt kvinnor, vänd icke
dina vägar till dem som äro konungars fördärv.

<span id="an_31:4">31:4</span> Ej konungar tillkommer det, Lemoel, ej
konungar tillkommer det att dricka vin ej furstar att fråga efter starka
drycker.

<span id="an_31:5">31:5</span> De kunde eljest under sitt drickande
förgäta lagen och förvända rätten för alla eländets barn.

<span id="an_31:6">31:6</span> Nej, åt den olycklige give man starka
drycker och vin åt dem som hava en bedrövad själ.

<span id="an_31:7">31:7</span> Må dessa dricka och förgäta sitt armod
och höra upp att tänka på sin vedermöda.

<span id="an_31:8">31:8</span> Upplåt din mun till förmån för den stumme
och till att skaffa alla hjälplösa rätt.

<span id="an_31:9">31:9</span> Ja, upplåt din mun och döm med rättvisa,
och skaffa den betryckte och fattige rätt. ----

<span id="an_31:10">31:10</span> En idog hustru, var finner man en
sådan? Långt högre än pärlor står hon i pris.

<span id="an_31:11">31:11</span> På henne förlitar sig hennes mans
hjärta, och bärgning kommer icke att fattas honom.

<span id="an_31:12">31:12</span> Hon gör honom vad ljuvt är och icke vad
lett är, i alla sina levnadsdagar.

<span id="an_31:13">31:13</span> Omsorg har hon om ull och lin och låter
sina händer arbeta med lust.

<span id="an_31:14">31:14</span> Hon är såsom en köpmans skepp, sitt
förråd hämtar hon fjärran ifrån.

<span id="an_31:15">31:15</span> Medan det ännu är natt, står hon upp
och sätter fram mat åt sitt husfolk, åt tjänarinnorna deras bestämda
del.

<span id="an_31:16">31:16</span> Hon har planer på en åker, och hon
skaffar sig den; av sina händers förvärv planterar hon en vingård.

<span id="an_31:17">31:17</span> Hon omgjordar sina länder med kraft och
lägger driftighet i sina armar.

<span id="an_31:18">31:18</span> Så förmärker hon att hennes hushållning
går väl; hennes lampa släckes icke ut om natten.

<span id="an_31:19">31:19</span> Till spinnrocken griper hon med sina
händer, och hennes fingrar fatta om sländan.

<span id="an_31:20">31:20</span> För den betryckte öppnar hon sin hand
och räcker ut sina armar mot den fattige.

<span id="an_31:21">31:21</span> Av snötiden fruktar hon intet för sitt
hus, ty hela hennes hus har kläder av scharlakan.

<span id="an_31:22">31:22</span> Sköna täcken gör hon åt sig, hon har
kläder av finaste linne och purpur.

<span id="an_31:23">31:23</span> Hennes man är känd i stadens portar,
där han sitter bland landets äldste.

<span id="an_31:24">31:24</span> Fina linneskjortor gör hon och säljer
dem, och bälten avyttrar hon till krämaren.

<span id="an_31:25">31:25</span> Kraft och heder är hennes klädnad, och
hon ler mot den dag som kommer.

<span id="an_31:26">31:26</span> Sin mun upplåter hon med vishet, och
har vänlig förmaning på sin tunga.

<span id="an_31:27">31:27</span> Hon vakar över ordningen i sitt hus och
äter ej i lättja sitt bröd.

<span id="an_31:28">31:28</span> Hennes söner stå upp och prisa henne
säll, hennes man likaså och förkunnar hennes lov:

<span id="an_31:29">31:29</span> »Många idoga kvinnor hava funnits, men
du, du övergår dem allasammans.»

<span id="an_31:30">31:30</span> Skönhet är förgänglig och fägring en
vindfläkt; men prisas må en hustru som fruktar HERREN.

<span id="an_31:31">31:31</span> Må hon få njuta sina gärningars frukt;
hennes verk skola prisa henne i portarna.

------------------------------------------------------------------------

[Next: Ecclesiastes](ecc.md)
