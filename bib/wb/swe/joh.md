[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](luk)  [Next](act) 

------------------------------------------------------------------------

### Swedish Bible: John

<span id="an_1:1">1:1</span> I begynnelsen var Ordet, och Ordet var hos
Gud, och Ordet var Gud.

<span id="an_1:2">1:2</span> Detta var i begynnelsen hos Gud.

<span id="an_1:3">1:3</span> Genom det har allt blivit till, och utan
det har intet blivit till, som är till.

<span id="an_1:4">1:4</span> I det var liv, och livet var människornas
ljus.

<span id="an_1:5">1:5</span> Och ljuset lyser i mörkret, och mörkret har
icke fått makt därmed.

<span id="an_1:6">1:6</span> En man uppträdde, sänd av Gud; hans namn
var Johannes.

<span id="an_1:7">1:7</span> Han kom såsom ett vittne, för att vittna om
ljuset, på det att alla skulle komma till tro genom honom.

<span id="an_1:8">1:8</span> Icke var han ljuset, men han skulle vittna
om ljuset.

<span id="an_1:9">1:9</span> Det sanna ljuset, det som lyser över alla
människor, skulle nu komma i världen.

<span id="an_1:10">1:10</span> I världen var han, och genom honom hade
världen blivit till, men världen ville icke veta av honom.

<span id="an_1:11">1:11</span> Han kom till sitt eget, och hans egna
togo icke emot honom.

<span id="an_1:12">1:12</span> Men åt alla dem som togo emot honom gav
han makt att bliva Guds barn, åt dem som tro på hans namn;

<span id="an_1:13">1:13</span> och de hava blivit födda, icke av blod,
ej heller av köttslig vilja, ej heller av någon mans vilja, utan av Gud.

<span id="an_1:14">1:14</span> Och Ordet vart kött och tog sin boning
ibland oss, och vi sågo hans härlighet, vi sågo likasom en enfödd Sons
härlighet från sin Fader, och han var full av nåd och sanning.

<span id="an_1:15">1:15</span> Johannes vittnar om honom, han ropar och
säger: »Det var om denne jag sade: 'Den som kommer efter mig, han är
före mig; ty han var förr än jag.'»

<span id="an_1:16">1:16</span> Av hans fullhet hava vi ju alla fått, ja,
nåd utöver nåd;

<span id="an_1:17">1:17</span> ty genom Moses blev lagen given, men
nåden och sanningen hava kommit genom Jesus Kristus.

<span id="an_1:18">1:18</span> Ingen har någonsin sett Gud; den enfödde
Sonen, som är i Faderns sköte, han har kungjort vad Gud är.

<span id="an_1:19">1:19</span> Och detta är vad Johannes vittnade, när
judarna hade sänt till honom präster och leviter från Jerusalem för att
fråga honom vem han var.

<span id="an_1:20">1:20</span> Han svarade öppet och förnekade icke; han
sade öppet: »Jag är icke Messias.»

<span id="an_1:21">1:21</span> Åter frågade de honom: »Vad är du då? Är
du Elias?» Han svarade: »Det är jag icke.» -- »Är du Profeten?» Han
svarade: »Nej.»

<span id="an_1:22">1:22</span> Då sade de till honom: »Vem är du då? Säg
oss det, så att vi kunna giva dem svar, som hava sänt oss. Vad säger du
om dig själv?»

<span id="an_1:23">1:23</span> Han svarade: »Jag är rösten av en som
ropar i öknen: 'Jämnen vägen för Herren', såsom profeten Esaias sade.»

<span id="an_1:24">1:24</span> Och männen voro utsända ifrån fariséerna.

<span id="an_1:25">1:25</span> Och de frågade honom och sade till honom:
»Varför döper du då, om du icke är Messias, ej heller Elias, ej heller
Profeten?»

<span id="an_1:26">1:26</span> Johannes svarade dem och sade: »Jag döper
i vatten; men mitt ibland eder står en som I icke kännen:

<span id="an_1:27">1:27</span> han som kommer efter mig, vilkens skorem
jag icke är värdig att upplösa.»

<span id="an_1:28">1:28</span> Detta skedde i Betania, på andra sidan
Jordan, där Johannes döpte.

<span id="an_1:29">1:29</span> Dagen därefter såg han Jesus nalkas; då
sade han: »Se, Guds Lamm, som borttager världens synd!

<span id="an_1:30">1:30</span> Om denne var det som jag sade: 'Efter mig
kommer en man som är före mig; ty han var förr än jag.'

<span id="an_1:31">1:31</span> Och jag kände honom icke; men för att han
skall bliva uppenbar för Israel, därför är jag kommen och döper i
vatten.»

<span id="an_1:32">1:32</span> Och Johannes vittnade och sade: »Jag såg
Anden såsom en duva sänka sig ned från himmelen; och han förblev över
honom.

<span id="an_1:33">1:33</span> Och jag kände honom icke; men den som
sände mig till att döpa i vatten, han sade till mig: 'Den över vilken du
får se Anden sänka sig ned och förbliva, han är den som döper i helig
ande.'

<span id="an_1:34">1:34</span> Och jag har sett det, och jag har vittnat
att denne är Guds Son.»

<span id="an_1:35">1:35</span> Dagen därefter stod Johannes åter där med
två av sina lärjungar.

<span id="an_1:36">1:36</span> När då Jesus kom gående, såg Johannes på
honom och sade: »Se, Guds Lamm!»

<span id="an_1:37">1:37</span> Och de två lärjungarna hörde hans ord och
följde Jesus.

<span id="an_1:38">1:38</span> Då vände sig Jesus om, och när han såg
att de följde honom, frågade han dem: »Vad viljen I?» De svarade honom:
»Rabbi» (det betyder mästare) »var bor du?»

<span id="an_1:39">1:39</span> Han sade till dem: »Kommen och sen.» Då
gingo de med honom och sågo var han bodde; och de stannade den dagen hos
honom. -- Detta skedde vid den tionde timmen.

<span id="an_1:40">1:40</span> En av de två som hade hört var Johannes
sade, och som hade följt Jesus, var Andreas, Simon Petrus' broder.

<span id="an_1:41">1:41</span> Denne träffade först sin broder Simon och
sade till honom: »Vi hava funnit Messias» (det betyder detsamma som
Kristus).

<span id="an_1:42">1:42</span> Och han förde honom till Jesus. Då såg
Jesus på honom och sade: »Du är Simon, Johannes' son; du skall heta
Cefas» (det betyder detsamma som Petrus).

<span id="an_1:43">1:43</span> Dagen därefter ville Jesus gå därifrån
till Galileen, och han träffade då Filippus. Och Jesus sade till honom:
»Följ mig.»

<span id="an_1:44">1:44</span> Och Filippus var från Betsaida, Andreas'
och Petrus' stad.

<span id="an_1:45">1:45</span> Filippus träffade Natanael och sade till
honom: »Den som Moses har skrivit om i lagen och som profeterna hava
skrivit om, honom hava vi funnit, Jesus, Josefs son, från Nasaret.»

<span id="an_1:46">1:46</span> Natanael sade till honom: »Kan något gott
komma från Nasaret?» Filippus svarade honom: »Kom och se.»

<span id="an_1:47">1:47</span> När nu Jesus såg Natanael nalkas, sade
han om honom: »Se, denne är en rätt israelit, i vilken icke finnes något
svek.»

<span id="an_1:48">1:48</span> Natanael frågade honom: »Huru kunna du
känna mig?» Jesus svarade och sade till honom: »Förrän Filippus kallade
dig, såg jag dig, där du var under fikonträdet.»

<span id="an_1:49">1:49</span> Natanael svarade honom: »Rabbi, du är
Guds Son, du är Israels konung.»

<span id="an_1:50">1:50</span> Jesus svarade och sade till honom:
»Eftersom jag sade dig att jag såg dig under fikonträdet, tror du?
Större ting än vad detta är skall du få se.»

<span id="an_1:51">1:51</span> Därefter sade han till honom:
»Sannerligen, sannerligen säger jag eder: I skolen få se himmelen öppen
och Guds änglar fara upp och fara ned över Människosonen.»

<span id="an_2:1">2:1</span> På tredje dagen var ett bröllop i Kana i
Galileen, och Jesu moder var där.

<span id="an_2:2">2:2</span> Också Jesus och hans lärjungar blevo bjudna
till bröllopet.

<span id="an_2:3">2:3</span> Och vinet begynte taga slut. Då sade Jesu
moder till honom: »De hava intet vin.»

<span id="an_2:4">2:4</span> Jesus svarade henne: »Låt mig vara, moder;
min stund är ännu icke kommen.»

<span id="an_2:5">2:5</span> Hans moder sade då till tjänarna: »Vadhelst
han säger till eder, det skolen I göra.»

<span id="an_2:6">2:6</span> Nu stodo där sex stenkrukor, sådana som
judarna hade för sina reningar; de rymde två eller tre bat-mått var.

<span id="an_2:7">2:7</span> Jesus sade till dem: »Fyllen krukorna med
vatten.» Och de fyllde dem ända till brädden.

<span id="an_2:8">2:8</span> Sedan sade han till dem: »Ösen nu upp och
bären till övertjänaren.» Och de gjorde så.

<span id="an_2:9">2:9</span> Och övertjänaren smakade på vattnet, som nu
hade blivit vin; och han visste icke varifrån det hade kommit, vilket
däremot tjänarna visste, de som hade öst upp vattnet. Då kallade
övertjänaren på brudgummen.

<span id="an_2:10">2:10</span> och sade till honom: »Man brukar eljest
alltid sätta fram det goda vinet, och sedan, när gästerna hava fått för
mycket, det som är sämre. Du har gömt det goda vinet ända tills nu.»

<span id="an_2:11">2:11</span> Detta var det första tecknet som Jesus
gjorde. Han gjorde det i Kana i Galileen och uppenbarade så sin
härlighet; och hans lärjungar trodde på honom.

<span id="an_2:12">2:12</span> Därefter begav han sig ned till Kapernaum
med sin moder och sina bröder och sina lärjungar; och där stannade de
några få dagar.

<span id="an_2:13">2:13</span> Judarnas påsk var nu nära, och Jesus
begav sig då upp till Jerusalem.

<span id="an_2:14">2:14</span> Och när han fick i helgedomen se huru där
sutto män som sålde fäkreatur och får och duvor, och huru växlare sutto
där.

<span id="an_2:15">2:15</span> Då gjorde han sig ett gissel av tåg och
drev dem alla ut ur helgedomen, med får och fäkreatur, och slog ut
växlarnas penningar och stötte omkull deras bord.

<span id="an_2:16">2:16</span> Och till duvomånglarna sade han: »Tagen
bort detta härifrån; gören icke min Faders hus till ett marknadshus.»

<span id="an_2:17">2:17</span> Hans lärjungar kommo då ihåg att det var
skrivet: »Nitälskan för ditt hus skall förtära mig.»

<span id="an_2:18">2:18</span> Då togo judarna till orda och sade till
honom: »Vad för tecken låter du oss se, eftersom du gör på detta sätt?»

<span id="an_2:19">2:19</span> Jesus svarade och sade till dem: »Bryten
ned detta tempel, så skall jag inom tre dagar låta det uppstå igen.»

<span id="an_2:20">2:20</span> Då sade judarna: »I fyrtiosex år har man
byggt på detta tempel, och du skulle låta det uppstå igen inom tre
dagar?»

<span id="an_2:21">2:21</span> Men det var om sin kropps tempel han
talade.

<span id="an_2:22">2:22</span> Sedan, när han hade uppstått från de
döda, kommo hans lärjungar ihåg att han hade sagt detta; och de trodde
då skriften och det ord som Jesus hade sagt.

<span id="an_2:23">2:23</span> Medan han nu var i Jerusalem, under
påsken, vid högtiden, kommo många till tro på hans namn, när de sågo de
tecken som han gjorde.

<span id="an_2:24">2:24</span> Men själv betrodde sig Jesus icke åt dem,
eftersom han kände alla

<span id="an_2:25">2:25</span> och icke behövde någon annans vittnesbörd
om människorna; ty av sig själv visste han vad i människan var.

<span id="an_3:1">3:1</span> Men bland fariséerna var en man som hette
Nikodemus, en av judarnas rådsherrar.

<span id="an_3:2">3:2</span> Denne kom till Jesus om natten och sade
till honom: »Rabbi, vi veta att det är från Gud du har kommit såsom
lärare; ty ingen kan göra sådana tecken som du gör, om icke Gud är med
honom.»

<span id="an_3:3">3:3</span> Jesus svarade och sade till honom:
»Sannerligen, sannerligen säger jag dig: Om en människa icke bliver född
på nytt, så kan hon icke få se Guds rike.»

<span id="an_3:4">3:4</span> Nikodemus sade till honom: »Huru kan en
människa födas, när hon är gammal? Icke kan hon väl åter gå in i sin
moders liv och födas?»

<span id="an_3:5">3:5</span> Jesus svarade: »Sannerligen, sannerligen
säger jag dig: Om en människa icke bliver född av vatten och ande, så
kan hon icke komma in i Guds rike.

<span id="an_3:6">3:6</span> Det som är fött av kött, det är kött; och
det som är fött av Anden, det är ande.

<span id="an_3:7">3:7</span> Förundra dig icke över att jag sade dig att
I måsten födas på nytt.

<span id="an_3:8">3:8</span> Vinden blåser vart den vill, och du hör
dess sus, men du vet icke varifrån den kommer, eller vart den far; så är
det med var och en som är född av Anden.»

<span id="an_3:9">3:9</span> Nikodemus svarade och sade till honom:
»Huru kan detta ske?»

<span id="an_3:10">3:10</span> Jesus svarade och sade till honom: »Är du
Israels lärare och förstår icke detta?

<span id="an_3:11">3:11</span> Sannerligen, sannerligen säger jag dig:
Vad vi veta, det tala vi, och vad vi hava sett, det vittna vi om, men
vårt vittnesbörd tagen I icke emot.

<span id="an_3:12">3:12</span> Tron i icke, när jag talar till eder om
jordiska ting, huru skolen I då kunna tro, när jag talar till eder om
himmelska ting?

<span id="an_3:13">3:13</span> Och likväl har ingen stigit upp till
himmelen, utom den som steg ned från himmelen, Människosonen, som var i
himmelen.

<span id="an_3:14">3:14</span> Och såsom Moses upphöjde ormen i öknen,
så måste Människosonen bliva upphöjd,

<span id="an_3:15">3:15</span> så att var och en som tror skall i honom
hava evigt liv.

<span id="an_3:16">3:16</span> Ty så älskade Gud världen, att han utgav
sin enfödde Son, på det att var och en som tror på honom skall icke
förgås, utan hava evigt liv.

<span id="an_3:17">3:17</span> Ty icke sände Gud sin Son i världen för
att döma världen, utan för att världen skulle bliva frälst genom honom.

<span id="an_3:18">3:18</span> Den som tror på honom, han bliver icke
dömd, men den som icke tror, han är redan dömd, eftersom han icke tror
på Guds enfödde Sons namn.

<span id="an_3:19">3:19</span> Och detta är domen, att när ljuset hade
kommit i världen, människorna dock älskade mörkret mer än ljuset,
eftersom deras gärningar voro onda,

<span id="an_3:20">3:20</span> Ty var och en som gör vad ont är, han
hatar ljuset och kommer icke till ljuset, på det att hans gärningar icke
skola bliva blottade.

<span id="an_3:21">3:21</span> Men den som gör sanningen, han kommer
till ljuset, för att det skall bliva uppenbart att hans gärningar äro
gjorda i Gud.»

<span id="an_3:22">3:22</span> Därefter begav sig Jesus med sina
lärjungar till den judiska landsbygden, och där vistades han med dem och
döpte.

<span id="an_3:23">3:23</span> Men också Johannes döpte, i Enon, nära
Salim, ty där fanns mycket vatten; och folket kom dit och lät döpa sig.

<span id="an_3:24">3:24</span> Johannes hade nämligen ännu icke blivit
kastad i fängelse.

<span id="an_3:25">3:25</span> Då uppstod mellan Johannes' lärjungar och
en jude en tvist om reningen.

<span id="an_3:26">3:26</span> Och de kommo till Johannes och sade till
honom: »Rabbi, se, den som var hos dig på andra sidan Jordan, den som du
har vittnat om, han döper, och alla komma till honom.»

<span id="an_3:27">3:27</span> Johannes svarade och sade: »En människa
kan intet taga, om det icke bliver henne givet från himmelen.»

<span id="an_3:28">3:28</span> I kunnen själva giva mig det
vittnesbördet att jag sade: 'Icke är jag Messias; jag är allenast sänd
framför honom.'

<span id="an_3:29">3:29</span> Brudgum är den som har bruden; men
brudgummens vän, som står där och hör honom, han gläder sig storligen åt
brudgummens röst. Den glädjen är mig nu given i fullt mått.

<span id="an_3:30">3:30</span> Det är såsom sig bör att han växer till,
och att jag förminskas. --

<span id="an_3:31">3:31</span> Den som kommer ovanifrån, han är över
alla; den som är från jorden, han är av jorden, och av jorden talar han.
Ja, den som kommer från himmelen, han är över alla,

<span id="an_3:32">3:32</span> och vad han har sett och hört, det
vittnar han om; och likväl tager ingen emot hans vittnesbörd.

<span id="an_3:33">3:33</span> Men om någon tager emot hans vittnesbörd,
så bekräftar han därmed att Gud är sannfärdig.

<span id="an_3:34">3:34</span> Ty den som Gud har sänt, han talar Guds
ord; Gud giver nämligen icke Anden efter mått.

<span id="an_3:35">3:35</span> Fadern älskar Sonen, och allt har han
givit i hans hand.

<span id="an_3:36">3:36</span> Den som tror på Sonen, han har evigt liv;
men den som icke hörsammar Sonen, han skall icke få se livet, utan Guds
vrede förbliver över honom.»

<span id="an_4:1">4:1</span> Men Herren fick nu veta att fariséerna hade
hört hurusom Jesus vann flera lärjungar och döpte flera än Johannes;

<span id="an_4:2">4:2</span> dock var det icke Jesus själv som döpte,
utan hans lärjungar.

<span id="an_4:3">4:3</span> Då lämnade han Judeen och begav sig åter
till Galileen.

<span id="an_4:4">4:4</span> Därvid måste han taga vägen genom Samarien.

<span id="an_4:5">4:5</span> Så kom han till en stad i Samarien som
hette Sykar, nära det jordstycke som Jakob gav åt sin son Josef.

<span id="an_4:6">4:6</span> Och där var Jakobs brunn. Eftersom nu Jesus
var trött av vandringen, satte han sig strax ned vid brunnen. Det var
vid den sjätte timmen.

<span id="an_4:7">4:7</span> Då kom en samaritisk kvinna för att hämta
vatten. Jesus sade till henne: »Giv mig att dricka.»

<span id="an_4:8">4:8</span> Hans lärjungar hade nämligen gått in i
staden för att köpa mat.

<span id="an_4:9">4:9</span> Då sade den samaritiska kvinnan till honom:
»Huru kan du, som är jude, bedja mig, som är en samaritisk kvinna, om
något att dricka?» Judarna hava nämligen ingen umgängelse med
samariterna.

<span id="an_4:10">4:10</span> Jesus svarade och sade till henne:
»Förstode du Guds gåva, och vem den är som säger till dig: 'Giv mig att
dricka', så skulle i stället du hava bett honom, och han skulle då hava
givit dig levande vatten.»

<span id="an_4:11">4:11</span> Kvinnan sade till honom: »Herre, du har
ju intet att hämta upp vatten med, och brunnen är djup. Varifrån får du
då det friska vattnet?»

<span id="an_4:12">4:12</span> Icke är du väl förmer än vår fader Jakob,
som gav oss brunnen och själv med sina barn och sin boskap drack ur
den?»

<span id="an_4:13">4:13</span> Jesus svarade och sade till henne: »Var
och en som dricker av detta vatten, han bliver törstig igen;

<span id="an_4:14">4:14</span> men den som dricker av det vatten som jag
giver honom, han skall aldrig någonsin törsta, utan det vatten jag giver
honom skall bliva i honom en källa vars vatten springer upp med evigt
liv.»

<span id="an_4:15">4:15</span> Kvinnan sade till honom: »Herre, giv mig
det vattnet, så att jag icke mer behöver törsta och komma hit för att
hämta vatten.»

<span id="an_4:16">4:16</span> Han sade till henne: »Gå och hämta din
man, och kom sedan tillbaka.»

<span id="an_4:17">4:17</span> Kvinnan svarade och sade: »Jag har ingen
man.» Jesus sade till henne: »Du har rätt i vad du säger, att du icke
har någon man.»

<span id="an_4:18">4:18</span> Ty fem män har du haft, och den du nu har
är icke din man; däri sade du sant.

<span id="an_4:19">4:19</span> Då sade kvinnan till honom: »Herre, jag
ser att du är en profet.

<span id="an_4:20">4:20</span> Våra fäder hava tillbett på detta berg,
men I sägen att i Jerusalem den plats finnes, där man bör tillbedja.»

<span id="an_4:21">4:21</span> Jesus sade till henne: »Tro mig, kvinna:
den tid kommer, då det varken är på detta berg eller i Jerusalem som I
skolen tillbedja Fadern.

<span id="an_4:22">4:22</span> I tillbedjen vad I icke kännen, vi
tillbedja vad vi känna -- ty frälsningen kommer från judarna --

<span id="an_4:23">4:23</span> men den tid skall komma, ja, den är redan
inne, då sanna tillbedjare skola tillbedja Fadern i ande och sanning; ty
sådana tillbedjare vill Fadern hava.

<span id="an_4:24">4:24</span> Gud är ande, och de som tillbedja måste
tillbedja i ande och sanning.»

<span id="an_4:25">4:25</span> Kvinnan sade till honom: »Jag vet att
Messias skall komma, han som ock kallas Kristus; när han kommer, skall
han förkunna oss allt.»

<span id="an_4:26">4:26</span> Jesus svarade henne: »Jag, som talar med
dig, är den du nu nämnde.»

<span id="an_4:27">4:27</span> I detsamma kommo hans lärjungar; och de
förundrade sig över att han talade med en kvinna. Dock frågade ingen vad
han ville henne, eller varför han talade med henne.

<span id="an_4:28">4:28</span> Men kvinnan lät sin kruka stå och gick in
i staden och sade till folket:

<span id="an_4:29">4:29</span> »Kommen och sen en man som har sagt mig
allt vad jag har gjort. Månne icke han är Messias?»

<span id="an_4:30">4:30</span> Då gingo de ut ur staden och kommo till
honom.

<span id="an_4:31">4:31</span> Under tiden bådo lärjungarna honom och
sade: »Rabbi, tag och ät.»

<span id="an_4:32">4:32</span> Men han svarade dem: »Jag har mat att äta
som I icke veten om.»

<span id="an_4:33">4:33</span> Då sade lärjungarna till varandra: »Kan
väl någon hava burit mat till honom?»

<span id="an_4:34">4:34</span> Jesus sade till dem: »Min mat är att göra
dens vilja, som har sänt mig, och att fullborda hans verk.»

<span id="an_4:35">4:35</span> I sägen ju att det ännu är fyra månader
innan skördetiden kommer. Men se, jag säger eder: Lyften upp edra ögon,
och sen på fälten, huru de hava vitnat till skörd.

<span id="an_4:36">4:36</span> Redan nu får den som skördar uppbära sin
lön och samla in frukt till evigt liv; så kunna den som sår och den som
skördar tillsammans glädja sig.

<span id="an_4:37">4:37</span> Ty här sannas det ordet, att en är den
som sår och en annan den som skördar.

<span id="an_4:38">4:38</span> Jag har sänt eder att skörda, där I icke
haven arbetat. Andra hava arbetat, och I haven fått gå in i deras
arbete.»

<span id="an_4:39">4:39</span> Och många samariter från den staden kommo
till tro på honom för kvinnans ords skull, då hon vittnade att han hade
sagt henne allt vad hon hade gjort.

<span id="an_4:40">4:40</span> När sedan samariterna kommo till honom,
både de honom att stanna kvar hos dem. Så stannade han där i två dagar.

<span id="an_4:41">4:41</span> Och långt flera kommo då till tro för
hans egna ords skull.

<span id="an_4:42">4:42</span> Och de sade till kvinnan: »Nu är det icke
mer för dina ords skull som vi tro, ty vi hava nu själva hört honom, och
vi veta nu att han i sanning är världens Frälsare.»

<span id="an_4:43">4:43</span> Men efter de två dagarna gick han
därifrån till Galileen.

<span id="an_4:44">4:44</span> Ty Jesus vittnade själv att en profet
icke är aktad i sitt eget fädernesland.

<span id="an_4:45">4:45</span> När han nu kom till Galileen, togo
galiléerna vänligt emot honom, eftersom de hade sett allt vad han hade
gjort i Jerusalem vid högtiden. Också de hade nämligen varit där vid
högtiden.

<span id="an_4:46">4:46</span> Så kom han åter till Kana i Galileen, där
han hade gjort vattnet till vin. I Kapernaum fanns då en man i konungens
tjänst, vilkens son låg sjuk.

<span id="an_4:47">4:47</span> När han nu hörde att Jesus hade kommit
från Judeen till Galileen, begav han sig åstad till honom och bad att
han skulle komma ned och bota hans son; ty denne låg för döden.

<span id="an_4:48">4:48</span> Då sade Jesus till honom: »Om I icke sen
tecken och under, så tron I icke.»

<span id="an_4:49">4:49</span> Mannen sade till honom: »Herre, kom ned,
förrän mitt barn dör.»

<span id="an_4:50">4:50</span> Jesus svarade honom: »Gå, din son får
leva.» Då trodde mannen det ord som Jesus sade till honom, och gick.

<span id="an_4:51">4:51</span> Och medan han ännu var på vägen hem,
mötte honom hans tjänare och sade: »Din son kommer att leva.»

<span id="an_4:52">4:52</span> Då frågade han dem vid vilken timme det
hade blivit bättre med honom. De svarade honom: »I går vid den sjunde
timmen lämnade febern honom.»

<span id="an_4:53">4:53</span> Då märkte fadern att det hade skett just
den timme då Jesus sade till honom: »Din son får leva.» Och han kom till
tro, så ock hela hans hus.

<span id="an_4:54">4:54</span> Detta var nu åter ett tecken, det andra i
ordningen som Jesus gjorde, sedan han hade kommit från Judeen till
Galileen.

<span id="an_5:1">5:1</span> Därefter inföll en av judarnas högtider,
och Jesus for upp till Jerusalem.

<span id="an_5:2">5:2</span> Vid Fårporten i Jerusalem ligger en damm,
på hebreiska kallad Betesda, och invid den finnas fem pelargångar.

<span id="an_5:3">5:3</span> I dessa lågo många sjuka, blinda, halta,
förtvinade.

<span id="an_5:5">5:5</span> Där fanns nu en man som hade varit sjuk i
trettioåtta år.

<span id="an_5:6">5:6</span> Då Jesus fick se denne, där han låg, och
fick veta att han redan lång tid hade varit sjuk, sade han till honom:
»Vill du bliva frisk?»

<span id="an_5:7">5:7</span> Den sjuke svarade honom: »Herre, jag har
ingen som hjälper mig ned i dammen, när vattnet har kommit i rörelse;
och så stiger en annan ditned före mig, medan jag ännu är på väg.»

<span id="an_5:8">5:8</span> Jesus sade till honom: »Stå upp, tag din
säng och gå.»

<span id="an_5:9">5:9</span> Och strax blev mannen frisk och tog sin
säng och gick. Men det var sabbat den dagen.

<span id="an_5:10">5:10</span> Därför sade judarna till mannen som hade
blivit botad: »Det är sabbat; det är icke lovligt för dig att bära
sängen.»

<span id="an_5:11">5:11</span> Men han svarade dem: »Den som gjorde mig
frisk, han sade till mig: 'Tag din säng och gå.'»

<span id="an_5:12">5:12</span> Då frågade de honom: »Vem var den mannen
som sade till dig att du skulle taga sin säng och gå?»

<span id="an_5:13">5:13</span> Men mannen som hade blivit botad visste
icke vem det var; ty Jesus hade dragit sig undan, eftersom mycket folk
var där på platsen. --

<span id="an_5:14">5:14</span> Sedan träffade Jesus honom i helgedomen
och sade till honom: »Se, du har blivit frisk; synda icke härefter, på
det att icke något värre må vederfaras dig.»

<span id="an_5:15">5:15</span> Mannen gick då bort och omtalade för
judarna, att det var Jesus som hade gjort honom frisk.

<span id="an_5:16">5:16</span> Därför förföljde nu judarna Jesus,
eftersom han gjorde sådant på sabbaten.

<span id="an_5:17">5:17</span> Men han svarade dem: »Min Fader verkar
ännu alltjämt; så verkar ock jag.»

<span id="an_5:18">5:18</span> Och därför stodo judarna ännu mer efter
att döda honom, eftersom han icke allenast ville göra sabbaten om intet,
utan ock kallade Gud sin Fader och gjorde sig själv lik Gud.

<span id="an_5:19">5:19</span> Då talade Jesus åter och sade till dem:
»Sannerligen, sannerligen säger jag eder: Sonen kan icke göra något av
sig själv, utan han gör allenast vad han ser Fadern göra; ty vad han
gör, det gör likaledes ock Sonen.

<span id="an_5:20">5:20</span> Ty Fadern älskar Sonen och låter honom se
allt vad han själv gör; och större gärningar, än dessa äro, skall han
låta honom se, så att I skolen förundra eder.

<span id="an_5:21">5:21</span> Ty såsom Fadern uppväcker döda och gör
dem levande, så gör ock Sonen levande vilka han vill.

<span id="an_5:22">5:22</span> Icke heller dömer Fadern någon, utan all
dom har han överlåtit åt Sonen,

<span id="an_5:23">5:23</span> för att alla skola ära Sonen såsom de ära
Faderns. Den som icke ärar Sonen, han ärar icke heller Fadern, som har
sänt honom.

<span id="an_5:24">5:24</span> Sannerligen, sannerligen säger jag eder:
Den som hör mina ord och tror honom som har sänt mig, han har evigt liv
och kommer icke under någon dom, utan har övergått från döden till
livet.

<span id="an_5:25">5:25</span> Sannerligen säger jag eder: Den stund
kommer, jag, den är redan inne, så de döda skola höra Guds Sons röst,
och de som höra den skola bliva levande.

<span id="an_5:26">5:26</span> Ty såsom Fadern har liv i sig själv, så
har han ock givit åt Sonen att hava liv i sig själv.

<span id="an_5:27">5:27</span> Och han har givit honom makt att hålla
dom, eftersom han är Människoson.

<span id="an_5:28">5:28</span> Förundren eder icke över detta. Ty den
stund kommer, då alla som äro i gravarna skola höra hans röst

<span id="an_5:29">5:29</span> och gå ut ur dem: de som hava gjort vad
gott är skola uppstå till liv, och de som hava gjort vad ont är skola
uppstå till dom.

<span id="an_5:30">5:30</span> Jag kan icke göra något av mig själv.
Såsom jag hör, så dömer jag; och min dom är rättvis, ty jag söker icke
min vilja, utan dens vilja, som har sänt mig.

<span id="an_5:31">5:31</span> Om jag själv vittnar om mig, så gäller
icke mitt vittnesbörd.

<span id="an_5:32">5:32</span> Men det är en annan som vittnar om mig,
och jag vet att hans vittnesbörd om mig är sant.

<span id="an_5:33">5:33</span> I haven sänt bud till Johannes, och han
har vittnat för sanningen,

<span id="an_5:34">5:34</span> Dock, det är icke av någon människa som
jag tager emot vittnesbörd om mig; men jag säger detta, för att I skolen
bliva frälsta.

<span id="an_5:35">5:35</span> Han var den brinnande, skinande lampan,
och för en liten stund villen I fröjdas i dess ljus.

<span id="an_5:36">5:36</span> Men jag har ett vittnesbörd om mig, som
är förmer än Johannes' vittnesbörd: de gärningar som Fadern har givit
mig att fullborda, just de gärningar som jag gör, de vittna om mig, att
Fadern har sänt mig.

<span id="an_5:37">5:37</span> Ja, Fadern, som har sänt mig, han har
själv vittnat om mig. Hans röst haven I aldrig någonsin hört, ej heller
haven I sett hans gestalt,

<span id="an_5:38">5:38</span> och hans ord haven I icke låtit förbliva
i eder. Ty den han har sänt, honom tron I icke.

<span id="an_5:39">5:39</span> I rannsaken skrifterna, därför att I
menen eder i dem hava evigt liv; och det är dessa som vittna om mig.

<span id="an_5:40">5:40</span> Men I viljen icke komma till mig för att
få liv.

<span id="an_5:41">5:41</span> Jag tager icke emot pris av människor;

<span id="an_5:42">5:42</span> men jag känner eder och vet att I icke
haven Guds kärlek i eder.

<span id="an_5:43">5:43</span> Jag har kommit i min Faders namn, och I
tagen icke emot mig; kommer en annan i sitt eget namn, honom skolen I
nog mottaga.

<span id="an_5:44">5:44</span> Huru skullen I kunna tro, I som tagen
emot pris av varandra och icke söken det pris som kommer från honom som
allena är Gud?

<span id="an_5:45">5:45</span> Menen icke att det är jag som skall
anklaga eder hos Fadern. Den som anklagar eder är Moses, han till vilken
I sätten edert hopp.

<span id="an_5:46">5:46</span> Trodden I Moses, så skullen I ju tro mig,
ty om mig har han skrivit.

<span id="an_5:47">5:47</span> Men tron I icke hans skrifter, huru
skolen I då kunna tro mina ord?»

<span id="an_6:1">6:1</span> Därefter for Jesus över Galileiska sjön,
»Tiberias' sjö».

<span id="an_6:2">6:2</span> Och mycket folk följde efter honom, därför
att de sågo de tecken som han gjorde med de sjuka.

<span id="an_6:3">6:3</span> Men Jesus gick upp på berget och satte sig
där med sina lärjungar.

<span id="an_6:4">6:4</span> Och påsken, judarnas högtid, var nära.

<span id="an_6:5">6:5</span> Då nu Jesus lyfte upp sina ögon och såg att
mycket folk kom till honom, sade han till Filippus: »Varifrån skola vi
köpa bröd, så att dessa få äta?»

<span id="an_6:6">6:6</span> Men detta sade han för att sätta honom på
prov, ty själv visste han vad han skulle göra.

<span id="an_6:7">6:7</span> Filippus svarade honom: »Bröd för två
hundra silverpenningar vore icke nog för att var och en skulle få ett
litet stycke.»

<span id="an_6:8">6:8</span> Då sade till honom en annan av hans
lärjungar, Andreas, Simon Petrus' broder:

<span id="an_6:9">6:9</span> »Här är en gosse som har fem kornbröd och
två fiskar; men vad förslår det för så många?»

<span id="an_6:10">6:10</span> Jesus sade: »Låten folket lägga sig här.»
Och på det stället var mycket gräs. Då lägrade sig männen där, och deras
antal var vid pass fem tusen.

<span id="an_6:11">6:11</span> Därefter tog Jesus bröden och tackade Gud
och delade ut åt dem som hade lagt sig ned där, likaledes ock av
fiskarna, så mycket de ville hava.

<span id="an_6:12">6:12</span> Och när de voro mätta, sade han till sina
lärjungar: »Samlen tillhopa de överblivna styckena, så att intet
förfares.»

<span id="an_6:13">6:13</span> Då samlade de dem tillhopa och fyllde
tolv korgar med stycken, som av de fem kornbröden hade blivit över efter
dem som hade ätit.

<span id="an_6:14">6:14</span> Då nu människorna hade det tecken som han
hade gjort, sade de: »Denne är förvisso Profeten som skulle komma i
världen.»

<span id="an_6:15">6:15</span> När då Jesus märkte att de tänkte komma
och med våld föra honom med sig och göra honom till konung, drog han sig
åter undan till berget, helt allena.

<span id="an_6:16">6:16</span> Men när det blev afton, gingo hans
lärjungar ned till sjön

<span id="an_6:17">6:17</span> och stego i en båt för att fara över sjön
till Kapernaum. Det hade då redan blivit mörkt, och Jesus hade ännu icke
kommit till dem;

<span id="an_6:18">6:18</span> och sjön gick hög, ty det blåste hårt.

<span id="an_6:19">6:19</span> När de så hade rott vid pass tjugufem
eller trettio stadier, fingo de se Jesus komma gående på sjön och nalkas
båten. Då blevo de förskräckta.

<span id="an_6:20">6:20</span> Men han sade till dem: »Det är jag; varen
icke förskräckta.»

<span id="an_6:21">6:21</span> De ville då taga honom upp i båten; och
strax var båten framme vid landet dit de foro.

<span id="an_6:22">6:22</span> Dagen därefter hände sig detta. Folket
som stod kvar på andra sidan sjön hade lagt märke till att där icke
fanns mer än en enda båt, och att Jesus icke hade stigit i den båten med
sina lärjungar, utan att lärjungarna hade farit bort allena.

<span id="an_6:23">6:23</span> Andra båtar hade likväl kommit från
Tiberias och lagt till nära det ställe där folket bespisades efter det
att Herren hade uttalat tacksägelsen.

<span id="an_6:24">6:24</span> När alltså folket nu såg att Jesus icke
var där, ej heller hans lärjungar, stego de själva i båtarna och foro
till Kapernaum för att söka efter Jesus.

<span id="an_6:25">6:25</span> Och då de funno honom där på andra sidan
sjön, frågade de honom: »Rabbi, när kom du hit?»

<span id="an_6:26">6:26</span> Jesus svarade dem och sade: »Sannerligen,
sannerligen säger jag eder: I söken mig icke därför att I haven sett
tecken, utan därför att I fingen äta av bröden och bleven mätta.

<span id="an_6:27">6:27</span> Verken icke för att få den mat som
förgås, utan för att få den mat som förbliver och har med sig evigt liv,
den som Människosonen skall giva eder; ty honom har Fadern, Gud själv,
låtit undfå sitt insegel.»

<span id="an_6:28">6:28</span> Då sade de till honom: »Vad skola vi göra
för att utföra Guds gärningar?»

<span id="an_6:29">6:29</span> Jesus svarade och sade till dem: »Detta
är Guds gärning, att I tron på den han har sänt.»

<span id="an_6:30">6:30</span> De sade till honom: »Vad för tecken gör
du då? Låt oss se något tecken, så att vi kunna tro dig. Vilken gärning
utför du?

<span id="an_6:31">6:31</span> Våra fäder fingo äta manna i öknen, såsom
det är skrivet: 'Han gav dem bröd från himmelen att äta.'»

<span id="an_6:32">6:32</span> Då svarade Jesus dem: »Sannerligen,
sannerligen säger jag eder: Det är icke Moses som har givit eder brödet
från himmelen, men det är min Fader som giver eder det rätta brödet från
himmelen.

<span id="an_6:33">6:33</span> Ty Guds bröd är det bröd som kommer ned
från himmelen och giver världen liv.»

<span id="an_6:34">6:34</span> Då sade de till honom: »Herre, giv oss
alltid det brödet.»

<span id="an_6:35">6:35</span> Jesus svarade: »Jag är livets bröd. Den
som kommer till mig, han skall aldrig hungra, och den som tror på mig,
han skall aldrig törsta.

<span id="an_6:36">6:36</span> Men det är såsom jag har sagt eder:
fastän I haven sett mig, tron I dock icke.

<span id="an_6:37">6:37</span> Allt vad min Fader giver mig, det kommer
till mig; och den som kommer till mig, honom skall jag sannerligen icke
kasta ut.

<span id="an_6:38">6:38</span> Ty jag har kommit ned från himmelen, icke
för att göra min vilja, utan för att göra dens vilja, som har sänt mig.

<span id="an_6:39">6:39</span> Och detta är dens vilja, som har sänt
mig, att jag icke skall låta någon enda gå förlorad av dem som han har
givit mig, utan att jag skall låta dem uppstå på den yttersta dagen.

<span id="an_6:40">6:40</span> Ja, detta är min Faders vilja, att var
och en som ser Sonen och tror på honom, han skall hava evigt liv, och
att jag skall låta honom uppstå på den yttersta dagen.»

<span id="an_6:41">6:41</span> Då knorrade judarna över honom, därför
att han hade sagt: »Jag är det bröd som har kommit ned från himmelen.»

<span id="an_6:42">6:42</span> Och de sade: »Är denne icke Jesus, Josefs
son, vilkens fader och moder vi känna? Huru kan han då säga: 'Jag har
kommit ned från himmelen'?»

<span id="an_6:43">6:43</span> Jesus svarade och sade till dem: »Knorren
icke eder emellan.

<span id="an_6:44">6:44</span> Ingen kan komma till mig, om icke Fadern,
som har sänt mig, drager honom; och jag skall låta honom uppstå på den
yttersta dagen.

<span id="an_6:45">6:45</span> Det är skrivet hos profeterna: 'De skola
alla hava fått lärdom av Gud.' Var och en som har lyssnat till Fadern
och lärt av honom, han kommer till mig.

<span id="an_6:46">6:46</span> Icke som om någon skulle hava sett
Fadern, utom den som är från Gud; han har sett Fadern.

<span id="an_6:47">6:47</span> Sannerligen, sannerligen säger jag eder:
Den som tror, han har evigt liv.

<span id="an_6:48">6:48</span> Jag är livets bröd.

<span id="an_6:49">6:49</span> Edra fäder åto manna i öknen, och de
dogo.

<span id="an_6:50">6:50</span> Men med det bröd som kommer ned från
himmelen är det så, att om någon äter därav, så skall han icke dö.

<span id="an_6:51">6:51</span> Jag är det levande brödet som har kommit
ned från himmelen. Om någon äter av det brödet, så skall han leva till
evig tid. Och det bröd som jag skall giva är mitt kött; och jag giver
det, för att världen skall leva.»

<span id="an_6:52">6:52</span> Då tvistade judarna med varandra och
sade: »Huru skulle denne kunna giva oss sitt kött att äta?»

<span id="an_6:53">6:53</span> Jesus sade då till dem: »Sannerligen,
sannerligen säger jag eder: Om I icke äten Människosonens kött och
dricken hans blod, så haven I icke liv i eder.

<span id="an_6:54">6:54</span> Den som äter mitt kött och dricker mitt
blod, han har evigt liv, och jag skall låta honom uppstå på den yttersta
dagen.

<span id="an_6:55">6:55</span> Ty mitt kött är sannskyldig mat, och mitt
blod är sannskyldig dryck.

<span id="an_6:56">6:56</span> Den som äter mitt kött och dricker mitt
blod, han förbliver i mig, och jag förbliver i honom.

<span id="an_6:57">6:57</span> Såsom Fadern, han som är den levande, har
sänt mig, och såsom jag lever genom Fadern, så skall ock den som äter
mig leva genom mig.

<span id="an_6:58">6:58</span> Så är det med det bröd som har kommit ned
från himmelen. Det är icke såsom det fäderna fingo äta, vilka sedan
dogo; den som äter detta bröd, han skall leva till evig tid.»

<span id="an_6:59">6:59</span> Detta sade han, när han undervisade i
synagogan i Kapernaum.

<span id="an_6:60">6:60</span> Många av hans lärjungar, som hörde detta,
sade då: »Detta är ett hårt tal; vem står ut med att höra på honom?»

<span id="an_6:61">6:61</span> Men Jesus visste inom sig att hans
lärjungar knorrade över detta; och han sade till dem: »Är detta för eder
en stötesten?

<span id="an_6:62">6:62</span> Vad skolen I då säga, om I fån se
Människosonen uppstiga dit där han förut var? --

<span id="an_6:63">6:63</span> Det är anden som gör levande; köttet är
till intet gagneligt. De ord som jag har talat till eder äro ande och
äro liv.

<span id="an_6:64">6:64</span> Men bland eder finnas några som icke
tro.» Jesus visste nämligen från begynnelsen vilka de voro som icke
trodde, så ock vilken den var som skulle förråda honom.

<span id="an_6:65">6:65</span> Och han tillade: »Fördenskull har jag
sagt eder att ingen kan komma till mig, om det icke bliver honom givet
av Fadern.»

<span id="an_6:66">6:66</span> För detta tals skull drogo sig många av
hans lärjungar tillbaka, så att de icke längre vandrade med honom.

<span id="an_6:67">6:67</span> Då sade Jesus till de tolv: »Icke viljen
väl också I gå bort?»

<span id="an_6:68">6:68</span> Simon Petrus svarade honom: »Herre, till
vem skulle vi gå? Du har det eviga livets ord,

<span id="an_6:69">6:69</span> och vi tro och förstå att du är Guds
helige.»

<span id="an_6:70">6:70</span> Jesus svarade dem: »Har icke jag själv
utvalt eder, I tolv? Och likväl är en av eder en djävul.»

<span id="an_6:71">6:71</span> Detta sade han om Judas, Simon Iskariots
son; ty det var denne som skulle förråda honom, och han var en av de
tolv.

<span id="an_7:1">7:1</span> Därefter vandrade Jesus omkring i Galileen,
ty i Judeen ville han icke vandra omkring, då nu judarna stodo efter att
döda honom.

<span id="an_7:2">7:2</span> Men judarnas lövhyddohögtid var nu nära.

<span id="an_7:3">7:3</span> Då sade hans bröder till honom: »Begiv dig
härifrån och gå till Judeen, så att också dina lärjungar få se de
gärningar som du gör.

<span id="an_7:4">7:4</span> Ty ingen som vill vara känd bland människor
utför sitt verk i hemlighet. Då du nu gör sådana gärningar, så träd
öppet fram för världen.»

<span id="an_7:5">7:5</span> Det var nämligen så, att icke ens hans
bröder trodde på honom.

<span id="an_7:6">7:6</span> Då sade Jesus till dem: »Min tid är ännu
icke kommen, men för eder är tiden alltid läglig.

<span id="an_7:7">7:7</span> Världen kan icke hata eder, men mig hatar
hon, eftersom jag vittnar om henne, att hennes gärningar äro onda.

<span id="an_7:8">7:8</span> Gån I upp till högtiden; jag är icke stadd
på väg upp till denna högtid, ty min tid är ännu icke fullbordad.»

<span id="an_7:9">7:9</span> Detta sade han till dem och stannade så
kvar i Galileen.

<span id="an_7:10">7:10</span> Men när hans bröder hade gått upp till
högtiden, då gick också han ditupp, dock icke öppet, utan likasom i
hemlighet.

<span id="an_7:11">7:11</span> Och judarna sökte efter honom under
högtiden och sade: »Var är han?»

<span id="an_7:12">7:12</span> Och bland folket talades i tysthet mycket
om honom. Somliga sade: »Han är en rättsinnig man», men andra sade:
»Nej, han förvillar folket.»

<span id="an_7:13">7:13</span> Dock talade ingen öppet om honom, av
fruktan för judarna.

<span id="an_7:14">7:14</span> Men när redan halva högtiden var
förliden, gick Jesus upp i helgedomen och undervisade.

<span id="an_7:15">7:15</span> Då förundrade sig judarna och sade:
»Varifrån har denne sin lärdom, han som icke har fått undervisning?»

<span id="an_7:16">7:16</span> Jesus svarade dem och sade: »Min lära är
icke min, utan hans som har sänt mig.

<span id="an_7:17">7:17</span> Om någon vill göra hans vilja, så skall
han förstå om denna lära är från Gud, eller om jag talar av mig själv.

<span id="an_7:18">7:18</span> Den som talar av sig själv, han söker sin
egen ära; men den som söker dens ära, som har sänt honom, han är
sannfärdig, och orättfärdighet finnes icke i honom. --

<span id="an_7:19">7:19</span> Har icke Moses givit eder lagen? Och
likväl fullgör ingen av eder lagen. Varför stån I efter att döda mig?»

<span id="an_7:20">7:20</span> Folket svarade: »Du är besatt av en ond
ande. Vem står efter att döda dig?»

<span id="an_7:21">7:21</span> Jesus svarade och sade till dem: »En
gärning allenast gjorde jag, och alla förundren I eder över den.

<span id="an_7:22">7:22</span> Moses har givit eder omskärelsen -- icke
som om den vore ifrån Moses, ty den är ifrån fäderna -- och så omskären
I människor också på en sabbat.

<span id="an_7:23">7:23</span> Om nu en människa undfår omskärelsen på
en sabbat, för att Moses' lag icke skall göras om intet, huru kunnen I
då vredgas på mig, därför att jag på en sabbat gjorde en människa hel
och frisk?

<span id="an_7:24">7:24</span> Dömen icke efter skenet, utan dömen en
rätt dom.»

<span id="an_7:25">7:25</span> Då sade några av folket i Jerusalem: »Är
det icke denne som de stå efter att döda?

<span id="an_7:26">7:26</span> Och ändå får han tala fritt, utan att de
säga något till honom. Hava då rådsherrarna verkligen blivit förvissade
om att denne är Messias?

<span id="an_7:27">7:27</span> Dock, denne känna vi, och vi veta
varifrån han är; men när Messias kommer, känner ingen varifrån han är.»

<span id="an_7:28">7:28</span> Då sade Jesus med hög röst, där han
undervisade i helgedomen: »Javäl, I kännen mig, och I veten varifrån jag
är. Likväl har jag icke kommit av mig själv, men han som har sänt mig är
en som verkligen har myndighet att sända, han som I icke kännen.

<span id="an_7:29">7:29</span> Men jag känner honom, ty från honom är
jag kommen, och han har sänt mig.»

<span id="an_7:30">7:30</span> Då ville de gripa honom; dock kom ingen
med sin hand vid honom, ty hans stund var ännu icke kommen.

<span id="an_7:31">7:31</span> Men många av folket trodde på honom, och
de sade: »Icke skall väl Messias, när han kommer, göra flera tecken än
denne har gjort?»

<span id="an_7:32">7:32</span> Sådant fingo fariséerna höra folket i
tysthet tala om honom. Då sände översteprästerna och fariséerna ut
rättstjänare för att gripa honom.

<span id="an_7:33">7:33</span> Men Jesus sade: »Ännu en liten tid är jag
hos eder; sedan går jag bort till honom som har sänt mig.

<span id="an_7:34">7:34</span> I skolen då söka efter mig, men I skolen
icke finna mig, och där jag är, dit kunnen I icke komma.»

<span id="an_7:35">7:35</span> Då sade judarna till varandra: »Vart
tänker denne gå, eftersom vi icke skola kunna finna honom? Månne han
tänker gå till dem som bo kringspridda bland grekerna? Tänker han då
undervisa grekerna?

<span id="an_7:36">7:36</span> Vad betyder det ord som han sade: 'I
skolen söka efter mig, men I skolen icke finna mig, och där jag är, dit
kunnen I icke komma'?»

<span id="an_7:37">7:37</span> På den sista dagen i högtiden, som ock
var den förnämsta, stod Jesus där och ropade och sade: »Om någon
törstar, så komme han till mig och dricke.

<span id="an_7:38">7:38</span> Den som tror på mig, av hans innersta
skola strömmar av levande vatten flyta fram, såsom skriften säger.»

<span id="an_7:39">7:39</span> Detta sade han om Anden, vilken de som
trodde på honom skulle undfå; ty ande var då ännu icke given, eftersom
Jesus ännu icke hade blivit förhärligad.

<span id="an_7:40">7:40</span> Några av folket, som hörde dessa ord,
sade då: »Denne är förvisso Profeten.»

<span id="an_7:41">7:41</span> Andra sade: »Han är Messias.» Andra åter
sade: »Icke kommer väl Messias från Galileen?

<span id="an_7:42">7:42</span> Säger icke skriften att Messias skall
komma av Davids säd och från den lilla staden Betlehem, där David bodde?

<span id="an_7:43">7:43</span> Så uppstodo för hans skull stridiga
meningar bland folket,

<span id="an_7:44">7:44</span> och somliga av dem ville gripa honom;
dock kom ingen med sin hand vid honom.

<span id="an_7:45">7:45</span> När sedan rättstjänarna kommo tillbaka
till översteprästerna och fariséerna, frågade dessa dem: »Varför haven I
icke fört honom hit?»

<span id="an_7:46">7:46</span> Tjänarna svarade: »Aldrig har någon
människa talat, som den mannen talar.»

<span id="an_7:47">7:47</span> Då svarade fariséerna dem: »Haven nu
också I blivit förvillade?

<span id="an_7:48">7:48</span> Har då någon av rådsherrarna trott på
honom? Eller någon av fariséerna?

<span id="an_7:49">7:49</span> Nej; men detta folk, som icke känner
lagen, det är förbannat.

<span id="an_7:50">7:50</span> Då sade Nikodemus till dem, han som förut
hade besökt honom, och som själv var en av dem:

<span id="an_7:51">7:51</span> »Icke dömer väl vår lag någon, utan att
man först har förhört honom och utrönt vad han förehar?»

<span id="an_7:52">7:52</span> De svarade och sade till honom: »Kanske
också du är från Galileen? Rannsaka, så skall du finna att ingen profet
kommer från Galileen.»

<span id="an_7:53">7:53</span> \[Och de gingo hem, var och en till sitt.

<span id="an_8:1">8:1</span> Och Jesus gick ut till Oljeberget.

<span id="an_8:2">8:2</span> Men i dagbräckningen kom han åter till
helgedomen.

<span id="an_8:3">8:3</span> Då förde översteprästerna och fariséerna
dit en kvinna som hade blivit beträdd med äktenskapsbrott; och när de
hade lett henne fram,

<span id="an_8:4">8:4</span> sade de till honom: »Mästare, denna kvinna
har på bar gärning blivit beträdd med äktenskapsbrott.

<span id="an_8:5">8:5</span> Nu bjuder Moses i lagen att sådana skola
stenas. Vad säger då du?»

<span id="an_8:6">8:6</span> Detta sade de för att snärja honom, på det
att de skulle få något att anklaga honom för. Då böjde Jesus sig ned och
skrev med fingret på jorden.

<span id="an_8:7">8:7</span> Men när de stodo fast vid sin fråga, reste
han sig upp och sade till dem: »Den av eder som är utan synd, han kaste
första stenen på henne.»

<span id="an_8:8">8:8</span> Sedan böjde han sig åter ned och skrev på
jorden.

<span id="an_8:9">8:9</span> När de hörde detta, gingo de ut, den ene
efter den andre, först de äldsta, och Jesus blev lämnad allena med
kvinnan, som stod där kvar.

<span id="an_8:10">8:10</span> Då såg Jesus upp och sade till kvinnan:
»Var äro de andra? Har ingen dömt dig?»

<span id="an_8:11">8:11</span> Hon svarade: »Herre, ingen.» Då sade han
till henne: »Icke heller jag dömer dig. Gå, och synda icke härefter.»\]

<span id="an_8:12">8:12</span> Åter talade Jesus till dem och sade: »Jag
är världens ljus; den som följer mig, han skall förvisso icke vandra i
mörkret, utan skall hava livets ljus.»

<span id="an_8:13">8:13</span> Då sade fariséerna till honom: »Du
vittnar om dig själv; ditt vittnesbörd gäller icke.»

<span id="an_8:14">8:14</span> Jesus svarade och sade till dem: »Om jag
än vittnar om mig själv, så gäller dock mitt vittnesbörd, ty jag vet
varifrån jag har kommit, och vart jag går; men I veten icke varifrån jag
kommer, eller vart jag går.

<span id="an_8:15">8:15</span> I dömen efter köttet; jag dömer ingen.

<span id="an_8:16">8:16</span> Och om jag än dömer, så är min dom en
rätt dom, ty jag är därvid icke ensam, utan med mig är han som har sänt
mig.

<span id="an_8:17">8:17</span> I eder lag är ju ock skrivet att vad två
människor vittna, det gäller såsom sant.

<span id="an_8:18">8:18</span> Här är nu jag som vittnar om mig; om mig
vittnar också Fadern, som har sänt mig.

<span id="an_8:19">8:19</span> Då sade de till honom: »Var är då din
Fader?» Jesus svarade: »I kännen varken mig eller min Fader. Om I känden
mig, så känden I ock min Fader.»

<span id="an_8:20">8:20</span> Det var på det ställe där offerkistorna
stodo som han talade dessa ord, medan han undervisade i helgedomen; men
ingen bar hand på honom, ty hans stund var ännu icke kommen.

<span id="an_8:21">8:21</span> Åter sade han till dem: »Jag går bort,
och I skolen då söka efter mig; men I skolen dö i eder synd. Dig jag
går, dit kunnen I icke komma.»

<span id="an_8:22">8:22</span> Då sade judarna: »Icke vill han väl dräpa
sig själv, eftersom han säger: 'Dit jag går, dit kunnen I icke komma'?»

<span id="an_8:23">8:23</span> Men han svarade dem: »I ären härnedifrån,
jag är ovanifrån; I ären av denna världen, jag är icke av denna världen.

<span id="an_8:24">8:24</span> Därför sade jag till eder att I skullen
dö i edra synder; ty om I icke tron att jag är den jag är, så skolen I
dö i edra synder.»

<span id="an_8:25">8:25</span> Då frågade de honom: »Vem är du då?»
Jesus svarade dem: »Det som jag redan från begynnelsen har uttalat för
eder.

<span id="an_8:26">8:26</span> Mycket har jag ännu att tala och att döma
i fråga om eder. Men han som har sänt mig är sannfärdig, och vad jag har
hört av honom, det talar jag ut inför världen.»

<span id="an_8:27">8:27</span> Men de förstodo icke att det var om
Fadern som han talade till dem.

<span id="an_8:28">8:28</span> Då sade Jesus: »När I haven upphöjt
Människosonen, då skolen I första att jag är den jag är, och att jag
icke gör något av mig själv, utan talar detta såsom Fadern har lärt mig.

<span id="an_8:29">8:29</span> Och han som har sänt mig är med mig; han
har icke lämnat mig allena, eftersom jag alltid gör vad honom behagar.»

<span id="an_8:30">8:30</span> När han talade detta, kommo många till
tro på honom.

<span id="an_8:31">8:31</span> Då sade Jesus till de judar som hade satt
tro till honom: »Om I förbliven i mitt ord, så ären I i sanning mina
lärjungar;

<span id="an_8:32">8:32</span> Och I skolen då förstå sanningen, och
sanningen skall göra eder fria.»

<span id="an_8:33">8:33</span> De svarade honom: »Vi äro Abrahams säd
och hava aldrig varit trälar under någon. Huru kan du då säga: 'I skolen
bliva fria'?»

<span id="an_8:34">8:34</span> Jesus svarade dem: »Sannerligen,
sannerligen säger jag eder: Var och en som gör synd, han är syndens
träl.

<span id="an_8:35">8:35</span> Men trälen får icke förbliva i huset för
alltid; sonen får förbliva där för alltid.

<span id="an_8:36">8:36</span> Om nu Sonen gör eder fria, så bliven i
verkligen fria.

<span id="an_8:37">8:37</span> Jag vet att I ären Abrahams säd; men I
stån efter att döda mig, eftersom mitt ord icke får någon ingång i eder.

<span id="an_8:38">8:38</span> Jag talar vad jag har sett hos min Fader;
så gören ock I vad I haven hört av eder fader.»

<span id="an_8:39">8:39</span> De svarade och sade till honom: »Vår
fader är ju Abraham.» Jesus svarade till dem: »Ären I Abrahams barn, så
gören ock Abrahams gärningar.

<span id="an_8:40">8:40</span> Men nu stån I efter att döda mig, en man
som har sagt eder sanningen, såsom jag har hört den av Gud. Så handlade
icke Abraham.

<span id="an_8:41">8:41</span> Nej, I gören eder faders gärningar.» De
sade till honom: »Vi äro icke födda i äktenskapsbrott. Vi hava Gud till
fader och ingen annan.»

<span id="an_8:42">8:42</span> Jesus svarade dem: »Vore Gud eder fader,
så älskaden I ju mig, ty från Gud har jag utgått, och från honom är jag
kommen. Ja, jag har icke kommit av mig själv, utan det är han som har
sänt mig.

<span id="an_8:43">8:43</span> Varför fatten I då icke vad jag talar?
Jo, därför att I icke 'stån ut med' att höra på mitt ord.

<span id="an_8:44">8:44</span> I haven djävulen till eder fader, och vad
eder fader har begär till, det viljen i göra. Han har varit en
mandråpare från begynnelsen, och i sanningen står han icke, ty sanning
finnes icke i honom. När han talar lögn, då talar han av sitt eget, ty
han är en lögnare, ja, lögnens fader.

<span id="an_8:45">8:45</span> Men mig tron I icke, just därför att jag
talar sanning.

<span id="an_8:46">8:46</span> Vilken av eder kan överbevisa mig om
någon synd? Om jag alltså talar sanning, varför tron I mig då icke?

<span id="an_8:47">8:47</span> Den som är av Gud, han lyssnar till Guds
ord; och det är därför att I icke ären av Gud som I icke lyssnen
därtill.

<span id="an_8:48">8:48</span> Judarna svarade och sade till honom:
»Hava vi icke rätt, då vi säga att du är en samarit och är besatt av en
ond ande?»

<span id="an_8:49">8:49</span> Jesus svarade: »Jag är icke besatt av
någon ond ande; fastmer hedrar jag min Fader. I åter skymfen mig.

<span id="an_8:50">8:50</span> Men jag söker icke min egen ära; en
finnes dock som söker den och som dömer.

<span id="an_8:51">8:51</span> Sannerligen, sannerligen säger jag eder:
Den som håller mitt ord, han skall aldrig någonsin se döden.»

<span id="an_8:52">8:52</span> Judarna sade till honom: »Nu förstå vi
att du är besatt av en ond ande. Abraham har dött, så ock profeterna,
och likväl säger du: 'Den som håller mitt ord, han skall aldrig någonsin
smaka döden.'

<span id="an_8:53">8:53</span> Icke är väl du förmer än vår Fader
Abraham? Och han har ju dött. Profeterna hava också dött. Till vem gör
du då dig själv?»

<span id="an_8:54">8:54</span> Jesus svarade: »Om jag själv ville skaffa
mig ära, så vore min ära intet; men det är min Fader som förlänar mig
ära, han som I säger vara eder Gud.

<span id="an_8:55">8:55</span> Dock, I haven icke lärt känna honom, men
jag känner honom; och om jag sade att jag icke kände honom, så bleve jag
en lögnare likasom I; men jag känner honom och håller hans ord.

<span id="an_8:56">8:56</span> Abraham, eder fader, fröjdade sig över
att han skulle få se min dag. Han fick se den och blev glad.»

<span id="an_8:57">8:57</span> Då sade judarna till honom: »Femtio år
gammal är du icke ännu, och Abraham har du sett!»

<span id="an_8:58">8:58</span> Jesus sade till dem: »Sannerligen,
sannerligen säger jag eder: Förrän Abraham blev till, är jag.»

<span id="an_8:59">8:59</span> Då togo de upp stenar för att kasta på
honom. Men Jesus gömde sig undan och gick sedan ut ur helgedomen.

<span id="an_9:1">9:1</span> När han nu gick vägen fram, fick han se en
man som var född blind.

<span id="an_9:2">9:2</span> Då frågade hans lärjungar honom och sade:
»Rabbi, vilken har syndat, denne eller hans föräldrar, så att han har
blivit född blind?»

<span id="an_9:3">9:3</span> Jesus svarade: »Det är varken denne som har
syndat eller hans föräldrar, utan så har skett, för att Guds gärningar
skulle uppenbaras på honom.

<span id="an_9:4">9:4</span> Medan dagen varar, måste vi göra dens
gärningar, som har sänt mig; natten kommer, då ingen kan verka.

<span id="an_9:5">9:5</span> Så länge jag är i världen, är jag världens
ljus.»

<span id="an_9:6">9:6</span> När han hade sagt detta, spottade han på
jorden och gjorde en deg av spotten och lade degen på mannens ögon

<span id="an_9:7">9:7</span> och sade till honom: »Gå bort och två dig i
dammen Siloam» (det betyder utsänd). Mannen gick då dit och tvådde sig;
och när han kom igen, kunde han se.

<span id="an_9:8">9:8</span> Då sade grannarna och andra som förut hade
sett honom såsom tiggare: »Är detta icke den man som att och tiggde?»

<span id="an_9:9">9:9</span> Somliga svarade: »Det är han.» Andra sade:
»Nej, men han är lik honom.» Själv sade han: »Jag är den mannen.»

<span id="an_9:10">9:10</span> Och de frågade honom: »Huru blevo då dina
ögon öppnade?»

<span id="an_9:11">9:11</span> Han svarade: »Den man som heter Jesus
gjorde en deg och smorde därmed mina ögon och sade till mig: 'Gå bort
till Siloam och två dig.' Jag gick då dit och tvådde mig, och så fick
jag min syn.»

<span id="an_9:12">9:12</span> De frågade honom: »Var är den mannen?»
Han svarade: »Det vet jag icke.»

<span id="an_9:13">9:13</span> Då förde de honom, mannen som förut hade
varit blind, bort till fariséerna.

<span id="an_9:14">9:14</span> Och det var sabbat den dag då Jesus
gjorde degen och öppnade hans ögon.

<span id="an_9:15">9:15</span> När nu jämväl fariséerna i sin ordning
frågade honom huru han hade fått sin syn, svarade han dem: »Han lade en
deg på mina ögon, och jag fick två mig, och nu kan jag se.»

<span id="an_9:16">9:16</span> Då sade några av fariséerna: »Den mannen
är icke från Gud, eftersom han icke håller sabbaten.» Andra sade: »Huru
skulle någon som är en syndare kunna göra sådana tecken?» Så funnos
bland dem stridiga meningar.

<span id="an_9:17">9:17</span> Då frågade de åter den blinde: »Vad säger
du själv om honom, då det ju var dina ögon han öppnade?» Han svarade:
»En profet är han.»

<span id="an_9:18">9:18</span> Men judarna trodde icke att han hade
varit blind och fått sin syn, förrän de hade kallat till sig mannen
föräldrar, hans som hade fått sin syn.

<span id="an_9:19">9:19</span> Dem frågade de och sade: »Är detta eder
son, den som I sägen vara född blind? Huru kommer det då till, att han
nu kan se?»

<span id="an_9:20">9:20</span> Då svarade han föräldrar och sade: »Att
denne är vår son, och att han föddes blind, det veta vi.

<span id="an_9:21">9:21</span> Men huru han nu kan se, det veta vi icke,
ej heller veta vi vem som har öppnat hans ögon. Frågen honom själv; han
är gammal nog, han må själv tala för sig.»

<span id="an_9:22">9:22</span> Detta sade hans föräldrar, därför att de
fruktade judarna; ty judarna hade redan kommit överens om att den som
bekände Jesus vara Messias, han skulle utstötas ur synagogan.

<span id="an_9:23">9:23</span> Därför var det som hans föräldrar sade:
»Han är gammal nog; frågen honom själv.»

<span id="an_9:24">9:24</span> Då kallade de för andra gången till sig
mannen som hade varit blind och sade till honom: »Säg nu sanningen, Gud
till pris. Vi veta att denne man är en syndare.»

<span id="an_9:25">9:25</span> Han svarade: »Om han är en syndare vet
jag icke; ett vet jag: att jag, som var blind, nu kan se.»

<span id="an_9:26">9:26</span> Då frågade de honom: »Vad gjorde han med
dig? På vad sätt öppnade han dina ögon?»

<span id="an_9:27">9:27</span> Han svarade dem: »Jag har ju redan sagt
eder det, men I hörden icke på mig. Varför viljen I då åter höra det?
Kanske viljen också I bliva hans lärjungar?»

<span id="an_9:28">9:28</span> Då bannade de honom och sade: »Du är
själv hans lärjunge; vi äro Moses' lärjungar.

<span id="an_9:29">9:29</span> Till Moses har Gud talat, det veta vi;
men varifrån denne är, det veta vi icke.»

<span id="an_9:30">9:30</span> Mannen svarade och sade till dem: »Ja,
däri ligger det förunderliga, att I icke veten varifrån han är, och ändå
har han öppnat mina ögon.

<span id="an_9:31">9:31</span> Vi veta ju att Gud icke hör syndare, men
också att om någon är gudfruktig och gör hans vilja, då hör han honom.

<span id="an_9:32">9:32</span> Aldrig förut har man hört att någon har
öppnat ögonen på en som föddes blind.

<span id="an_9:33">9:33</span> Vore denne icke från Gud, så kunde han
intet göra.»

<span id="an_9:34">9:34</span> De svarade och sade till honom: »Du är
hel och hållen född i synd, och du vill undervisa oss!» Och så drevo de
ut honom.

<span id="an_9:35">9:35</span> Jesus fick sedan höra att de hade drivit
ut honom, och när han så träffade honom, sade han: »Tror du på
Människosonen?»

<span id="an_9:36">9:36</span> Han svarade och sade: »Herre, vem är han
då? Säg mig det, så att jag kan tro på honom.»

<span id="an_9:37">9:37</span> Jesus sade till honom: »Du har sett
honom; det är han som talar med dig.»

<span id="an_9:38">9:38</span> Då sade han: »Herre, jag tror.» Och han
föll ned för honom.

<span id="an_9:39">9:39</span> Och Jesus sade: »Till en dom har jag
kommit hit i världen, för att de som icke se skola varda seende, och för
att de som se skola varda blinda.»

<span id="an_9:40">9:40</span> När några fariséer som voro i hans närhet
hörde detta, sade de till honom: »Äro då kanske också vi blinda?»

<span id="an_9:41">9:41</span> Jesus svarade dem: »Voren I blinda, så
haden I icke synd. Men nu sägen I: 'Vi se', därför står eder synd kvar.»

<span id="an_10:1">10:1</span> »Sannerligen, sannerligen säger jag eder:
Den som icke går in i fårahuset genom dörren, utan stiger in någon annan
väg, han är en tjuv och en rövare.

<span id="an_10:2">10:2</span> Men den som går in genom dörren, han är
fårens herde.

<span id="an_10:3">10:3</span> För honom öppnar dörrvaktaren, och fåren
lyssna till hans röst, och han kallar sina får vid namn och för dem ut.

<span id="an_10:4">10:4</span> Och när han har släppt ut alla sina får,
går han framför dem, och fåren följa honom, ty de känna hans röst.

<span id="an_10:5">10:5</span> Men en främmande följa de alls icke, utan
fly bort ifrån honom, ty de känna icke de främmandes röst.»

<span id="an_10:6">10:6</span> Så talade Jesus till dem i förtäckta ord;
men de förstodo icke vad det var som han talade till dem.

<span id="an_10:7">10:7</span> Åter sade Jesus till dem: »Sannerligen,
sannerligen säger jag eder: Jag är dörren in till fåren.

<span id="an_10:8">10:8</span> Alla de som hava kommit före mig äro
tjuvar och rövare, men fåren hava icke lyssnat till dem.

<span id="an_10:9">10:9</span> Jag är dörren; den som går in genom mig,
han skall bliva frälst, och han skall få gå ut och in och skall finna
bete.

<span id="an_10:10">10:10</span> Tjuven kommer allenast för att stjäla
och slakta och förgöra. Jag har kommit, för att de skola hava liv och
hava över nog.

<span id="an_10:11">10:11</span> Jag är den gode herden. En god herde
giver sitt liv för fåren.

<span id="an_10:12">10:12</span> Men den som är lejd och icke är herden
själv, när han, den som fåren icke tillhöra, ser ulven komma, då
övergiver han fåren och flyr, och ulven rövar bort dem och förskingrar
dem.

<span id="an_10:13">10:13</span> Han är ju lejd och frågar icke efter
fåren.

<span id="an_10:14">10:14</span> Jag är den gode herden, och jag känner
mina får, och mina får känna mig,

<span id="an_10:15">10:15</span> såsom Fadern känner mig, och såsom jag
känner Fadern; och jag giver mitt liv för fåren.

<span id="an_10:16">10:16</span> Jag har ock andra får, som icke höra
till detta fårahus; också dem måste jag draga till mig, och de skola
lyssna till min röst. Så skall det bliva en hjord och en herde.

<span id="an_10:17">10:17</span> Därför älskar Fadern mig, att jag giver
mitt liv -- för att sedan taga igen det.

<span id="an_10:18">10:18</span> Ingen tager det ifrån mig, utan jag
giver det av fri vilja. Jag har makt att giva det, och jag har makt att
taga igen det. Det budet har jag fått av min Fader.»

<span id="an_10:19">10:19</span> För dessa ords skull uppstodo åter
stridiga meningar bland judarna.

<span id="an_10:20">10:20</span> Många av dem sade: »Han är besatt av en
ond ande och är från sina sinnen. Varför hören I på honom?»

<span id="an_10:21">10:21</span> Andra åter sade: »Sådana ord talar icke
den som är besatt. Icke kan väl en ond ande öppna blindas ögon?»

<span id="an_10:22">10:22</span> Därefter inföll tempelinvigningens
högtid i Jerusalem. Det var nu vinter,

<span id="an_10:23">10:23</span> och Jesus gick fram och åter i Salomos
pelargång i helgedomen.

<span id="an_10:24">10:24</span> Då samlade sig judarna omkring honom
och sade till honom: »Huru länge vill du hålla oss i ovisshet? Om du är
Messias, så säg oss det öppet.»

<span id="an_10:25">10:25</span> Jesus svarade dem: »Jag har sagt eder
det, men I tron mig icke. De gärningar som jag gör i min Faders namn, de
vittna om mig.

<span id="an_10:26">10:26</span> Men I tron mig icke, ty I ären icke av
mina får.

<span id="an_10:27">10:27</span> Mina får lyssna till min röst, och jag
känner dem, och de följa mig.

<span id="an_10:28">10:28</span> Och jag giver dem evigt liv, och de
skola aldrig någonsin förgås, och ingen skall rycka dem ur min hand.

<span id="an_10:29">10:29</span> Min Fader, som har givit mig dem, är
större än alla, och ingen kan rycka dem ur min Faders hand.

<span id="an_10:30">10:30</span> Jag och Fadern äro ett.»

<span id="an_10:31">10:31</span> Då togo judarna åter upp stenar för att
stena honom.

<span id="an_10:32">10:32</span> Men Jesus sade till dem: »Många goda
gärningar, som komma från min Fader, har jag låtit eder se. För vilken
av dessa gärningar är det som I viljen stena mig?»

<span id="an_10:33">10:33</span> Judarna svarade honom: »Det är icke för
någon god gärnings skull som vi vilja stena dig, utan därför att du
hädar och gör dig själv till Gud, du som är en människa.»

<span id="an_10:34">10:34</span> Jesus svarade dem: »Det är ju så
skrivet i eder lag: 'Jag har sagt att I ären gudar'.

<span id="an_10:35">10:35</span> Om han nu har kallat för gudar dem som
Guds ord kom till -- och skriften kan ju icke bliva om intet --

<span id="an_10:36">10:36</span> huru kunnen då I, på den grund att jag
har sagt mig vara Guds Son, anklaga mig för hädelse, mig som Fadern har
helgat och sänt i världen?

<span id="an_10:37">10:37</span> Gör jag icke min Faders gärningar, så
tron mig icke.

<span id="an_10:38">10:38</span> Men gör jag dem, så tron gärningarna,
om I än icke tron mig; då skolen I fatta och förstå att Fadern är i mig,
och att jag är i Fadern.»

<span id="an_10:39">10:39</span> Då ville de åter gripa honom, men han
gick sin väg, undan deras händer.

<span id="an_10:40">10:40</span> Sedan begav han sig åter bort till det
ställe på andra sidan Jordan, där Johannes först hade döpt, och stannade
kvar där.

<span id="an_10:41">10:41</span> Och många kommo till honom. Och de
sade: »Väl gjorde Johannes intet tecken, men allt vad Johannes sade om
denne var sant.»

<span id="an_10:42">10:42</span> Och många kommo där till tro på honom.

<span id="an_11:1">11:1</span> Och en man vid namn Lasarus låg sjuk; han
var från Betania, den by där Maria och hennes syster Marta bodde.

<span id="an_11:2">11:2</span> Det var den Maria som smorde Herren med
smörjelse och torkade hans fötter med sitt hår. Och nu låg hennes broder
Lasarus sjuk.

<span id="an_11:3">11:3</span> Då sände systrarna bud till Jesus och
läto säga: »Herre, se, han som du har så kär ligger sjuk.»

<span id="an_11:4">11:4</span> När Jesus hörde detta, sade han: »Den
sjukdomen är icke till döds, utan till Guds förhärligande, så att Guds
Son genom den bliver förhärligad.»

<span id="an_11:5">11:5</span> Och Jesus hade Marta och hennes syster
och Lasarus kära.

<span id="an_11:6">11:6</span> När han nu hörde att denne låg sjuk,
stannade han först två dagar där han var;

<span id="an_11:7">11:7</span> men därefter sade han till lärjungarna:
»Låt oss gå tillbaka till Judeen.»

<span id="an_11:8">11:8</span> Lärjungarna sade till honom: »Rabbi,
nyligen ville judarna stena dig, och åter går du dit?»

<span id="an_11:9">11:9</span> Jesus svarade: »Dagen har ju tolv timmar;
den som vandrar om dagen, han stöter sig icke, ty han ser då denna
världens ljus.

<span id="an_11:10">11:10</span> Men den som vandrar om natten, han
stöter sig, ty han har då intet som lyser honom.»

<span id="an_11:11">11:11</span> Sedan han hade talat detta, sade han
ytterligare till dem: »Lasarus, vår vän, har somnat in; men jag går för
att väcka upp honom ur sömnen.»

<span id="an_11:12">11:12</span> Då sade hans lärjungar till honom:
»Herre, sover han, så bliver han frisk igen.»

<span id="an_11:13">11:13</span> Men Jesus hade talat om hans död; de
åter menade att han talade om vanlig sömn.

<span id="an_11:14">11:14</span> Då sade Jesus öppet till dem: »Lasarus
är död.

<span id="an_11:15">11:15</span> Och för eder skull, för att I skolen
tro, gläder jag mig över att jag icke var där. Men låt oss nu gå till
honom.»

<span id="an_11:16">11:16</span> Då sade Tomas, som kallades Didymus,
till de andra lärjungarna: »Låt oss gå med, för att vi må dö med honom.»

<span id="an_11:17">11:17</span> När så Jesus kom dit, fann han att den
döde redan hade legat fyra dagar i graven.

<span id="an_11:18">11:18</span> Nu låg Betania nära Jerusalem, vid pass
femton stadier därifrån,

<span id="an_11:19">11:19</span> och många judar hade kommit till Marta
och Maria för att trösta dem i sorgen över deras broder.

<span id="an_11:20">11:20</span> Då nu Maria fick höra att Jesus kom,
gick hon honom till mötes; men Maria satt kvar hemma.

<span id="an_11:21">11:21</span> Och Marta sade till Jesus: »Herre, hade
du varit här, så vore min broder icke död.

<span id="an_11:22">11:22</span> Men jag vet ändå att allt vad du beder
Gud om, det skall Gud giva dig.»

<span id="an_11:23">11:23</span> Jesus sade till henne: »Din broder
skall stå upp igen.»

<span id="an_11:24">11:24</span> Marta svarade honom: »Jag vet att han
skall stå upp, vid uppståndelsen på den yttersta dagen.»

<span id="an_11:25">11:25</span> Jesus svarade till henne: »Jag är
uppståndelsen och livet. Den som tror på mig, han skall leva, om han än
dör;

<span id="an_11:26">11:26</span> och var och en som lever och tror på
mig, han skall aldrig någonsin dö. Tror du detta?»

<span id="an_11:27">11:27</span> Hon svarade honom: »Ja, Herre, jag tror
att du är Messias, Guds Son, han som skulle komma i världen.»

<span id="an_11:28">11:28</span> När hon hade sagt detta, gick hon bort
och kallade på Maria, sin syster, och sade hemligen till henne:
»Mästaren är här och kallar dig till sig.»

<span id="an_11:29">11:29</span> När hon hörde detta, stod hon strax upp
och gick åstad till honom.

<span id="an_11:30">11:30</span> Men Jesus hade ännu icke kommit in i
byn, utan var kvar på det ställe där Marta hade mött honom.

<span id="an_11:31">11:31</span> Då nu de judar, som voro inne i huset
hos Maria för att trösta henne, sågo att hon så hastigt stod upp och
gick ut, följde de henne, i tanke att hon gick till graven för att gråta
där.

<span id="an_11:32">11:32</span> När så Maria kom till det ställe där
Jesus var och fick se honom, föll hon ned för hans fötter och sade till
honom: »Herre, hade du varit där, så vore min broder icke död.»

<span id="an_11:33">11:33</span> Då nu Jesus såg henne gråta och såg
jämväl att de judar, som hade kommit med henne, gräto, upptändes han i
sin ande och blev upprörd

<span id="an_11:34">11:34</span> och frågade: »Var haven I lagt honom?»
De svarade honom: »Herre, kom och se.» Och Jesus grät.

<span id="an_11:35">11:35</span> Då sade judarna: »Se huru kär han hade
honom!»

<span id="an_11:36">11:36</span> Men somliga av dem sade:

<span id="an_11:37">11:37</span> »Kunde icke han, som öppnade den
blindes ögon, ock hava så gjort att denne icke hade dött?»

<span id="an_11:38">11:38</span> Då upptändes Jesus åter i sitt innersta
och gick bort till graven. Den var urholkad i berget, och en sten låg
framför ingången.

<span id="an_11:39">11:39</span> Jesus sade: »Tagen bort stenen.» Då
sade den dödes syster Marta till honom: »Herre, han luktar redan, ty han
har varit död i fyra dygn.»

<span id="an_11:40">11:40</span> Jesus svarade henne: »Sade jag dig
icke, att om du trodde, skulle du få se Guds härlighet?»

<span id="an_11:41">11:41</span> Då togo de bort stenen. Och Jesus lyfte
upp sina ögon och sade: »Fader, jag tackar dig för att du har hört mig.

<span id="an_11:42">11:42</span> Jag visste ju förut att du alltid hör
mig; men för folkets skull, som står här omkring, säger jag detta, för
att de skola tro att det är du som har sänt mig.»

<span id="an_11:43">11:43</span> När han hade sagt detta, ropade han med
hög röst: »Lasarus, kom ut.»

<span id="an_11:44">11:44</span> Och han som hade varit död kom ut, med
händer och fötter inlindade i bindlar och med ansiktet inhöljt i en duk.
Jesus sade till dem: »Lösen honom, och låten honom gå.»

<span id="an_11:45">11:45</span> Många judar, som hade kommit till Maria
och hade sett vad Jesus hade gjort, trodde då på honom.

<span id="an_11:46">11:46</span> Men några av dem gingo bort till
fariséerna och omtalade för dem vad Jesus hade gjort.

<span id="an_11:47">11:47</span> Då sammankallade översteprästerna och
fariséerna en rådsförsamling och sade: »Vad skola vi taga oss till?
Denne man gör ju många tecken.

<span id="an_11:48">11:48</span> Om vi skola låta honom så fortfara,
skola alla tro på honom, och romarna komma då att taga ifrån oss både
land och folk.»

<span id="an_11:49">11:49</span> Men en av dem, Kaifas, som var
överstepräst för det året, sade till dem: »I förstån intet,

<span id="an_11:50">11:50</span> och I besinnen icke huru mycket bättre
det är för eder att en man dör för folket, än att hela folket förgås.»

<span id="an_11:51">11:51</span> Detta sade han icke av sig själv, utan
genom profetisk ingivelse, eftersom han var överstepräst för det året;
ty Jesus skulle dö för folket.

<span id="an_11:52">11:52</span> Ja, icke allenast »för folket»; han
skulle dö också för att samla och förena Guds förskingrade barn.

<span id="an_11:53">11:53</span> Från den dagen var deras beslut fattat
att döda honom.

<span id="an_11:54">11:54</span> Så vandrade då Jesus icke längre öppet
bland judarna, utan drog sig undan till en stad som hette Efraim, på
landsbygden, i närheten av öknen; där stannade han kvar med sina
lärjungar.

<span id="an_11:55">11:55</span> Men judarnas påsk var nära, och många
begåvo sig då, före påsken, från landsbygden upp till Jerusalem för att
helga sig.

<span id="an_11:56">11:56</span> Och de sökte efter Jesus och sade till
varandra, där de stodo i helgedom: »Vad menen I? Skall han då alls icke
komma till högtiden?»

<span id="an_11:57">11:57</span> Och översteprästerna och fariséerna
hade utfärdat påbud om att den som finge veta var han fanns skulle giva
det till känna, för att de måtte kunna gripa honom.

<span id="an_12:1">12:1</span> Sex dagar före påsk kom nu Jesus till
Betania, där Lasarus bodde, han som av Jesus hade blivit uppväckt från
de döda.

<span id="an_12:2">12:2</span> Där gjorde man då för honom ett gästabud,
och Marta betjänade dem, men Lasarus var en av dem som lågo till bords
jämte honom.

<span id="an_12:3">12:3</span> Då tog Maria ett skålpund smörjelse av
dyrbar äkta nardus och smorde därmed Jesu fötter; sedan torkade hon hans
fötter med sitt hår. Och huset uppfylldes med vällukt av smörjelsen.

<span id="an_12:4">12:4</span> Men Judas Iskariot, en av hans lärjungar,
den som skulle förråda honom, sade då:

<span id="an_12:5">12:5</span> »Varför sålde man icke hellre denna
smörjelse för tre hundra silverpenningar och gav dessa åt de fattiga?»

<span id="an_12:6">12:6</span> Detta sade han, icke därför, att han
frågade efter de fattiga, utan därför, att han var en tjuv och plägade
taga vad som lades i penningpungen, vilken han hade om hand.

<span id="an_12:7">12:7</span> Men Jesus sade: »Låt henne vara; må hon
få fullgöra detta för min begravningsdag.

<span id="an_12:8">12:8</span> De fattiga haven I ju alltid ibland eder,
men mig haven I icke alltid.»

<span id="an_12:9">12:9</span> Nu hade det blivit känt för den stora
hopen av judarna att Jesus var där, och de kommo dit, icke allenast för
hans skull, utan ock för att se Lasarus, som han hade uppväckt från de
döda.

<span id="an_12:10">12:10</span> Då beslöto översteprästerna att döda
också Lasarus.

<span id="an_12:11">12:11</span> Ty för hans skull gingo många judar
bort och trodde på Jesus.

<span id="an_12:12">12:12</span> När dagen därefter det myckna folk som
hade kommit till högtiden fick höra att Jesus var på väg till Jerusalem,

<span id="an_12:13">12:13</span> togo de palmkvistar och gingo ut för
att möta honom och ropade: »Hosianna! Välsignad vare han som kommer, i
Herrens namn, han som är Israels konung.»

<span id="an_12:14">12:14</span> Och Jesus fick sig en åsnefåle och
satte sig upp på den, såsom det är skrivet:

<span id="an_12:15">12:15</span> »Frukta icke, du dotter Sion. Se, din
konung kommer, sittande på en åsninnas fåle.»

<span id="an_12:16">12:16</span> Detta förstodo hans lärjungar icke då
strax, men när Jesus hade blivit förhärligad, då kommo de ihåg att detta
var skrivet om honom, och att man hade gjort detta med honom.

<span id="an_12:17">12:17</span> Så gav nu folket honom sitt
vittnesbörd, de som hade varit med honom, när han kallade Lasarus ut ur
graven och uppväckte honom från de döda.

<span id="an_12:18">12:18</span> Därför kom också det övriga folket emot
honom, eftersom de hörde att han hade gjort det tecknet.

<span id="an_12:19">12:19</span> Då sade fariséerna till varandra: »I
sen att I alls intet kunnen uträtta; hela världen löper ju efter honom.»

<span id="an_12:20">12:20</span> Nu voro där ock några greker, av dem
som plägade fara upp för att tillbedja under högtiden.

<span id="an_12:21">12:21</span> Dessa kommo till Filippus, som var från
Betsaida i Galileen, och bådo honom och sade: »Herre, vi skulle vilja se
Jesus.»

<span id="an_12:22">12:22</span> Filippus gick och sade detta till
Andreas; Andreas och Filippus gingo och sade det till Jesus.

<span id="an_12:23">12:23</span> Jesus svarade dem och sade: »Stunden är
kommen att Människosonen skall förhärligas.

<span id="an_12:24">12:24</span> Sannerligen, sannerligen säger jag
eder: Om icke vetekornet faller i jorden och dör, så förbliver det ett
ensamt korn; men om det dör, så bär det mycken frukt.

<span id="an_12:25">12:25</span> Den som älskar sitt liv, han mister
det, men den som hatar sitt liv i denna världen, han skall behålla det
och skall hava evigt liv.

<span id="an_12:26">12:26</span> Om någon vill tjäna mig, så följe han
mig; och där jag är, där skall också min tjänare få vara. Om någon
tjänar mig, så skall min Fader ära honom.

<span id="an_12:27">12:27</span> Nu är min själ i ångest; vad skall jag
väl säga? Fader, fräls mig undan denna stund. Dock, just därför har jag
kommit till denna stund.

<span id="an_12:28">12:28</span> Fader, förhärliga ditt namn.» Då kom en
röst från himmelen: »Jag har redan förhärligat det, och jag skall
ytterligare förhärliga det.»

<span id="an_12:29">12:29</span> Folket, som stod där och hörde detta,
sade då: »Det var ett tordön.» Andra sade: »Det var en ängel som talade
med honom.»

<span id="an_12:30">12:30</span> Då svarade Jesus och sade: »Denna röst
kom icke för min skull, utan för eder skull.»

<span id="an_12:31">12:31</span> Nu går en dom över denna världen, nu
skall denna världens furste utkastas.

<span id="an_12:32">12:32</span> Och när jag har blivit upphöjd från
jorden, skall jag draga alla till mig.»

<span id="an_12:33">12:33</span> Med dessa ord gav han till känna på vad
sätt han skulle dö.

<span id="an_12:34">12:34</span> Då svarade folket honom: »Vi hava hört
av lagen att Messias skall stanna kvar för alltid. Huru kan du då säga
att Människosonen måste bliva upphöjd? Vad är väl detta för en
Människoson?»

<span id="an_12:35">12:35</span> Jesus sade till dem: »Ännu en liten tid
är ljuset ibland eder. Vandren medan I haven ljuset, på det att mörkret
icke må få makt med eder; den som vandrar i mörkret, han vet ju icke var
han går.

<span id="an_12:36">12:36</span> Tron på ljuset, medan I haven ljuset,
så att I bliven ljusets barn.» Detta talade Jesus och gick sedan bort
och dolde sig för dem.

<span id="an_12:37">12:37</span> Men fastän han hade gjort så många
tecken inför dem, trodde de icke på honom.

<span id="an_12:38">12:38</span> Ty det ordet skulle fullbordas, som
profeten Esaias säger: »Herre, vem trodde, vad som predikades för oss,
och för vem var Herrens arm uppenbar?»

<span id="an_12:39">12:39</span> Alltså kunde de icke tro; Esaias säger
ju ytterligare:

<span id="an_12:40">12:40</span> »Han har förblindat deras ögon och
förstockat deras hjärtan, så att de icke kunna se med sina ögon eller
förstå med sina hjärtan och omvända sig och bliva helade av mig.»

<span id="an_12:41">12:41</span> Detta kunde Esaias säga, eftersom han
hade sett hans härlighet, när han talade med honom. --

<span id="an_12:42">12:42</span> Dock funnos jämväl bland rådsherrarna
många som trodde på honom; men för fariséernas skulle ville de icke
bekänna det, för att de icke skulle bliva utstötta ur synagogan.

<span id="an_12:43">12:43</span> Ty de skattade högre att bliva ärade av
människor än att bliva ärade av Gud.

<span id="an_12:44">12:44</span> Men Jesus sade med hög röst: »Den som
tror på mig, han tror icke på mig, utan på honom som har sänt mig.

<span id="an_12:45">12:45</span> Och den som ser mig, han ser honom som
har sänt mig.

<span id="an_12:46">12:46</span> Såsom ett ljus har jag kommit i
världen, för att ingen av dem som tro på mig skall förbliva i mörkret.

<span id="an_12:47">12:47</span> Om någon hör mina ord, men icke håller
dem, så dömer icke jag honom; ty jag har icke kommit för att döma
världen, utan för att frälsa världen.

<span id="an_12:48">12:48</span> Den som förkastar mig och icke tager
emot mina ord, han har dock en domare över sig; det ord som jag har
talat, det skall döma honom på den yttersta dagen.

<span id="an_12:49">12:49</span> Ty jag har icke talat av mig själv,
utan Fadern, som har sänt mig, han har bjudit mig vad jag skall säga,
och vad jag skall tala.

<span id="an_12:50">12:50</span> Och jag vet att hans bud är evigt liv;
därför, vad jag talar, det talar jag såsom Fadern har sagt mig.»

<span id="an_13:1">13:1</span> Före påskhögtiden hände sig detta. Jesus
visste att stunden var kommen för honom att gå bort ifrån denna världen
till Fadern; och såsom han allt hittills hade älskat sina egna här i
världen, så gav han dem nu ett yttersta bevis på sin kärlek.

<span id="an_13:2">13:2</span> De höllo nu aftonmåltid, och djävulen
hade redan ingivit Judas Iskariot, Simons son, i hjärtat att förråda
Jesus.

<span id="an_13:3">13:3</span> Och Jesus visste att Fadern hade givit
allt i hans händer, och att han hade gått ut från Gud och skulle gå till
Gud.

<span id="an_13:4">13:4</span> Men han stod upp från måltiden och lade
av sig överklädnaden och tog en linneduk och band den om sig.

<span id="an_13:5">13:5</span> Sedan slog han vatten i ett bäcken och
begynte två lärjungarnas fötter och torkade dem med linneduken som han
hade bundit om sig.

<span id="an_13:6">13:6</span> Så kom han till Simon Petrus. Denne sade
då till honom: »Herre, skulle du två mina fötter?»

<span id="an_13:7">13:7</span> Jesus svarade och sade till honom: »Vad
jag gör förstår du icke nu, men framdeles skall du fatta det.»

<span id="an_13:8">13:8</span> Petrus sade till honom: »Aldrig någonsin
skall du två mina fötter!» Jesus svarade honom: »Om jag icke tvår dig,
så har du ingen del med mig.»

<span id="an_13:9">13:9</span> Då sade Simon Petrus till honom: »Herre,
icke allenast mina fötter, utan ock händer och huvud!»

<span id="an_13:10">13:10</span> Jesus svarade honom: »Den som är helt
tvagen, han behöver allenast två fötterna; han är ju i övrigt hel och
hållen ren. Så ären ock I rena -- dock icke alla.»

<span id="an_13:11">13:11</span> Han visste nämligen vem det var som
skulle förråda honom; därför sade han att de icke alla voro rena.

<span id="an_13:12">13:12</span> Sedan han nu hade tvagit deras fötter
och tagit på sig överklädnaden och åter lagt sig ned vid bordet, sade
han till dem: »Förstån I vad jag har gjort med eder?

<span id="an_13:13">13:13</span> I kallen mig 'Mästare' och 'Herre', och
I säger rätt, ty jag är så.

<span id="an_13:14">13:14</span> Har nu jag, eder Herre och Mästare,
tvagit edra fötter, så ären ock I pliktiga att två varandras fötter.

<span id="an_13:15">13:15</span> Jag har ju givit eder ett föredöme, för
att I skolen göra såsom jag har gjort mot eder.

<span id="an_13:16">13:16</span> Sannerligen, sannerligen säger jag
eder: Tjänaren är icke förmer än sin herre, ej heller sändebudet förmer
än den som har sänt honom.

<span id="an_13:17">13:17</span> Då I veten detta, saliga ären I, om I
ock gören det.

<span id="an_13:18">13:18</span> Jag talar icke om eder alla; jag vet
vilka jag har utvalt. Men detta skriftens ord skulle ju fullbordas: 'Den
som åt mitt bröd, han lyfte mot mig sin häl.'

<span id="an_13:19">13:19</span> Redan nu, förrän det sker, säger jag
eder det, för att I, när det har skett, skolen tro att jag är den jag
är.

<span id="an_13:20">13:20</span> Sannerligen, sannerligen säger jag
eder: Den som tager emot den jag sänder, han tager emot mig; och den som
tager emot mig, han tager emot honom som har sänt mig.»

<span id="an_13:21">13:21</span> När Jesus hade sagt detta, blev han
upprörd i sin ande och betygade och sade: »Sannerligen, sannerligen
säger jag eder: En av eder skall förråda mig.»

<span id="an_13:22">13:22</span> Då sågo lärjungarna på varandra och
undrade vilken han talade om.

<span id="an_13:23">13:23</span> Nu var där bland lärjungarna en som låg
till bords invid Jesu bröst, den lärjunge som Jesus älskade.

<span id="an_13:24">13:24</span> Åt denne gav då Simon Petrus ett tecken
och sade till honom: »Säg vilken det är som han talar om.»

<span id="an_13:25">13:25</span> Han lutade sig då mot Jesu bröst och
frågade honom: »Herre, vilken är det?»

<span id="an_13:26">13:26</span> Då svarade Jesus: »Det är den åt vilken
jag räcker brödstycket som jag nu doppar.» Därvid doppade han
brödstycket och räckte det åt Judas, Simon Iskariots son.

<span id="an_13:27">13:27</span> Då, när denne hade tagit emot
brödstycket, for Satan in i honom. Och Jesus sade till honom: »Gör snart
vad du gör.»

<span id="an_13:28">13:28</span> Men ingen av dem som lågo där till
bords förstod varför han sade detta till honom.

<span id="an_13:29">13:29</span> Ty eftersom Judas hade penningpungen om
hand, menade några att Jesus hade velat säga till honom: »Köp vad vi
behöva till högtiden», eller ock att han hade tillsagt honom att giva
något åt de fattiga.

<span id="an_13:30">13:30</span> Då han nu hade tagit emot brödstycket,
gick han strax ut; och det var natt.

<span id="an_13:31">13:31</span> Och när han hade gått ut, sade Jesus:
»Nu är Människosonen förhärligad, och Gud är förhärligad i honom.

<span id="an_13:32">13:32</span> Är nu Gud förhärligad i honom, så skall
ock Gud förhärliga honom i sig själv, och han skall snart förhärliga
honom.

<span id="an_13:33">13:33</span> Kära barn, allenast en liten tid är jag
ännu hos eder; I skolen sedan söka efter mig, men det som jag sade till
judarna: 'Dit jag går, dit kunnen I icke komma', detsamma säger jag nu
ock till eder.

<span id="an_13:34">13:34</span> Ett nytt bud giver jag eder, att I
skolen älska varandra; ja, såsom jag har älskat eder, så skolen ock I
älska varandra.

<span id="an_13:35">13:35</span> Om I haven kärlek inbördes, så skola
alla därav förstå att I ären mina lärjungar.»

<span id="an_13:36">13:36</span> Då frågade Simon Petrus honom: »Herre,
vart går du?» Jesus svarade: »Dit jag går, dit kan du icke nu följa mig;
men framdeles skall du följa mig.»

<span id="an_13:37">13:37</span> Petrus sade till honom: »Herre, varför
kan jag icke följa dig nu? Mitt liv vill jag giva för dig.»

<span id="an_13:38">13:38</span> Jesus svarade: »Ditt liv vill du giva
för mig? Sannerligen, sannerligen säger jag dig: Hanen skall icke gala,
förrän du tre gånger har förnekat mig.»

<span id="an_14:1">14:1</span> »Edra hjärtan vare icke oroliga. Tron på
Gud; tron ock på mig.

<span id="an_14:2">14:2</span> I min Faders hus äro många boningar; om
så icke voro, skulle jag nu säga eder att jag går bort för att bereda
eder rum.

<span id="an_14:3">14:3</span> Och om jag än går bort för att bereda
eder rum, så skall jag dock komma igen och taga eder till mig; ty jag
vill att där jag är, där skolen I ock vara.

<span id="an_14:4">14:4</span> Och vägen som leder dit jag går, den
veten I.»

<span id="an_14:5">14:5</span> Tomas sade till honom: »Herre, vi veta
icke vart du går; huru kunna vi då veta vägen?»

<span id="an_14:6">14:6</span> Jesus svarade honom: »Jag är vägen och
sanningen och livet; ingen kommer till Fadern utom genom mig.

<span id="an_14:7">14:7</span> Haden I känt mig, så haden I ock känt min
Fader; nu kännen I honom och haven sett honom.»

<span id="an_14:8">14:8</span> Filippus sade till honom: »Herre, låt oss
se Fadern, så hava vi nog.»

<span id="an_14:9">14:9</span> Jesus svarade honom: »Så lång tid har jag
varit hos eder, och du har icke lärt känna mig, Filippus? Den som har
sett mig, han har sett Fadern. Huru kan du då säga: 'Låt oss se Fadern'?

<span id="an_14:10">14:10</span> Tror du icke att jag är i Fadern, och
att Fadern är i mig? De ord jag talar till eder talar jag icke av mig
själv. Och gärningarna, dem gör Fadern, som bor i mig; de äro hans verk.

<span id="an_14:11">14:11</span> Tron mig; jag är i Fadern, och Fadern i
mig. Varom icke, så tron för själva gärningarnas skull.

<span id="an_14:12">14:12</span> Sannerligen, sannerligen säger jag
eder: Den som tror på mig, han skall ock själv göra de gärningar som jag
gör; och ännu större än dessa skall han göra. Ty jag går till Fadern,

<span id="an_14:13">14:13</span> och vadhelst I bedjen om i mitt namn,
det skall jag göra, på det att Fadern må bliva förhärligad i Sonen.

<span id="an_14:14">14:14</span> Ja, om I bedjen om något i mitt namn,
så skall jag göra det.

<span id="an_14:15">14:15</span> Älsken I mig, så hållen I mina bud,

<span id="an_14:16">14:16</span> och jag skall bedja Fadern, och han
skall giva eder en annan Hjälpare, som för alltid skall vara hos eder:

<span id="an_14:17">14:17</span> sanningens Ande, som världen icke kan
taga emot, ty hon ser honom icke och känner honom icke. Men I kännen
honom, ty han bor hos eder och skall vara i eder.

<span id="an_14:18">14:18</span> Jag skall icke lämna eder faderlösa;
jag skall komma till eder.

<span id="an_14:19">14:19</span> Ännu en liten tid, och världen ser mig
icke mer, men I sen mig. Ty jag lever; I skolen ock leva.

<span id="an_14:20">14:20</span> På den dagen skolen I förstå att jag är
i min Fader, och att I ären i mig, och att jag är i eder.

<span id="an_14:21">14:21</span> Den som har mina bud och håller dem,
han är den som älskar mig; och den som älskar mig, han skall bliva
älskad av min Fader, och jag skall älska honom och jag skall uppenbara
mig för honom.»

<span id="an_14:22">14:22</span> Judas -- icke han som kallades Iskariot
-- sade då till honom: »Herre, varav kommer det att du tänker uppenbara
dig för oss, men icke för världen?»

<span id="an_14:23">14:23</span> Jesus svarade och sade till honom: »Om
någon älskar mig, så håller han mitt ord; och min Fader skall älska
honom, och vi skola komma till honom och taga vår boning hos honom.

<span id="an_14:24">14:24</span> Den som icke älskar mig, han håller
icke mina ord; och likväl är det ord som I hören icke mitt, utan
Faderns, som har sänt mig.

<span id="an_14:25">14:25</span> Detta har jag talat till eder, medan
jag ännu är kvar hos eder.

<span id="an_14:26">14:26</span> Men Hjälparen, den helige Ande, som
Fadern skall sända i mitt namn, han skall lära eder allt och påminna
eder om allt vad jag har sagt eder.

<span id="an_14:27">14:27</span> Frid lämnar jag efter mig åt eder, min
frid giver jag eder; icke giver jag eder den såsom världen giver. Edra
hjärtan vare icke oroliga eller försagda.

<span id="an_14:28">14:28</span> I hörden att jag sade till eder: 'Jag
går bort, men jag kommer åter till eder.' Om I älskaden mig, så skullen
I ju glädjas över att jag går bort till Fadern, ty Fadern är större än
jag.

<span id="an_14:29">14:29</span> Och nu har jag sagt eder det, förrän
det sker, på det att I mån tro, när det har skett.

<span id="an_14:30">14:30</span> Härefter talar jag icke mycket med
eder, ty denna världens furste kommer. I mig finnes intet som hör honom
till;

<span id="an_14:31">14:31</span> men detta sker, för att världen skall
förstå att jag älskar Fadern och gör såsom Fadern har bjudit mig. Stån
upp, låt oss gå härifrån.»

<span id="an_15:1">15:1</span> »Jag är det sanna vinträdet, och min
Fader är vingårdsmannen.

<span id="an_15:2">15:2</span> Var gren i mig, som icke bär frukt, den
tager han bort; och var och en som bär frukt, den rensar han, för att
den skall bära mer frukt.

<span id="an_15:3">15:3</span> I ären redan nu rena, i kraft av det ord
som jag har talat till eder.

<span id="an_15:4">15:4</span> Förbliven i mig, så förbliver ock jag i
eder. Såsom grenen icke kan bära frukt av sig själv, utan allenast om
den förbliver i vinträdet, så kunnen I det ej heller, om I icke
förbliven i mig.

<span id="an_15:5">15:5</span> Jag är vinträdet, I ären grenarna. Om
någon förbliver i mig, och jag i honom, så bär han mycken frukt; ty mig
förutan kunnen I intet göra.

<span id="an_15:6">15:6</span> Om någon icke förbliver i mig, så kastas
han ut såsom en avbruten gren och förtorkas; och man samlar tillhopa
sådana grenar och kastar dem i elden, och de brännas upp.

<span id="an_15:7">15:7</span> Om I förbliven i mig, och mina ord
förbliva i eder, så mån I bedja om vadhelst I viljen, och det skall
vederfaras eder.

<span id="an_15:8">15:8</span> Därigenom bliver min Fader förhärligad,
att i bären mycken frukt och bliven mina lärjungar.

<span id="an_15:9">15:9</span> Såsom Fadern har älskat mig, så har ock
jag älskat eder; förbliven i min kärlek.

<span id="an_15:10">15:10</span> Om I hållen mina bud, så förbliven I i
min kärlek, likasom jag har hållit min Faders bud och förbliver i hans
kärlek.

<span id="an_15:11">15:11</span> Detta har jag talat till eder, för att
min glädje skall bo i eder, och för att eder glädje skall bliva
fullkomlig.

<span id="an_15:12">15:12</span> Detta är mitt bud, att I skolen älska
varandra, såsom jag har älskat eder.

<span id="an_15:13">15:13</span> Ingen har större kärlek, än att han
giver sitt liv för sina vänner.

<span id="an_15:14">15:14</span> I ären mina vänner, om I gören vad jag
bjuder eder.

<span id="an_15:15">15:15</span> Jag kallar eder nu icke längre tjänare,
ty tjänaren får icke veta vad hans herre gör; vänner kallar jag eder, ty
allt vad jag har hört av min Fader har jag kungjort för eder.

<span id="an_15:16">15:16</span> I haven icke utvalt mig, utan jag har
utvalt eder; och jag har bestämt om eder att I skolen gå åstad och bära
frukt, sådan frukt som bliver beståndande, på det att Fadern må giva
eder vadhelst I bedjen honom om i mitt namn.

<span id="an_15:17">15:17</span> Ja, det bjuder jag eder, att I skolen
älska varandra.

<span id="an_15:18">15:18</span> Om världen hatar eder, så betänken att
hon har hatat mig förr än eder.

<span id="an_15:19">15:19</span> Voren I av världen, så älskade ju
världen vad henne tillhörde; men eftersom I icke ären av världen, utan
av mig haven blivit utvalda och tagna ut ur världen, därför hatar
världen eder.

<span id="an_15:20">15:20</span> Kommen ihåg det ord som jag sade till
eder: 'Tjänaren är icke förmer än sin herre.' Hava de förföljt mig, så
skola de ock förfölja eder; hava de hållit mitt ord, så skola de ock
hålla edert.

<span id="an_15:21">15:21</span> Men allt detta skola de göra mot eder
för mitt namns skull, eftersom de icke känna honom som har sänt mig.

<span id="an_15:22">15:22</span> Hade jag icke kommit och talat till
dem, så skulle de icke hava haft synd; men nu hava de ingen ursäkt för
sin synd.

<span id="an_15:23">15:23</span> Den som hatar mig, han hatar ock min
Fader.

<span id="an_15:24">15:24</span> Hade jag icke bland dem gjort sådana
gärningar, som ingen annan har gjort, så skulle de icke hava haft synd;
men nu hava de sett dem, och hava likväl hatat både mig och min Fader.

<span id="an_15:25">15:25</span> Men det ordet skulle ju fullbordas, som
är skrivet i deras lag: 'De hava hatat mig utan sak.'

<span id="an_15:26">15:26</span> Dock, när Hjälparen kommer, som jag
skall sända eder ifrån Fadern, sanningens Ande, som utgår ifrån Fadern,
då skall han vittna om mig.

<span id="an_15:27">15:27</span> Också I kunnen vittna, eftersom I haven
varit med mig från begynnelsen.»

<span id="an_16:1">16:1</span> »Detta har jag talat till eder, för att I
icke skolen komma på fall.

<span id="an_16:2">16:2</span> Man skall utstöta eder ur synagogorna;
ja, den tid kommer, då vemhelst som dräper eder skall mena sig därmed
förrätta offertjänst åt Gud.

<span id="an_16:3">16:3</span> Och så skola de göra, därför att de icke
hava lärt känna Fadern, ej heller mig.

<span id="an_16:4">16:4</span> Men detta har jag talat till eder, för
att I, när den tiden är inne, skolen komma ihåg att jag har sagt eder
det. Jag sade eder det icke från begynnelsen, ty jag var ju hos eder.

<span id="an_16:5">16:5</span> Och nu går jag bort till honom som har
sänt mig; och ingen av eder frågar mig vart jag går.

<span id="an_16:6">16:6</span> Men edra hjärtan äro uppfyllda av
bedrövelse, därför att jag har sagt eder detta.

<span id="an_16:7">16:7</span> Dock säger jag eder sanningen: Det är
nyttigt för eder att jag går bort, ty om jag icke ginge bort, så komme
icke Hjälparen till eder; men då jag nu går bort, skall jag sända honom
till eder.

<span id="an_16:8">16:8</span> Och när han kommer, skall han låta
världen få veta sanningen i fråga om synd och rättfärdighet och dom:

<span id="an_16:9">16:9</span> i fråga om synd, ty de tro icke på mig;

<span id="an_16:10">16:10</span> i fråga om rättfärdighet, ty jag går
till Fadern, och I sen mig icke mer;

<span id="an_16:11">16:11</span> i fråga om dom, ty denna världens
furste är nu dömd.

<span id="an_16:12">16:12</span> Jag hade ännu mycket att säga eder, men
I kunnen icke nu bära det.

<span id="an_16:13">16:13</span> Men när han kommer, som är sanningens
Ande, då skall han leda eder fram till hela sanningen. Ty han skall icke
tala av sig själv, utan vad han hör, allt det skall han tala; och han
skall förkunna för eder vad komma skall.

<span id="an_16:14">16:14</span> Han skall förhärliga mig, ty av mitt
skall han taga och skall förkunna det för eder.

<span id="an_16:15">16:15</span> Allt vad Fadern har, det är mitt;
därför sade jag att han skall taga av mitt och förkunna det för eder.

<span id="an_16:16">16:16</span> En liten tid, och I sen mig icke mer;
och åter en liten tid, och I fån se mig.»

<span id="an_16:17">16:17</span> Då sade några av hans lärjungar till
varandra: »Vad är detta som han säger till oss: 'En liten tid, och I sen
mig icke; och åter en liten tid, och I fån se mig', så ock: 'Jag går
till Fadern'?»

<span id="an_16:18">16:18</span> De sade alltså: »Vad är detta som han
säger: 'En liten tid'? Vi förstå icke vad han talar.»

<span id="an_16:19">16:19</span> Då märkte Jesus att de ville fråga
honom, och han sade till dem: »I talen med varandra om detta som jag
sade: 'En liten tid, och I sen mig icke; och åter en liten tid, och I
fån se mig.'

<span id="an_16:20">16:20</span> Sannerligen, sannerligen säger jag
eder: I skolen bliva bedrövade, men eder bedrövelse skall vändas i
glädje.

<span id="an_16:21">16:21</span> När en kvinna föder barn, har hon
bedrövelse, ty hennes stund är kommen; men när hon har fött barnet,
kommer hon icke mer ihåg sin vedermöda, ty hon gläder sig över att en
människa är född till världen.

<span id="an_16:22">16:22</span> Så haven ock I nu bedrövelse; men jag
skall se eder åter, och då skola edra hjärtan glädja sig, och ingen
skall taga eder glädje ifrån eder.

<span id="an_16:23">16:23</span> Och på den dagen skolen I icke fråga
mig om något. Sannerligen, sannerligen säger jag eder: Vad I bedjen
Fadern om, det skall han giva eder i mitt namn.

<span id="an_16:24">16:24</span> Hittills haven I icke bett om något i
mitt namn; bedjen, och I skolen få, för att eder glädje skall bliva
fullkomlig.

<span id="an_16:25">16:25</span> Detta har jag talat till eder i
förtäckta ord; den tid kommer, då jag icke mer skall tala till eder i
förtäckta ord, utan öppet förkunna för eder om Fadern.

<span id="an_16:26">16:26</span> På den dagen skolen I bedja i mitt
namn. Och jag säger eder icke att jag skall bedja Fadern för eder,

<span id="an_16:27">16:27</span> ty Fadern själv älskar eder, eftersom I
haven älskat mig och haven trott att jag är utgången från Gud.

<span id="an_16:28">16:28</span> Ja, jag har gått ut ifrån Fadern och
har kommit i världen; åter lämnar jag världen och går till Fadern.»

<span id="an_16:29">16:29</span> Då sade hans lärjungar: »Se, nu talar
du öppet och brukar inga förtäckta ord.

<span id="an_16:30">16:30</span> Nu veta vi att du vet allt, och att det
icke är behövligt för dig att man frågar dig; därför tro vi att du är
utgången från Gud.»

<span id="an_16:31">16:31</span> Jesus svarade dem: »Nu tron I?

<span id="an_16:32">16:32</span> Se, den stund kommer, ja, den är redan
kommen, så I skolen förskingras, var och en åt sitt håll, och lämna mig
allena. Dock, jag är icke allena, ty Fadern är med mig.

<span id="an_16:33">16:33</span> Detta har jag talat till eder, för att
I skolen hava frid i mig. I världen liden i betryck; men varen vid gott
mod, jag har övervunnit världen.»

<span id="an_17:1">17:1</span> Sedan Jesus hade talat detta, lyfte han
upp sina ögon mot himmelen och sade: »Fader, stunden är kommen;
förhärliga din Son, på det att din Son må förhärliga dig,

<span id="an_17:2">17:2</span> eftersom du har givit honom makt över
allt kött, för att han skall giva evigt liv åt alla dem som du har givit
åt honom.

<span id="an_17:3">17:3</span> Och detta är evigt liv, att de känna dig,
den enda sanne Guden, och den du har sänt, Jesus Kristus.

<span id="an_17:4">17:4</span> Jag har förhärligat dig på jorden, genom
att fullborda det verk som du har givit mig att utföra.

<span id="an_17:5">17:5</span> Och nu, Fader, förhärliga du mig hos dig
själv, med den härlighet som jag hade hos dig, förrän världen var till.

<span id="an_17:6">17:6</span> Jag har uppenbarat ditt namn för de
människor som du har tagit ut ur världen och givit åt mig. De voro dina,
och du har givit dem åt mig, och de hava hållit ditt ord.

<span id="an_17:7">17:7</span> Nu hava de förstått att allt vad du har
givit åt mig, det kommer från dig.

<span id="an_17:8">17:8</span> Ty de ord som du har givit åt mig har jag
givit åt dem: och de hava tagit emot dem och hava i sanning förstått att
jag är utgången från dig, och de tro att du har sänt mig.

<span id="an_17:9">17:9</span> Jag beder för dem; det är icke för
världen jag beder, utan för dem som du har givit åt mig, ty de äro dina

<span id="an_17:10">17:10</span> -- såsom allt mitt är ditt, och ditt är
mitt -- och jag är förhärligad i dem.

<span id="an_17:11">17:11</span> Jag är nu icke längre kvar i världen,
men de äro kvar i världen, när jag går till dig. Helige Fader, bevara
dem i ditt namn -- det som du har förtrott åt mig -- för att de må vara
ett, likasom vi äro ett.

<span id="an_17:12">17:12</span> Medan jag var hos dem, bevarade jag dem
i ditt namn, det som du har förtrott åt mig; jag vakade över dem, och
ingen av dem gick i fördärvet, ingen utom fördärvets man, ty skriften
skulle ju fullbordas.

<span id="an_17:13">17:13</span> Nu går jag till tid; dock talar jag
detta, medan jag ännu är här i världen, för att de skola hava min glädje
fullkomlig i sig.

<span id="an_17:14">17:14</span> Jag har givit dem ditt ord; och världen
har hatat dem, eftersom de icke äro av världen, likasom icke heller jag
är av världen.

<span id="an_17:15">17:15</span> Jag beder icke att du skall taga dem
bort ur världen, utan att du skall bevara dem från det onda.

<span id="an_17:16">17:16</span> De äro icke av världen, likasom icke
heller jag är av världen.

<span id="an_17:17">17:17</span> Helga dem i sanningen; ditt ord är
sanning.

<span id="an_17:18">17:18</span> Såsom du har sänt mig i världen, så har
ock jag sänt dem i världen.

<span id="an_17:19">17:19</span> Och jag helgar mig till ett offer för
dem, på det att ock de må vara i sanning helgade.

<span id="an_17:20">17:20</span> Men icke för dessa allenast beder jag,
utan ock för dem som genom deras ord komma till tro på mig;

<span id="an_17:21">17:21</span> jag beder att de alla må vara ett, och
att, såsom du, Fader, är i mig, och jag i dig, också de må vara i oss,
för att världen skall tro att du har sänt mig.

<span id="an_17:22">17:22</span> Och den härlighet som du har givit mig,
den har jag givit åt dem, för att de skola vara ett, såsom vi äro ett

<span id="an_17:23">17:23</span> -- jag i dem, och du i mig -- ja, för
att de skola vara fullkomligt förenade till ett, så att världen kan
förstå att du har sänt mig, och att du har älskat dem, såsom du har
älskat mig.

<span id="an_17:24">17:24</span> Fader, jag vill att där jag är, där
skola ock de som du har givit mig vara med mig, så att de få se min
härlighet, som du har givit mig; ty du har älskat mig före världens
begynnelse.

<span id="an_17:25">17:25</span> Rättfärdige Fader, världen har icke
lärt känna dig, men jag känner dig, och dessa hava förstått att du har
sänt mig.

<span id="an_17:26">17:26</span> Och jag har kungjort för dem ditt namn
och skall kungöra det, på det att den kärlek, som du har älskat mig med,
må vara i dem, och jag i dem.»

<span id="an_18:1">18:1</span> När Jesus hade sagt detta, begav han sig
med sina lärjungar därifrån och gick över bäcken Kidron till andra
sidan. Där var en örtagård, och i den gick han in med sina lärjungar.

<span id="an_18:2">18:2</span> Men också Judas, han som förrådde honom,
kände till det stället, ty där hade Jesus och hans lärjungar ofta kommit
tillsammans.

<span id="an_18:3">18:3</span> Och Judas tog nu med sig den romerska
vakten, så ock några av översteprästernas och fariséernas tjänare, och
kom dit med bloss och lyktor och vapen.

<span id="an_18:4">18:4</span> Och Jesus, som visste allt vad som skulle
övergå honom, gick fram och sade till dem: »Vem söken I?»

<span id="an_18:5">18:5</span> De svarade honom: »Jesus från Nasaret.»
Jesus sade till dem: »Det är jag.» Och Judas, förrädaren, stod också där
ibland dem.

<span id="an_18:6">18:6</span> När Jesus nu sade till dem: »Det är jag»,
veko de tillbaka och föllo till marken.

<span id="an_18:7">18:7</span> Åter frågade han dem då: »Vem söken I?»
De svarade: »Jesus från Nasaret.»

<span id="an_18:8">18:8</span> Jesus sade: »Jag har sagt eder att det är
jag; om det alltså är mig I söken, så låten dessa gå.»

<span id="an_18:9">18:9</span> Ty det ordet skulle fullbordas, som han
hade sagt: »Av dem som du har givit mig har jag icke förlorat någon.»

<span id="an_18:10">18:10</span> Och Simon Petrus, som hade ett svärd,
drog ut det och högg till översteprästens tjänare och högg så av honom
högra örat; och tjänarens namn var Malkus.

<span id="an_18:11">18:11</span> Då sade Jesus till Petrus: »Stick ditt
svärd i skidan. Skulle jag icke dricka den kalk som min Fader har givit
mig?»

<span id="an_18:12">18:12</span> Den romerska vakten med sin överste och
de judiska rättstjänarna grepo då Jesus och bundo honom

<span id="an_18:13">18:13</span> och förde honom bort, först till
Hannas; denne var nämligen svärfader till Kaifas, som var överstepräst
det året.

<span id="an_18:14">18:14</span> Och det var Kaifas som under
rådplägningen hade sagt till judarna, att det vore bäst om en man finge
dö för folket.

<span id="an_18:15">18:15</span> Och Simon Petrus jämte en annan
lärjunge följde efter Jesus. Den lärjungen var bekant med översteprästen
och gick med Jesus in på översteprästens gård;

<span id="an_18:16">18:16</span> men Petrus stod utanför vid porten. Den
andre lärjungen, den som var bekant med översteprästen, gick då ut och
talade med portvakterskan och fick så föra Petrus ditin.

<span id="an_18:17">18:17</span> Tjänstekvinnan som vaktade porten sade
därvid till Petrus: »Är icke också du en av den mannens lärjungar?» Han
svarade: »Nej, det är jag icke.»

<span id="an_18:18">18:18</span> Men tjänarna och rättsbetjänterna hade
gjort upp en koleld, ty det var kallt, och de stodo där och värmde sig;
bland dem stod också Petrus och värmde sig.

<span id="an_18:19">18:19</span> Översteprästen frågade nu Jesus om hans
lärjungar och om hans lära.

<span id="an_18:20">18:20</span> Jesus svarade honom: »Jag har öppet
talat för världen, jag har alltid undervisat i synagogan eller i
helgedomen, på ställen där alla judar komma tillsammans; hemligen har
jag intet talat.

<span id="an_18:21">18:21</span> Varför frågar du då mig? Dem som hava
hört mig må du fråga om vad jag har talat till dem. De veta ju vad jag
har sagt.»

<span id="an_18:22">18:22</span> När Jesus sade detta, gav honom en av
rättstjänarna, som stod där bredvid, ett slag på kinden och sade: »Skall
du så svara översteprästen?»

<span id="an_18:23">18:23</span> Jesus svarade honom: »Har jag talat
orätt, så bevisa att det var orätt; men har jag talat rätt, varför slår
du mig då?»

<span id="an_18:24">18:24</span> Och Hannas sände honom bunden till
översteprästen Kaifas.

<span id="an_18:25">18:25</span> Men Simon Petrus stod och värmde sig.
Då sade de till honom: »Är icke också du en av hans lärjungar?» Han
nekade och sade: »Det är jag icke.»

<span id="an_18:26">18:26</span> Då sade en av översteprästens tjänare,
en frände till den som Petrus hade huggit örat av: »Såg jag icke själv
att du var med honom i örtagården?»

<span id="an_18:27">18:27</span> Då nekade Petrus åter. Och i detsamma
gol hanen.

<span id="an_18:28">18:28</span> Sedan förde de Jesus från Kaifas till
pretoriet; och det var nu morgon. Men själva gingo de icke in i
pretoriet, för att de icke skulle bliva orenade, utan skulle kunna äta
påskalammet.

<span id="an_18:29">18:29</span> Då gick Pilatus ut till dem och sade:
»Vad haven I för anklagelse att frambära mot denne man?»

<span id="an_18:30">18:30</span> De svarade och sade till honom: »Vore
han icke en illgärningsman, så hade vi icke överlämnat honom åt dig.»

<span id="an_18:31">18:31</span> Då sade Pilatus till dem: »Tagen I
honom, och dömen honom efter eder lag.» Judarna svarade honom: »För oss
är det icke lovligt att avliva någon.»

<span id="an_18:32">18:32</span> Ty Jesu ord skulle fullbordas, det som
han hade sagt för att giva till känna på vad sätt han skulle dö.

<span id="an_18:33">18:33</span> Pilatus gick åter in i pretoriet och
kallade Jesus till sig och sade till honom: »Är du judarnas konung?»

<span id="an_18:34">18:34</span> Jesus svarade: »Säger du detta av dig
själv, eller hava andra sagt dig det om mig?»

<span id="an_18:35">18:35</span> Pilatus svarade: »Jag är väl icke en
jude! Ditt eget folk och översteprästerna hava överlämnat dig åt mig.
Vad har du gjort?»

<span id="an_18:36">18:36</span> Jesus svarade: »Mitt rike är icke av
denna världen. Om mitt rike vore av denna världen, så hade väl mina
tjänare kämpat för att jag icke skulle bliva överlämnad åt judarna. Men
nu är mitt rike icke av denna världen.»

<span id="an_18:37">18:37</span> Så sade Pilatus till honom: »Så är du
dock en konung?» Jesus svarade: »Du säger det själv, att jag är en
konung. Ja, därtill är jag född, och därtill har jag kommit i världen,
att jag skall vittna för sanningen. Var och en som är av sanningen, han
hör min röst.»

<span id="an_18:38">18:38</span> Pilatus sade till honom: »Vad är
sanning?» När han hade sagt detta, gick han åter ut till judarna och
sade till dem: »Jag finner honom icke skyldig till något brott.

<span id="an_18:39">18:39</span> Nu är det en sedvänja hos eder, att jag
vid påsken skall giva eder en fånge lös. Viljen I då att jag skall giva
eder 'judarnas konung' lös?»

<span id="an_18:40">18:40</span> Då skriade de åter och sade: »Icke
honom, utan Barabbas.» Men Barabbas var en rövare.

<span id="an_19:1">19:1</span> Så tog då Pilatus Jesus och lät gissla
honom.

<span id="an_19:2">19:2</span> Och krigsmännen vredo samman en krona av
törnen och satte den på hans huvud och klädde på honom en purpurfärgad
mantel.

<span id="an_19:3">19:3</span> Sedan trädde de fram till honom och sade:
»Hell dig, du judarnas konung!» och slogo honom på kinden.

<span id="an_19:4">19:4</span> Åter gick Pilatus ut och sade till
folket: »Se, jag vill föra honom ut till eder, på det att I mån förstå
att jag icke finner honom skyldig till något brott.»

<span id="an_19:5">19:5</span> Och Jesus kom då ut, klädd i törnekronan
och den purpurfärgade manteln. Och han sade till dem: »Se mannen!»

<span id="an_19:6">19:6</span> Då nu översteprästerna och rättstjänarna
fingo se honom, skriade de: »Korsfäst! Korsfäst!» Pilatus sade till dem:
»Tagen I honom, och korsfästen honom; jag finner honom icke skyldig till
något brott.»

<span id="an_19:7">19:7</span> Judarna svarade honom: »Vi hava själva en
lag, och efter den lagen måste han dö, ty han har gjort sig till Guds
Son.»

<span id="an_19:8">19:8</span> När Pilatus hörde dem tala så, blev hans
fruktan ännu större.

<span id="an_19:9">19:9</span> Och han gick åter in i pretoriet och
frågade Jesus: »Varifrån är du?» Men Jesus gav honom intet svar.

<span id="an_19:10">19:10</span> Då sade Pilatus till honom: »Svarar du
mig icke? Vet du då icke att jag har makt att giva dig lös och makt att
korsfästa dig?»

<span id="an_19:11">19:11</span> Jesus svarade honom: »Du hade alls
ingen makt över mig, om den icke vore dig given ovanifrån. Därför har
den större synd, som har överlämnat mig åt dig.»

<span id="an_19:12">19:12</span> Från den stunden sökte Pilatus efter
någon utväg att giva honom lös. Men judarna ropade och sade: »Giver du
honom lös, så är du icke kejsarens vän. Vemhelst som gör sig till
konung, han sätter sig upp mot kejsaren.»

<span id="an_19:13">19:13</span> När Pilatus hörde de orden, lät han
föra ut Jesus och satte sig på domarsätet, på en plats som kallades
Litostroton, på hebreiska Gabbata.

<span id="an_19:14">19:14</span> Och det var tillredelsedagen före
påsken, vid sjätte timmen. Och han sade till judarna: »Se här är eder
konung!»

<span id="an_19:15">19:15</span> Då skriade de: »Bort med honom! Bort
med honom! Korsfäst honom!» Pilatus sade till dem: »Skall jag korsfästa
eder konung?» Översteprästerna svarade: »Vi hava ingen annan konung än
kejsaren.»

<span id="an_19:16">19:16</span> Då gjorde han dem till viljes och bjöd
att han skulle korsfästas. Och de togo Jesus med sig.

<span id="an_19:17">19:17</span> Och han bar själv sitt kors och kom så
ut till det ställe som kallades Huvudskalleplatsen, på hebreiska
Golgata.

<span id="an_19:18">19:18</span> Där korsfäste de honom, och med honom
två andra, en på vardera sidan, och Jesus i mitten.

<span id="an_19:19">19:19</span> Men Pilatus lät ock göra en överskrift
och sätta upp den på korset; och den lydde så: »Jesus från Nasaret,
judarnas konung.»

<span id="an_19:20">19:20</span> Den överskriften läste många av
judarna, ty det ställe där Jesus var korsfäst låg nära staden: och den
var avfattad på hebreiska, på latin och på grekiska.

<span id="an_19:21">19:21</span> Då sade judarnas överstepräster till
Pilatus: »Skriv icke: 'Judarnas konung', utan skriv att han har sagt sig
vara judarnas konung.»

<span id="an_19:22">19:22</span> Pilatus svarade: »Vad jag har skrivit,
det har jag skrivit.»

<span id="an_19:23">19:23</span> Då nu krigsmännen hade korsfäst Jesus,
togo de hans kläder och delade dem i fyra delar, en del åt var krigsman.
Också livklädnaden togo de. Men livklädnaden hade inga sömmar, utan var
vävd i ett stycke, uppifrån och alltigenom.

<span id="an_19:24">19:24</span> Därför sade de till varandra: »Låt oss
icke skära sönder den, utan kasta lott om vilken den skall tillhöra.» Ty
skriftens ord skulle fullbordas: »De delade mina kläder mellan sig och
kastade lott om min klädnad.» Så gjorde nu krigsmännen.

<span id="an_19:25">19:25</span> Men vid Jesu kors stodo hans moder och
hans moders syster, Maria, Klopas' hustru, och Maria från Magdala.

<span id="an_19:26">19:26</span> När Jesus nu fick se sin moder och
bredvid henne den lärjunge som han älskade, sade han till sin moder:
»Moder, se din son.»

<span id="an_19:27">19:27</span> Sedan sade han till lärjungen: »Se din
moder.» Och från den stunden tog lärjungen henne hem till sig.

<span id="an_19:28">19:28</span> Eftersom nu Jesus visste att allt annat
redan var fullbordat, sade han därefter, då ju skriften skulle i allt
uppfyllas: »Jag törstar.»

<span id="an_19:29">19:29</span> Där stod då en kärl som var fullt av
ättikvin. Med det vinet fyllde de en svamp, som de satte på en
isopsstängel och förde till hans mun.

<span id="an_19:30">19:30</span> Och när Jesus hade tagit emot vinet,
sade han: »Det är fullbordat.» Sedan böjde han ned huvudet och gav upp
andan.

<span id="an_19:31">19:31</span> Men eftersom det var tillredelsedag och
judarna icke ville att kropparna skulle bliva kvar på korset över
sabbaten (det var nämligen en stor sabbatsdag), bådo de Pilatus att han
skulle låta sönderslå de korsfästas ben och taga bort kropparna.

<span id="an_19:32">19:32</span> Så kommo då krigsmännen och slogo
sönder den förstes ben och sedan den andres som var korsfäst med honom.

<span id="an_19:33">19:33</span> När de därefter kommo till Jesus och
sågo honom redan vara död, slogo de icke sönder hans ben;

<span id="an_19:34">19:34</span> men en av krigsmännen stack upp han
sida med ett spjut, och strax kom därifrån ut blod och vatten.

<span id="an_19:35">19:35</span> Och den som har sett detta, han har
vittnat därom, för att ock I skolen tro; och hans vittnesbörd är sant,
och han vet att han talar sanning.

<span id="an_19:36">19:36</span> Ty detta skedde, för att skriftens ord
skulle fullbordas: »Intet ben skall sönderslås på honom.»

<span id="an_19:37">19:37</span> Och åter ett annat skriftens ord lyder
så: »De skola se upp till honom som de hava stungit.»

<span id="an_19:38">19:38</span> Men Josef från Arimatea, som var en
Jesu lärjunge -- fastän i hemlighet, av fruktan för judarna -- kom
därefter och bad Pilatus att få taga Jesu kropp; och Pilatus tillstadde
honom det. Då gick han åstad och tog hans kropp.

<span id="an_19:39">19:39</span> Och jämväl Nikodemus kom dit, han som
första gången hade besökt honom om natten; denne förde med sig en
blandning av myrra och aloe, vid pass hundra skålpund.

<span id="an_19:40">19:40</span> Och de togo Jesu kropp och omlindade
den med linnebindlar och lade dit de välluktande kryddorna, såsom
judarna hava för sed vid tillredelse till begravning.

<span id="an_19:41">19:41</span> Men invid det ställe där han hade
blivit korsfäst var en örtagård, och i örtagården fanns en ny grav, som
ännu ingen hade varit lagd i.

<span id="an_19:42">19:42</span> Där lade de nu Jesus, eftersom det var
judarnas tillredelsedag och graven låg nära.

<span id="an_20:1">20:1</span> Men på första veckodagen, medan det ännu
var mörkt, kom Maria från Magdala dit till graven och fick se stenen
vara borttagen från graven.

<span id="an_20:2">20:2</span> Då skyndade hon därifrån och kom till
Simon Petrus och till den andre lärjungen, den som Jesus älskade, och
sade till dem: »De hava tagit Herren bort ur graven, och vi veta icke
var de hava lagt honom.»

<span id="an_20:3">20:3</span> Då begåvo sig Petrus och den andre
lärjungen åstad på väg till graven.

<span id="an_20:4">20:4</span> Och de sprungo båda på samma gång; men
den andre lärjungen sprang fortare än Petrus och kom först fram till
graven.

<span id="an_20:5">20:5</span> Och när han lutade sig ditin, så han
linnebindlarna ligga där; dock gick han icke in.

<span id="an_20:6">20:6</span> Sedan, efter honom, kom ock Simon Petrus
dit. Han gick in i graven och fick så se huru bindlarna lågo där,

<span id="an_20:7">20:7</span> och huru duken som hade varit höljd över
hans huvud icke låg tillsammans med bindlarna, utan för sig själv på ett
särskilt ställe, hopvecklad.

<span id="an_20:8">20:8</span> Då gick ock den andre lärjungen ditin,
han som först hade kommit till graven; och han såg och trodde.

<span id="an_20:9">20:9</span> De hade nämligen ännu icke förstått
skriftens ord, att han skulle uppstå från de döda.

<span id="an_20:10">20:10</span> Och lärjungarna gingo så hem till sitt
igen.

<span id="an_20:11">20:11</span> Men Maria stod och grät utanför graven.
Och under det hon grät, lutade hon sig in i graven

<span id="an_20:12">20:12</span> och fick då se två änglar i vita kläder
sitta där Jesu kropp hade legat, den ene vid huvudets plats, den andre
vid fötternas.

<span id="an_20:13">20:13</span> Och de sade till henne: »Kvinna, varför
gråter du?» Hon svarade dem: »De hava tagit bort min Herre, och jag vet
icke var de hava lagt honom.»

<span id="an_20:14">20:14</span> Vid det hon sade detta, vände hon sig
om och fick se Jesus stå där; men hon visste icke att det var Jesus.

<span id="an_20:15">20:15</span> Jesus sade till henne: »Kvinna, varför
gråter du? Vem söker du?» Hon trodde att det var örtagårdsmästaren och
svarade honom: »Herre, om det är du som har burit bort honom, så säg mig
var du har lagt honom, så att jag kan hämta honom.»

<span id="an_20:16">20:16</span> Jesus sade till henne: »Maria!» Då
vände hon sig om och sade till honom på hebreiska: »Rabbuni!» (det
betyder mästare).

<span id="an_20:17">20:17</span> Jesus sade till henne: »Rör icke vid
mig; jag har ju ännu icke farit upp till Fadern. Men gå till mina
bröder, och säg till dem att jag far upp till min Fader och eder Fader,
till min Gud och eder Gud.»

<span id="an_20:18">20:18</span> Maria från Magdala gick då och omtalade
för lärjungarna att hon hade sett Herren, och att han hade sagt detta
till henne.

<span id="an_20:19">20:19</span> På aftonen samma dag, den första
veckodagen, medan lärjungarna av fruktan för judarna voro samlade inom
stängda dörrar, kom Jesus och stod mitt ibland dem och sade till dem:
»Frid vare med eder!»

<span id="an_20:20">20:20</span> Och när han hade sagt detta, visade han
dem sina händer och sin sida. Och lärjungarna blevo glada, när de sågo
Herren.

<span id="an_20:21">20:21</span> Åter sade Jesus till dem: »Frid vare
med eder! Såsom Fadern har sänt mig, så sänder ock jag eder.»

<span id="an_20:22">20:22</span> Och när han hade sagt detta, andades
han på dem och sade till dem: »Tagen emot helig ande!

<span id="an_20:23">20:23</span> Om I förlåten någon hans synder, så äro
de honom förlåtna; och om I binden någon i hans synder, så är han bunden
i dem.»

<span id="an_20:24">20:24</span> Men Tomas, en av de tolv, han som
kallades Didymus, var icke med dem, när Jesus kom.

<span id="an_20:25">20:25</span> Då nu de andra lärjungarna sade till
honom att de hade sett Herren, svarade han dem: »Om jag icke ser hålen
efter spikarna i hans händer och sticker mitt finger i hålen efter
spikarna och sticker min hand i hans sida, så kan jag icke tro det.»

<span id="an_20:26">20:26</span> Åtta dagar därefter voro hans lärjungar
åter därinne, och Tomas var med bland dem. Då kom Jesus, medan dörrarna
voro stängda, och stod mitt ibland de, och sade: »Frid vare med eder!»

<span id="an_20:27">20:27</span> Sedan sade han till Tomas: »Räck hit
dit finger, se här äro mina händer; och räck hit din hand, och stick den
i min sida. Och tvivla icke, utan tro.»

<span id="an_20:28">20:28</span> Tomas svarade och sade till honom: »Min
Herre och min Gud!»

<span id="an_20:29">20:29</span> Jesus sade till honom: »Eftersom du har
sett mig, tror du? Saliga äro de som icke se och dock tro.»

<span id="an_20:30">20:30</span> Ännu många andra tecken, som icke äro
uppskrivna i denna bok, gjorde Jesus i sina lärjungars åsyn.

<span id="an_20:31">20:31</span> Men dessa hava blivit uppskrivna, för
att I skolen tro att Jesus är Messias, Guds Son, och för att I genom
tron skolen hava liv i hans namn.

<span id="an_21:1">21:1</span> Därefter uppenbarade sig Jesus åter för
lärjungarna, vid Tiberias' sjö; och vid den uppenbarelsen gick så till:

<span id="an_21:2">21:2</span> Simon Petrus och Tomas, som kallades
Didymus, och Natanael, han som var från Kana i Galileen, och Sebedeus'
söner voro tillsammans, och med dem två andra av hans lärjungar.

<span id="an_21:3">21:3</span> Simon Petrus sade då till dem: »Jag vill
gå åstad och fiska.» De sade till honom: »Vi gå också med dig.» Så
begåvo de sig åstad och stego i båten. Men den natten fingo de intet.

<span id="an_21:4">21:4</span> När det sedan hade blivit morgon, stod
Jesus där på stranden; dock visste lärjungarna icke att det var Jesus.

<span id="an_21:5">21:5</span> Och Jesus sade till dem: »Mina barn,
haven I något att äta?» De svarade honom: »Nej.»

<span id="an_21:6">21:6</span> Han sade till dem: »Kasten ut nätet på
högra sidan om båten, så skolen I få.» Då kastade de ut; och nu fingo de
en så stor hop fiskar, att de icke förmådde draga upp nätet.

<span id="an_21:7">21:7</span> Den lärjunge som Jesus älskade sade då
till Petrus: »Det är Herren.» När Simon Petrus hörde att det var Herren,
tog han på sig sin överklädnad -- ty han var oklädd -- och gav sig i
sjön.

<span id="an_21:8">21:8</span> Men de andra lärjungarna kommo med båten
och drogo efter sig nätet med fiskarna; de voro nämligen icke längre
från land än vid pass två hundra alnar.

<span id="an_21:9">21:9</span> När de sedan hade stigit i land, sågo de
glöd ligga där och fisk, som låg därpå, och bröd.

<span id="an_21:10">21:10</span> Jesus sade till dem: »Tagen hit av de
fiskar som I nu fingen.»

<span id="an_21:11">21:11</span> Då steg Simon Petrus i båten och drog
nätet upp på land, och det var fullt av stora fiskar, ett hundra
femtiotre stycken. Och fastän de voro så många, hade nätet icke gått
sönder.

<span id="an_21:12">21:12</span> Därefter sade Jesus till dem: »Kommen
hit och äten.» Och ingen av lärjungarna dristade sig att fråga honom vem
han var, ty de förstodo att det var Herren.

<span id="an_21:13">21:13</span> Jesus gick då fram och tog brödet och
gav dem, likaledes ock av fiskarna.

<span id="an_21:14">21:14</span> Detta var nu tredje gången som Jesus
uppenbarade sig för sina lärjungar, sedan han hade uppstått från de
döda.

<span id="an_21:15">21:15</span> När de hade ätit, sade Jesus till Simon
Petrus: »Simon, Johannes' son, älskar du mig mer än dessa göra?» Han
svarade honom: »Ja, Herre; du vet att jag har dig kär.» Då sade han till
honom: »Föd mina lamm.»

<span id="an_21:16">21:16</span> Åter frågade han honom, för andra
gången: »Simon, Johannes' son, älskar du mig?» Han svarade honom: »Ja,
Herre; du vet att jag har dig kär.» Då sade han till honom: »Var en
herde för mina får.»

<span id="an_21:17">21:17</span> För tredje gången frågade han honom:
»Simon, Johannes' son, har du mig kär?» Petrus blev bedrövad över att
han för tredje gången frågade honom: »Har du mig kär?» Och han svarade
honom: »Herre, du vet allting; du vet att jag har dig kär.» Då sade
Jesus till honom: »Föd mina får.

<span id="an_21:18">21:18</span> Sannerligen, sannerligen säger jag dig:
När du var yngre, omgjordade du dig själv och gick vart du ville; men
när du bliver gammal, skall du nödgas sträcka ut dina händer, och en
annan skall omgjorda dig och föra dig dit du icke vill.»

<span id="an_21:19">21:19</span> Detta sade han för att giva till känna
med hurudan död Petrus skulle förhärliga Gud. Och sedan han hade sagt
detta, sade han till honom: »Följ mig.»

<span id="an_21:20">21:20</span> När Petrus vände sig om, fick han se
att den lärjunge som Jesus älskade följde med, densamme som under
aftonmåltiden hade lutat sig mot hans bröst och frågat honom: »Herre,
vilken är det som skall förråda dig?»

<span id="an_21:21">21:21</span> Då nu Petrus såg den lärjungen, frågade
han Jesus: »Herre, huru bliver det då med denne?»

<span id="an_21:22">21:22</span> Jesus svarade honom: »Om jag vill att
han skall leva kvar, till dess jag kommer, vad kommer det dig vid? Följ
du mig.»

<span id="an_21:23">21:23</span> Så kom det talet ut ibland bröderna,
att den lärjungen icke skulle dö. Men Jesus hade icke sagt till honom
att han icke skulle dö, utan allenast: »Om jag vill att han skall leva
kvar, till dess jag kommer, vad kommer det dig vid?»

<span id="an_21:24">21:24</span> Det är den lärjungen som vittnar om
detta, och som har skrivit detta; och vi veta att hans vittnesbörd är
sant.

<span id="an_21:25">21:25</span> Ännu mycket annat var det som Jesus
gjorde; och om allt detta skulle uppskrivas, det ena med det andra, så
tror jag att icke ens hela världen skulle kunna rymma de böcker som då
bleve skrivna.

------------------------------------------------------------------------

[Next: Acts](act)
