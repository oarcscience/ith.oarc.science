[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](kg2)  [Next](ch2.md) 

------------------------------------------------------------------------

### Swedish Bible: 1 Chronicles

<span id="an_1:1">1:1</span> Adam, Set, Enos,

<span id="an_1:2">1:2</span> Kenan, Mahalalel, Jered,

<span id="an_1:3">1:3</span> Hanok, Metusela, Lemek,

<span id="an_1:4">1:4</span> Noa, Sem, Ham och Jafet.

<span id="an_1:5">1:5</span> Jafets söner voro Gomer, Magog, Madai,
Javan, Tubal, Mesek och Tiras.

<span id="an_1:6">1:6</span> Gomers söner voro Askenas, Difat och
Togarma.

<span id="an_1:7">1:7</span> Javans söner voro Elisa och Tarsisa,
kittéerna och rodanéerna.

<span id="an_1:8">1:8</span> Hams söner voro Kus, Misraim, Put och
Kanaan.

<span id="an_1:9">1:9</span> Kus' söner voro Seba, Havila, Sabta, Raema
och Sabteka. Raemas söner voro Saba och Dedan.

<span id="an_1:10">1:10</span> Men Kus födde Nimrod; han var den förste
som upprättade ett välde på jorden.

<span id="an_1:11">1:11</span> Och Misraim födde ludéerna, anaméerna,
lehabéerna, naftuhéerna,

<span id="an_1:12">1:12</span> patroséerna, kasluhéerna, från vilka
filistéerna hava utgått, och kaftoréerna.

<span id="an_1:13">1:13</span> Och Kanaan födde Sidon, som var hans
förstfödde, och Het,

<span id="an_1:14">1:14</span> så ock jebuséerna, amoréerna och
girgaséerna,

<span id="an_1:15">1:15</span> hivéerna, arkéerna, sinéerna,

<span id="an_1:16">1:16</span> arvadéerna, semaréerna och hamatéerna.

<span id="an_1:17">1:17</span> Sems söner voro Elam, Assur, Arpaksad,
Lud och Aram, så ock Us, Hul, Geter och Mesek.

<span id="an_1:18">1:18</span> Arpaksad födde Sela, och Sela födde Eber.

<span id="an_1:19">1:19</span> Men åt Eber föddes två söner; den ene
hette Peleg, ty i hans tid blev jorden fördelad; och hans broder hette
Joktan.

<span id="an_1:20">1:20</span> Och Joktan födde Almodad, Selef,
Hasarmavet, Jera,

<span id="an_1:21">1:21</span> Hadoram, Usal, Dikla,

<span id="an_1:22">1:22</span> Ebal, Abimael, Saba,

<span id="an_1:23">1:23</span> Ofir, Havila och Jobab; alla dessa voro
Joktans söner.

<span id="an_1:24">1:24</span> Sem, Arpaksad, Sela,

<span id="an_1:25">1:25</span> Eber, Peleg, Regu,

<span id="an_1:26">1:26</span> Serug, Nahor, Tera,

<span id="an_1:27">1:27</span> Abram, det är Abraham

<span id="an_1:28">1:28</span> Abrahams söner voro Isak och Ismael.

<span id="an_1:29">1:29</span> Detta är deras släkttavla: Nebajot,
Ismaels förstfödde, vidare Kedar, Adbeel och Mibsam,

<span id="an_1:30">1:30</span> Misma och Duma, Massa, Hadad och Tema,

<span id="an_1:31">1:31</span> Jetur, Nafis och Kedma. Dessa voro
Ismaels söner.

<span id="an_1:32">1:32</span> Och de söner som Ketura, Abrahams
bihustru, födde voro Simran, Joksan, Medan, Midjan, Jisbak och Sua.
Joksans söner voro Saba och Dedan.

<span id="an_1:33">1:33</span> Och Midjans söner voro Efa, Efer, Hanok,
Abida och Eldaa. Alla dessa voro Keturas söner.

<span id="an_1:34">1:34</span> Och Abraham födde Isak. Isaks söner voro
Esau och Israel.

<span id="an_1:35">1:35</span> Esaus söner voro Elifas, Reguel, Jeus,
Jaelam och Kora.

<span id="an_1:36">1:36</span> Elifas' söner voro Teman och Omar, Sefi
och Gaetam, Kenas, Timna och Amalek

<span id="an_1:37">1:37</span> Reguels söner voro Nahat, Sera, Samma och
Missa.

<span id="an_1:38">1:38</span> Men Seirs söner voro Lotan, Sobal,
Sibeon, Ana, Dison, Eser och Disan.

<span id="an_1:39">1:39</span> Lotans söner voro Hori och Homam; och
Lotans syster var Timna.

<span id="an_1:40">1:40</span> Sobals söner voro Aljan, Manahat och
Ebal, Sefi och Onam. Och Sibeons söner voro Aja och Ana.

<span id="an_1:41">1:41</span> Anas söner voro Dison. Och Disons söner
voro Hamran, Esban, Jitran och Keran.

<span id="an_1:42">1:42</span> Esers söner voro Bilhan, Saavan, Jaakan.
Disans söner voro Us och Aran.

<span id="an_1:43">1:43</span> Och dessa voro de konungar som regerade i
Edoms land, innan ännu någon israelitisk konung var konung där: Bela,
Beors son, och hans stad hette Dinhaba.

<span id="an_1:44">1:44</span> När Bela dog, blev Jobab, Seras son, från
Bosra, konung efter honom.

<span id="an_1:45">1:45</span> När Jobab dog, blev Husam från
temanéernas land konung efter honom.

<span id="an_1:46">1:46</span> När Husam dog, blev Hadad, Bedads son,
konung efter honom, han som slog midjaniterna på Moabs mark; och hans
stad hette Avit.

<span id="an_1:47">1:47</span> När Hadad dog, blev Samla från Masreka
konung efter honom.

<span id="an_1:48">1:48</span> När Samla dog, blev Saul, från Rehobot
vid floden, konung efter honom.

<span id="an_1:49">1:49</span> När Saul dog, blev Baal-Hanan, Akbors
son, konung efter honom

<span id="an_1:50">1:50</span> När Baal-Hanan dog, blev Hadad konung
efter honom; och hans stad hette Pagi, och hans hustru hette Mehetabel,
dotter till Matred, var dotter till Me-Sahab.

<span id="an_1:51">1:51</span> Men när Hadad hade dött, voro dessa Edoms
stamfurstar: fursten Timna, fursten Alja, fursten Jetet,

<span id="an_1:52">1:52</span> fursten Oholibama, fursten Ela, fursten
Pinon,

<span id="an_1:53">1:53</span> fursten Kenas, fursten Teman, fursten
Mibsar,

<span id="an_1:54">1:54</span> fursten Magdiel, fursten Iram. Dessa voro
Edoms stamfurstar.

<span id="an_2:1">2:1</span> Dessa voro Israels söner: Ruben, Simeon,
Levi och Juda, Isaskar och Sebulon,

<span id="an_2:2">2:2</span> Dan, Josef och Benjamin, Naftali, Gad och
Aser.

<span id="an_2:3">2:3</span> Judas söner voro Er, Onan och Sela; dessa
tre föddes åt honom av Suas dotter, kananeiskan. Men Er, Judas
förstfödde, misshagade HERREN; därför dödade han honom.

<span id="an_2:4">2:4</span> Och Tamar, hans sonhustru, födde åt honom
Peres och Sera, så att Judas söner voro tillsammans fem.

<span id="an_2:5">2:5</span> Peres' söner voro Hesron och Hamul.

<span id="an_2:6">2:6</span> Seras söner voro Simri, Etan, Heman, Kalkol
och Dara, tillsammans fem.

<span id="an_2:7">2:7</span> Men Karmis söner voro Akar, som drog olycka
över Israel, när han trolöst förgrep sig på det tillspillogivna.

<span id="an_2:8">2:8</span> Och Etans söner voro Asarja.

<span id="an_2:9">2:9</span> Och de söner som föddes åt Hesron voro
Jerameel, Ram och Kelubai.

<span id="an_2:10">2:10</span> Och Ram födde Amminadab, och Amminadab
födde Naheson, hövding för Juda barn.

<span id="an_2:11">2:11</span> Naheson födde Salma, och Salma födde
Boas.

<span id="an_2:12">2:12</span> Boas födde Obed, och Obed födde Isai.

<span id="an_2:13">2:13</span> Isai födde Eliab, som var hans
förstfödde, Abinadab, den andre, och Simea, den tredje,

<span id="an_2:14">2:14</span> Netanel, den fjärde, Raddai, den femte,

<span id="an_2:15">2:15</span> Osem, den sjätte, David, den sjunde.

<span id="an_2:16">2:16</span> Och deras systrar voro Seruja och
Abigail. Och Serujas söner voro Absai, Joab och Asael, tillsammans tre.

<span id="an_2:17">2:17</span> Och Abigail födde Amasa, och Amasas fader
var ismaeliten Jeter.

<span id="an_2:18">2:18</span> Och Kaleb, Hesrons son, födde ett barn av
kvinnkön, Asuba, därtill ock Jeriot; och dessa voro henne söner: Jeser,
Sobab och Ardon.

<span id="an_2:19">2:19</span> Och när Asuba dog, tog Kaleb Efrat till
hustru åt sig, och hon födde åt honom Hur.

<span id="an_2:20">2:20</span> Och Hur födde Uri, och Uri födde Besalel.

<span id="an_2:21">2:21</span> Därefter gick Hesron in till Makirs,
Gileads faders, dotter; henne tog han till hustru, när han var sextio år
gammal. Och hon födde åt honom Segub.

<span id="an_2:22">2:22</span> Och Segub födde Jair; denne hade tjugutre
städer i Gileads land.

<span id="an_2:23">2:23</span> Men gesuréerna och araméerna togo ifrån
dem Jairs byar jämte Kenat med underlydande orter, sextio städer. Alla
dessa voro söner till Makir, Gileads fader.

<span id="an_2:24">2:24</span> Och sedan Hesron hade dött i
Kaleb-Efrata, födde Hesrons hustru Abia åt honom Ashur, Tekoas fader.

<span id="an_2:25">2:25</span> Och Jerameels, Hesrons förstföddes, söner
voro Ram, den förstfödde, vidare Buna, Oren och Osem samt Ahia.

<span id="an_2:26">2:26</span> Men Jerameel hade en annan hustru som
hette Atara; hon var moder till Onam.

<span id="an_2:27">2:27</span> Och Rams, Jerameels förstföddes, söner
voro Maas, Jamin och Eker.

<span id="an_2:28">2:28</span> Onams söner voro Sammai och Jada; och
Sammais söner voro Nadab och Abisur.

<span id="an_2:29">2:29</span> Och Abisurs hustru hette Abihail; hon
födde åt honom Aban och Molid.

<span id="an_2:30">2:30</span> Nadabs söner voro Seled och Appaim. Seled
dog barnlös.

<span id="an_2:31">2:31</span> Men Appaims söner voro Jisei; Jiseis
söner voro Sesan; Sesans söner voro Alai.

<span id="an_2:32">2:32</span> Jadas, Sammais broders, söner voro Jeter
och Jonatan. Jeter dog barnlös.

<span id="an_2:33">2:33</span> Men Jonatans söner voro Pelet och Sasa.
Dessa voro Jerameels söner.

<span id="an_2:34">2:34</span> Men Sesan hade inga söner, utan allenast
döttrar. Nu hade Sesan en egyptisk tjänare som hette Jarha.

<span id="an_2:35">2:35</span> Och Sesan gav sin dotter till hustru åt
sin tjänare Jarha, och hon födde åt honom Attai.

<span id="an_2:36">2:36</span> Attai födde Natan, och Natan födde Sabad.

<span id="an_2:37">2:37</span> Sabad födde Eflal, och Eflal födde Obed.

<span id="an_2:38">2:38</span> Obed födde Jehu, och Jehu födde Asarja.

<span id="an_2:39">2:39</span> Asarja födde Heles, och Heles födde
Eleasa.

<span id="an_2:40">2:40</span> Eleasa födde Sisamai, och Sisamai födde
Sallum.

<span id="an_2:41">2:41</span> Sallum födde Jekamja, och Jekamja födde
Elisama.

<span id="an_2:42">2:42</span> Och Kalebs, Jerameels broders, söner voro
Mesa, hans förstfödde, som var Sifs fader, och Maresas, Hebrons faders,
söner.

<span id="an_2:43">2:43</span> Men Hebrons söner voro Kora, Tappua,
Rekem och Sema.

<span id="an_2:44">2:44</span> Sema födde Raham, Jorkeams fader. Men
Rekem födde Sammai.

<span id="an_2:45">2:45</span> Sammais son var Maon, och Maon var
Bet-Surs fader.

<span id="an_2:46">2:46</span> Och Efa, Kalebs bihustru, födde Haran,
Mosa och Gases; och Haran födde Gases.

<span id="an_2:47">2:47</span> Och Jadais söner voro Regem, Jotam,
Gesan, Pelet, Efa och Saaf.

<span id="an_2:48">2:48</span> Kalebs bihustru Maaka födde Seber och
Tirhana.

<span id="an_2:49">2:49</span> Hon födde ock Saaf, Madmannas fader,
Seva, Makbenas fader och Gibeas fader. Och Kalebs dotter var Aksa.

<span id="an_2:50">2:50</span> Dessa voro Kalebs söner: Hurs, Efratas
förstföddes, son var Sobal Kirjat-Jearims fader,

<span id="an_2:51">2:51</span> vidare Salma, Bet-Lehems fader, och
Haref, Bet-Gaders fader.

<span id="an_2:52">2:52</span> Söner till Sobal, Kirjat-Jearims fader,
voro Haroe och hälften av Hammenuhot-släkten.

<span id="an_2:53">2:53</span> Men Kirjat-Jearims släkter voro
jeteriterna, putiterna, sumatiterna och misraiterna. Från dem utgingo
sorgatiterna och estaoliterna.

<span id="an_2:54">2:54</span> Salmas söner voro Bet-Lehem och
netofatiterna, Atrot-Bet-Joab, så ock hälften av manahatiterna,
sorgiterna.

<span id="an_2:55">2:55</span> Och de skriftlärdes släkter, deras som
bodde i Jaebes, voro tireatiterna, simeatiterna, sukatiterna. Dessa voro
de kainéer som härstammade från Hammat, fader till Rekabs släkt.

<span id="an_3:1">3:1</span> Dessa voro de söner som föddes åt David i
Hebron: Amnon, den förstfödde, av Ahinoam från Jisreel; Daniel, den
andre, av Abigail från Karmel;

<span id="an_3:2">3:2</span> Absalom, den tredje, son till Maaka, som
var dotter till Talmai, konungen i Gesur; Adonia, den fjärde, Haggits
son;

<span id="an_3:3">3:3</span> Sefatja, den femte, av Abital; Jitream, den
sjätte, av hans hustru Egla.

<span id="an_3:4">3:4</span> Dessa sex föddes åt honom i Hebron, där han
regerade i sju år och sex månader. I Jerusalem åter regerade han i
trettiotre år.

<span id="an_3:5">3:5</span> Och dessa söner föddes åt honom i
Jerusalem: Simea, Sobab, Natan och Salomo, tillsammans fyra, av Bat-Sua,
Ammiels dotter;

<span id="an_3:6">3:6</span> vidare Jibhar, Elisama, Elifelet,

<span id="an_3:7">3:7</span> Noga, Nefeg, Jafia,

<span id="an_3:8">3:8</span> Elisama, Eljada och Elifelet, tillsammans
nio.

<span id="an_3:9">3:9</span> Detta var alla Davids söner, förutom
sönerna med bihustrurna; och Tamar var deras syster.

<span id="an_3:10">3:10</span> Salomos son var Rehabeam. Hans son var
Abia; hans son var Asa; hans son var Josafat.

<span id="an_3:11">3:11</span> Hans son var Joram; hans son var Ahasja;
hans son var Joas.

<span id="an_3:12">3:12</span> Hans son var Amasja; hans son var Asarja;
hans son var Jotam.

<span id="an_3:13">3:13</span> Hans son var Ahas; hans son var Hiskia;
hans son var Manasse.

<span id="an_3:14">3:14</span> Hans son var Amon; hans son var Josia.

<span id="an_3:15">3:15</span> Josias söner voro Johanan den förstfödde,
Jojakim, den andre, Sidkia, den tredje, Sallum, den fjärde.

<span id="an_3:16">3:16</span> Jojakims söner voro hans son Jekonja och
dennes son Sidkia.

<span id="an_3:17">3:17</span> Jekonjas söner voro Assir och dennes son
Sealtiel,

<span id="an_3:18">3:18</span> vidare Malkiram, Pedaja, Senassar,
Jekamja, Hosama och Nedabja.

<span id="an_3:19">3:19</span> Pedajas söner voro Serubbabel och Simei.
Serubbabels söner voro Mesullam och Hananja, och deras syster var
Selomit,

<span id="an_3:20">3:20</span> vidare Hasuba, Ohel, Berekja, Hasadja och
Jusab-Hesed, tillsammans fem.

<span id="an_3:21">3:21</span> Hananjas söner voro Pelatja och Jesaja,
vidare Refajas söner, Arnans söner, Obadjas söner och Sekanjas söner.

<span id="an_3:22">3:22</span> Sekanjas söner voro Semaja, Semajas söner
voro Hattus, Jigeal, Baria, Nearja och Safat, tillsammans sex.

<span id="an_3:23">3:23</span> Nearjas söner voro Eljoenai, Hiskia och
Asrikam, tillsammans tre.

<span id="an_3:24">3:24</span> Eljoenais söner voro Hodauja, Eljasib,
Pelaja, Ackub, Johanan, Delaja och Anani, tillsammans sju.

<span id="an_4:1">4:1</span> Judas söner voro Peres, Hesron, Karmi, Hur
och Sobal.

<span id="an_4:2">4:2</span> Och Reaja, Sobals son, födde Jahat, och
Jahat födde Ahumai och Lahad. Dessa voro sorgatiternas släkter.

<span id="an_4:3">4:3</span> Och dessa voro Abi-Etams söner: Jisreel,
Jisma och Jidbas, och deras syster hette Hasselelponi,

<span id="an_4:4">4:4</span> vidare Penuel, Gedors fader, och Eser,
Husas fader. Dessa voro söner till Hur, Efratas förstfödde, Bet-Lehems
fader.

<span id="an_4:5">4:5</span> Och Ashur, Tekoas fader, hade två hustrur,
Helea och Naara.

<span id="an_4:6">4:6</span> Naara födde åt honom Ahussam, Hefer, Timeni
och ahastariterna. Dessa voro Naaras söner.

<span id="an_4:7">4:7</span> Och Heleas söner voro Seret, Jishar och
Etnan.

<span id="an_4:8">4:8</span> Och Kos födde Anub och Hassobeba, så ock
Aharhels, Harums sons, släkter.

<span id="an_4:9">4:9</span> Men Jaebes var mer ansedd än sina bröder;
hans moder hade givit honom namnet Jaebes, i det hon sade: »Jag har fött
honom med smärta.»

<span id="an_4:10">4:10</span> Och Jaebes åkallade Israels Gud och sade:
»O att du ville välsigna mig och utvidga mitt område och låta din hand
vara med mig! O att du ville avvända vad ont är, så att jag sluppe att
känna någon smärta!» Och Gud lät det ske, som han begärde.

<span id="an_4:11">4:11</span> Och Kelub, Suhas broder, födde Mehir; han
var Estons fader.

<span id="an_4:12">4:12</span> Och Eston födde Bet-Rafa, Pasea och
Tehinna, Ir-Nahas' fader. Dessa voro männen från Reka.

<span id="an_4:13">4:13</span> Och Kenas söner voro Otniel och Seraja.
Otniels söner voro Hatat.

<span id="an_4:14">4:14</span> Och Meonotai födde Ofra. Och Seraja födde
Joab, fader till Timmermansdalens släkt, ty dessa voro timmermän.

<span id="an_4:15">4:15</span> Och Kalebs, Jefunnes sons, söner voro
Iru, Ela och Naam, så ock Elas söner och Kenas.

<span id="an_4:16">4:16</span> Och Jehallelels söner voro Sif och Sifa,
Tirja och Asarel.

<span id="an_4:17">4:17</span> Och Esras son var Jeter, vidare Mered,
Efer och Jalon. Och kvinnan blev havande och födde Mirjam, Sammai och
Jisba, Estemoas fader.

<span id="an_4:18">4:18</span> Och hans judiska hustru födde Jered,
Gedors fader, och Heber, Sokos fader, och Jekutiel, Sanoas fader. Men de
andra voro söner till Bitja, Faraos dotter, som Mered hade tagit till
hustru.

<span id="an_4:19">4:19</span> Och söner till Hodias hustru, Nahams
syster, voro Kegilas fader, garmiten, och maakatiten Estemoa.

<span id="an_4:20">4:20</span> Och Simons söner voro Amnon och Rinna,
Ben-Hanan och Tilon. Och Jiseis söner voro Sohet och Sohets son.

<span id="an_4:21">4:21</span> Söner till Sela, Judas son, voro Er,
Lekas fader, och Laeda, Maresas fader, och de släkter som tillhörde
linnearbetarnas hus, av Asbeas hus,

<span id="an_4:22">4:22</span> vidare Jokim och männen i Koseba samt
Joas och Saraf, som blevo herrar över Moab, så ock Jasubi-Lehem. Men
detta tillhör en avlägsen tid.

<span id="an_4:23">4:23</span> Dessa voro krukmakarna och invånarna i
Netaim och Gedera; de bodde där hos konungen och voro i hans arbete.

<span id="an_4:24">4:24</span> Simeons söner voro Nemuel och Jamin,
Jarib, Sera och Saul.

<span id="an_4:25">4:25</span> Hans son var Sallum; hans son var Mibsam;
hans son var Misma.

<span id="an_4:26">4:26</span> Mismas söner voro hans son Hammuel,
dennes son Sackur och dennes son Simei.

<span id="an_4:27">4:27</span> Och Simei hade sexton söner och sex
döttrar; men hans bröder hade icke många barn. Och deras släkt i sin
helhet förökade sig icke så mycket som Juda barn.

<span id="an_4:28">4:28</span> Och de bodde i Beer-Seba, Molada och
Hasar-Sual,

<span id="an_4:29">4:29</span> i Bilha, i Esem och i Tolad,

<span id="an_4:30">4:30</span> i Betuel, i Horma och i Siklag,

<span id="an_4:31">4:31</span> i Bet-Markabot, i Hasar-Susim, i
Bet-Birei och i Saaraim. Dessa voro deras städer, till dess att David
blev konung.

<span id="an_4:32">4:32</span> Och deras byar voro Etam och Ain, Rimmon,
Token och Asan -- fem städer;

<span id="an_4:33">4:33</span> därtill alla deras byar, som lågo runt
omkring dessa städer, ända till Baal. Dessa voro deras boningsorter; och
de hade sitt särskilda släktregister.

<span id="an_4:34">4:34</span> Vidare: Mesobab, Jamlek och Josa, Amasjas
son,

<span id="an_4:35">4:35</span> och Joel och Jehu, son till Josibja, son
till Seraja, son till Asiel,

<span id="an_4:36">4:36</span> och Eljoenai, Jaakoba, Jesohaja, Asaja,
Adiel, Jesimiel och Benaja,

<span id="an_4:37">4:37</span> så ock Sisa, son till Sifei, son till
Allon, son till Jedaja, son till Simri son till Semaja.

<span id="an_4:38">4:38</span> Dessa nu nämnda voro hövdingar i sina
släkter, och deras familjer utbredde sig och blevo talrika.

<span id="an_4:39">4:39</span> Och de drogo fram mot Gedor, ända till
östra sidan av dalen, för att söka bete för sin boskap.

<span id="an_4:40">4:40</span> Och de funno fett och gott bete, och
landet hade utrymme nog, och där var stilla och lugnt, ty de som förut
bodde där voro hamiter.

<span id="an_4:41">4:41</span> Men dessa som här hava blivit upptecknade
vid namn kommo i Hiskias, Juda konungs, tid och förstörde deras tält och
slogo de meiniter som funnos där och gåvo dem till spillo, så att de nu
icke mer äro till, och bosatte sig i deras land; ty där fanns bete för
deras boskap.

<span id="an_4:42">4:42</span> Och av dem, av Simeons barn, drogo fem
hundra man till Seirs bergsbygd; och Pelatja, Nearja, Refaja och Ussiel,
Jiseis söner, stodo i spetsen för dem.

<span id="an_4:43">4:43</span> Och de slogo den sista kvarlevan av
amalekiterna; sedan bosatte de sig där och bo där ännu i dag.

<span id="an_5:1">5:1</span> Och Rubens söner, Israels förstföddes --
han var nämligen den förstfödde, men därför att han oskärade sin faders
bädd, blev hans förstfödslorätt given åt Josefs, Israels sons, söner,
dock icke så, att denne skulle upptagas i släktregistret såsom den
förstfödde;

<span id="an_5:2">5:2</span> ty väl var Juda den mäktigaste bland sina
bröder, och furste blev en av hans avkomlingar, men förstfödslorätten
blev dock Josefs --

<span id="an_5:3">5:3</span> Rubens, Israels förstföddes, söner voro
Hanok och Pallu, Hesron och Karmi.

<span id="an_5:4">5:4</span> Joels söner voro hans son Semaja, dennes
son Gog, dennes son Simei,

<span id="an_5:5">5:5</span> dennes son Mika, dennes son Reaja, dennes
son Baal,

<span id="an_5:6">5:6</span> så ock dennes son Beera, som
Tillegat-Pilneeser, konungen i Assyrien, förde bort i fångenskap; han
var hövding för rubeniterna.

<span id="an_5:7">5:7</span> Och hans bröder voro, efter sina släkter,
när de upptecknades i släktregistret efter sin ättföljd: Jegiel,
huvudmannen, Sakarja

<span id="an_5:8">5:8</span> och Bela, son till Asas, son till Sema, son
till Joel; han bodde i Aroer, och hans boningsplatser nådde ända till
Nebo och Baal-Meon.

<span id="an_5:9">5:9</span> Och österut nådde hans boningsplatser ända
fram till öknen som sträcker sig ifrån floden Frat; ty de hade stora
boskapshjordar i Gileads land.

<span id="an_5:10">5:10</span> Men i Sauls tid förde de krig mot
hagariterna, och dessa föllo för deras hand; då bosatte de sig i deras
hyddor utefter hela östra sidan av Gilead.

<span id="an_5:11">5:11</span> Och Gads barn hade sina boningsplatser
gent emot dem i landet Basan ända till Salka:

<span id="an_5:12">5:12</span> Joel, huvudmannen, och Safam därnäst, och
vidare Jaanai och Safat i Basan.

<span id="an_5:13">5:13</span> Och deras bröder voro, efter sina
familjer, Mikael, Mesullam, Seba, Jorai, Jaekan, Sia och Eber,
tillsammans sju.

<span id="an_5:14">5:14</span> Dessa voro söner till Abihail, son till
Huri, son till Jaroa, son till Gilead, son till Mikael, son till
Jesisai, son till Jado, son till Bus.

<span id="an_5:15">5:15</span> Men Ahi, son till Abdiel, son till Guni,
var huvudman för deras familjer.

<span id="an_5:16">5:16</span> Och de bodde i Gilead i Basan och
underlydande orter, så ock på alla Sarons utmarker, så långt de sträckte
sig.

<span id="an_5:17">5:17</span> Alla dessa blevo upptecknade i
släktregistret i Jotams, Juda konungs, och i Jerobeams, Israels konungs,
tid.

<span id="an_5:18">5:18</span> Rubens barn och gaditerna och ena hälften
av Manasse stam, de av dem, som voro krigsdugliga och buro sköld och
svärd och spände båge och voro stridskunniga, utgjorde fyrtiofyra tusen
sju hundra sextio stridbara män.

<span id="an_5:19">5:19</span> Och de förde krig mot hagariterna och mot
Jetur, Nafis och Nodab.

<span id="an_5:20">5:20</span> Och seger beskärdes dem i striden mot
dessa, så att hagariterna och alla som voro med dem blevo givna i deras
hand; ty de ropade till Gud under striden, och han bönhörde dem, därför
att de förtröstade på honom.

<span id="an_5:21">5:21</span> Och såsom byte förde de bort deras
boskapshjordar, femtio tusen kameler, två hundra femtio tusen får och
två tusen åsnor, så ock ett hundra tusen människor.

<span id="an_5:22">5:22</span> Ty många hade fallit slagna, eftersom
striden var av Gud. Sedan bosatte de sig i deras land och bodde där ända
till fångenskapen.

<span id="an_5:23">5:23</span> Halva Manasse stams barn bodde ock där i
landet, från Basan ända till Baal-Hermon och Senir och Hermons berg, och
de voro talrika.

<span id="an_5:24">5:24</span> Och dessa voro huvudmän för sina
familjer: Efer, Jisei, Eliel, Asriel, Jeremia, Hodauja och Jadiel,
tappra stridsmän, namnkunniga män, huvudmän för sina familjer.

<span id="an_5:25">5:25</span> Men de blevo otrogna mot sina fäders Gud,
i det att de i trolös avfällighet lupo efter de gudar som dyrkades av de
folk där i landet, som Gud hade förgjort för dem.

<span id="an_5:26">5:26</span> Då uppväckte Israels Gud den assyriske
konungen Puls ande och den assyriske konungen Tillegat-Pilnesers ande
och lät folket föras bort i fångenskap, såväl rubeniterna och gaditerna
som ena hälften av Manasse stam, och lät dem komma till Hala, Habor,
Hara och Gosans ström, där de äro ännu i dag.

<span id="an_6:1">6:1</span> Levis söner voro Gerson, Kehat och Merari.

<span id="an_6:2">6:2</span> Kehats söner voro Amram, Jishar, Hebron och
Ussiel.

<span id="an_6:3">6:3</span> Amrams barn voro Aron, Mose och Mirjam.
Arons söner voro Nadab och Abihu, Eleasar och Itamar.

<span id="an_6:4">6:4</span> Eleasar födde Pinehas, Pinehas födde
Abisua.

<span id="an_6:5">6:5</span> Abisua födde Bucki, och Bucki födde Ussi.

<span id="an_6:6">6:6</span> Ussi födde Seraja, och Seraja födde
Merajot.

<span id="an_6:7">6:7</span> Merajot födde Amarja, och Amarja födde
Ahitub.

<span id="an_6:8">6:8</span> Ahitub födde Sadok, och Sadok födde
Ahimaas.

<span id="an_6:9">6:9</span> Ahimaas födde Asarja, och Asarja födde
Johanan.

<span id="an_6:10">6:10</span> Johanan födde Asarja; det var han som var
präst i det tempel som Salomo byggde i Jerusalem.

<span id="an_6:11">6:11</span> Asarja födde Amarja, och Amarja födde
Ahitub.

<span id="an_6:12">6:12</span> Ahitub födde Sadok, och Sadok födde
Sallum.

<span id="an_6:13">6:13</span> Sallum födde Hilkia, och Hilkia födde
Asarja.

<span id="an_6:14">6:14</span> Asarja födde Seraja, och Seraja födde
Josadak.

<span id="an_6:15">6:15</span> Men Josadak måste gå med i fångenskap,
när HERREN lät Juda och Jerusalem föras bort genom Nebukadnessar.

<span id="an_6:16">6:16</span> Levis söner voro Gersom, Kehat och
Merari.

<span id="an_6:17">6:17</span> Och dessa voro namnen på Gersoms söner:
Libni och Simei.

<span id="an_6:18">6:18</span> Och Kehats söner voro Amram, Jishar,
Hebron och Ussiel.

<span id="an_6:19">6:19</span> Meraris söner voro Maheli och Musi. Dessa
voro leviternas släkter, efter deras fäder.

<span id="an_6:20">6:20</span> Från Gersom härstammade hans son Libni,
dennes son Jahat, dennes son Simma,

<span id="an_6:21">6:21</span> dennes son Joa, dennes son Iddo, dennes
son Sera, dennes son Jeaterai.

<span id="an_6:22">6:22</span> Kehats söner voro hans son Amminadab,
dennes son Kora, dennes son Assir,

<span id="an_6:23">6:23</span> dennes son Elkana, dennes son Ebjasaf,
dennes son Assir,

<span id="an_6:24">6:24</span> dennes son Tahat, dennes son Uriel,
dennes son Ussia och dennes son Saul.

<span id="an_6:25">6:25</span> Elkanas söner voro Amasai och Ahimot.

<span id="an_6:26">6:26</span> Hans son var Elkana; hans son var
Elkana-Sofai; hans son var Nahat.

<span id="an_6:27">6:27</span> Hans son var Eliab; hans son var Jeroham;
hans son var Elkana.

<span id="an_6:28">6:28</span> Och Samuels söner voro Vasni, den
förstfödde, och Abia.

<span id="an_6:29">6:29</span> Meraris söner voro Maheli, dennes son
Libni, dennes son Simei, dennes son Ussa,

<span id="an_6:30">6:30</span> dennes son Simea, dennes son Haggia,
dennes son Asaja.

<span id="an_6:31">6:31</span> Och dessa voro de som David anställde för
att ombesörja sången i HERRENS hus, sedan arken hade fått en vilostad.

<span id="an_6:32">6:32</span> De gjorde tjänst inför
uppenbarelsetältets tabernakel såsom sångare, till dess att Salomo
byggde HERRENS hus i Jerusalem; de stodo där och förrättade sin tjänst,
såsom det var föreskrivet för dem.

<span id="an_6:33">6:33</span> Dessa voro de som så tjänstgjorde, och
dessa voro deras söner: Av kehatiternas barn: Heman, sångaren, son till
Joel, son till Samuel,

<span id="an_6:34">6:34</span> son till Elkana, son till Jeroham, son
till Eliel, son till Toa,

<span id="an_6:35">6:35</span> son till Sif, son till Elkana, son till
Mahat, son till Amasai,

<span id="an_6:36">6:36</span> son till Elkana, son till Joel, son till
Asarja, son till Sefanja,

<span id="an_6:37">6:37</span> son till Tahat, son till Assir, son till
Ebjasaf, son till Kora,

<span id="an_6:38">6:38</span> son till Jishar, son till Kehat, son till
Levi, son till Israel;

<span id="an_6:39">6:39</span> vidare hans broder Asaf, som hade sin
plats på hans högra sida, Asaf, son till Berekja, son till Simea,

<span id="an_6:40">6:40</span> son till Mikael, son till Baaseja, son
till Malkia,

<span id="an_6:41">6:41</span> son till Etni, son till Sera, son till
Adaja,

<span id="an_6:42">6:42</span> son till Etan, son till Simma, son till
Simei,

<span id="an_6:43">6:43</span> son till Jahat, son till Gersom, son till
Levi.

<span id="an_6:44">6:44</span> Och deras bröder, Meraris barn stodo på
den vänstra sidan: Etan son till Kisi, son till Abdi, son till Malluk,

<span id="an_6:45">6:45</span> son till Hasabja, son till Amasja, son
till Hilkia,

<span id="an_6:46">6:46</span> son till Amsi, son till Bani, son till
Semer,

<span id="an_6:47">6:47</span> son till Maheli, son till Musi, son till
Merari, son till Levi.

<span id="an_6:48">6:48</span> Och deras bröder, de övriga leviterna,
hade blivit givna till allt slags tjänstgöring vid tabernaklet, Guds
hus.

<span id="an_6:49">6:49</span> Men Aron och hans söner ombesörjde offren
på brännoffersaltaret och på rökelsealtaret, och skulle utföra all
förrättning i det allraheligaste och bringa försoning för Israel,
alldeles såsom Mose, Guds tjänare, hade bjudit.

<span id="an_6:50">6:50</span> Och dessa voro Arons söner: hans son
Eleasar, dennes son Pinehas, dennes son Abisua,

<span id="an_6:51">6:51</span> dennes son Bucki, dennes son Ussi, dennes
son Seraja,

<span id="an_6:52">6:52</span> dennes son Merajot, dennes son Amarja,
dennes son Ahitub,

<span id="an_6:53">6:53</span> dennes son Sadok, dennes son Ahimaas.

<span id="an_6:54">6:54</span> Och dessa voro deras boningsorter, efter
deras tältläger inom deras område: Åt Arons söner av kehatiternas släkt
-- ty dem träffade nu lotten --

<span id="an_6:55">6:55</span> åt dem gav man Hebron i Juda land med
dess utmarker runt omkring.

<span id="an_6:56">6:56</span> Men åkerjorden och byarna som hörde till
staden gav man åt Kaleb, Jefunnes son.

<span id="an_6:57">6:57</span> Åt Arons söner gav man alltså fristäderna
Hebron och Libna med dess utmarker, vidare Jattir och Estemoa med dess
utmarker.

<span id="an_6:58">6:58</span> Hilen med dess utmarker, Debir med dess
utmarker,

<span id="an_6:59">6:59</span> Asan med dess utmarker och Bet-Semes med
dess utmarker;

<span id="an_6:60">6:60</span> och ur Benjamins stam Geba med dess
utmarker, Alemet med dess utmarker och Anatot med dess utmarker, så att
deras städer tillsammans utgjorde tretton städer, efter deras släkter.

<span id="an_6:61">6:61</span> Och Kehats övriga barn fingo ur en
stamsläkt, nämligen den stamhalva som utgjorde ena hälften av Manasse
stam, genom lottkastning tio städer.

<span id="an_6:62">6:62</span> Gersoms barn åter fingo, efter sina
släkter, ur Isaskars stam, ur Asers stam, ur Naftali stam och ur Manasse
stam i Basan tretton städer.

<span id="an_6:63">6:63</span> Meraris barn fingo, efter sina släkter,
ur Rubens stam, ur Gads stam och ur Sebulons stam genom lottkastning
tolv städer.

<span id="an_6:64">6:64</span> Så gåvo Israels barn åt leviterna dessa
städer med deras utmarker.

<span id="an_6:65">6:65</span> Genom lottkastning gåvo de åt dem ur Juda
barns stam, ur Simeons barns stam och ur Benjamins barns stam dessa
städer, som de namngåvo.

<span id="an_6:66">6:66</span> Och bland Kehats barns släkter fingo
några följande städer ur Efraims stam såsom sitt område:

<span id="an_6:67">6:67</span> Man gav dem fristäderna Sikem med dess
utmarker i Efraims bergsbygd, Geser med dess utmarker,

<span id="an_6:68">6:68</span> Jokmeam med dess utmarker, Bet-Horon med
dess utmarker;

<span id="an_6:69">6:69</span> vidare Ajalon med dess utmarker och
Gat-Rimmon med dess utmarker;

<span id="an_6:70">6:70</span> och ur ena hälften av Manasse stam Aner
med dess utmarker och Bileam med dess utmarker. Detta tillföll Kehats
övriga barns släkt.

<span id="an_6:71">6:71</span> Gersoms barn fingo ur den släkt som
utgjorde ena hälften av Manasse stam Golan i Basan med dess utmarker och
Astarot med dess utmarker;

<span id="an_6:72">6:72</span> och ur Isaskars stam Kedes med dess
utmarker, Dobrat med dess utmarker,

<span id="an_6:73">6:73</span> Ramot med dess utmarker och Anem med dess
utmarker;

<span id="an_6:74">6:74</span> och ur Asers stam Masal med dess
utmarker, Abdon med dess utmarker,

<span id="an_6:75">6:75</span> Hukok med dess utmarker och Rehob med
dess utmarker;

<span id="an_6:76">6:76</span> och ur Naftali stam Kedes i Galileen med
dess utmarker, Hammon med dess utmarker och Kirjataim med dess utmarker.

<span id="an_6:77">6:77</span> Meraris övriga barn fingo ur Sebulons
stam Rimmono med dess utmarker och Tabor med dess utmarker,

<span id="an_6:78">6:78</span> och på andra sidan Jordan mitt emot
Jeriko, öster om Jordan, ur Rubens stam Beser i öknen med dess utmarker,
Jahas med dess utmarker,

<span id="an_6:79">6:79</span> Kedemot med dess utmarker och Mefaat med
dess utmarker;

<span id="an_6:80">6:80</span> och ur Gads stam Ramot i Gilead med dess
utmarker, Mahanaim med dess utmarker,

<span id="an_6:81">6:81</span> Hesbon med dess utmarker och Jaeser med
dess utmarker.

<span id="an_7:1">7:1</span> Och Isaskars söner voro Tola och Pua, Jasib
och Simron, tillsammans fyra.

<span id="an_7:2">7:2</span> Tolas söner voro Ussi, Refaja, Jeriel,
Jamai, Jibsam och Samuel, huvudmän för sina familjer, ättlingar av Tola,
tappra stridsmän, upptecknade efter sin ättföljd. I Davids tid var deras
antal tjugutvå tusen sex hundra.

<span id="an_7:3">7:3</span> Ussis söner voro Jisraja, och Jisrajas
söner voro Mikael, Obadja och Joel samt Jissia, tillhopa fem,
allasammans huvudmän.

<span id="an_7:4">7:4</span> Och med dem följde stridbara härskaror,
trettiosex tusen man, efter sin ättföljd och sina familjer; ty de hade
många hustrur och barn.

<span id="an_7:5">7:5</span> Och deras bröder i alla Isaskars släkter
voro tappra stridsmän; åttiosju tusen utgjorde tillsammans de som voro
upptecknade i deras släktregister.

<span id="an_7:6">7:6</span> Benjamins söner voro Bela, Beker och
Jediael, tillsammans tre.

<span id="an_7:7">7:7</span> Belas söner voro Esbon, Ussi, Ussiel,
Jerimot och Iri, tillsammans fem, huvudmän för sina familjer, tappra
stridsmän; de som voro upptecknade i deras släktregister utgjorde
tjugutvå tusen trettiofyra.

<span id="an_7:8">7:8</span> Bekers söner voro Semira, Joas, Elieser,
Eljoenai, Omri, Jeremot, Abia, Anatot och Alemet. Alla dessa voro Bekers
söner.

<span id="an_7:9">7:9</span> De som voro upptecknade i deras
släktregister, efter sin ättföljd, efter huvudmannen för sina familjer,
tappra stridsmän, utgjorde tjugu tusen två hundra.

<span id="an_7:10">7:10</span> Jediaels söner voro Bilhan; Bilhans söner
voro Jeus, Benjamin, Ehud, Kenaana, Setan, Tarsis och Ahisahar.

<span id="an_7:11">7:11</span> Alla dessa voro Jediaels söner,
upptecknade efter huvudmännen för sina familjer, tappra stridsmän,
sjutton tusen två hundra stridbara krigsmän.

<span id="an_7:12">7:12</span> Och Suppim och Huppim voro Irs söner. --
Men Husim voro Ahers söner.

<span id="an_7:13">7:13</span> Naftalis söner voro Jahasiel, Guni, Jeser
och Sallum, Bilhas söner.

<span id="an_7:14">7:14</span> Manasses söner voro Asriel, som kvinnan
födde; hans arameiska bihustru födde Makir, Gileads fader.

<span id="an_7:15">7:15</span> Och Makir tog hustru åt Huppim och
Suppim. Hans syster hette Maaka. Och den andre hette Selofhad. Och
Selofhad hade döttrar.

<span id="an_7:16">7:16</span> Och Maaka, Makirs hustru, födde en son
och gav honom namnet Peres, men hans broder hette Seres. Hans söner voro
Ulam och Rekem.

<span id="an_7:17">7:17</span> Ulams söner voro Bedan. Dessa voro söner
till Gilead, son till Makir, son till Manasse.

<span id="an_7:18">7:18</span> Och hans syster var Hammoleket; hon födde
Is-Hod, Abieser och Mahela.

<span id="an_7:19">7:19</span> Och Semidas söner voro Ajan, Sekem, Likhi
och Aniam.

<span id="an_7:20">7:20</span> Och Efraims söner voro Sutela, dennes son
Bered, dennes son Tahat, dennes son Eleada, dennes son Tahat,

<span id="an_7:21">7:21</span> dennes son Sabad och dennes son Sutela,
så ock Eser och Elead. Och män från Gat, som voro födda där i landet,
dräpte dem, därför att de hade dragit ned för att taga deras
boskapshjordar.

<span id="an_7:22">7:22</span> Då sörjde Efraim, deras fader, i lång
tid, och hans bröder kommo för att trösta honom.

<span id="an_7:23">7:23</span> Och han gick in till sin hustru, och hon
blev havande och födde en son; och han gav honom namnet Beria, därför
att det hade skett under en olyckstid för hans hus.

<span id="an_7:24">7:24</span> Hans dotter var Seera; hon byggde Nedre
och Övre Bet-Horon, så ock Ussen-Seera.

<span id="an_7:25">7:25</span> Och hans son var Refa; hans son var
Resef, ävensom Tela; hans son var Tahan.

<span id="an_7:26">7:26</span> Hans son var Laedan; hans son var
Ammihud; hans son var Elisama.

<span id="an_7:27">7:27</span> Hans son var Non; hans son var Josua.

<span id="an_7:28">7:28</span> Och deras besittning och deras
boningsorter voro Betel med underlydande orter, österut Naaran och
västerut Geser med underlydande orter, vidare Sikem med underlydande
orter, ända till Aja med underlydande orter.

<span id="an_7:29">7:29</span> Men i Manasse barns ägo voro Bet-Sean med
underlydande orter, Taanak med underlydande orter, Megiddo med
underlydande orter, Dor med underlydande orter. Här bodde nu Josefs,
Israels sons, barn.

<span id="an_7:30">7:30</span> Asers söner voro Jimna, Jisva, Jisvi och
Beria; och deras syster var Sera.

<span id="an_7:31">7:31</span> Berias söner voro Heber och Malkiel; han
var Birsaits fader.

<span id="an_7:32">7:32</span> Och Heber födde Jaflet, Somer och Hotam,
så ock Sua, deras syster.

<span id="an_7:33">7:33</span> Och Jaflets söner voro Pasak, Bimhal och
Asvat. Dessa voro Jaflets söner.

<span id="an_7:34">7:34</span> Semers söner voro Ahi och Rohaga, Jaba
och Aram.

<span id="an_7:35">7:35</span> Hans broder Helems söner voro Sofa,
Jimna, Seles och Amal.

<span id="an_7:36">7:36</span> Sofas söner voro Sua, Harnefer, Sual,
Beri och Jimra,

<span id="an_7:37">7:37</span> Beser, Hod, Samma, Silsa, Jitran och
Beera.

<span id="an_7:38">7:38</span> Jeters söner voro Jefunne, Pispa och Ara.

<span id="an_7:39">7:39</span> Och Ullas söner voro Ara, Hanniel och
Risja.

<span id="an_7:40">7:40</span> Alla dessa voro Asers söner, huvudmän för
sina familjer, utvalda tappra stridsmän, huvudmän bland hövdingarna; och
de som voro upptecknade i deras släktregister såsom dugliga till
krigstjänst utgjorde ett antal av tjugusex tusen man.

<span id="an_8:1">8:1</span> Och Benjamin födde Bela, sin förstfödde,
Asbel, den andre, och Ahara, den tredje,

<span id="an_8:2">8:2</span> Noha, den fjärde, och Rafa, den femte.

<span id="an_8:3">8:3</span> Bela hade följande söner: Addar, Gera,
Abihud,

<span id="an_8:4">8:4</span> Abisua, Naaman, Ahoa,

<span id="an_8:5">8:5</span> Gera, Sefufan och Huram.

<span id="an_8:6">8:6</span> Och dessa voro Ehuds söner, och de voro
familjehuvudmän för dem som bodde i Geba, och som blevo bortförda till
Manahat,

<span id="an_8:7">8:7</span> dit Gera jämte Naaman och Ahia förde bort
dem: han födde Ussa och Ahihud.

<span id="an_8:8">8:8</span> Och Saharaim födde barn i Moabs land, sedan
han hade skilt sig från sina hustrur, Husim och Baara;

<span id="an_8:9">8:9</span> med sin hustru Hodes födde han där Jobab,
Sibja, Mesa, Malkam,

<span id="an_8:10">8:10</span> Jeus, Sakeja och Mirma. Dessa voro hans
söner, huvudmän för familjer.

<span id="an_8:11">8:11</span> Med Husim hade han fött Abitub och
Elpaal.

<span id="an_8:12">8:12</span> Och Elpaals söner voro Eber, Miseam och
Semed. Han var den som byggde Ono och Lod med underlydande orter.

<span id="an_8:13">8:13</span> Beria och Sema -- vilka voro
familjehuvudmän för Ajalons invånare och förjagade Gats invånare --

<span id="an_8:14">8:14</span> så ock Ajo, Sasak och Jeremot.

<span id="an_8:15">8:15</span> Och Sebadja, Arad, Eder,

<span id="an_8:16">8:16</span> Mikael, Jispa och Joha voro Berias söner.

<span id="an_8:17">8:17</span> Och Sebadja, Mesullam, Hiski, Heber,

<span id="an_8:18">8:18</span> Jismerai, Jislia och Jobab voro Elpaals
söner.

<span id="an_8:19">8:19</span> Och Jakim, Sikri, Sabdi,

<span id="an_8:20">8:20</span> Elienai, Silletai, Eliel,

<span id="an_8:21">8:21</span> Adaja, Beraja och Simrat voro Simeis
söner.

<span id="an_8:22">8:22</span> Och Jispan, Eber, Eliel,

<span id="an_8:23">8:23</span> Abdon, Sikri, Hanan,

<span id="an_8:24">8:24</span> Hananja, Elam, Antotja,

<span id="an_8:25">8:25</span> Jifdeja och Peniel voro Sasaks söner.

<span id="an_8:26">8:26</span> Och Samserai, Seharja, Atalja,

<span id="an_8:27">8:27</span> Jaaresja, Elia och Sikri voro Jerohams
söner.

<span id="an_8:28">8:28</span> Dessa vore huvudman för familjer,
huvudmän efter sin ättföljd; de bodde i Jerusalem.

<span id="an_8:29">8:29</span> I Gibeon bodde Gibeons fader, vilkens
hustru hette Maaka.

<span id="an_8:30">8:30</span> Och hans förstfödde son var Abdon; vidare
Sur, Kis, Baal, Nadab,

<span id="an_8:31">8:31</span> Gedor, Ajo och Seker.

<span id="an_8:32">8:32</span> Men Miklot födde Simea. Också dessa bodde
jämte sina bröder i Jerusalem, gent emot sina bröder.

<span id="an_8:33">8:33</span> Och Ner födde Kis, Kis födde Saul, och
Saul födde Jonatan, Malki-Sua, Abinadab och Esbaal.

<span id="an_8:34">8:34</span> Jonatans son var Merib-Baal, och
Merib-Baal födde Mika.

<span id="an_8:35">8:35</span> Mikas söner voro Piton, Melek, Taarea och
Ahas.

<span id="an_8:36">8:36</span> Ahas födde Joadda, Joadda födde Alemet,
Asmavet och Simri, och Simri födde Mosa.

<span id="an_8:37">8:37</span> Mosa födde Binea. Hans son var Rafa; hans
son var Eleasa; hans son var Asel.

<span id="an_8:38">8:38</span> Och Asel hade sex söner, och dessa hette
Asrikam, Bokeru, Ismael, Searja, Obadja och Hanan. Alla dessa voro Asels
söner.

<span id="an_8:39">8:39</span> Och hans broder Eseks söner voro Ulam,
hans förstfödde, Jeus, den andre, och Elifelet, den tredje.

<span id="an_8:40">8:40</span> Och Ulams söner voro tappra stridsmän,
som voro skickliga i att spänna båge; och de hade många söner och
sonsöner: ett hundra femtio. Alla dessa voro av Benjamins barn

<span id="an_9:1">9:1</span> Och hela Israel blev upptecknat i
släktregister, och de finnas uppskrivna i boken om Israels konungar. Och
Juda fördes i fångenskap bort till Babel för sin otrohets skull.

<span id="an_9:2">9:2</span> Men de förra invånarna som bodde där de
hade sin arvsbesittning, i sina städer, utgjordes av vanliga israeliter,
präster, leviter och tempelträlar.

<span id="an_9:3">9:3</span> I Jerusalem bodde en del av Juda barn, av
Benjamins barn och av Efraims och Manasse barn, nämligen:

<span id="an_9:4">9:4</span> Utai, son till Ammihud, son till Omri, son
till Imri, son till Bani, av Peres', Judas sons, barn;

<span id="an_9:5">9:5</span> av siloniterna Asaja, den förstfödde, och
hans söner;

<span id="an_9:6">9:6</span> av Seras barn Jeguel och deras broder, sex
hundra nittio;

<span id="an_9:7">9:7</span> av Benjamins barn Sallu, son till Mesullam,
son till Hodauja, son till Hassenua,

<span id="an_9:8">9:8</span> vidare Jibneja, Jerohams son, och Ela, son
till Ussi, son till Mikri, och Mesullam, son till Sefatja, son till
Reguel, son till Jibneja,

<span id="an_9:9">9:9</span> så ock deras bröder, efter deras ättföljd,
nio hundra femtiosex. Alla dessa män voro huvudmän för familjer, var och
en för sin familj.

<span id="an_9:10">9:10</span> Och av prästerna: Jedaja, Jojarib och
Jakin,

<span id="an_9:11">9:11</span> vidare Asarja, son till Hilkia, son till
Mesullam, son till Sadok, son till Merajot, son till Ahitub, fursten i
Guds hus,

<span id="an_9:12">9:12</span> vidare Adaja, son till Jeroham, son till
Pashur, son till Malkia, vidare Maasai, son till Adiel, son till Jasera,
son till Mesullam, son till Mesillemit, son till Immer,

<span id="an_9:13">9:13</span> så ock deras bröder, huvudmän för sina
familjer, ett tusen sju hundra sextio, dugande män i de sysslor som
hörde till tjänstgöringen i Guds hus.

<span id="an_9:14">9:14</span> Och av leviterna: Semaja, som till
Hassub, son till Asrikam, son till Hasabja, av Meraris barn,

<span id="an_9:15">9:15</span> vidare Bakbackar, Heres och Galal, så ock
Mattanja, son till Mika, son till Sikri, son till Asaf,

<span id="an_9:16">9:16</span> vidare Obadja, son till Semaja, son till
Galal, son till Jedutun, så ock Berekja, son till Asa, son till Elkana,
som bodde i netofatiternas byar.

<span id="an_9:17">9:17</span> Och dörrvaktarna: Sallum, Ackub, Talmon
och Ahiman med sina bröder; men Sallum var huvudmannen.

<span id="an_9:18">9:18</span> Och ända till nu göra de tjänst vid
Konungsporten, på östra sidan. Dessa voro dörrvaktarna i Levi barns
läger.

<span id="an_9:19">9:19</span> Men Sallum, son till Kore, son till
Ebjasaf, son till Kora, hade jämte sina bröder, dem som voro av hans
familj, koraiterna, till tjänstgöringssyssla att hålla vakt vid tältets
trösklar; deras fäder hade nämligen i HERRENS läger hållit vakt vid
ingången.

<span id="an_9:20">9:20</span> Och Pinehas, Eleasars son, hade förut
varit furste över dem -- med honom vare HERREN!

<span id="an_9:21">9:21</span> Sakarja, Meselemjas son, var dörrvaktare
vid ingången till uppenbarelsetältet.

<span id="an_9:22">9:22</span> Alla dessa voro utvalda till dörrvaktare
vid trösklarna: två hundra tolv. De blevo i sina byar upptecknade i
släktregistret. David och siaren Samuel hade tillsatt dem att tjäna på
heder och tro.

<span id="an_9:23">9:23</span> De och deras söner stodo därför vid
portarna till HERRENS hus, tälthuset, och höllo vakt.

<span id="an_9:24">9:24</span> Efter de fyra väderstrecken hade
dörrvaktarna sina platser: i öster, väster, norr och söder.

<span id="an_9:25">9:25</span> Och deras bröder, de som fingo bo i sina
byar, skulle var sjunde dag, alltid på samma timme, infinna sig hos dem.

<span id="an_9:26">9:26</span> Ty på heder och tro voro dessa fyra
anställda såsom förmän för dörrvaktarna. Detta var nu leviterna. De hade
ock uppsikten över kamrarna och förvaringsrummen i Guds hus.

<span id="an_9:27">9:27</span> Och de vistades om natten runt omkring
Guds hus, ty dem ålåg att hålla vakt, och de skulle öppna dörrarna var
morgon.

<span id="an_9:28">9:28</span> Somliga av dem hade uppsikten över de
kärl som användes vid tjänstgöringen. De buro nämligen in dem, efter att
hava räknat dem, och buro sedan ut dem, efter att åter hava räknat dem.

<span id="an_9:29">9:29</span> Och somliga av dem voro förordnade till
att hava uppsikten över de andra kärlen, över alla andra helgedomens
kärl, så ock över det fina mjölet och vinet och oljan och rökelsen och
de välluktande kryddorna.

<span id="an_9:30">9:30</span> Men somliga av prästernas söner beredde
salvan av de välluktande kryddorna.

<span id="an_9:31">9:31</span> Och Mattitja, en av leviterna, koraiten
Sallums förstfödde, hade på heder och tro uppsikten över bakverket.

<span id="an_9:32">9:32</span> Och somliga av deras bröder, kehatiternas
söner, hade uppsikten över skådebröden och skulle tillreda dem för var
sabbat.

<span id="an_9:33">9:33</span> Men de andra, nämligen sångarna, huvudmän
för levitiska familjer, vistades i kamrarna, fria ifrån annan
tjänstgöring, ty dag och natt voro de upptagna av sina egna sysslor.

<span id="an_9:34">9:34</span> Dessa voro huvudmännen för de levitiska
familjerna, huvudman efter sin ättföljd; de bodde i Jerusalem.

<span id="an_9:35">9:35</span> I Gibeon bodde Gibeons fader Jeguel,
vilkens hustru hette Maaka.

<span id="an_9:36">9:36</span> Och hans förstfödde son var Abdon; vidare
Sur, Kis, Baal, Ner, Nadab

<span id="an_9:37">9:37</span> Gedor, Ajo, Sakarja och Miklot.

<span id="an_9:38">9:38</span> Men Miklot födde Simeam. Också de bodde
jämte sina bröder i Jerusalem, gent emot sina bröder.

<span id="an_9:39">9:39</span> Och Ner födde Kis, Kis födde Saul, och
Saul födde Jonatan, Malki-Sua, Abinadab och Esbaal.

<span id="an_9:40">9:40</span> Jonatans son var Merib-Baal, och
Merib-Baal födde Mika.

<span id="an_9:41">9:41</span> Mikas söner voro Piton, Melek och
Taharea.

<span id="an_9:42">9:42</span> Ahas födde Jaera, Jaera födde Alemet,
Asmavet och Simri, och Simri födde Mosa.

<span id="an_9:43">9:43</span> Mosa födde Binea. Hans son var Refaja;
hans son var Eleasa; hans son var Asel.

<span id="an_9:44">9:44</span> Och Asel hade sex söner, och dessa hette
Asrikam, Bokeru, Ismael, Searja, Obadja och Hanan. Dessa voro Asels
söner

<span id="an_10:1">10:1</span> Och filistéerna stridde mot Israel; och
Israels män flydde för filistéerna och föllo slagna på berget Gilboa.

<span id="an_10:2">10:2</span> Och filistéerna ansatte ivrigt Saul och
hans söner. Och filistéerna dödade Jonatan, Abinadab och Malki-Sua,
Sauls söner.

<span id="an_10:3">10:3</span> När då Saul själv blev häftigt anfallen
och bågskyttarna kommo över honom, greps han av förskräckelse för
skyttarna.

<span id="an_10:4">10:4</span> Och Saul sade till sin vapendragare:
»Drag ut ditt svärd och genomborra mig därmed, så att icke dessa
oomskurna komma och hantera mig skändligt.» Men hans vapendragare ville
det icke, ty han fruktade storligen. Då tog Saul själv svärdet och
störtade sig därpå.

<span id="an_10:5">10:5</span> Men när vapendragaren såg att Saul var
död, störtade han sig ock på sitt svärd och dog.

<span id="an_10:6">10:6</span> Så dogo då Saul och hans tre söner; och
alla som hörde till hans hus dogo på samma gång.

<span id="an_10:7">10:7</span> Och när alla israeliterna i dalen
förnummo att deras här hade flytt, och att Saul och hans söner voro
döda, övergåvo de sina städer och flydde; sedan kommo filistéerna och
bosatte sig i dem.

<span id="an_10:8">10:8</span> Dagen därefter kommo filistéerna för att
plundra de slagna och funno då Saul och hans söner, där de lågo fallna
på berget Gilboa.

<span id="an_10:9">10:9</span> Och de plundrade honom och togo med sig
hans huvud och hans vapen och sände dem omkring i filistéernas land och
läto förkunna det glada budskapet för sina avgudar och för folket.

<span id="an_10:10">10:10</span> Och de lade hans vapen i sitt gudahus,
men hans huvudskål hängde de upp i Dagons tempel.

<span id="an_10:11">10:11</span> Men när allt folket i Jabes i Gilead
hörde allt vad filistéerna hade gjort med Saul,

<span id="an_10:12">10:12</span> stodo de upp, alla stridbara män, och
togo Sauls och hans söners lik och förde dem till Jabes; och de begrovo
deras ben under terebinten i Jabes och fastade så i sju dagar.

<span id="an_10:13">10:13</span> Detta blev Sauls död, därför att han
hade begått otrohet mot HERREN, i det att han icke hade hållit HERRENS
ord, så ock därför att han hade frågat en ande och sökt svar hos en
sådan.

<span id="an_10:14">10:14</span> Han hade icke sökt svar hos HERREN;
därför dödade HERREN honom. Och sedan överflyttade han konungadömet på
David, Isais son.

<span id="an_11:1">11:1</span> Då församlade sig hela Israel till David
i Hebron och sade: »Vi äro ju ditt kött och ben.

<span id="an_11:2">11:2</span> Redan för länge sedan, redan då Saul ännu
var konung, var det du som var ledare och anförare för Israel. Och till
dig har HERREN, din Gud, sagt: Du skall vara en herde för mitt folk
Israel, ja, du skall vara en furste över mitt folk Israel.»

<span id="an_11:3">11:3</span> När så alla de äldste i Israel kommo till
konungen i Hebron, slöt David ett förbund med dem där i Hebron, inför
HERREN; och sedan smorde de David till konung över Israel, i enlighet
med HERRENS ord genom Samuel.

<span id="an_11:4">11:4</span> Och David drog med hela Israel till
Jerusalem, det är Jebus; där befunno sig jebuséerna, som ännu bodde kvar
i landet.

<span id="an_11:5">11:5</span> Och invånarna i Jebus sade till David:
»Hitin kommer du icke.» Men David intog likväl Sions borg, det är Davids
stad

<span id="an_11:6">11:6</span> Och David sade: »Vemhelst som först slår
ihjäl en jebusé, han skall bliva hövding och anförare.» Och Joab,
Serujas son, kom först ditupp och blev så hövding.

<span id="an_11:7">11:7</span> Sedan tog David sin boning i bergfästet;
därför kallade man det Davids stad.

<span id="an_11:8">11:8</span> Och han uppförde befästningsverk runt
omkring staden, från Millo och allt omkring; och Joab återställde det
övriga av staden.

<span id="an_11:9">11:9</span> Och David blev allt mäktigare och
mäktigare, och HERREN Sebaot var med honom

<span id="an_11:10">11:10</span> Och dessa äro de förnämsta bland Davids
hjältar, vilka gåvo honom kraftig hjälp att bliva konung, de jämte hela
Israel, och så skaffade honom konungaväldet, enligt HERRENS ord angående
Israel.

<span id="an_11:11">11:11</span> Detta är förteckningen på Davids
hjältar: Jasobeam, son till en hakmonit, den förnämste bland kämparna,
han som svängde sitt spjut över tre hundra som hade blivit slagna på en
gång.

<span id="an_11:12">11:12</span> Och efter honom kom ahoaiten Eleasar,
son till Dodo; han var en av de tre hjältarna.

<span id="an_11:13">11:13</span> Han var med David vid Pas-Dammim, när
filistéerna där hade församlat sig till strid. Och där var ett
åkerstycke, fullt med korn. Och folket flydde för filistéerna.

<span id="an_11:14">11:14</span> Då ställde de sig mitt på åkerstycket
och försvarade det och slogo filistéerna; och HERREN lät dem så vinna en
stor seger.

<span id="an_11:15">11:15</span> En gång drogo tre av de trettio
förnämsta männen ned över klippan till David vid Adullams grotta, medan
en avdelning filistéer var lägrad i Refaimsdalen.

<span id="an_11:16">11:16</span> Men David var då på borgen, under det
att en filisteisk utpost fanns i Bet-Lehem.

<span id="an_11:17">11:17</span> Och David greps av lystnad och sade:
»Ack att någon ville giva mig vatten att dricka från brunnen vid
Bet-Lehems stadsport!»

<span id="an_11:18">11:18</span> Då bröto de tre sig igenom filistéernas
läger och hämtade vatten ur brunnen vid Bet-Lehems stadsport och togo
det och buro det till David. Men David ville icke dricka det, utan göt
ut det såsom ett drickoffer åt HERREN.

<span id="an_11:19">11:19</span> Han sade nämligen: »Gud låte det vara
fjärran ifrån mig att jag skulle göra detta! Skulle jag dricka dessa
mäns blod, som hava vågat sina liv? Ty med fara för sina liv hava de
burit det hit.» Och han ville icke dricka det. Sådana ting hade de tre
hjältarna gjort.

<span id="an_11:20">11:20</span> Absai, Joabs broder, var den förnämste
av tre andra; han svängde en gång sitt spjut över tre hundra som hade
blivit slagna. Och han hade ett stort namn bland de tre.

<span id="an_11:21">11:21</span> Han var dubbelt mer ansedd än någon
annan i detta tretal, och han var deras hövitsman, men upp till de tre
första kom han dock icke.

<span id="an_11:22">11:22</span> Vidare Benaja, son till Jojada, som var
son till en tapper, segerrik man från Kabseel; han slog ned de två
Arielerna i Moab, och det var han som en snövädersdag steg ned och slog
ihjäl lejonet i brunnen.

<span id="an_11:23">11:23</span> Han slog ock ned den egyptiske mannen
som var så reslig: fem alnar lång. Fastän egyptiern i handen hade ett
spjut som liknade en vävbom, gick han ned mot honom, väpnad allenast med
sin stav. Och han ryckte spjutet ur egyptiern hand och dräpte honom med
hans eget spjut.

<span id="an_11:24">11:24</span> Sådana ting hade Benaja, Jojadas son,
gjort. Och han hade ett stort namn bland de tre hjältarna.

<span id="an_11:25">11:25</span> Ja, han var mer ansedd än någon av de
trettio, men upp till de tre första kom han icke. Och David satte honom
till anförare för sin livvakt.

<span id="an_11:26">11:26</span> De tappra hjältarna voro: Asael, Joabs
broder, Elhanan, Dodos son, från Bet-Lehem;

<span id="an_11:27">11:27</span> haroriten Sammot; peloniten Heles;

<span id="an_11:28">11:28</span> tekoaiten Ira, Ickes' son; anatotiten
Abieser;

<span id="an_11:29">11:29</span> husatiten Sibbekai; ahoaiten Ilai;

<span id="an_11:30">11:30</span> netofatiten Maherai; netofatiten Heled,
Baanas son;

<span id="an_11:31">11:31</span> Itai, Ribais son, från Gibea i
Benjamins barns stam; pirgatoniten Benaja;

<span id="an_11:32">11:32</span> Hurai från Gaas' dalar; arabatiten
Abiel;

<span id="an_11:33">11:33</span> baharumiten Asmavet; saalboniten
Eljaba;

<span id="an_11:34">11:34</span> gisoniten Bene-Hasem; harariten
Jonatan, Sages son;

<span id="an_11:35">11:35</span> harariten Ahiam, Sakars son; Elifal,
Urs son;

<span id="an_11:36">11:36</span> mekeratiten Hefer; peloniten Ahia;

<span id="an_11:37">11:37</span> Hesro från Karmel; Naarai, Esbais son;

<span id="an_11:38">11:38</span> Joel, broder till Natan; Mibhar, Hagris
son;

<span id="an_11:39">11:39</span> ammoniten Selek; berotiten Naherai,
vapendragare åt Joab, Serujas son;

<span id="an_11:40">11:40</span> jeteriten Ira; jeteriten Gareb;

<span id="an_11:41">11:41</span> hetiten Uria; Sabad, Alais son;

<span id="an_11:42">11:42</span> rubeniten Adina, Sisas son, en huvudman
bland rubeniterna, och jämte honom trettio andra;

<span id="an_11:43">11:43</span> Hanan, Maakas son, och mitniten
Josafat;

<span id="an_11:44">11:44</span> astarotiten Ussia; Sama och Jeguel,
aroeriten Hotams söner;

<span id="an_11:45">11:45</span> Jediael, Simris son, och hans broder
Joha, tisiten;

<span id="an_11:46">11:46</span> Eliel-Hammahavim samt Jeribai och
Josauja, Elnaams söner, och moabiten Jitma;

<span id="an_11:47">11:47</span> slutligen Eliel, Obed och
Jaasiel-Hammesobaja.

<span id="an_12:1">12:1</span> Och dessa voro de som kommo till David i
Siklag, medan han ännu höll sig undan för Saul, Kis' son; de hörde till
de hjältar som bistodo honom under kriget.

<span id="an_12:2">12:2</span> De voro väpnade med båge och skickliga i
att, både med höger och med vänster hand, slunga stenar och avskjuta
pilar från bågen. Av Sauls stamfränder, benjaminiterna, kommo:

<span id="an_12:3">12:3</span> Ahieser, den förnämste, och Joas,
gibeatiten Hassemaas söner; Jesuel och Pelet, Asmavets söner; Beraka;
anatotiten Jehu;

<span id="an_12:4">12:4</span> gibeoniten Jismaja, en av de trettio
hjältarna, anförare för de trettio; Jeremia; Jahasiel; Johanan;
gederatiten Josabad;

<span id="an_12:5">12:5</span> Eleusai; Jerimot; Bealja; Semarja;
harufiten Sefatja;

<span id="an_12:6">12:6</span> koraiterna Elkana, Jissia, Asarel, Joeser
och Jasobeam;

<span id="an_12:7">12:7</span> Joela och Sebadja, söner till Jeroham, av
strövskaran.

<span id="an_12:8">12:8</span> Och av gaditerna avföllo några och gingo
till David i bergfästet i öknen, tappra män, krigsmän skickliga att
strida, rustade med sköld och spjut; de hade en uppsyn såsom lejon och
voro snabba såsom gaseller på bergen:

<span id="an_12:9">12:9</span> Eser, den förnämste, Obadja, den andre,
Eliab, den tredje,

<span id="an_12:10">12:10</span> Masmanna, den fjärde, Jeremia, den
femte,

<span id="an_12:11">12:11</span> Attai, den sjätte, Eliel, den sjunde,

<span id="an_12:12">12:12</span> Johanan, den åttonde, Elsabad, den
nionde,

<span id="an_12:13">12:13</span> Jeremia, den tionde, Makbannai, den
elfte.

<span id="an_12:14">12:14</span> Dessa hörde till Gads barn och till de
förnämsta i hären; den ringaste av dem var ensam så god som hundra, men
den ypperste så god som tusen.

<span id="an_12:15">12:15</span> Dessa voro de som i första månaden
gingo över Jordan, när den var full över alla sina bräddar, och som
förjagade alla dem som bodde i dalarna, åt öster och åt väster.

<span id="an_12:16">12:16</span> Av Benjamins och Juda barn kommo några
män till David ända till bergfästet.

<span id="an_12:17">12:17</span> Då gick David ut emot dem och tog till
orda och sade till dem: »Om I kommen till mig i fredlig avsikt och
viljen bistå mig, så är mitt hjärta redo till förening med eder; men om
I kommen för att förråda mig åt mina ovänner, fastän ingen orätt är i
mina händer, då må våra fäders Gud se därtill och straffa det.»

<span id="an_12:18">12:18</span> Men Amasai, den förnämste bland de
trettio, hade blivit beklädd med andekraft, och han sade: »Dina äro vi,
David, och med dig stå vi, du Isais son. Frid vare med dig, frid, och
frid vare med dem som bistå dig ty din Gud har bistått dig!» Och David
tog emot dem och gav dem plats bland de förnämsta i sin skara.

<span id="an_12:19">12:19</span> Från Manasse gingo några över till
David, när han med filistéerna drog ut i strid mot Saul, dock fingo de
icke bistå dessa; ty när filistéernas hövdingar hade rådplägat, skickade
de bort honom, i det de sade: »Det gäller huvudet för oss, om han går
över till sin herre Saul.

<span id="an_12:20">12:20</span> När han då drog till Siklag, gingo
dessa från Manasse över till honom: Adna, Josabad, Jediael, Mikael,
Josabad, Elihu och Silletai, huvudmän för de ätter som tillhörde
Manasse.

<span id="an_12:21">12:21</span> Dessa bistodo David mot strövskaran, ty
de voro allasammans tappra stridsmän och blevo hövitsmän i hären.

<span id="an_12:22">12:22</span> Dag efter dag kommo nämligen allt flera
till David för att bistå honom, så att hans läger blev övermåttan stort.

<span id="an_12:23">12:23</span> Detta är de tal som angiva summorna av
det väpnade krigsfolk som kom till David i Hebron, för att efter HERRENS
befallning flytta Sauls konungamakt över på honom:

<span id="an_12:24">12:24</span> Juda barn, som buro sköld och spjut,
sex tusen åtta hundra, väpnade till strid;

<span id="an_12:25">12:25</span> av Simeons barn tappra krigsmän, sju
tusen ett hundra;

<span id="an_12:26">12:26</span> av Levi barn fyra tusen sex hundra;

<span id="an_12:27">12:27</span> därtill Jojada, fursten inom Arons
släkt, och med honom tre tusen sju hundra;

<span id="an_12:28">12:28</span> så ock Sadok, en tapper yngling, med
sin familj, tjugutvå hövitsmän;

<span id="an_12:29">12:29</span> av Benjamins barn, Sauls stamfränder,
tre tusen (ty ännu vid den tiden höllo de flesta av dem troget med Sauls
hus);

<span id="an_12:30">12:30</span> av Efraims barn tjugu tusen åtta
hundra, tappra stridsmän, namnkunniga män i sina familjer;

<span id="an_12:31">12:31</span> av ena hälften av Manasse stam aderton
tusen namngivna män, som kommo för att göra David till konung;

<span id="an_12:32">12:32</span> av Isaskars barn kommo män som väl
förstodo tidstecknen och insågo vad Israel borde göra, två hundra
huvudmän, därtill alla deras stamfränder under deras befäl;

<span id="an_12:33">12:33</span> av Sebulon stridbara män, rustade till
krig med alla slags vapen, femtio tusen, som samlades endräktigt;

<span id="an_12:34">12:34</span> av Naftali ett tusen hövitsmän, och med
dem trettiosju tusen, väpnade med sköld och spjut;

<span id="an_12:35">12:35</span> av daniterna krigsrustade män,
tjuguåtta tusen sex hundra;

<span id="an_12:36">12:36</span> av Aser stridbara män, rustade till
krig, fyrtio tusen;

<span id="an_12:37">12:37</span> och från andra sidan Jordan, av
rubeniterna, gaditerna och andra hälften av Manasse stam, ett hundra
tjugu tusen, väpnade med alla slags vapen som brukas vid krigföring.

<span id="an_12:38">12:38</span> Alla dessa krigsmän, ordnade till
strid, kommo i sina hjärtans hängivenhet till Hebron för att göra David
till konung över hela Israel. Också hela det övriga Israel var enigt i
att göra David till konung.

<span id="an_12:39">12:39</span> Och de voro där hos David i tre dagar
och åto och drucko, ty deras bröder hade försett dem med livsmedel.

<span id="an_12:40">12:40</span> De som bodde närmast dem, ända upp till
Isaskar, Sebulon och Naftali, tillförde dem ock på åsnor, kameler,
mulåsnor och oxar livsmedel i myckenhet till föda: mjöl, fikonkakor och
russinkakor, vin och olja, fäkreatur och småboskap; ty glädje rådde i
Israel.

<span id="an_13:1">13:1</span> Och David rådförde sig med över- och
underhövitsmännen, med alla furstarna.

<span id="an_13:2">13:2</span> Sedan sade David till Israels hela
församling: »Om I så finnen för gott, och om detta är från HERREN, vår
Gud, så låt oss sända bud åt alla håll till våra övriga bröder i alla
Israels landsändar, och därjämte till prästerna och leviterna i de
städer kring vilka de hava sina utmarker, att de må församla sig till
oss;

<span id="an_13:3">13:3</span> och låt oss flytta vår Guds ark till oss,
ty i Sauls tid frågade vi icke efter den.»

<span id="an_13:4">13:4</span> Och hela församlingen svarade att man
skulle göra så, ty förslaget behagade hela folket.

<span id="an_13:5">13:5</span> Så församlade då David hela Israel, från
Sihor i Egypten ända dit där vägen går till Hamat, för att hämta Guds
ark från Kirjat-Jearim.

<span id="an_13:6">13:6</span> Och David drog med hela Israel upp till
Baala, det är Kirjat-Jearim, som hör till Juda, för att därifrån föra
upp Guds, HERRENS, ark, hans som tronar på keruberna, och efter vilken
den hade fått sitt namn.

<span id="an_13:7">13:7</span> Och de satte Guds ark på en ny vagn och
förde den bort ifrån Abinadabs hus; och Ussa och Ajo körde vagnen.

<span id="an_13:8">13:8</span> Och David och hela Israel fröjdade sig
inför Gud av all makt, med sånger och med harpor, psaltare, pukor,
cymbaler och trumpeter.

<span id="an_13:9">13:9</span> Men när de kommo till Kidonslogen, räckte
Ussa ut sin hand för att fatta I arken, ty oxarna snavade.

<span id="an_13:10">13:10</span> Då upptändes HERRENS vrede mot Ussa,
och därför att han hade räckt ut sin hand mot arken, slog han honom, så
att han föll ned död där inför Gud.

<span id="an_13:11">13:11</span> Men det gick David hårt till sinnes att
HERREN så hade brutit ned Ussa; och han kallade det stället Peres-Ussa,
såsom det heter ännu i dag.

<span id="an_13:12">13:12</span> Och David betogs av sådan fruktan för
Gud på den dagen, att han sade: »Huru skulle jag töras låta föra Guds
ark till mig?»

<span id="an_13:13">13:13</span> Därför lät David icke flytta in arken
till sig i Davids stad, utan lät sätta in den i gatiten Obed-Edoms hus.

<span id="an_13:14">13:14</span> Sedan blev Guds ark kvar vid Obed-Edoms
hus, där den stod i sitt eget hus, i tre månader; men HERREN välsignade
Obed-Edoms hus och allt vad som hörde honom till.

<span id="an_14:1">14:1</span> Och Hiram, konungen i Tyrus, skickade
sändebud till David med cederträ, därjämte ock murare och timmermän, för
att de skulle bygga honom ett hus.

<span id="an_14:2">14:2</span> Och David märkte att HERREN hade befäst
honom såsom konung över Israel; ty han hade låtit hans rike bliva
övermåttan upphöjt, för sitt folk Israels skull.

<span id="an_14:3">14:3</span> Och David tog sig ännu flera hustrur i
Jerusalem, och David födde ännu flera söner och döttrar.

<span id="an_14:4">14:4</span> Dessa äro namnen på de söner som han fick
i Jerusalem: Sammua, Sobab, Natan, Salomo,

<span id="an_14:5">14:5</span> Jibhar, Elisua, Elpelet,

<span id="an_14:6">14:6</span> Noga, Nefeg, Jafia,

<span id="an_14:7">14:7</span> Elisama, Beeljada och Elifelet.

<span id="an_14:8">14:8</span> Men när filistéerna hörde att David hade
blivit smord till konung över hela Israel, drogo de allasammans upp för
att fånga David. När David hörde detta, drog han ut mot dem.

<span id="an_14:9">14:9</span> Då nu filistéerna hade fallit in i
Refaimsdalen och där företogo plundringståg,

<span id="an_14:10">14:10</span> frågade David Gud: »Skall jag draga upp
mot filistéerna? Vill du då giva dem i min hand?» HERREN svarade honom:
»Drag upp; jag vill giva dem i din hand.»

<span id="an_14:11">14:11</span> Och de drogo upp till Baal-Perasim, och
där slog David dem. Då sade David: »Gud har brutit ned mina fiender
genom min hand, likasom en vattenflod bryter ned.» Därav fick det
stället namnet Baal-Perasim.

<span id="an_14:12">14:12</span> De lämnade där efter sig sina gudar;
och David befallde att dessa skulle brännas upp i eld.

<span id="an_14:13">14:13</span> Men filistéerna företogo ännu en gång
plundringståg i dalen.

<span id="an_14:14">14:14</span> När David då åter frågade Gud, svarade
Gud honom: »Du skall icke draga upp efter dem; du må kringgå dem på en
omväg, så att du kommer över dem från det håll där bakaträden stå.

<span id="an_14:15">14:15</span> Så snart du sedan hör ljudet av steg i
bakaträdens toppar, drag då ut till strid, ty då har Gud dragit ut
framför dig till att slå filistéernas här.»

<span id="an_14:16">14:16</span> David gjorde såsom Gud hade bjudit
honom; och de slogo filistéernas här och förföljde dem från Gibeon ända
till Geser.

<span id="an_14:17">14:17</span> Och ryktet om David gick ut i alla
länder, och HERREN lät fruktan för honom komma över alla folk.

<span id="an_15:1">15:1</span> Och han uppförde åt sig hus i Davids
stad; sedan beredde han en plats åt Guds ark och slog upp ett tält åt
den.

<span id="an_15:2">15:2</span> Därvid befallde David: »Inga andra än
leviterna må bära Guds ark; ty dem har HERREN utvalt till att bära Guds
ark och till att göra tjänst inför honom för evärdlig tid.»

<span id="an_15:3">15:3</span> Och David församlade hela Israel till
Jerusalem för att hämta HERRENS ark upp till den plats som han hade
berett åt den.

<span id="an_15:4">15:4</span> Och David samlade tillhopa Arons barn och
leviterna;

<span id="an_15:5">15:5</span> av Kehats barn: Uriel, deras överste, och
hans bröder, ett hundra tjugu;

<span id="an_15:6">15:6</span> av Meraris barn: Asaja, deras överste,
och hans bröder, två hundra tjugu;

<span id="an_15:7">15:7</span> av Gersoms barn: Joel, deras överste, och
hans bröder, ett hundra trettio;

<span id="an_15:8">15:8</span> av Elisafans barn: Semaja, deras överste,
och hans bröder, två hundra;

<span id="an_15:9">15:9</span> av Hebrons barn: Eliel, deras överste,
och hans bröder, åttio;

<span id="an_15:10">15:10</span> av Ussiels barn: Amminadab, deras
överste, och hans bröder, ett hundra tolv.

<span id="an_15:11">15:11</span> Och David kallade till sig prästerna
Sadok och Ebjatar jämte leviterna Uriel, Asaja, Joel, Semaja, Eliel och
Amminadab.

<span id="an_15:12">15:12</span> Och han sade till dem: »I ären huvudmän
för leviternas familjer. Helgen eder tillika med edra bröder, och hämten
så HERRENS, Israels Guds, ark upp till den plats som jag har berett åt
den.

<span id="an_15:13">15:13</span> Ty därför att I förra gången icke voren
tillstädes var det som HERREN, vår Gud, bröt ned en av oss, till straff
för att vi icke sökte honom så, som tillbörligt var.»

<span id="an_15:14">15:14</span> Då helgade prästerna och leviterna sig
till att hämta upp HERRENS, Israels Guds, ark.

<span id="an_15:15">15:15</span> Och såsom Mose hade bjudit i enlighet
med HERRENS ord, buro nu Levi barn Guds ark med stänger, som vilade på
deras axlar.

<span id="an_15:16">15:16</span> Och David sade till de översta bland
leviterna att de skulle förordna sina bröder sångarna till tjänstgöring
med musikinstrumenter, psaltare, harpor och cymbaler, som de skulle låta
ljuda, under det att de höjde glädjesången.

<span id="an_15:17">15:17</span> Leviterna förordnade då Heman, Joels
son, och av hans bröder Asaf, Berekjas son, och av dessas bröder,
Meraris barn, Etan, Kusajas son,

<span id="an_15:18">15:18</span> och jämte dem deras bröder av andra
ordningen Sakarja, Ben, Jaasiel, Semiramot, Jehiel, Unni, Eliab, Benaja,
Maaseja, Mattitja, Elifalehu, Mikneja, Obed-Edom och Jegiel,
dörrvaktarna.

<span id="an_15:19">15:19</span> Och sångarna, Heman, Asaf och Etan,
skulle slå kopparcymbaler.

<span id="an_15:20">15:20</span> Sakarja, Asiel, Semiramot, Jehiel,
Unni, Eliab, Maaseja och Benaja skulle spela på psaltare, till Alamót.

<span id="an_15:21">15:21</span> Mattitja, Elifalehu, Mikneja,
Obed-Edom, Jegiel och Asasja skulle leda sången med harpor, till
Seminit.

<span id="an_15:22">15:22</span> Kenanja, leviternas anförare, när de
buro, skulle undervisa i att bära, ty han var kunnig i sådant.

<span id="an_15:23">15:23</span> Berekja och Elkana skulle vara
dörrvaktare vid arken.

<span id="an_15:24">15:24</span> Sebanja, Josafat, Netanel, Amasai,
Sakarja, Benaja och Elieser, prästerna, skulle blåsa i trumpeter framför
Guds ark. Slutligen skulle Obed-Edom och Jehia vara dörrvaktare vid
arken.

<span id="an_15:25">15:25</span> Så gingo då David och de äldste i
Israel och överhövitsmännen åstad för att hämta HERRENS förbundsark upp
ur Obed-Edoms hus, under jubel.

<span id="an_15:26">15:26</span> Och då Gud skyddade leviterna som buro
HERRENS förbundsark, offrade man sju tjurar och sju vädurar.

<span id="an_15:27">15:27</span> Därvid var David klädd i en kåpa av
fint linne; så voro ock alla leviterna som buro arken, så ock sångarna
och Kenanja, som anförde sångarna, när de buro. Och därjämte bar David
en linne-efod.

<span id="an_15:28">15:28</span> Och hela Israel hämtade upp HERRENS
förbundsark under jubel och basuners ljud; och man blåste i trumpeter
och slog cymbaler och lät psaltare och harpor ljuda.

<span id="an_15:29">15:29</span> När då HERRENS förbundsark kom till
Davids stad, blickade Mikal, Sauls dotter, ut genom fönstret, och då hon
såg konung David dansa och göra sig glad, fick hon förakt för honom i
sitt hjärta.

<span id="an_16:1">16:1</span> Sedan de hade fört Guds ark ditin,
ställde de den i tältet som David hade slagit upp åt den, och framburo
därefter brännoffer och tackoffer inför Guds ansikte.

<span id="an_16:2">16:2</span> När David hade offrat brännoffret och
tackoffret, välsignade han folket i HERRENS namn.

<span id="an_16:3">16:3</span> Och åt var och en av alla israeliterna,
både man och kvinna, gav han en kaka bröd, ett stycke kött och en
druvkaka.

<span id="an_16:4">16:4</span> Och han förordnade vissa leviter till att
göra tjänst inför HERRENS ark, för att de skulle prisa, tacka och lova
HERREN, Israels Gud:

<span id="an_16:5">16:5</span> Asaf såsom anförare, näst efter honom
Sakarja, och vidare Jegiel, Semiramot, Jehiel, Mattitja, Eliab, Benaja,
Obed-Edom och Jegiel med psaltare och harpor; och Asaf skulle slå
cymbaler.

<span id="an_16:6">16:6</span> Men prästerna Benaja och Jahasiel skulle
beständigt stå med sina trumpeter framför Guds förbundsark.

<span id="an_16:7">16:7</span> På den dagen var det som David först
fastställde den ordningen att man genom Asaf och hans bröder skulle
tacka HERREN på detta sätt:

<span id="an_16:8">16:8</span> »Tacken HERREN, åkallen hans namn, gören
hans gärningar kunniga bland folken.

<span id="an_16:9">16:9</span> Sjungen till hans ära, lovsägen honom,
talen om alla hans under.

<span id="an_16:10">16:10</span> Berömmen eder av hans heliga namn;
glädje sig av hjärtat de som söka HERREN.

<span id="an_16:11">16:11</span> Frågen efter HERREN och hans makt,
söken hans ansikte beständigt.

<span id="an_16:12">16:12</span> Tänken på de underbara verk som han har
gjort, på hans under och hans muns domar,

<span id="an_16:13">16:13</span> I Israels, hans tjänares, säd, I Jakobs
barn, hans utvalda.

<span id="an_16:14">16:14</span> Han är HERREN, vår Gud; över hela
jorden gå hans domar.

<span id="an_16:15">16:15</span> Tänken evinnerligen på hans förbund,
intill tusen släkten på vad han har stadgat,

<span id="an_16:16">16:16</span> på det förbund han slöt med Abraham och
på hans ed till Isak.

<span id="an_16:17">16:17</span> Han fastställde det för Jakob till en
stadga, för Israel till ett evigt förbund;

<span id="an_16:18">16:18</span> han sade: 'Åt dig vill jag giva Kanaans
land, det skall bliva eder arvedels lott.'

<span id="an_16:19">16:19</span> Då voren I ännu en liten hop, I voren
ringa och främlingar därinne.

<span id="an_16:20">16:20</span> Och de vandrade åstad ifrån folk till
folk ifrån ett rike bort till ett annat.

<span id="an_16:21">16:21</span> Han tillstadde ingen att göra dem
skada, han straffade konungar för deras skull:

<span id="an_16:22">16:22</span> 'Kommen icke vid mina smorda, och gören
ej mina profeter något ont.'

<span id="an_16:23">16:23</span> Sjungen till HERRENS ära, alla länder,
båden glädje var dag, förkunnen hans frälsning.

<span id="an_16:24">16:24</span> Förtäljen bland hedningarna hans ära,
bland alla folk hans under.

<span id="an_16:25">16:25</span> Ty stor är HERREN och högt lovad, och
fruktansvärd är han mer än alla gudar.

<span id="an_16:26">16:26</span> Ty folkens alla gudar äro avgudar, men
HERREN är den som har gjort himmelen.

<span id="an_16:27">16:27</span> Majestät och härlighet äro inför hans
ansikte, makt och fröjd i hans boning.

<span id="an_16:28">16:28</span> Given åt HERREN, I folkens släkter,
given åt HERREN ära och makt;

<span id="an_16:29">16:29</span> given åt HERREN hans namns ära, bären
fram skänker och kommen inför hans ansikte, tillbedjen HERREN i helig
skrud.

<span id="an_16:30">16:30</span> Bäven för hans ansikte, alla länder;
se, jordkretsen står fast och vacklar icke.

<span id="an_16:31">16:31</span> Himmelen vare glad, och jorden fröjde
sig, och bland hedningarna säge man: 'HERREN är nu konung!'

<span id="an_16:32">16:32</span> Havet bruse och allt vad däri är,
marken glädje sig och allt som är därpå;

<span id="an_16:33">16:33</span> ja, då juble skogens träd inför HERREN,
ty han kommer för att döma jorden.

<span id="an_16:34">16:34</span> Tacken HERREN, ty han är god, ty hans
nåd varar evinnerligen,

<span id="an_16:35">16:35</span> och sägen: 'Fräls oss, du vår
frälsnings Gud, församla oss och rädda oss från hedningarna, så att vi
få prisa ditt heliga namn och berömma oss av ditt lov.'

<span id="an_16:36">16:36</span> Lovad vare HERREN, Israels Gud, från
evighet till evighet!» Och allt folket sade: »Amen», och lovade HERREN.

<span id="an_16:37">16:37</span> Och han gav där, inför HERRENS
förbundsark, åt Asaf och hans bröder uppdraget att beständigt göra
tjänst inför arken, var dag med de för den dagen bestämda sysslorna.

<span id="an_16:38">16:38</span> Men Obed-Edom och deras bröder voro
sextioåtta; och Obed-Edom, Jedituns son, och Hosa gjorde han till
dörrvaktare.

<span id="an_16:39">16:39</span> Och prästen Sadok och hans bröder,
prästerna, anställde han inför HERRENS tabernakel, på offerhöjden i
Gibeon,

<span id="an_16:40">16:40</span> för att de beständigt skulle offra åt
HERREN brännoffer på brännoffersaltaret, morgon och afton, och göra allt
vad som var föreskrivet i HERRENS lag, den som han hade givit åt Israel;

<span id="an_16:41">16:41</span> och jämte dem Heman och Jedutun och de
övriga namngivna utvalda, på det att de skulle tacka HERREN, därför att
hans nåd varar evinnerligen.

<span id="an_16:42">16:42</span> Och hos dessa, nämligen Heman och
Jedutun, förvarades trumpeter och cymbaler åt dem som skulle spela, så
ock andra instrumenter som hörde till gudstjänsten. Och Jedutuns söner
gjorde han till dörrvaktare.

<span id="an_16:43">16:43</span> Sedan gick allt folket hem, var och en
till sitt; men David vände om för att hälsa sitt husfolk.

<span id="an_17:1">17:1</span> Då nu David satt i sitt hus, sade han
till profeten Natan: »Se, jag bor i ett hus av cederträ, under det att
HERRENS förbundsark står under ett tält.»

<span id="an_17:2">17:2</span> Natan sade till David: »Gör allt vad du
har i sinnet; ty Gud är med dig.»

<span id="an_17:3">17:3</span> Men om natten kom Guds ord till Natan;
han sade:

<span id="an_17:4">17:4</span> »Gå och säg till min tjänare David: Så
säger HERREN: Icke du skall bygga mig det hus som jag skall bo i.

<span id="an_17:5">17:5</span> Jag har ju icke bott i något hus, från
den dag då jag förde Israel hitupp ända till denna dag, utan jag har
flyttat ifrån tält till tält, ifrån tabernakel till tabernakel.

<span id="an_17:6">17:6</span> Har jag då någonsin, varhelst jag
flyttade omkring med hela Israel, talat och sagt så till någon enda av
Israels domare, som jag har förordnat till herde för mitt folk: 'Varför
haven I icke byggt mig ett hus av cederträ?'

<span id="an_17:7">17:7</span> Och nu skall du säga så till min tjänare
David: Så säger HERREN Sebaot: Från betesmarken, där du följde fåren,
har jag hämtat dig, för att du skulle bliva en furste över mitt folk
Israel.

<span id="an_17:8">17:8</span> Och jag har varit med dig på alla dina
vägar och utrotat alla dina fiender för dig. Och jag vill göra dig ett
namn, sådant som de störstes namn på jorden.

<span id="an_17:9">17:9</span> Jag skall bereda en plats åt mitt folk
Israel och plantera det, så att det får bo kvar där, utan att vidare
bliva oroat. Orättfärdiga människor skola icke mer föröda det, såsom
fordom skedde,

<span id="an_17:10">17:10</span> och såsom det har varit allt ifrån den
tid då jag förordnade domare över mitt folk Israel; och jag skall kuva
alla dina fiender. Så förkunnar jag nu för dig att HERREN skall bygga
ett hus åt dig.

<span id="an_17:11">17:11</span> Ty det skall ske, att när din tid är
ute och du går till dina fäder skall jag efter dig upphöja din son, en
av dina avkomlingar; och jag skall befästa hans konungamakt.

<span id="an_17:12">17:12</span> Han skall bygga ett hus åt mig, och jag
skall befästa hans tron för evig tid.

<span id="an_17:13">17:13</span> Jag skall vara hans fader, och han
skall vara min son; och min nåd skall jag icke låta vika ifrån honom,
såsom jag lät den vika ifrån din företrädare.

<span id="an_17:14">17:14</span> Jag skall hålla honom vid makt i mitt
hus och i mitt rike för evig tid, och hans tron skall vara befäst för
evig tid.»

<span id="an_17:15">17:15</span> Alldeles i överensstämmelse med dessa
ord och med denna syn talade nu Natan till David.

<span id="an_17:16">17:16</span> Då gick konung David in och satte sig
ned inför HERRENS ansikte och sade: »Vem är jag, HERRE Gud, och vad är
mitt hus, eftersom du har låtit mig komma härtill?

<span id="an_17:17">17:17</span> Och detta har likväl synts dig vara för
litet, o Gud; du har talat angående din tjänares hus om det som ligger
långt fram i tiden. Ja, du har sett till mig på människosätt, for att
upphöja mig, HERRE Gud.

<span id="an_17:18">17:18</span> Vad skall nu David vidare säga till dig
om den ära du har bevisat din tjänare? Du känner ju din tjänare.

<span id="an_17:19">17:19</span> HERRE, för din tjänares skull och efter
ditt hjärta har du gjort allt detta stora och förkunnat alla dessa stora
ting.

<span id="an_17:20">17:20</span> HERRE, ingen är dig lik, och ingen Gud
finnes utom dig, efter allt vad vi hava hört med våra öron.

<span id="an_17:21">17:21</span> Och var finnes på jorden något enda
folk som är likt ditt folk Israel, vilket Gud själv har gått åstad att
förlossa åt sig till ett folk -- för att så göra dig ett stort och
fruktansvärt namn, i det att du förjagade hedningarna för ditt folk, det
som du hade förlossat ifrån Egypten?

<span id="an_17:22">17:22</span> Och du har gjort ditt folk Israel till
ett folk åt dig för evig tid, och du, HERRE, har blivit deras Gud

<span id="an_17:23">17:23</span> Så må nu, HERRE, vad du har talat om
din tjänare och om hans hus bliva fast för evig tid; gör såsom du har
talat.

<span id="an_17:24">17:24</span> Då skall ditt namn anses fast och bliva
stort till evig tid, så att man skall säga: 'HERREN Sebaot, Israels Gud,
är Gud över Israel.' Och så skall din tjänare Davids hus bestå inför
dig.

<span id="an_17:25">17:25</span> Ty du, min Gud, har uppenbarat för din
tjänare att du skall bygga honom ett hus; därför har din tjänare dristat
att bedja inför dig.

<span id="an_17:26">17:26</span> Och nu, HERRE, du är Gud; och då du har
lovat din tjänare detta goda,

<span id="an_17:27">17:27</span> så må du nu ock värdigas välsigna din
tjänares hus, så att det förbliver evinnerligen inför dig. Ty vad du,
HERRE, välsignar, det är välsignat evinnerligen.»

<span id="an_18:1">18:1</span> En tid härefter slog David filistéerna
och kuvade dem. Därvid tog han Gat med underlydande orter ur
filistéernas hand.

<span id="an_18:2">18:2</span> Han slog ock moabiterna; så blevo
moabiterna David underdåniga och förde till honom skänker.

<span id="an_18:3">18:3</span> Likaledes slog David Hadareser, konungen
i Soba, vid Hamat, när denne hade dragit åstad för att befästa sitt
välde vid floden Frat.

<span id="an_18:4">18:4</span> Och David tog ifrån honom ett tusen
vagnar och tog till fånga sju tusen ryttare och tjugu tusen man fotfolk;
och David lät avskära fotsenorna på alla vagnshästarna, utom på ett
hundra hästar, som han skonade.

<span id="an_18:5">18:5</span> När sedan araméerna från Damaskus kommo
för att hjälpa Hadareser, konungen i Soba, nedgjorde David tjugutvå
tusen man av dem.

<span id="an_18:6">18:6</span> Och David insatte fogdar bland araméerna
i Damaskus; och araméerna blevo David underdåniga och förde till honom
skänker. Så gav HERREN seger åt David, varhelst han drog fram.

<span id="an_18:7">18:7</span> Och David tog de gyllene sköldar som
Hadaresers tjänare hade burit och förde dem till Jerusalem.

<span id="an_18:8">18:8</span> Och från Hadaresers städer Tibhat och Kun
tog David koppar i stor myckenhet; därav gjorde sedan Salomo
kopparhavet, pelarna och kopparkärlen.

<span id="an_18:9">18:9</span> Då nu Tou, konungen i Hamat, hörde att
David hade slagit Hadaresers, konungens i Soba, hela här,

<span id="an_18:10">18:10</span> sände han sin son Hadoram till konung
David för att hälsa honom och lyckönska honom, därför att han hade givit
sig i strid med Hadareser och slagit honom; ty Hadareser hade varit Tous
fiende. Han sände ock alla slags kärl av guld, silver och koppar.

<span id="an_18:11">18:11</span> Också dessa helgade konung David åt
HERREN, likasom han hade gjort med det silver och guld han hade hemfört
från alla andra folk: från edoméerna, moabiterna, Ammons barn,
filistéerna och amalekiterna.

<span id="an_18:12">18:12</span> Och sedan Absai, Serujas son, hade
slagit edoméerna i Saltdalen, aderton tusen man,

<span id="an_18:13">18:13</span> insatte han fogdar i Edom; och alla
edoméer blevo David underdåniga. Så gav HERREN seger åt David, varhelst
han drog fram.

<span id="an_18:14">18:14</span> David regerade nu över hela Israel; och
han skipade lag och rätt åt allt sitt folk.

<span id="an_18:15">18:15</span> Joab, Serujas son, hade befälet över
krigshären, och Josafat, Ahiluds son, var kansler.

<span id="an_18:16">18:16</span> Sadok, Ahitubs son, och Abimelek,
Ebjatars son, voro präster, och Sausa var sekreterare.

<span id="an_18:17">18:17</span> Benaja, Jojadas son, hade befälet över
keretéerna och peletéerna; men Davids söner voro de förnämste vid
konungens sida.

<span id="an_19:1">19:1</span> En tid härefter dog Nahas, Ammons barns
konung, och hans son blev konung efter honom.

<span id="an_19:2">19:2</span> Då sade David: »Jag vill bevisa Hanun,
Nahas' son, vänskap, eftersom hans fader bevisade mig vänskap.» Och
David skickade sändebud för att trösta honom i hans sorg efter fadern.
När så Davids tjänare kommo till Ammons barns land, till Hanun, för att
trösta honom,

<span id="an_19:3">19:3</span> sade Ammons barns furstar till Hanun:
»Menar du att David därmed att han sänder tröstare till dig vill visa
dig att han ärar din fader? Nej, för att undersöka och fördärva och
bespeja landet hava hans tjänare kommit till dig.»

<span id="an_19:4">19:4</span> Då tog Hanun Davids tjänare och lät raka
dem och skära av deras kläder mitt på, ända uppe vid sätet, och lät dem
så gå.

<span id="an_19:5">19:5</span> Och man kom och berättade för David vad
som hade hänt männen; då sände han bud emot dem, ty männen voro ju
mycket vanärade. Och konungen lät säga: »Stannen i Jeriko, till dess
edert skägg hinner växa ut, och kommen så tillbaka.»

<span id="an_19:6">19:6</span> Då nu Ammons barn insågo att de hade
gjort sig förhatliga för David, sände Hanun och Ammons barn ett tusen
talenter silver för att leja sig vagnar och ryttare från Aram-Naharaim,
från Aram-Maaka och från Soba.

<span id="an_19:7">19:7</span> De lejde sig trettiotvå tusen vagnar,
ävensom hjälp av konungen i Maaka med hans folk; dessa kommo och lägrade
sig framför Medeba. Ammons barn församlade sig ock från sina städer och
kommo för att strida.

<span id="an_19:8">19:8</span> När David hörde detta, sände han åstad
Joab med hela hären, de tappraste krigarna.

<span id="an_19:9">19:9</span> Och Ammons barn drogo ut och ställde upp
sig till strid vid ingången till staden; men de konungar som hade kommit
dit ställde upp sig för sig själva på fältet.

<span id="an_19:10">19:10</span> Då Joab nu såg att han hade fiender
både framför sig och bakom sig, gjorde han ett urval bland allt Israels
utvalda manskap och ställde sedan upp sig mot araméerna.

<span id="an_19:11">19:11</span> Men det övriga folket överlämnade han
åt sin broder Absai, och dessa fingo ställa upp sig mot Ammons barn.

<span id="an_19:12">19:12</span> Och han sade: »Om araméerna bliva mig
övermäktiga, så skall du komma mig till hjälp; och om Ammons barn bliva
dig övermäktiga, så vill jag hjälpa dig.

<span id="an_19:13">19:13</span> Var nu vid gott mod; ja, låt oss visa
mod i striden för vårt folk och för vår Guds städer. Sedan må HERREN
göra vad honom täckes.

<span id="an_19:14">19:14</span> Därefter ryckte Joab fram med sitt folk
till strid mot araméerna, och de flydde för honom.

<span id="an_19:15">19:15</span> Men när Ammons barn sågo att araméerna
flydde, flydde också de för hans broder Absai och begåvo sig in i
staden. Då begav sig Joab till Jerusalem.

<span id="an_19:16">19:16</span> Då alltså araméerna sågo att de hade
blivit slagna av Israel, sände de bud att de araméer som bodde på andra
sidan floden skulle rycka ut, anförda av Sofak, Hadaresers härhövitsman.

<span id="an_19:17">19:17</span> När detta blev berättat för David,
församlade han hela Israel och gick över Jordan, och då han kom fram
till dem, ställde han upp sig i slagordning mot dem; och när David hade
ställt upp sig till strid mot araméerna, gåvo dessa sig i strid med
honom.

<span id="an_19:18">19:18</span> Men araméerna flydde undan för Israel,
och David dräpte av araméerna manskapet på sju tusen vagnar, så ock
fyrtio tusen man fotfolk; härhövitsmannen Sofak dödade han ock.

<span id="an_19:19">19:19</span> Då, alltså Hadaresers tjänare sågo att
de hade blivit slagna av israeliterna, ingingo de fred med David och
blevo honom underdåniga. Efter detta ville araméerna icke vidare hjälpa
Ammons barn.

<span id="an_20:1">20:1</span> Följande år, vid den tid då konungarna
plägade draga i fält, tågade Joab ut med krigshären och härjade Ammons
barns land, och kom så och belägrade Rabba, medan David stannade kvar i
Jerusalem. Och Joab intog Rabba och förstörde det.

<span id="an_20:2">20:2</span> Och David tog deras konungs krona från
hans huvud, den befanns väga en talent guld och var prydd med en dyrbar
sten. Den sattes nu på Davids huvud. Och han förde ut byte från staden i
stor myckenhet.

<span id="an_20:3">20:3</span> Och folket därinne förde han ut och
söndersargade dem med sågar och tröskvagnar av järn och med bilor. Så
gjorde David mot Ammons barns alla städer. Sedan vände David med allt
folket tillbaka till Jerusalem.

<span id="an_20:4">20:4</span> Därefter uppstod en strid med filistéerna
vid Geser; husatiten Sibbekai slog då ned Sippai, en av rafaéernas
avkomlingar; så blevo de kuvade.

<span id="an_20:5">20:5</span> Åter stod en strid med filistéerna;
Elhanan, Jaurs son, slog då ned Lami, gatiten Goljats broder, som hade
ett spjut vars skaft liknade en vävbom.

<span id="an_20:6">20:6</span> Åter stod en strid vid Gat. Där var en
reslig man som hade sex fingrar och sex tår, tillsammans tjugufyra; han
var ock en avkomling av rafaéerna.

<span id="an_20:7">20:7</span> Denne smädade Israel; då blev han
nedgjord av Jonatan, son till Simea, Davids broder.

<span id="an_20:8">20:8</span> Dessa voro avkomlingar av rafaéerna i
Gat; och de föllo för Davids och hans tjänares hand.

<span id="an_21:1">21:1</span> Men Satan trädde upp mot Israel och
uppeggade David till att räkna Israel.

<span id="an_21:2">21:2</span> Då sade David till Joab och till folkets
andra hövitsman: »Gån åstad och räknen Israel, från Beer-Seba ända till
Dan, och given mig besked därom, så att jag får veta huru många de äro.»

<span id="an_21:3">21:3</span> Joab svarade: »Må HERREN än vidare föröka
sitt folk hundrafalt. Äro de då icke, min herre konung, allasammans min
herres tjänare? Varför begär då min herre sådant? Varför skulle man
därmed draga skuld över Israel?

<span id="an_21:4">21:4</span> Likväl blev konungens befallning
gällande, trots Joab. Alltså drog Joab ut och for omkring i hela Israel,
och kom så hem igen till Jerusalem.

<span id="an_21:5">21:5</span> Och Joab uppgav för David vilken
slutsumma folkräkningen utvisade: i Israel funnos tillsammans elva
hundra tusen svärdbeväpnade män, och i Juda funnos fyra hundra sjuttio
tusen svärdbeväpnade man.

<span id="an_21:6">21:6</span> Men Levi och Benjamin hade han icke
räknat jämte de andra, ty konungens befallning var en styggelse för
Joab.

<span id="an_21:7">21:7</span> Vad som hade skett misshagade Gud, och
han hemsökte Israel.

<span id="an_21:8">21:8</span> Då sade David till Gud: »Jag har syndat
storligen däri att jag har gjort detta; men tillgiv nu din tjänares
missgärning, ty jag har handlat mycket dåraktigt.»

<span id="an_21:9">21:9</span> Men HERREN talade till Gad, Davids siare,
och sade:

<span id="an_21:10">21:10</span> »Gå och tala till David och säg: Så
säger HERREN: Tre ting lägger jag fram för dig; välj bland dem ut åt dig
ett som du vill att jag skall göra dig.»

<span id="an_21:11">21:11</span> Då gick Gad in till David och sade till
honom: »Så säger HERREN:

<span id="an_21:12">21:12</span> Tag vilketdera du vill: antingen
hungersnöd i tre år, eller förödelse i tre månader genom dina ovänners
anfall, utan att du kan undkomma dina fienders svärd, eller HERRENS
svärd och pest i landet under tre dagar, i det att HERRENS ängel sprider
fördärv inom hela Israels område. Eftersinna nu vilket svar jag skall
giva honom som har sänt mig.»

<span id="an_21:13">21:13</span> David svarade Gad: »Jag är i stor
vånda. Men låt mig då falla i HERRENS hand, ty hans barmhärtighet är
mycket stor; i människohand vill jag icke falla.»

<span id="an_21:14">21:14</span> Så lät då HERREN pest komma i Israel,
så att sjuttio tusen män av Israel föllo.

<span id="an_21:15">21:15</span> Och Gud sände en ängel mot Jerusalem
till att fördärva det. Men när denne höll på att fördärva, såg HERREN
därtill och ångrade det onda, så att han sade till ängeln, Fördärvaren:
»Det är nog; drag nu din hand tillbaka.» Och HERRENS ängel stod då vid
jebuséen Ornans tröskplats.

<span id="an_21:16">21:16</span> När nu David lyfte upp sina ögon och
fick se HERRENS ängel stående mellan jorden och himmelen med ett blottat
svärd i sin hand, uträckt över Jerusalem, då föllo han och de äldste,
höljda i sorgdräkt, ned på sina ansikten.

<span id="an_21:17">21:17</span> Och David sade till Gud: »Det var ju
jag som befallde att folket skulle räknas. Det är då jag som har syndat
och gjort vad ont är; men dessa, min hjord, vad hava de gjort? HERRE,
min Gud, må din hand vända sig mot mig och min faders hus, men icke mot
ditt folk, så att det bliver hemsökt.»

<span id="an_21:18">21:18</span> Men HERRENS ängel befallde Gad att säga
till David att David skulle gå åstad och resa ett altare åt HERREN på
jebuséen Ornans tröskplats.

<span id="an_21:19">21:19</span> Och David gick åstad på grund av det
ord som Gad hade talat i HERRENS namn.

<span id="an_21:20">21:20</span> Då Ornan nu vände sig om, fick han se
ängeln; och hans fyra söner som voro med honom, gömde sig. Men Ornan
höll på att tröska vete.

<span id="an_21:21">21:21</span> Och David kom till Ornan; när då Ornan
såg upp och fick se David, gick han fram ifrån tröskplatsen och föll ned
till jorden på sitt ansikte för David.

<span id="an_21:22">21:22</span> Och David sade till Ornan: »Giv mig den
plats där du tröskar din säd, så att jag där kan bygga ett altare åt
HERREN; giv mig den för full betalning; och må så hemsökelsen upphöra
bland folket.»

<span id="an_21:23">21:23</span> Då sade Ornan till David: »Tag den, och
må sedan min herre konungen göra vad honom täckes. Se, här giver jag dig
fäkreaturen till brännoffer och tröskvagnarna till ved och vetet till
spisoffer; alltsammans giver jag.»

<span id="an_21:24">21:24</span> Men konung David svarade Ornan: »Nej,
jag vill köpa det för full betalning; ty jag vill icke taga åt HERREN
det som är ditt, och offra brännoffer som jag har fått för intet.»

<span id="an_21:25">21:25</span> Och David gav åt Ornan för platsen sex
hundra siklar guld, i full vikt.

<span id="an_21:26">21:26</span> Och David byggde där ett altare åt
HERREN och offrade brännoffer och tackoffer. Han ropade till HERREN, och
han svarade honom med eld från himmelen på brännoffersaltaret.

<span id="an_21:27">21:27</span> Och på HERRENS befallning stack ängeln
sitt svärd tillbaka i skidan.

<span id="an_21:28">21:28</span> Då, när David förnam att HERREN hade
bönhört honom på jebuséen Ornans tröskplats, offrade han där.

<span id="an_21:29">21:29</span> Men HERRENS tabernakel, som Mose hade
låtit göra i öknen, stod jämte brännoffersaltaret, vid den tiden på
offerhöjden i Gibeon.

<span id="an_21:30">21:30</span> Dock vågade David icke komma inför Guds
ansikte för att söka honom; så förskräckt var han för HERRENS ängels
svärd.

<span id="an_22:1">22:1</span> Och David sade: »Här skall HERREN Guds
hus stå, och här altaret för Israels brännoffer.»

<span id="an_22:2">22:2</span> Och David befallde att man skulle samla
tillhopa de främlingar som funnos i Israels land; och han anställde
hantverkare, som skulle hugga ut stenar för att därmed bygga Guds hus.

<span id="an_22:3">22:3</span> Och David anskaffade järn i myckenhet
till spikar på dörrarna i portarna och till krampor, så ock koppar i
sådan myckenhet att den icke kunde vägas,

<span id="an_22:4">22:4</span> och cederbjälkar i otalig mängd; ty
sidonierna och tyrierna förde cederträ i myckenhet till David.

<span id="an_22:5">22:5</span> David tänkte nämligen: »Min son Salomo är
ung och späd, men huset som skall byggas åt HERREN måste göras
övermåttan stort, så att det bliver namnkunnigt och prisat i alla
länder; jag vill därför skaffa förråd åt honom.» Så skaffade David
förråd i myckenhet före sin död.

<span id="an_22:6">22:6</span> Och han kallade till sig sin son Salomo
och bjöd honom att bygga ett hus åt HERREN, Israels Gud.

<span id="an_22:7">22:7</span> Och David sade till sin son Salomo: »Jag
hade själv i sinnet att bygga ett hus åt HERRENS, min Guds, namn.

<span id="an_22:8">22:8</span> Men HERRENS ord kom till mig; han sade:
Du har utgjutit blod i myckenhet och fört stora krig; du skall icke
bygga ett hus åt mitt namn, eftersom du har utgjutit så mycket blod på
jorden, i min åsyn.

<span id="an_22:9">22:9</span> Men se, åt dig skall födas en son; han
skall bliva en fridsäll man, och jag skall låta honom få fred med alla
sina fiender runt omkring; ty Salomo skall han heta, och frid och ro
skall jag låta vila över Israel i hans dagar.

<span id="an_22:10">22:10</span> Han skall bygga ett hus åt mitt namn;
han skall vara min son, och jag skall vara hans fader. Och jag skall
befästa hans konungatron över Israel för evig tid.

<span id="an_22:11">22:11</span> Så vare nu HERREN med dig, min son; må
du bliva lyckosam och få bygga HERRENS, din Guds, hus, såsom han har
lovat om dig.

<span id="an_22:12">22:12</span> Må HERREN allenast giva dig klokhet och
förstånd, när han sätter dig till härskare över Israel, och förhjälpa
dig till att hålla HERRENS, din Guds, lag.

<span id="an_22:13">22:13</span> Då skall du bliva lyckosam, om du
håller och gör efter de stadgar och rätter som HERREN har bjudit Mose
att ålägga Israel. Var frimodig och oförfärad; frukta icke och var icke
försagd.

<span id="an_22:14">22:14</span> Och se, trots mitt betryck har jag nu
anskaffat till HERRENS hus ett hundra tusen talenter guld och tusen
gånger tusen talenter silver, därtill av koppar och järn mer än som kan
vägas, ty så mycket är det; trävirke och sten har jag ock anskaffat, och
mer må du själv anskaffa.

<span id="an_22:15">22:15</span> Arbetare har du ock i myckenhet
hantverkare, stenhuggare och timmermän, och därtill allahanda folk som
är kunnigt i allt slags annat arbete.

<span id="an_22:16">22:16</span> På guldet, silvret, kopparen och järnet
kan ingen räkning hållas. Upp då och gå till verket; och vare HERREN med
dig!»

<span id="an_22:17">22:17</span> Därefter bjöd David alla Israels
furstar att de skulle understödja hans son Salomo; han sade:

<span id="an_22:18">22:18</span> »HERREN, eder Gud, är ju med eder och
har låtit eder få ro på alla sidor; ty han har givit landets förra
inbyggare i min hand, och landet har blivit HERREN och hans folk
underdånigt.

<span id="an_22:19">22:19</span> Så vänden nu edert hjärta och eder själ
till att söka HERREN, eder Gud; och stån upp och byggen HERREN Guds
helgedom, så att man kan föra HERRENS förbundsark och vad annat som hör
till Guds helgedom in i det hus som skall byggas åt HERRENS namn.»

<span id="an_23:1">23:1</span> Och när David blev gammal och
levnadsmätt, gjorde han sin son Salomo till konung över Israel.

<span id="an_23:2">23:2</span> Och han församlade alla Israels furstar,
så ock prästerna och leviterna.

<span id="an_23:3">23:3</span> Och leviterna blevo räknade, de nämligen
som voro trettio år gamla eller därutöver; och deras antal, antalet av
alla personer av mankön, utgjorde trettioåtta tusen.

<span id="an_23:4">23:4</span> »Av dessa», sade han, »skola tjugufyra
tusen förestå sysslorna vid HERRENS hus, och sex tusen vara
tillsyningsmän och domare;

<span id="an_23:5">23:5</span> fyra tusen skola vara dörrvaktare och
fyra tusen skola lovsjunga HERREN till de instrumenter som jag har låtit
göra för lovsången.»

<span id="an_23:6">23:6</span> Och David delade dem i avdelningar efter
Levis söner, Gerson Kehat och Merari.

<span id="an_23:7">23:7</span> Till gersoniterna hörde Laedan och Simei.

<span id="an_23:8">23:8</span> Laedans söner voro Jehiel, huvudmannen,
Setam och Joel, tillsammans tre.

<span id="an_23:9">23:9</span> Simeis söner voro Selomot, Hasiel och
Haran, tillsammans tre. Dessa voro huvudmän för Laedans familjer.

<span id="an_23:10">23:10</span> Och Simeis söner voro Jahat, Sina, Jeus
och Beria. Dessa voro Simeis söner, tillsammans fyra.

<span id="an_23:11">23:11</span> Jahat var huvudmannen, och Sisa var den
andre. Men Jeus och Beria hade icke många barn; därför fingo de utgöra
allenast en familj, en ordning.

<span id="an_23:12">23:12</span> Kehats söner voro Amram, Jishar, Hebron
och Ussiel, tillsammans fyra.

<span id="an_23:13">23:13</span> Amrams söner voro Aron och Mose. Och
Aron blev jämte sina söner för evärdlig tid avskild till att helgas
såsom höghelig, till att för evärdlig tid antända rökelse inför HERREN
och göra tjänst inför honom och välsigna i hans namn.

<span id="an_23:14">23:14</span> Men gudsmannen Moses söner räknades
till Levi stam.

<span id="an_23:15">23:15</span> Moses söner voro Gersom och Elieser.

<span id="an_23:16">23:16</span> Gersoms söner voro Sebuel, huvudmannen.

<span id="an_23:17">23:17</span> Och Eliesers söner voro Rehabja,
huvudmannen. Elieser hade inga andra söner; men Rehabjas söner voro
övermåttan talrika.

<span id="an_23:18">23:18</span> Jishars söner voro Selomit,
huvudmannen.

<span id="an_23:19">23:19</span> Hebrons söner voro Jeria, huvudmannen,
Amarja, den andre, Jahasiel, den tredje, och Jekameam, den fjärde.

<span id="an_23:20">23:20</span> Ussiels söner voro Mika, huvudmannen,
och Jissia, den andre.

<span id="an_23:21">23:21</span> Meraris söner voro Maheli och Musi.
Mahelis söner voro Eleasar och Kis.

<span id="an_23:22">23:22</span> När Eleasar dog, lämnade han inga söner
efter sig, utan allenast döttrar; men Kis' söner, deras fränder, togo
dessa till hustrur.

<span id="an_23:23">23:23</span> Musis söner voro Maheli, Eder och
Jeremot, tillsammans tre.

<span id="an_23:24">23:24</span> Dessa voro Levi barn, efter deras
familjer, huvudmännen för familjerna, så många av dem som inmönstrades,
vart namn räknat särskilt, var person för sig, de som kunde förrätta
sysslor vid tjänstgöringen i HERRENS hus, nämligen de som voro tjugu år
gamla eller därutöver.

<span id="an_23:25">23:25</span> Ty David sade: »HERREN, Israels Gud,
har låtit sitt folk komma till ro, och han har nu sin boning i Jerusalem
till evig tid;

<span id="an_23:26">23:26</span> därför behöva icke heller leviterna mer
bära tabernaklet och alla redskap till tjänstgöringen därvid.»

<span id="an_23:27">23:27</span> (Enligt berättelsen om Davids sista tid
räknades nämligen av Levi barn de som voro tjugu år gamla eller
därutöver.)

<span id="an_23:28">23:28</span> De fingo i stället sin plats vid Arons
söners sida för tjänstgöringen i HERRENS hus, i vad som rörde
förgårdarna och kamrarna och reningen av allt heligt och sysslorna vid
tjänstgöringen i Guds hus,

<span id="an_23:29">23:29</span> vare sig det gällde skådebröden eller
det fina mjölet till spisoffret eller de osyrade tunnkakorna eller
plåtarna eller det hopknådade mjölet, eller något mått och mål,

<span id="an_23:30">23:30</span> eller att var morgon göra tjänst genom
att tacka och lova HERREN, och likaledes var afton,

<span id="an_23:31">23:31</span> eller att offra alla brännoffer åt
HERREN på sabbaterna, vid nymånaderna och vid högtiderna, till bestämt
antal och såsom det var föreskrivet för dem, beständigt, inför HERRENS
ansikte.

<span id="an_23:32">23:32</span> De skulle iakttaga vad som var att
iakttaga vid uppenbarelsetältet och vid det heliga, vad Arons söner,
deras bröder, hade att iakttaga vid tjänstgöringen i HERRENS hus.

<span id="an_24:1">24:1</span> Och Arons söner hade följande
avdelningar: Arons söner voro Nadab och Abihu, Eleasar och Itamar.

<span id="an_24:2">24:2</span> Men Nadab och Abihu dogo före sin fader;
och de hade inga söner. Så blevo allenast Eleasar och Itamar präster.

<span id="an_24:3">24:3</span> Och David jämte Sadok, av Eleasars söner,
och Ahimelek, av Itamars söner, indelade dem och bestämde den ordning i
vilken de skulle göra tjänst.

<span id="an_24:4">24:4</span> Då nu Eleasars söner befunnos hava flera
huvudmän än Itamars söner, indelade man dem så, att Eleasars söner fingo
sexton huvudmän för sina familjer och Itamars söner åtta huvudmän för
sina familjer.

<span id="an_24:5">24:5</span> Man indelade dem genom lottkastning, de
förra såväl som de senare, ty helgedomens furstar och Guds furstar togos
både av Eleasars söner och av Itamars söner.

<span id="an_24:6">24:6</span> Och Semaja, Netanels son, sekreteraren,
av Levi stam, tecknade upp dem i närvaro av konungen, furstarna och
prästen Sadok och Ahimelek, Ebjatars son, och i närvaro av huvudmännen
för prästernas och leviternas familjer. Lotterna drogos skiftevis för
Eleasars och för Itamars familjer.

<span id="an_24:7">24:7</span> Den första lotten föll ut för Jojarib,
den andra för Jedaja,

<span id="an_24:8">24:8</span> den tredje för Harim, den fjärde för
Seorim,

<span id="an_24:9">24:9</span> den femte för Malkia, den sjätte för
Mijamin,

<span id="an_24:10">24:10</span> den sjunde för Hackos, den åttonde för
Abia,

<span id="an_24:11">24:11</span> den nionde för Jesua, den tionde för
Sekanja,

<span id="an_24:12">24:12</span> den elfte för Eljasib, den tolfte för
Jakim,

<span id="an_24:13">24:13</span> den trettonde för Huppa, den fjortonde
för Jesebab,

<span id="an_24:14">24:14</span> den femtonde för Bilga, den sextonde
för Immer,

<span id="an_24:15">24:15</span> den sjuttonde för Hesir, den adertonde
för Happisses,

<span id="an_24:16">24:16</span> den nittonde för Petaja, den tjugonde
för Hesekiel,

<span id="an_24:17">24:17</span> den tjuguförsta för Jakin, den
tjuguandra för Gamul,

<span id="an_24:18">24:18</span> den tjugutredje for Delaja, den
tjugufjärde för Maasja.

<span id="an_24:19">24:19</span> Detta blev den ordning i vilken de
skulle göra tjänst, när de gingo in i HERRENS hus, såsom det var
föreskrivet för dem genom deras fader Aron, i enlighet med vad HERREN,
Israels Gud, hade bjudit honom.

<span id="an_24:20">24:20</span> Vad angår de övriga Levi barn, så hörde
till Amrams barn Subael, till Subaels barn Jedeja,

<span id="an_24:21">24:21</span> till Rehabja, det är till Rehabjas
barn, huvudmannen Jissia,

<span id="an_24:22">24:22</span> till jishariterna Selomot, till
Selomots barn Jahat.

<span id="an_24:23">24:23</span> Och benajiter voro Jeria, Amarja, den
andre, Jahasiel, den tredje, och Jekameam, den fjärde.

<span id="an_24:24">24:24</span> Ussiels barn voro Mika; till Mikas barn
hörde Samur.

<span id="an_24:25">24:25</span> Mikas broder var Jissia; till Jissias
barn hörde Sakarja.

<span id="an_24:26">24:26</span> Meraris barn voro Maheli och Musi,
Jaasia-Benos söner.

<span id="an_24:27">24:27</span> Meraris barn voro dessa av Jaasia-Beno,
och vidare Soham, Sackur och Ibri.

<span id="an_24:28">24:28</span> Mahelis son var Eleasar, men denne hade
inga söner.

<span id="an_24:29">24:29</span> Till Kis, det är Kis' barn, hörde
Jerameel.

<span id="an_24:30">24:30</span> Men Musis barn voro Maheli, Eder och
Jerimot. Dessa voro leviternas barn, efter deras familjer.

<span id="an_24:31">24:31</span> Också dessa kastade lott likasåväl som
deras bröder, Arons söner, i närvaro av konung David, Sadok, Ahimelek
och huvudmännen för prästernas och leviternas familjer, huvudmännen för
familjerna likasåväl som deras yngsta bröder.

<span id="an_25:1">25:1</span> Och David jämte härhövitsmännen avskilde
till tjänstgöring Asafs, Hemans och Jedutuns söner, som hade profetisk
anda till att spela på harpor, psaltare och cymbaler. Och detta är
förteckningen på dem, på de män som fingo denna tjänstgöring till
åliggande.

<span id="an_25:2">25:2</span> Av Asafs söner: Sackur, Josef, Netanja
och Asarela, Asafs söner, under ledning av Asaf, som hade profetisk anda
till att spela, under konungens ledning.

<span id="an_25:3">25:3</span> Av Jedutun: Jedutuns söner Gedalja, Seri,
Jesaja, Hasabja och Mattitja, tillsammans sex, med harpor, under ledning
av sin fader Jedutun, som hade profetisk anda till att spela tack- och
lovsånger till HERREN.

<span id="an_25:4">25:4</span> Av Heman: Hemans söner Buckia, Mattanja,
Ussiel, Sebuel och Jerimot, Hananja, Hanani, Eliata, Giddalti och
Romamti-Eser, Josbekasa, Malloti, Hotir, Mahasiot.

<span id="an_25:5">25:5</span> Alla dessa voro söner till Heman, som var
konungens siare, enligt det löfte Gud hade givit, att han ville upphöja
hans horn; därför gav Gud Heman fjorton söner och tre döttrar.

<span id="an_25:6">25:6</span> Alla dessa stodo var och en under sin
faders ledning, när de utförde sången i HERRENS hus till cymbaler,
psaltare och harpor och så gjorde tjänst i Guds hus; de stodo under
konungens, Asafs, Jedutuns och Hemans ledning.

<span id="an_25:7">25:7</span> Och antalet av dem jämte deras bröder, av
dem som hade blivit undervisade i sången till HERREN ära, alla de däri
kunniga, utgjorde två hundra åttioåtta.

<span id="an_25:8">25:8</span> Och de kastade lott om tjänstgöringen,
alla, den minste likasåväl som den störste, den kunnige jämte lärjungen.

<span id="an_25:9">25:9</span> Den första lotten kom ut för Asaf och
föll på Josef; den andre blev Gedalja, han själv med sina bröder och
söner, tillsammans tolv;

<span id="an_25:10">25:10</span> den tredje blev Sackur, med sin söner
och bröder, tillsammans tolv

<span id="an_25:11">25:11</span> den fjärde lotten kom ut för Jisri, med
hans söner och bröder, tillsammans tolv;

<span id="an_25:12">25:12</span> den femte blev Netanja, med sina söner
och bröder, tillsammans tolv;

<span id="an_25:13">25:13</span> den sjätte blev Buckia, med sina söner
och bröder, tillsammans tolv;

<span id="an_25:14">25:14</span> den sjunde blev Jesarela, med sina
söner och bröder, tillsammans tolv;

<span id="an_25:15">25:15</span> den åttonde blev Jesaja, med sin söner
och bröder, tillsammans tolv

<span id="an_25:16">25:16</span> den nionde blev Mattanja, med sina
söner och bröder, tillsammans tolv;

<span id="an_25:17">25:17</span> den tionde blev Simei, med sina söner
och bröder, tillsammans tolv

<span id="an_25:18">25:18</span> den elfte blev Asarel, med sin söner
och bröder, tillsammans tolv

<span id="an_25:19">25:19</span> den tolfte lotten kom ut för Hasabja,
med hans söner och bröder tillsammans tolv;

<span id="an_25:20">25:20</span> den trettonde blev Subael, med sina
söner och bröder, tillsammans tolv;

<span id="an_25:21">25:21</span> den fjortonde blev Mattitja, med sina
söner och bröder, tillsammans tolv;

<span id="an_25:22">25:22</span> den femtonde lotten kom ut för Jeremot,
med hans söner och bröder, tillsammans tolv;

<span id="an_25:23">25:23</span> den sextonde för Hananja, med hans
söner och bröder, tillsammans tolv;

<span id="an_25:24">25:24</span> den sjuttonde för Josbekasa, med hans
söner och bröder, tillsammans tolv;

<span id="an_25:25">25:25</span> den adertonde för Hanani, med hans
söner och bröder, tillsammans tolv;

<span id="an_25:26">25:26</span> den nittonde för Malloti, med hans
söner och bröder, tillsammans tolv;

<span id="an_25:27">25:27</span> den tjugonde för Elijata, med hans
söner och bröder, tillsammans tolv;

<span id="an_25:28">25:28</span> den tjuguförsta för Hotir, med hans
söner och bröder, tillsammans tolv;

<span id="an_25:29">25:29</span> den tjuguandra för Giddalti, med hans
söner och bröder, tillsammans tolv;

<span id="an_25:30">25:30</span> den tjugutredje för Mahasiot, med hans
söner och bröder, tillsammans tolv;

<span id="an_25:31">25:31</span> den tjugufjärde för Romamti-Eser, med
hans söner och bröder, tillsammans tolv.

<span id="an_26:1">26:1</span> Vad angår dörrvaktarnas avdelningar, så
hörde till koraiterna Meselemja, Kores son, av Asafs barn.

<span id="an_26:2">26:2</span> Och Meselemja hade söner: Sakarja var den
förstfödde, Jediael den andre, Sebadja den tredje, Jatniel den fjärde,

<span id="an_26:3">26:3</span> Elam den femte, Johanan den sjätte,
Eljoenai den sjunde.

<span id="an_26:4">26:4</span> Och Obed-Edom hade söner: Semaja var den
förstfödde, Josabad den andre, Joa den tredje, Sakar den fjärde, Netanel
den femte,

<span id="an_26:5">26:5</span> Ammiel den sjätte, Isaskar den sjunde,
Peulletai den åttonde; ty Gud hade välsignat honom.

<span id="an_26:6">26:6</span> Åt hans son Semaja föddes ock söner, som
blevo furstar inom sin familj, ty de voro dugande män.

<span id="an_26:7">26:7</span> Semajas söner voro Otni, Refael och Obed,
Elsabad och hans bröder, dugliga män, Elihu och Semakja.

<span id="an_26:8">26:8</span> Alla dessa hörde till Obed-Edoms
avkomlingar, de själva och deras söner och bröder, dugliga och
kraftfulla män i tjänsten, tillsammans sextiotvå avkomlingar av
Obed-Edom.

<span id="an_26:9">26:9</span> Meselemja hade ock söner och bröder,
dugliga män, tillsammans aderton.

<span id="an_26:10">26:10</span> Och Hosa, av Meraris barn, hade söner:
Simri var huvudmannen, ty visserligen var han icke förstfödd, men hans
fader insatte honom till huvudman;

<span id="an_26:11">26:11</span> Hilkia var den andre, Tebalja den
tredje, Sakarja den fjärde. Hosas söner och bröder voro tillsammans
tretton.

<span id="an_26:12">26:12</span> Dessa avdelningar av dörrvaktarna,
nämligen dessa deras huvudmän, fingo nu, likasåväl som deras bröder,
sina åligganden för att göra tjänst i HERRENS hus.

<span id="an_26:13">26:13</span> Och om var port kastade de lott, den
minste såväl som den störste, efter sina familjer.

<span id="an_26:14">26:14</span> Den lott som angav öster föll då på
Selemja; och för hans son Sakarja, en rådklok man, kastade man lott, och
för honom kom ut den lott som angav norr;

<span id="an_26:15">26:15</span> för Obed-Edom den lott som angav söder,
under det att hans söner fingo på sin del förrådshuset;

<span id="an_26:16">26:16</span> för Suppim och för Hosa den lott som
angav platsen västerut, vid Salleketporten, där vägen höjer sig uppåt,
det ena vaktstället invid det andra.

<span id="an_26:17">26:17</span> Österut voro sex leviter, norrut fyra
för var dag, söderut fyra för var dag, och vid förrådshuset två i
sänder;

<span id="an_26:18">26:18</span> vid Parbar västerut voro fyra vid vägen
och två vid själva Parbar.

<span id="an_26:19">26:19</span> Dessa voro dörrvaktarnas avdelningar,
av koraiternas barn och av Meraris barn.

<span id="an_26:20">26:20</span> Och av leviterna hade Ahia uppsikten
över Guds hus skatter och vården om de förråd som utgjordes av vad som
hade blivit helgat åt HERREN.

<span id="an_26:21">26:21</span> Laedans barn, nämligen gersoniternas
barn av Laedans släkt, huvudmannen för gersoniten Laedans familj,
jehieliterna,

<span id="an_26:22">26:22</span> det är jehieliternas barn, Setam och
hans broder Joel, hade uppsikten över skatterna i HERRENS hus.

<span id="an_26:23">26:23</span> Vad angår amramiterna, jishariterna,
hebroniterna och ossieliterna,

<span id="an_26:24">26:24</span> så var Sebuel, son till Gersom, son
till Mose, överuppsyningsman över skatterna.

<span id="an_26:25">26:25</span> Och hans bröder av Eliesers släkt voro
dennes son Rehabja, dennes son Jesaja, dennes son Joram, dennes son
Sikri och dennes son Selomot.

<span id="an_26:26">26:26</span> Denne Selomot och hans bröder hade
uppsikten över alla förråd som utgjordes av vad som hade blivit helgat
åt HERREN av konung David, så ock av huvudmännen för familjerna, ävensom
av över- och underhövitsmännen och av härhövitsmännen.

<span id="an_26:27">26:27</span> Från krigen och av bytet hade de helgat
detta för att hålla HERRENS hus vid makt;

<span id="an_26:28">26:28</span> likaledes allt vad siaren Samuel och
Saul, Kis' son, och Abner, Ners son, och Joab, Serujas son, hade helgat
-- korteligen, var och en som helgade något lämnade det under Selomits
och hans bröders vård.

<span id="an_26:29">26:29</span> Av jishariterna togos Kenanja och hans
söner till de världsliga sysslorna i Israel, till att vara
tillsyningsmän och domare.

<span id="an_26:30">26:30</span> Av hebroniterna togos Hasabja och hans
bröder, dugliga män, ett tusen sju hundra, till ämbetsförvaltningen i
Israel på andra sidan Jordan, på västra sidan, till alla slags sysslor
åt HERREN och till konungens tjänst.

<span id="an_26:31">26:31</span> För hebroniterna var Jeria huvudman,
för hebroniterna efter deras ättföljd och familjer. (I Davids fyrtionde
regeringsår anställdes undersökning rörande dem; och bland dem funnos då
dugande män i Jaeser i Gilead.)

<span id="an_26:32">26:32</span> Hans bröder, dugliga män, vore två
tusen sju hundra, huvudmän för familjer. Dem satte konung David över
rubeniterna, gaditerna och ena hälften av Manasse stam, för att
ombesörja alla Guds och konungens angelägenheter.

<span id="an_27:1">27:1</span> Och detta är förteckningen på Israels
barn, efter deras antal med huvudmännen för deras familjer och med över-
och underhövitsmännen och med deras tillsyningsmän vilka tjänade
konungen i allt som rörde krigsfolkets avdelningar, vilka avdelningar
kommo och avgingo skiftevis för var och en av årets alla månader, var
avdelning tjugufyra tusen man stark.

<span id="an_27:2">27:2</span> Över den första avdelningen, den som
tjänstgjorde under första månaden, hade Jasobeam, Sabdiels son, befälet.
Och i hans avdelning voro tjugufyra tusen.

<span id="an_27:3">27:3</span> Han hörde till Peres' barn och var
huvudanförare för alla härhövitsmän som tjänstgjorde under första
månaden.

<span id="an_27:4">27:4</span> Över den andra månadens avdelning hade
ahoaiten Dodai befälet, det var hans avdelning; där var ock fursten
Miklot. Och i hans avdelning voro tjugufyra tusen.

<span id="an_27:5">27:5</span> Den tredje härhövitsmannen, den som
tjänstgjorde under tredje månaden, var Benaja, prästen Jojadas son,
såsom huvudanförare. Och i hans avdelning voro tjugufyra tusen.

<span id="an_27:6">27:6</span> Denne Benaja var en hjälte bland de
trettio och hade befälet över de trettio. Och vid hans avdelning var
hans son Ammisabad.

<span id="an_27:7">27:7</span> Den fjärde, den som tjänstgjorde under
fjärde månaden, var Asael, Joabs broder, och efter honom hans son
Sebadja. Och i hans avdelning voro tjugufyra tusen

<span id="an_27:8">27:8</span> Den femte, den som tjänstgjorde under
femte månaden, var hövitsmannen Samhut, jisraiten. Och i hans avdelning
voro tjugufyra tusen.

<span id="an_27:9">27:9</span> Den sjätte, den som tjänstgjorde under
sjätte månaden, var tekoaiten Ira, Ickes' son. Och i hans avdelning voro
tjugufyra tusen.

<span id="an_27:10">27:10</span> Den sjunde, den som tjänstgjorde under
sjunde månaden, var peloniten Heles, av Efraims barn. Och i hans
avdelning voro tjugufyra tusen.

<span id="an_27:11">27:11</span> Den åttonde, den som tjänstgjorde under
åttonde månaden, var husatiten Sibbekai, som hörde till seraiterna. Och
i hans avdelning voro tjugufyra tusen.

<span id="an_27:12">27:12</span> Den nionde, den som tjänstgjorde under
nionde månaden, var anatotiten Abieser, som hörde till benjaminiterna.
Och i hans avdelning voro tjugufyra tusen.

<span id="an_27:13">27:13</span> Den tionde, den som tjänstgjorde under
tionde månaden, var netofatiten Maherai, som hörde till seraiterna. Och
i hans avdelning voro tjugufyra tusen.

<span id="an_27:14">27:14</span> Den elfte, den som tjänstgjorde under
elfte månaden, var pirgatoniten Benaja, av Efraims barn. Och i hans
avdelning voro tjugufyra tusen.

<span id="an_27:15">27:15</span> Den tolfte, den som tjänstgjorde under
tolfte månaden, var netofatiten Heldai, som hörde till Otniels släkt.
Och i hans avdelning voro tjugufyra tusen.

<span id="an_27:16">27:16</span> Och Israels stamhövdingar voro dessa:
furste för rubeniterna var Elieser, Sikris son; för simeoniterna
Sefatja, Maakas son;

<span id="an_27:17">27:17</span> för Levi Hasabja, Kemuels son; för
Arons släkt Sadok;

<span id="an_27:18">27:18</span> för Juda Elihu, en av Davids bröder;
för Isaskar Omri, Mikaels son;

<span id="an_27:19">27:19</span> för Sebulon Jismaja, Obadjas son; för
Naftali Jerimot, Asriels son;

<span id="an_27:20">27:20</span> för Efraims barn Hosea, Asasjas son;
för ena hälften av Manasse stam Joel, Pedajas son;

<span id="an_27:21">27:21</span> för andra hälften av Manasse, den i
Gilead, Jiddo, Sakarjas son; för Benjamin Jaasiel, Abners son;

<span id="an_27:22">27:22</span> för Dan Asarel, Jerohams son. Dessa
voro Israels stamhövdingar.

<span id="an_27:23">27:23</span> Men David tog i förteckningen icke upp
dem som voro under tjugu år, ty HERREN hade lovat att han ville föröka
Israel såsom stjärnorna på himmelen.

<span id="an_27:24">27:24</span> Joab, Serujas son, begynte räkningen,
men fullbordade den icke, ty genom den kom förtörnelse över Israel; och
antalet togs icke upp i någon förteckning i konung Davids krönika.

<span id="an_27:25">27:25</span> Uppsikten över konungens skatter hade
Asmavet, Adiels son; över förråden på fälten, i städerna och byarna och
fästningstornen Jonatan, Ussias son;

<span id="an_27:26">27:26</span> över dem som arbetade på fältet med
jordbruket Esri, Kelubs son;

<span id="an_27:27">27:27</span> över vingårdarna ramatiten Simei; över
de vinförråd som man hade samlat i vingårdarna sifmiten Sabdi;

<span id="an_27:28">27:28</span> över olivplanteringarna och
mullbärsfikonträden i Låglandet gaderiten Baal-Hanan; över oljeförråden
Joas.

<span id="an_27:29">27:29</span> Över de fäkreatur som betade i Saron
saroniten Sitrai, och över fäkreaturen i dalarna Safat, Adlais son;

<span id="an_27:30">27:30</span> över kamelerna ismaeliten Obil; över
åsninnorna meronotiten Jedeja;

<span id="an_27:31">27:31</span> över småboskapen hagariten Jasis. Alla
dessa voro uppsyningsmän över konung Davids ägodelar.

<span id="an_27:32">27:32</span> Men Jonatan, Davids farbroder, var
rådgivare; han var en förståndig och skriftlärd man. Jehiel, Hakmonis
son, var anställd hos konungens söner.

<span id="an_27:33">27:33</span> Ahitofel var konungens rådgivare, och
arkiten Husai var konungens vän.

<span id="an_27:34">27:34</span> Efter Ahitofel kom Jojada, Benajas son,
och Ebjatar. Och Joab var konungens härhövitsman.

<span id="an_28:1">28:1</span> Och David församlade till Jerusalem alla
Israels hövdingar, stamhövdingarna och häravdelningarnas hövitsmän, dem
som voro i konungens tjänst, och över- och underhövitsmännen och
uppsyningsmännen över alla konungens och hans söners ägodelar och
boskap, så ock hovmännen och hjältarna och alla tappra stridsmän.

<span id="an_28:2">28:2</span> Och konung David stod upp från sin plats
och sade: »Hören mig, mina bröder och mitt folk. Jag hade själv i sinnet
att bygga ett hus till vilostad för HERRENS förbundsark och för vår Guds
fotapall, och jag hade skaffat förråd till byggnadsverket.

<span id="an_28:3">28:3</span> Men Gud sade till mig: 'Du skall icke
bygga ett hus åt mitt namn, ty du är en krigsman och har utgjutit blod.'

<span id="an_28:4">28:4</span> Dock utvalde HERREN, Israels Gud mig ur
hela min faders hus till att vara konung över Israel evärdligen. Ty Juda
utvalde han till furste, och i Juda hus min faders hus, och bland min
faders söner hade han behag till mig, så att han gjorde mig till konung
över hela Israel.

<span id="an_28:5">28:5</span> Och bland alla mina söner -- ty HERREN
har givit mig många söner -- utvalde han min son Salomo till att sitta
på HERRENS konungatron och härska över Israel.

<span id="an_28:6">28:6</span> Och han sade till mig: 'Din son Salomo är
den som skall bygga mitt hus och mina förgårdar; ty honom har jag utvalt
till min son, och jag skall vara hans fader.

<span id="an_28:7">28:7</span> Och jag skall befästa hans konungamakt
för evigt, om han är ståndaktig i att göra efter mina bud och rätter,
såsom han nu gör.'

<span id="an_28:8">28:8</span> Och nu säger jag inför hela Israel,
HERRENS församling, och inför vår Gud, som hör det: Hållen och akten på
alla HERRENS, eder Guds, bud, så att I fån besitta det goda landet och
lämna det såsom arv åt edra barn efter eder till evärdlig tid.

<span id="an_28:9">28:9</span> Och du, min son Salomo, må lära känna din
faders Gud och tjäna honom med hängivet hjärta och med villig själ; ty
HERREN rannsakar alla hjärtan och förstår alla uppsåt och tankar. Om du
söker honom, så låter han sig finnas av dig, men om du övergiver honom,
då förkastar han dig evinnerligen.

<span id="an_28:10">28:10</span> Så se nu till; ty HERREN har utvalt dig
att bygga ett hus till helgedomen. Var frimodig och gå till verket.»

<span id="an_28:11">28:11</span> Och David gav åt sin son Salomo en
mönsterbild av förhuset och tempelbyggnaderna, och av förrådskamrarna,
de övre salarna och de inre rummen, och av nådastolens boning;

<span id="an_28:12">28:12</span> vidare en mönsterbild av allt som han
hade tänkt ut i sitt sinne rörande förgårdarna till HERRENS hus, och
rörande alla kamrarna runt omkring för Guds hus' skatter och för de
förråd som utgjordes av vad som hade blivit helgat åt HERREN;

<span id="an_28:13">28:13</span> vidare föreskrifter rörande prästernas
och leviternas avdelningar och alla sysslor som skulle förekomma vid
tjänstgöringen i HERRENS hus, och rörande alla kärl som skulle användas
vid tjänstgöringen i HERRENS hus,

<span id="an_28:14">28:14</span> och rörande guldet, med uppgift på den
vikt i guld, som kom på vart särskilt kärl till tjänstgöringen, och
rörande alla kärl av silver, med uppgift på den vikt som kom på vart
särskilt kärl till tjänstgöringen.

<span id="an_28:15">28:15</span> Och han angav vikten på de gyllene
ljusstakarna med tillhörande lampor av guld, med uppgift på vikten i var
särskild ljusstake med dess lampor, så ock rörande silverljusstakarna,
med uppgift på vikten i var ljusstake med dess lampor, alltefter
beskaffenheten av den tjänstförrättning vid vilken ljusstaken skulle
användas;

<span id="an_28:16">28:16</span> likaledes rörande vikten på guldet till
skådebrödsborden, vart bord för sig, och rörande silvret till
silverborden.

<span id="an_28:17">28:17</span> Och han gav honom föreskrifter rörande
gafflarna och skålarna och kannorna av rent guld, och rörande de gyllene
bägarna, med uppgift på vikten i var särskild bägare, och rörande
silverbägarna, med uppgift på vikten i var särskild bägare;

<span id="an_28:18">28:18</span> likaså rörande rökelsealtaret av rent
guld, med uppgift på vikten; så ock en mönsterbild av vagnen, de gyllene
keruberna, som skulle breda ut sina vingar och övertäcka HERRENS
förbundsark.

<span id="an_28:19">28:19</span> »Om alltsammans», sade han, »har HERREN
undervisat mig genom en skrift av sin hand, om allt som skall utföras
enligt mönsterbilden.»

<span id="an_28:20">28:20</span> Och David sade till sin son Salomo:
»Var frimodig och oförfärad och gå till verket; frukta icke och var icke
försagd. Ty HERREN Gud, min Gud, skall vara med dig. Han skall icke
lämna dig och icke övergiva dig, till dess att allt som skall utföras
för tjänstgöringen i HERRENS hus har blivit fullbordat.

<span id="an_28:21">28:21</span> Och se, här äro prästernas och
leviternas avdelningar, som skola förrätta allt slags tjänst i Guds hus.
Och till allt som skall utföras har du hos dig allahanda villigt folk,
utrustat med vishet till allt slags arbete; därjämte äro hövdingarna och
allt folket redo till allt vad du befaller.»

<span id="an_29:1">29:1</span> Och konung David sade till hela
församlingen: »Min son Salomo den ende som Gud har utvalt, är ung och
späd, och arbetet är stort, ty denna borg är icke avsedd för en
människa, utan för HERREN Gud.

<span id="an_29:2">29:2</span> Därför har jag, så vitt jag har förmått,
för min Guds hus anskaffat guld till det som skall vara av guld, silver
till det som skall vara av silver, koppar till det som skall vara av
koppar, järn till det som skall vara av järn, och trä till det som skall
vara av trä, dessutom onyxstenar och andra infattningsstenar,
svartglänsande och brokiga stenar, korteligen, alla slags dyrbara
stenar, så ock marmor i myckenhet.

<span id="an_29:3">29:3</span> Och därjämte, eftersom jag har min Guds
hus kärt, giver jag nu vad jag själv äger i guld och silver till min
Guds hus, utöver allt vad jag förut har anskaffat för det heliga huset:

<span id="an_29:4">29:4</span> tre tusen talenter guld, guld från Ofir,
och sju tusen talenter renat silver till att därmed överdraga
byggnadernas väggar,

<span id="an_29:5">29:5</span> till att göra av guld vad som skall vara
av guld, och till att göra av silver vad som skall vara av silver, ja,
till allt slags arbete som utföres av konstnärer. Vill då någon annan nu
i dag frivilligt fylla sin hand med gåvor åt HERREN?»

<span id="an_29:6">29:6</span> Då kommo frivilligt familjehövdingarna
och Israels stamhövdingar, så ock över- och underhövitsmännen och
tillika uppsyningsmännen över konungens arbeten,

<span id="an_29:7">29:7</span> och de gåvo till arbetet på Guds hus fem
tusen talenter guld, tio tusen dariker, tio tusen talenter silver,
aderton tusen talenter koppar och ett hundra tusen talenter järn.

<span id="an_29:8">29:8</span> Och var och en som hade ädla stenar i sin
ägo gav dem till skatten i HERRENS hus, under gersoniten Jehiels vård.

<span id="an_29:9">29:9</span> Då gladde sig folket över deras
frivilliga gåvor, ty av hängivet hjärta buro de fram sina frivilliga
gåvor åt HERREN; konung David gladde sig ock högeligen.

<span id="an_29:10">29:10</span> Och David lovade HERREN inför hela
församlingen; David sade: »Lovad vare du, HERRE, vår fader Israels Gud,
från evighet till evighet!

<span id="an_29:11">29:11</span> Dig, HERRE, tillhör storhet och makt
och härlighet och glans och majestät, ja, allt vad i himmelen och på
jorden är. Ditt, o HERRE, är riket, och du har upphöjt dig till ett
huvud över allt.

<span id="an_29:12">29:12</span> Rikedom och ära komma från dig, du
råder över allt, och i din hand är kraft och makt; det står i din hand
att göra vad som helst stort och starkt.

<span id="an_29:13">29:13</span> Så tacka vi dig nu, vår Gud, och lova
ditt härliga namn.

<span id="an_29:14">29:14</span> Ty vad är väl jag, och vad är mitt
folk, att vi själva skulle förmå att giva sådana frivilliga gåvor? Nej,
från dig kommer allt, och ur din hand hava vi givit det åt dig.

<span id="an_29:15">29:15</span> Ty vi äro främlingar hos dig och gäster
såsom alla våra fäder; såsom en skugga äro våra dagar på jorden, och
intet är här att lita på.

<span id="an_29:16">29:16</span> HERRE, vår Gud, alla dessa håvor som vi
hava anskaffat för att bygga dig ett hus åt ditt heliga namn -- från din
hand hava de kommit, och ditt är alltsammans.

<span id="an_29:17">29:17</span> Och jag vet, min Gud, att du prövar
hjärtat och har behag till vad rätt är. Med rättsinnigt hjärta har jag
burit fram alla dessa frivilliga gåvor; och nu har jag ock sett med
glädje huru ditt folk, som står har, har burit fram åt dig sina
frivilliga gåvor.

<span id="an_29:18">29:18</span> HERRE, Abrahams, Isaks och Israels,
våra fäders, Gud, låt evinnerligen ditt folks hjärtas håg och tankar
vara redo till sådant, och vänd deras hjärtan till dig.

<span id="an_29:19">29:19</span> Och giv min son Salomo ett hängivet
hjärta, så att han håller dina bud, dina vittnesbörd och dina stadgar,
och utför allt detta och bygger denna borg, vartill jag har skaffat
förråd.»

<span id="an_29:20">29:20</span> Därefter sade David till hela
församlingen: »Loven HERREN, eder Gud.» Då lovade hela församlingen
HERREN, sina fäders Gud, och de bugade sig och föllo ned för HERREN och
för konungen.

<span id="an_29:21">29:21</span> Och dagen efter denna dag slaktade de
slaktoffer åt HERREN och offrade brännoffer åt HERREN: tusen tjurar,
tusen vädurar och tusen lamm med tillhörande drickoffer, därtill
slaktoffer i myckenhet för hela Israel.

<span id="an_29:22">29:22</span> Och de åto och drucko inför HERRENS
ansikte på den dagen med stor glädje. Och de gjorde för andra gången
Salomo, Davids son, till konung; de smorde honom till en HERRENS furste,
och Sadok till präst.

<span id="an_29:23">29:23</span> Och så satt Salomo på HERRENS tron
såsom konung efter sin fader David, och han blev lyckosam; och hela
Israel lydde honom.

<span id="an_29:24">29:24</span> Och alla hövdingarna och hjältarna och
därjämte alla konung Davids söner underkastade sig konung Salomo.

<span id="an_29:25">29:25</span> Och HERREN gjorde Salomo övermåttan
stor inför hela Israel, och lät hans konungsliga härlighet bliva större
än någons som före honom hade varit konung över Israel.

<span id="an_29:26">29:26</span> Men David, Isais son, hade regerat över
hela Israel.

<span id="an_29:27">29:27</span> Den tid han regerade över Israel var
fyrtio år; i Hebron regerade han i sju år, och i Jerusalem regerade han
i trettiotre år.

<span id="an_29:28">29:28</span> Och han dog i en god ålder, mätt på att
leva och mätt på rikedom och ära. Och hans son Salomo blev konung efter
honom.

<span id="an_29:29">29:29</span> Och vad som är att säga om konung
David, om hans första tid såväl som om hans sista, det finnes upptecknat
i siaren Samuels krönika, i profeten Natans krönika och i siaren Gads
krönika,

<span id="an_29:30">29:30</span> tillika med hela hans regering och hans
bedrifter och de skickelser som övergingo honom och Israel och alla
andra länder och riken.

------------------------------------------------------------------------

[Next: 2 Chronicles](ch2.md)
